{"id": "258110", "url": "https://cs.wikipedia.org/wiki?curid=258110", "title": "Předmostí (Přerov)", "text": "Předmostí (Přerov)\n\nPředmostí (Přerov II-Předmostí; ) je místní část statutárního města Přerova. Koncem roku 2005 tu žilo 5 088 obyvatel. Leží na severozápadním břehu Bečvy v ústí Moravské brány, na nejjižnějších výběžcích Oderských vrchů. Přírodní dominantou bývala dvě návrší vytvořená sprašovými nánosy (Hradisko a Skalka), dnes z větší části zaniklá díky průmyslové těžbě. Předmostím tekla zemitá kyselka, využívaná obyvateli ještě v 80. letech 20. století.\n\nV současném období se v Předmostí připravuje úsek 0136 Říkovice - Přerov dálnice D1.\n\nPředmostí je významné paleolitické sídliště lovců mamutů, kteří zde žili asi před 25–30 tisíci lety. Už před nimi tu ale pobývali neandrtálci (okolo 100 000 př. n. l.), k těm se ale podařilo nalézt pouze několik nástrojů. Souvislé osídlení (s určitými mezerami) je prokázáno prakticky od mladého paleolitu (kultura s lineární keramikou, 5000 př.n.l.), kdy v Předmostí sídlili první zemědělci, až do slovanského období. Ve střední době hradištní zde stávalo velkomoravské hradiště a bylo tu rozsáhlé kostrové pohřebiště. Do Předmostí v mladém paleolitu zařadil svůj slavný román \"Lovci mamutů\" Eduard Štorch.\n\nPůvod jména Předmostí se obvykle vysvětluje jako „Místo před mostem“. Přes starobylost osídlení je první písemná zmínka o obci je datována k 11. listopadu 1362. Existoval tu farní kostel, farářem byl kněz Macůrek. Existují i další významnější zmínky, např. že měštka Střešna z Předmostí prodala 1368 dvůr v Přerově Matějovi z Předmostí. K roku 1374 je v Předmostí zmiňován půhončů Vach, o rok později půhončí Adam. V roce 1384 markrabě Prokop daroval Ješkovi z Třebišova manský dvůr v Předmostí, který užívali k obživě kasteláni přerovského hradu, a markrabě Jošt Moravský zase roku 1406 za věrné služby dal Sulíkovi z Konice zboží patřící k markrabskému šenkovství, k němuž náležely i lány rolí v Předmostí. 19. července 1410 je zmiňován farní kostel v Předmostí s farářem Ličkem. Pro rok 1412 existují záznamy o soudních sporech mezi Mabkou a Petrem z Předmostí ohledně předmostského dvora, prodaného Mabkou, a pro rok 1416 zápis v moravských zemských deskách, v němž Jan z Rokytnice prodává Milotovi z Tvorkova a dědicům alodiální dvorec s pozemky, chlumem zvaným Skalka a zahradou. Ten pak roku 1447 prodal markraběcí dvůr Martinovi a Matuškovi z Předmostí.\n\nRoku 1487, když král Vladislav Jagellonský předal k dědičnému užívání Vilémovi z Pernštejna přerovské panství, a to včetně Předmostí, bránili se tomu zdejší majitelé svobodných dvorů (Stašek ze Závad, Ondra Korytník, Matěj Bacák, Martin, Vaněk a Jan Mukař z Kokor, který tu měl tři poddané). Pernštejnové však s Předmostím přece jen v dalších letech disponovali. Tak prodal Vilém roku 1507 koupil svobodný dvůr v Předmostí za kostelem od zemana Jiřího Leščanského za 180 hřiven, roku 1519 povolil jeho nástupce Jan z Pernštejna zřízení pastviska v lese „na Lipovej“. Tentýž osvobodil Předmostské od některých robot, které byly změněny na peněžitý plat (1519, netýkalo se dovážení dříví), roku 1541 jim dal právo čepovat přerovské pivo (privilegium trvalo ale jen do roku 1564) a o dva roky později přenechal Přerovským mýto u Předmostí.\n\nV roce 1585 prodal Jan z Pernštejna panství Janu Manriquovi de Lara, o 9 let později je ale musel převzít zpět. V roce 1596 se novými majiteli Předmostí stali Žerotínové. Předmostí pak spadalo vlastně pod panství přerovské. Žerotínové měli v obci solný obchod a vinopalnu. K roku 1516 odvádělo berni z Předmostí 16 usedlých. Už v 16. století se na Hradisku lámal devonský vápenec (roku 1536 jej zde dobývali Přerované pro stavební účely). Většina obyvatelstva se ale řadila k bohatšímu rolnictvu.\n\nČeští bratři se usazovali v Předmostí již za Viléma z Pernštejna, v 16. století je ale přečíslili luteráni. Kostel sv. Maří Magdalény byl v té době luteránský. Evangelický předmostský farář Adolf rozpoutal roku 1571 spor s městskou radou přerovskou o pohřby českých bratří na šířavském hřbitově v Přerově. Další náboženské spory nastaly o deset let později, když předmostští odmítli faráře, dosazeného biskupem Stanislavem II. Pavlovským. Následná třicetiletá válka si vyžádala svou daň i v Předmostí. Nekatolíci se museli vystěhovat, obec sama byla 1642 vypálena Švédy. Katolický farář byl u kostela dosazen až mnoho let po válce. V roce 1657 jej měl spravovat přerovský farář Ausswitzer. Samostatný farář byl ustaven až roku 1661, kdy se jím stal Jan Alois Kornelius.\n\nV 18. století propukly sváry předmostských s přerovskými měšťany. Předmostští jim totiž uloupili proso zaseté na rybníku. Spor se táhl 20 let (1716–1736), než bylo rozhodnuto, že rybníky připadnou městu a Předmostští budou mít zakázáno pást na nich dobytek. Za válek o dědictví rakouské protáhli obcí Prusové (leden 1741). Vrátili se v dubnu 1742 a tentokrát vyloupili farní kostel. Vzápětí obec obsadili Rakušané, kteří ovšem měli problémy s disciplínou – část uherského pluku se totiž 23. dubna vzbouřila.\n\nHistorická dominanta, kostel sv. Maří Magdalény existuje v současné přestavěné podobě od roku 1772. Sochy sv. Cyrila a Metoděje před vchodem byly pořízeny k tisíciletému výročí jejich mise 1863. Při zadní stěně před oltářem je náhrobek Kateřiny, manželky Kuneše z Vrchlabí a na Čekyni († 1526). Fara pochází z roku 1780, na jejím místě stála ovšem fara starší.\n\nZa Josefinismu došlo k několika pokrokovým změnám. V roce 1784 byla založena jednotřídní škola. Po dvojnásobném vyhoření (zejména za katastrofálního požáru roku 1831) byla v roce 1834 školní budova za kostelem, která byla 1867 rozšířena na dvojtřídku. Roku 1807 založen nový hřbitov, tehdy ležící mimo obec, na starém hřbitově u kostela se pohřbívat přestalo. Starý hřbitov byl však zrušen až v roce 1943.\n\nK Předmostí byly v 19. století přifařeny Dluhonice, Čekyně, Vinary, Popovice, Lýsky. Farář dostával až do roku 1848 desátek v naturáliích i penězích (108 zl. 6 krejcarů). V polovině 19. století dorazila do Předmostí průmyslová revoluce. Spraše byly využívány ve dvou místních cihelnách – Fryčkově (od 1895) a Mandlově, později nazývané Společenské, kopec Hradisko byl díky těžbě vápence (a později též díky archeologickým vykopávkám) zcela srovnán se zemí, ze Skalky se zachovalo jen torzo. V roce 1856 je postavena křižovatka železniční tratě.\n\nPrůmyslově zpracovávány nebyly jen hlíny, ale dokonce i četné mamutí kosti. Od roku 1859 se vyvážely do přerovského cukrovaru (využívaly se k výrobě spodia). Rolníci používali kosti jako hnojivo. Plundrování přírodního bohatství bylo alarmující. Archeologické výzkumy prováděli nekoordinovaně hlavně soukromí badatelé, docházelo k velkým ztrátám vědeckého materiálu. Teprve v roce 1880 se vykopávek na profesionální úrovni ujímá Jindřich Wankel. V dalších letech tu kopali Karel Jaroslav Maška, Martin Kříž, Josef Matiegka a další. Nejúspěšnějšími se stala léta 1894-1895. Objeven byl hrob 20 lidí archaického typu Homo sapiens sapiens, známé sošky (několik sedících venuší, soška mamuta), rytina geometrické venuše v mamutím klu apod. Všechny tyto nálezy byly datovány do mladšího paleolitu (stáří asi 25 000 let). Předmostí vešlo ve známost po celém světě, navštívily jej i mezinárodně proslulí archeologové. Martin Kříž ukončil výzkumy v roce 1897. K novým výkopům došlo až po převratu v roce 1918.\n\nRoku 1898 byla postavena nová dvoutřídní školní budova (sloužila samostatně devadesát let, stojí dodnes). V letech 1892–1905 byla pod Čekyňským kopcem směrem k lomu vojenská střelnice. Rozvíjel se spolkový život – prvním spolkem byl čtenářský a pěvecký spolek 1888, následován pobočkou Matice školské 1897, katolickým spolkem 1902 a Národní jednotou 1910. Spolkový život byl výhradně český, Němců a Židů žilo v Předmostí jen pár jednotlivců.\n\nKrátce po převratu se vyskytla otázka, zda obec, již těsně přiléhající k Přerovu, ponechat samostatnou, nebo z ní učinit součást města. Zjednodušeně můžeme říci, že pro spojení se vyslovovala radnice v Přerově, proti pak zastupitelé Předmostí. Motivace Přerovanů vycházela ze snahy docílit, aby Přerov měl 25 000 obyvatel (a tím byl přeřazen do lepší daňové skupiny), Předmostští pak nejevili příliš nadšení proto, že místní obecní finance byly v podstatně lepším stavu než v případě Přerova a nešlo tedy očekávat nějaký hospodářský zisk. Za samostatnost Předmostí se plně stavěl také dlouholetý starosta, národní socialista Josef Knejzlík (v úřadu 1919–1942).\n\nVolby do obecního zastupitelstva dopadly v meziválečném období (hlasů a mandátů):\n\nPředmostí se tak prakticky rozdělilo do dvou táborů – lidoveckého a národně socialistického. Kromě nich se v obecních volbách dlouhodobě, ale v malé míře, prosadila KSČ. Tato polarizace přinesla mnohé vyhraněné projevy dobového politického folklóru. Okázalé náboženské slavnosti následovaly antiklerikální trucakce (a naopak), lidovci si stěžovali na duchovní útisk, národní socialisté deklarovali boj za kulturní pokrok. Sám starosta Josef Knejzlík byl velice aktivní, takže v protivném táboře se stal častým terčem útoků. Nescházely ani žaloby za urážky na cti apod.\n\nI v tomto období pokračovaly vykopávky (A. Telička, Karel Absolon, v padesátých letech Karel Žebera). V roce 1924 bylo schváleno otevření měšťanky, prakticky k tomu došlo ale o dva roky později, kdy byla dobudována přístavba ke školní budově. Měšťanka měla ve druhé polovině 20. let tři třídy se 119 žáky. Roku 1938 byl po dlouhých průtazích zprovozněn podjezd mezi Předmostím a Přerovem. Nejvýznamnějším podnikem v obci byly Společenské cihelny s.r.o., které roku 1935 převzal L. Šilhavý, majitel pivovaru v Přerově. Druhá cihelna, Přikrylova, zaměstnávala v době konjunktury 120 dělníků. Krom toho se v Předmostí vyráběly pivní tlakostroje a lihoviny. V obci byla dále pošta a četnická stanice.\n\nPo první světové válce vzniklo několik dalších spolků, především Sokol (1919), divadelní spolek, chovatelský spolek, sportovní klub. Z politických spolků fungoval Orel, DTJ, po roce 1921 též FDTJ. Národní socialisté založili též konzum a organizaci své mládeže a lidovci družstvo Lidového domu. Dělníci byli členy několika odborových organizací, hlavně národně socialistických a komunistických. V roce 1932 vznikla odbočka Národního všeodborového sdružení (napojeného na Národní demokracii).\n\nObec československé církve byla založena v roce 1924, o něco později pak vznikl Spolek proletářských bezvěrců. Katolíků v obci relativně ubývalo. K československé církvi se hlásilo v roce 1921, tedy nedlouho po jejím vzniku, 81 obyvatel, o 9 let později při druhém sčítání lidu již 173. K jiným církvím se hlásilo (evangelíkům, Židům) se hlásilo jen pár jednotlivců, bezvěrců bylo v roce 1930 97. \n\nV Předmostí působila ve své době populární dechovka \"Hanácká hudba\" v čele s kapelníkem Josefem Janíčkem. Josef Knejzlík vedl dlouhá léta oblíbený časopis \"Rádce z Předmostí\" (do 1924 pod názvem Český Rolník, od 1951 Rádce zahrádkářů), který vycházel v letech 1907–1953. Krom toho vycházel ještě v Předmostí \"Farní věstník\".\n\nNěmecká armáda obsadila Předmostí spolu s Přerovem 15. března 1939. Místní obyvatelé, v drtivé většině Češi, ji pochopitelně nepřivítali. Za tři měsíce se v obci objevily protiněmecké letáky. V roce 1942 se stal starostou dřívější lidovec a pracovník ve spolku Orel Bedřich Pospíšil (Josef Knejzlík byl zatčen). Blížící se konec války zasáhl i do života Předmostských obyvatel. 17. ledna 1945 byla školní budova přidělena Vlasovcům, později se do ní nastěhovala německá armáda. Po osvobození obce dne 8. května 1945 v ní krátce (do 20. května sídlila sovětská armáda).\n\nPo válce se politické poměry změnily, národní socialisté ztratili svou majoritu. Ve volbách do parlamentu 1946 dali občané z Předmostí nejvíce hlasů KSČ (454) před ČSNS (309), ČSL (238) a Čs. sociální demokracií. Na přetřes znovu přišla otázka spojení obce s Přerovem. Stalo se tak k 29. prosinci 1949, kdy vznikl společný MNV pro Přerov a připojené obce (tedy včetně Přerova II - Předmostí). Nicméně o čtyři roky později se Předmostí znovu osamostatnilo. V roce 1950 bylo založeno v obci JZD.\n\n1. července 1960 se stalo Předmostí definitivně součástí města Přerova. V následujícím období došlo k reorganizaci hospodářského zázemí. Místní cihelna připadla roku 1962 pod správu nově vytvořeného podniku Severomoravské cihelny (podnik vznikl sloučením \"Hanáckých ciehelen\" se sídlem v Olomouci a Hlučínských Slezských Cihelen. Místní JZD bylo roku 1974 sloučeno spolu s některými dalšími jinými do většího celku \"Rudý Říjen\" s centrem v Brodku u Přerova. \n\nK významným událostem patřilo otevření kina Panorama v září 1964 v budově bývalé Orlovny a první autokrosový závod na území Československa v prostoru cihelny. Sportovní vyžití zajišťoval od roku 1967 TJ OSP.\n\nPřevratné změny však čekaly Předmostí po roce 1975, kdy byla zahájena výstavba panelového sídliště. Dokončena byla prakticky až koncem 80. let. Původní vesnický ráz Předmostí byl zcela setřen a změněn. Předmostí nyní vypadá jako běžné panelové sídliště své doby v kterémkoliv městě. Nelze ale pominout fakt, že více než 1000 nových bytů značně odlehčil tísnivé bytové krizi. Pamatováno bylo též na sociální a kulturní zázemí Předmostí, jehož počet obyvatel se zvýšil o 4000 lidí. Obytné budovy doplnilo nákupní centrum, samoobsluha, zdravotní středisko, hospoda s bufetem, mateřská a především velká základní škola. Dosavadní budova školy z roku 1898 se ukázala jako nevyhovující, což potvrdil i fakt, že na podzim 1985 se zřítila část její zadní stěny. Nová budova ZŠ J. A. Komenského byla otevřena 29. srpna 1988. Její součástí je tělocvična, moderně vybavené učebny, dílny, pěstitelské pozemky apod. Mateřská školka byla zprovozněna následujícího roku. Výstavbou sídliště vznikly rovněž tři nové ulice - Michajlovská (dnes Dr. M. Horákové, U dráhy a Pod Skalkou). Celkem je tedy nyní v Předmostí 18 ulic. Vybudována byla komunikace I/18 (obchvat Předmostí).\n\nJiž v roce 1978 bylo zprovozněno venkovní koupaliště, které ale fungovalo relativně krátce. Později dobudovaný tobogan místo adrenalinového požitku nabízel pouze pomalé sklouzávání (díky nízkému tlaku vody) a nebezpečí sedření plavek. V 90. letech bylo koupaliště i s restaurací uzavřeno. Nedostatkem sídliště je zejména podcenění potřeby parkovacích ploch, kterých je nyní vzhledem k nárůstu motorových vozidel v posledních letech nedostatek.\n\nPo sametu 1989 zaniklo kino Panorama, TJ OSP se změnil na TJ Pozemní stavby a JZD bylo reorganizováno a přiřazeno k ZD Kokory. Došlo k rozmachu podnikatelských aktivit, některé podniky a obchody ale vydržely jen krátce. Významnou událostí bylo otevření servisního střediska firmy Olympus (21. května 2004, kde našlo práci 120 lidí. V červenci 1996 byla zrušena předmostská teplárna, Předmostí bylo napojeno na Přerov. Na počátku nového století se opravily komunikace, v místě pod nákupním střediskem bylo zřízeno \"náměstíčko\" s hodinami. Došlo k revitalizaci sídliště.\n\nVývoj počtu obyvatelstva podle sčítání lidu (k roku 2005 úřední odhad):\nJak je patrné, počet obyvatelstva stabilně vzrůstal až do padesátých let. Výrazný pokles v roce 1980 souvisí s demolicí obce, prudký nárůst naopak s dokončením panelového sídliště. Se stárnutím populace (na sídliště se nastěhovaly zejména mladé rodiny) dochází opět k mírnému poklesu.\n\nV Předmostí dnes sídlí Policie ČR, je zde pobočka pošty. Správa a údržba silnic tu má středisko zimní údržby. Zdravotní středisko má dětské i dospělé oddělení, v Předmostí též fungují dva zubní lékaři a Sociální středisko (Domov důchodců). Je tu pobočka městské knihovny.\n\nŠkoly jsou nyní v provozu dvě:\nV roce 2012 se rozhodli přerovští radní obě školy \"sloučit\", což provedli bez veřejné diskuze formálním zrušením ZŠ Mateřídouška. Vzbudili tím bouři občanské nevole, jelikož jde o jedinou školu s alternativním přístupem k žákům v Přerově a okolí. Tento konflikt dosud není vyřešen.\n\nV Předmostí funguje několik firem a obchodů, jmenujme hlavně dvě samoobsluhy (doplněné několika menšími obchody s potravinami). Nechybí ani několik hospod, největší tradici má \"Hospoda u Mamuta\", zajímavým je hostinec \"BoRa\", otevřený v renovované budově bývalé hasičské stanice.\n\nVzhledem k počtu obyvatel není nabídka služeb příliš bohatá, což je způsobeno blízkosti Přerova a snadným dopravním spojením (linka 2 v pracovní dny, linka 6 o víkendu a linka 1 po celý týden). S centrem města je možná doprava příměstskými autobusy.\n\nStaré architektury se zachovalo poskrovnu, starou zástavbu pohltilo sídliště. Z budov stojí za zmínku prakticky tři:\nDalší zajímavosti:\nV červenci 2006 byly zahájeny práce na naučné stezce, jejíž součástí je také památník lovců mamutů, kde byly na místě konzervovány nálezy kostí pravěkých zvířat v autentické vrstvě. Stezka byla zprovozněna v říjnu téhož roku, měří něco přes 8 km.\n\n\n\n\n"}
{"id": "258114", "url": "https://cs.wikipedia.org/wiki?curid=258114", "title": "Serebrjanka", "text": "Serebrjanka\n\nSerebrjanka ( ) je řeka na Středním Urale ve Sverdlovské oblasti a v Permském kraji v Rusku. Je 147 km dlouhá. Povodí má rozlohu 1 240 km².\n\nÚstí zprava do řeky Čusovaji (povodí Kamy) na 179 říčním kilometru.\n\nZdroj vody je sněhový a dešťový. Průměrný roční průtok vody činí 12,4 m³/s. Zamrzá v listopadu a rozmrzá v dubnu.\n\nŘeka je splavná.\n"}
{"id": "258118", "url": "https://cs.wikipedia.org/wiki?curid=258118", "title": "Jana Dítětová", "text": "Jana Dítětová\n\nJana Dítětová, vlastním jménem Jana Kalabzová (7. října 1926 v Plzni – 9. listopadu 1991 v Praze) byla česká herečka, podruhé byla provdaná za herce Josefa Vinkláře, s nímž měla syna Jakuba.\n\nZačínala jako třináctiletá dívka v herecké škole u E.F.Buriana, kde skončila v roce 1941, poté rychle vystřídala několik dalších scén nejprve na Kladně a posléze Praze, od roku 1951 až do roku 1989 se stala členkou hereckého souboru Realistického divadla na Smíchově (dnešní Švandovo divadlo).\n\n\n\nVe filmech \"Prstýnek\" a \"Polibek ze stadionu\" hrála hlavní roli s českým hercem panem Zdeňkem Dítětem, nebyli však v žádném příbuzenském vztahu, jednalo se o náhodnou shodu jmen.\n\n\n"}
{"id": "258124", "url": "https://cs.wikipedia.org/wiki?curid=258124", "title": "Ulbha", "text": "Ulbha\n\nUlbha (ang: Ulva) je hornatý ostrov Velké Británie ležící u západního pobřeží Skotska ve Vnitřních Hebridách.\n\n"}
{"id": "258125", "url": "https://cs.wikipedia.org/wiki?curid=258125", "title": "Denim", "text": "Denim\n\nDenim je obchodní název pro pevnou a trvanlivou bavlněnou tkaninu v keprové vazbě, ze které se šijí jeansové oděvy.\n\n„Klasický“ blue denim se tká v třívazném kepru z modré, indigem obarvené osnovy a z režněbílého útku, takže na povrchu tkaniny převládá modrá barva (viz \"snímek vpravo\"). Z původní tkaniny na kalhoty byla zejména ve druhé polovině 20. století odvozena řada variant v použití (košile, sukně, bundy, zimní oděvy, kabelky atd.), různém materiálovém složení, barvách (zelený, černý denim), úpravách (vybledlý, odíraný atd.). \nModrý pracovní oděv z tkanin podobných denimu nosili námořníci v italském Janově už v 17. století (ze zkomoleného francouzského \"Jannes\" vzniklo asi o 200 let později slovo jeans). V polovině 19. století začal Levi Strauss v USA prodávat pracovní oděvy z bavlněného serže dováženého z francouzského Nîmes. Ze slovního spojení Serge de Nimes (vyslovované \"serž deNim\", tedy serž z Nimes) pak vzniklo pro tuto tkaninu označení denim. Výrobky měly na trhu velký úspěch, jejich provedení bylo v roce 1873 zčásti patentováno (upevnění kapes nýty podle \"US patentu č. 139121\") a brzy podle tohoto vzoru začalo šít pracovní oděvy (pro zlatokopy, kovboje apod.) několik dalších výrobců. Asi od 30. let 20. století byl denim známý i v Evropě, v 50. letech si oblíbila část mládeže jeansy jako znamení odporu proti konzervativní společnosti. V 60. letech začali nosit kalhoty z denimu i dospělí a asi o 20 let později přišly už stovky výrobců s nejrůznějšími variantami a imitacemi jeansů.\n\nV české odborné literatuře se až do roku 1989 označení denim nepoužívalo (viz např. \"Pospíšil\" aj.) a jeansy se v češtině nazývaly (asi od 60. let) \"texasky\" a později \"rifle\".\n\nV roce 2017 dosáhla celosvětová výroba denimu asi 7 miliard m, výnos z prodeje hotových oděvů z denimu (z 80 % kalhoty) se odhadoval na 56 miliard USD. \n\nKe tkaní denimu se používá hlavně jednoduchá příze z mykané bavlny, výjimečně také skaná. Známé jsou rovněž směsi polyesteru, viskózy, i bavlněných výčesků s bavlnou spřádané jako prstencové, rotorové nebo jádrové příze (opřádané elastické filamenty).\nOdlišně od přípravy materiálu v běžných tkalcovnách probíhá snování a barvení osnovních nití zpracovaných na denim. Na začátku 21. století se používají tři různé technologie: \n\nNitě z 8-24 snovacích válů probíhají společně v šířce do 1800 mm řadou komor barvicího stroje, kde se materiál v 5-7 cyklech namáčí (asi na 14 sekund) do barviva a oxiduje (asi 60 sekund). Po následujícím šlichtování je osnova připravena ke tkaní.\nZařízení je vhodné pro barvení přízí v jemnosti do 15 tex, roční výrobní kapacita se udává s max. 11 milionů metrů\n\ntj. barvení „v provazci“ (\"Rope-Dyeing-Process\") s následujícím šlichtováním.\n\nZ cca 300-500 nití se snová provazec, který se navíjí na válec (viz \"snímek vpravo uprostřed\"). 12-36 válců se předkládá barvicímu stroji pracujícím na podobném principu jako \"Slasher Dyeing\" (s opakovaným namáčením cca 21 sekund). Obarvené niti se suší a jednotlivé provazce svinují do konví, odtud se pak navinou na osnovní vál a osnovy z 8-24 válů se druží jako předloha pro šlichtovací stroj.\n\nVýrobní postup se používá pro hrubší příze (průměrně 25 tex), roční kapacita zařízení může dosáhnout 34 milionů metrů.\nje známé teprve od poslední dekády 20. století (zatímco barvení v provazci se používalo už o 100 let dříve). Barvicí stroj sestává jen z jedné komory, kterou materiál opakovaně, \"ve smyčkách\", prochází. Výkon zařízení je srovnatelný se \"Slasher Dyeing\", barvení ve smyčce má být levnější než obě předcházející technologie. Do roku 2011 bylo ve světě instalováno asi 30 agregátů.\nKe tkaní denimu se mohou použít prakticky všechny druhy tkacích strojů za předpokladu, že se dají přizpůsobit ke druhu produktu. Požadavky na tkací techniku jsou závislé zejména na plošné hmotnosti denimu běžně udávané v oz/yd (unce/čtvereční yard) . \nHmotnost, tedy váha v přepočtu na g/m se u denimu pohybuje od 140 g/m (košilovina) do 850 g/m (extrémně těžké kalhoty).\n\nStandardní výkon na začátku 21. století byl např. pro zboží 14,5 oz/yd na pneumatickém tkacím stroji 50 m/hod.\nPro různé druhy mechanických a chemických úprav denimových tkanin se používá zejména v obchodě s jeansy řada přívlastků. V odborné literatuře se popisuje např.: \"Color\" nebo \"coloured\" denim, \"fineweave\" (denim z jemné příze), \"streaky\" (pruhovitý), \"stretch\" (elastický), \"scrubbed\" (škrábaný) , \"bleached\" (bělený), \"stone washed\" (při praní třený pemzou), \"bomber washed\" denim, prewashed, \"mill washed\", \"old blue washed\" a mnoho jiných. \n\n"}
{"id": "258127", "url": "https://cs.wikipedia.org/wiki?curid=258127", "title": "Okres Anenii Noi", "text": "Okres Anenii Noi\n\nAnenii Noi je okres v Moldavsku. Žije zde okolo 81 000 obyvatel a jeho sídlem je město Anenii Noi. Na severu sousedí s Criuleni , na východě s Dubăsari, na jihu s Căușeni, a na západě s Ialoveni a Kišiněvem.\n"}
{"id": "258130", "url": "https://cs.wikipedia.org/wiki?curid=258130", "title": "Sultán", "text": "Sultán\n\nSultán je panovnický titul používaný v muslimských zemích.\n\nV arabštině to bylo původně abstraktní podstatné jméno s významem vládnutí, panovnická moc. Postupně se stalo obecným označením pro vládní hodnostáře, ministry či panovníky, až od 12. století se stalo panovnickým titulem, ekvivalentem evropského krále. Seldžukové v 11. století význam tohoto titulu opět posunuli. Nyní měl označovat svrchovaného panovníka celého islámského světa – tedy pozici, o kterou Seldžukové a později osmanští Turci trvale usilovali. Stalo se tak ekvivalentem perského titulu \"pádišáh\" (kníže věřících) a evropského císaře.\nSultán se někdy zaměňuje s titulem chalífa, což však není přesné. Chalífa byl později pouze titul nejvyšší náboženské autority v islámu, tedy ne světský panovník. (Po smrti proroka Muhammada se vládce všech věřících označoval chalífa, což znamená následovník, v tomto případě právě proroka Muhammada. Chalífa byl náboženský i politický hodnostář.) Se zánikem chalífátu došlo k rozdělení funkcí. V Osmanské říši si však od 16. století sultán nárokoval i titul chalífa, čímž oba pojmy fakticky splynuly.\n\n"}
{"id": "258134", "url": "https://cs.wikipedia.org/wiki?curid=258134", "title": "Avaz Twist Tower", "text": "Avaz Twist Tower\n\nAvaz Twist Tower je mrakodrap v Sarajevu, hlavním městě Bosny a Hercegoviny. Mrakodrap je 142 metrů (s anténou 172 metrů) vysoký a má 40 podlaží (jedno podzemní, jedno přízemní a 38 pater). Jmenuje se podle novinářské společnosti Avaz, která v něm sídlí. Postaven byl v letech 2006 až 2008.\n\nStojí v bezprostřední blízkosti sarajevského hlavního nádraží, ve čtvrti známé pod názvem Marin Dvor, kde jsou i dvojčata UNITIC, budova parlamentu a vlády Federace Bosny a Hercegoviny a další kancelářské objekty. V nedávné době okolí prošlo rozsáhlou rekonstrukcí. \n\nVe výšce 100 m má vyhlídkovou restauraci, v posledních třech patrech (133–142 m) kavárnu. Druhá část názvu Twist tower vychází z tvaru budovy; betonový skelet obložený sklem byl navržen architektem Farukem Kapidžićem tak, že jednotlivé stěny vytvářejí dojem spirálovitého stáčení. \n\nPo dokončení se stal nejvyšší budovou ve městě, v zemi i v celé bývalé Jugoslávii.\n\n\n"}
{"id": "258137", "url": "https://cs.wikipedia.org/wiki?curid=258137", "title": "Ornithomimosauria", "text": "Ornithomimosauria\n\nOrnithomimosauria („Ještěři napodobující ptáky“) jsou skupinou kurzoriálních (běhavých) teropodních dinosaurů, podobných dnešnímu pštrosovi. Byli to rychlí běžci, kteří žili v období křídy na území někdejšího superkontinentu Laurasie (dnešní Severní Amerika, Evropa a Asie). Celou skupinu popsal a pojmenoval mongolský paleontolog Rinchen Barsbold v roce 1976.\n\nMezi jejich typické znaky patří malá hlava, dlouhý štíhlý krk, celkově štíhlé tělo a pevné silné nohy, které z těchto živočichů dělaly rychlé běžce. Předpokládá se, že ornitomimosauři byli schopni běhat rychlostí přes 60 km/h a byli tak zřejmě nejrychlejšími neptačími dinosaury. Největší zástupci skupiny, jako byl \"Deinocheirus mirificus\", dosahovali obřích rozměrů.\n\n\nOrnithomimiformes (=Arctometatarsalia)\n\nPodle Barsbold & Osmólska (1990), Kobayashi & Lü (2003), a Ji \"et al.\" (2003).\n\n"}
{"id": "258138", "url": "https://cs.wikipedia.org/wiki?curid=258138", "title": "Okres Șoldănești", "text": "Okres Șoldănești\n\nȘoldănești je okres v Moldavsku. Žije zde okolo 72 000 obyvatel a jeho sídlem je město Șoldănești. Na severu sousedí s moldavskými okresy Florești, na východě s Dubăsari a na jihu Rezina a s Telenești.\n"}
{"id": "258139", "url": "https://cs.wikipedia.org/wiki?curid=258139", "title": "Asia (hudební skupina)", "text": "Asia (hudební skupina)\n\nAsia je progressive rocková superskupina, formovaná bývalými členy skupin Yes, King Crimson, Emerson, Lake & Palmer, Hold The Ladder, Uriah Heep, U.K. a The Buggles v roce 1981.\n\nAsia se začala formovat po rozpadu „vlajkových lodí“ britského progressive rocku, skupin Yes a Emerson, Lake & Palmer. Po rozpadu skupiny King Crimson v roce 1974, měl baskytarista John Wetton plány na založení superskupiny. Neúspěšný byl pokus o založení projektu British Bulldog v roce 1976, jehož účastníky byli i Bill Bruford a Rick Wakeman. V roce 1977 se Bruford a Wetton sešli ve skupině UK, společně s kytaristou Allanem Holdsworthem a hráčem na klávesy a housle Eddie Jobsonem. Jejich debut byl v roce 1978. Po rozpadu UK začátkem 80. let byl naplánován nový projekt superskupiny, kterou měli tvořit hudebníci Wetton, Wakeman, bubeník Carl Palmer a (tehdy málo známy) kytarista Trevor Rabin. Wakeman však brzy z projektu vystoupil, ještě předtím, než podepsali smlouvu se společností Geffen a než začali vůbec společně hrát. V roce 1981 dal John Kalodner, manažer z A&R a Geffen Records, dohromady Wettona a kytaristu skupiny Yes Steve Howea, aby spolu začali psát a hrát.\n\nHowe a Wetton byli brzy doplněni bývalým členem skupin Buggles a Yes klávesistou Geoffem Downesem. Carl Palmer se pak připojil později, už za plného provozu skupiny. Počítalo se i s Trevorem Rabinem a dokonce s ním už byly natočeny demo snímky, ten se však rozhodl přijmout nabídku baskytaristy skupiny Yes Chris Squire a bubeníka Alana Whitea vstoupit do nových Yes a tak se ostatní členové skupiny Asia rozhodli zůstat jako kvartet.\n\nStejnojmenné debutové album \"Asia\" získalo ohromný komerční úspěch, když se udrželo po devět týdnů v žebříčku časopisu Billboard. Singly \"Only Time Will Tell\" a \"Heat of the Moment\" se staly ohromnými hity Top 40 a později prolomily Top Five a staly se oblíbenými na sportovních událostech amerických stadionů.\n\nAmerické turné se velmi vydařilo, byly vyprodány všechny termíny v letech 1982 a 1983, oblíbenými se stali i na kanále MTV, kde hráli často jejich videoklipy.Billboard vyhlásil skupinu Asia skupinou roku 1982.\n\nV roce 2006 byla obnovena skupina v původní sestavě (Wetton, Downes, Palmer, Howe) a nahrála spolu alba \"Phoenix\" (2008), \"Omega\" (2010) a \"XXX\" (2012). Howe v lednu 2013 oznámil odchod ze skupiny a jako náhradu členové skupiny zvolili Sama Coulsona.\n\n \n"}
{"id": "258140", "url": "https://cs.wikipedia.org/wiki?curid=258140", "title": "Zessnerové ze Spitzenberga", "text": "Zessnerové ze Spitzenberga\n\nZessnerové ze Spitzenbergu byli panskou rodinou, jejíž předek Matiáš Ceznár byl obdarován 14. ledna 1593 erbem a přídomkem. \n\nJeho potomek Jiří Oldřich obdržel majestátem 2. července 1698 rytířský stav Svaté říše římské, což bylo potvrzeno 24. září 1708 pro země české. Jiří měl s manželkou Barborou Majdalénou Haugvicovou z Biskupic syny Jana Oldřicha, Jana Jindřicha a Václava Gottfrieda, z nichž právě Gottfried se oddal vojenství. Jan Jindřich se oddal lesnictví a byl roku 1721 v královských službách v Poděbradech. Jan Oldřich držel statek Hořany, okolo roku 1720 koupil statek Chrámce, zemřel kolem roku 1745. Jediný jeho syn Jan František narozený v roce 1720 učinil roku 1741 slib dědičné poddanosti a po otci si Hořany i Chrámce ponechal a k nim roku 1747 přikoupil Želeč. Ten si podržel až do své smrti, jen Hořany a Chrámce v roce 1767 prodal. Majestátem ze 14. ledna 1768 byl povýšen do panského stavu království českého. Zemřel 10. ledna 1772. \n\nZanechal po sobě tři dcery a dva syny. Starší Emanuel Eusebius narozen roku 1751 se oddal vojenství, zemřel v roce 1791. Mladší Vincent Eusebius narozen roku 1759 sloužil v c. k. jízdě a naposled byl podplukovníkem. V roce 1803 koupil Černovice s Markvarcem a Chvalkovem, avšak i ty postoupil roku 1823 knížeti ze Schönburka směnou za Dobříčany a Líčkov. Želeč zděděný po otci prodal roku 1810. Zemřel 2. února 1830. Byl třikrát ženatý. Kromě čtyř dcer měl tři syny, Vincenta, Karla narozeného v roce 1801, který byl c. k. plukovník a který padl roku 1849 v Uhersku. Další syn byl August narozený roku 1803, který byl c. k. rytmistrem a který zemřel roku 1887 v Kluži. Posledním synem byl Edvard, který zemřel roku 1847. Měl ještě syna Ferdinanda, ale ten zemřel roku 1826 dříve než on. Vincent narozený roku 1799 se ujal po otci Dobříčan a připojených statků. Byl ženatý od roku 1830 s hraběnkou Terezou Buquoyovou, která zemřela roku 1869. On zemřel 19. prosince 1879. Jeho syn Jindřich narozený roku 1839 měl s manželkou Jindřiškou hraběnkou z Nostic další mužské i ženské potomky.\n\n"}
{"id": "258145", "url": "https://cs.wikipedia.org/wiki?curid=258145", "title": "Ctibor Turba", "text": "Ctibor Turba\n\nCtibor Turba (* 16. října 1944 v Mariánských Lázních) je český herec nonverbálního divadla, mim, scenárista, pedagog a režisér. Učil na pražské HAMU a nyní na Divadelní fakultě JAMU. Jedná se o světově významnou osobnost české pantomimy. Jeho herectví vychází jak z tradic cirkusových klauniád, tak z tradic absurdního dadaistického stylu. Jeho dílo lze označit za první a průkopnický český příspěvek k celosvětovému hnutí „nového cirkusu“.\n\nDo vývoje českého divadla se výrazně zapsal projektem Cirkus Alfred (1974–1979), mezi jehož členy patřili Boris Hybner, Ota Jirák, Boleslav Polívka a Jan Unger. Pod stejnou značkou připravil v druhé půli osmdesátých let i dvě legendární inscenace \"Deklaunizace\" a \"Archa bláznů\". Mezitím působil v zahraničí, například s hercem Pierrem Bylandem. V herecké práci ho už desítky let omezuje zdravotní stav. To přispělo k jeho soustředění na práci převážně koncepční, scenáristickou, dramaturgickou a režijní. V roce 1997 založil a vybudoval netradiční pražské divadlo Alfred ve dvoře, které později předal do provozování občanskému sdružení Motus. Na začátku své umělecké kariéry krátce účinkoval jako clown ve Varieté Alhambra a tradičních cirkusech státních Československých cirkusů a varieté. Podílí se i na filmovém zpracování inscenací a na dokumentech o divadelním novém cirkusu.\n\nNa Divadelní fakultě JAMU založil v roce 2004 Ateliér klaunské scénické a filmové tvorby a vedl jej do roku 2008, kdy jej po něm v září 2008 převzal francouzský tanečník a choreograf Pierre Nadaud.\n\nV roce 2013 získal Cenu Ministerstva kultury za přínos v oblasti divadla.\n\n\n"}
{"id": "258146", "url": "https://cs.wikipedia.org/wiki?curid=258146", "title": "Rancid (EP)", "text": "Rancid (EP)\n\nRancid je debutová nahrávka punkové skupiny Rancid vydaná na 7\" EP v roce 1992. Za vydáním stáli Lookout! Records, domovský label Armstrongovy a Freemanovy předchozí skupiny, Operation Ivy. Všechny skladby této velmi bouřlivé nahrávky jsou použity pouze na tomto vinylu, žádná z nich se neobjevila na pozdějším albu skupiny. Album nikdy nevyšlo na CD a v září 2006 se přestalo vyrábět i jako vinyl.\n\n\n"}
{"id": "258148", "url": "https://cs.wikipedia.org/wiki?curid=258148", "title": "Larvální toxokaróza", "text": "Larvální toxokaróza\n\nLarvální toxokaróza (nebo jen toxokaróza) je parazitární onemocnění člověka způsobené škrkavkami \"Toxocara canis\" (škrkavka psí) a \"Toxocara cati\" (škrkavka kočičí). Infekce je charakterizována přítomností migrujících larev škrkavek (larva migrans) v různých orgánech. Larvy ve tkáních vyvolávají zánět s tvorbou granulomů. Rozlišuje se forma oční, kdy se larvy lokalizují v oku (larva migrans ocularis) a forma orgánová (larva migrans visceralis).\n\nPůvodcem onemocnění jsou hlístice \"T. canis\" nebo \"T. cati\" z čeledi Ascarididae. Přestože většina prací o larvální toxokaróze u lidí se týká \"T. canis\", je třeba vzít v úvahu i zoonotický potenciál \"T. cati\". Kromě toho odlišit, zda se jedná o infekci larvami druhu \"T. canis\" nebo kočičím druhem \"T. cati\" je extrémně obtížné. Jediným nepříliš přesným rozlišovacím parametrem je průměr larvy při bioptickém vyšetření (histologické vyšetření vzorku lidské tkáně obsahující části larvy). Z důvodu zkřížené reakce nelze ani sérologickým vyšetřením příbuzné druhy rozlišit. Mimo škrkavky \"T. canis\" a \"T. cati\" přicházejí v úvahu jako původci larvální toxokarózy člověka i jiné druhy z rodu \"Toxocara\". U kočkovitých šelem v Asii byly popsány další nové druhy \"T. malayasiensis\" a \"T. lyncis\". Nicméně infekce člověka těmito druhy dosud nebyla prokázána.\n\nPoprvé byla larvální toxokaróza popsána v roce 1950, kdy byla z granulomu na sítnici malého dítěte izolována larva hlístice neznámého původu. O rok později byl publikován nález larev \"Toxocara\" spp. v mozku malého chlapce, který umřel v důsledku akutního zánětu mozkových blan. Roku 1952 Beaver a kolektiv popsali sérii podobných klinických případů u dětských pacientů, kteří vykazovali výraznou eosinofilii a multisytémové onemocnění neznámého původu. Při histopatologickém vyšetření vzorků tkání od těchto pacientů byly diagnostikovány larvy škrkavek. Od té doby, byly larvy \"Toxocara\" spp. nacházeny v různých lézích oka a dalších mnoha orgánů (játra, mozek, plíce) po celém světě.\n"}
{"id": "258153", "url": "https://cs.wikipedia.org/wiki?curid=258153", "title": "Guillermo Stábile", "text": "Guillermo Stábile\n\nGuillermo Stábile (17. ledna 1905 – 27. prosince 1966) byl argentinský fotbalový útočník a trenér. Hrál za Huracán Buenos Aires, po přestupu do Evropy působil v Racing Club de Paris, Red Star Paris, FC Genoa, AC Napol a Palermu. Nastupoval také v argentinské reprezentaci, se kterou si zahrál na mistrovství světa v roce 1930. Zde se stal s 8 brankami nejlepším střelcem turnaje. Vstřelil i vedoucí branku na 2 : 1 ve finálovém utkání s Uruguayí, ve kterém nakonec Argentina podlehla 2 : 4.\n\nPo ukončení hráčské kariéry se věnoval trenérství. Vedl mimo jiné reprezentaci Argentiny, se kterou vyhrál šestkrát Copa América.\n"}
{"id": "258154", "url": "https://cs.wikipedia.org/wiki?curid=258154", "title": "Boeing CH-47 Chinook", "text": "Boeing CH-47 Chinook\n\nBoeing CH-47 Chinook je americký střední transportní vrtulník s tandemovým uspořádáním dvou nosných rotorů. Je přímým pokračovatelem známého typu CH-46D Sea Knight. První prototyp vzlétl 21. září roku 1961 a první sériově vyráběné vrtulníky byly dodány koncem roku 1965. \n\nPři maximální rychlosti 315 km/h byl rychlejší než moderní víceúčelové a útočné vrtulníky 60. let. Je jedním z mála letadel té doby jako např. Lockheed C-130 Hercules nebo Bell UH-1 Iroquois, která jsou stále ve výrobě a v první linii. Dosud bylo vyrobeno přes 1200 kusů. Jeho hlavní rolí je přesun skupin vojáků, dělostřelectva a doplňování zásob na bojišti. Má širokou nakládací rampu v zadní části trupu a tři vnější nákladní háky. Stroje se poprvé účastnily bojů ve vietnamské válce roku 1966. \n\nBěhem času byly vyráběny typy CH-47A, CH-47B a CH-47C. Tyto stroje byly v 80. letech modernizovány na typ CH-47D, který má silnější motory a moderní vybavení. Kromě těchto vrtulníků byl vyráběn ještě typ pro speciální akce a civilní verze Model 234.\n\nByl založen na prototypu vrtulníku Boeing Vertol YCH-1B/YCH-47A, který měl první let dne 21. září 1961. CH-47A Chinook byl schopen operovat za všech povětrnostních podmínek při střední nosnosti vrtulníku, který byl poprvé představen v službě během Vietnamské války v roce 1966. Pohonná jednotka vrtulníku byla sestavena ze dvou motorů AlliedSignal T55-L-5, každý o výkonu 2 200 koní (1 640  kW) nebo T55-L-7 o výkonu 2 650 koní (1 980  kW).\n\nVrtulník je poháněný dvěma motory AlliedSignal T55-L-7C, každý o výkonu 2850 koní (2130 kW) a rekonstruovaným trupem, který se vyznačuje menším odporem vzduchu a také upravenými listy rotorů. Byl standardním transportním vrtulníkem během Vietnamské války, vyzbrojený třemi kulomety M60D (dva v bočních dveřích a jeden na zadní rampě). Některé exempláře byly používány k přepravě pum a k vypouštění napalmu na stanoviště Vietkongu. Vrtulník CH-47 mohl být vybaven hákem a jeřábem, který umožňoval přenos nákladu pod trupem a často byl používán k vyprošťování sestřelených letadel nebo vrtulníků.\n\nVrtulník se zesíleným reduktorem a pohonnou jednotkou motory AlliedSignal T55-L-11C, každý o výkonu 3750 koní (2 800 kW) a také se zvýšeným provozním rozsahem. CH-47C mohl nést 44 vojáků nebo 24 raněných, včetně dvou lékařů. V užívání je od roku 1980 jako vrtulník Chinook HC.1 Royal Air Force, který je ekvivalentem CH-47C.\n\nPozdější verze Super-C byla vybavena ještě silnějšími motory Lycoming T55-L-712 a také novými širšími listy rotorů, které byly vyrobeny ze skelných vláken.\n\nKonstrukčně zesílená verze nejprve s motory T55-GA-712, později T55-GA-714 schopná přenášet nebo nést těžká břemena na třech hácích umístěných pod trupem. V civilních verzích je schopen přenášet stavební stroje nebo 12 metrové kontejnery při rychlosti 250 km/h. V podpůrných misích pěchoty byl nejčastěji používán k přepravě houfnice M198 spolu se 30 náboji a 11 člennou obsluhou. Vrtulník je vybaven moderní avionikou včetně GPS přijímače.\n\nVrtulník CH-47D sehrál významnou roli během operací v Iráku a Afghánistánu, kde převážel vojáky a zásoby. Během operací v Afghánistánu byl provozován v horách ve výškách ohraničujících použití transportního vrtulníku americké armády Sikorsky UH-60 Black Hawk. Obvykle je CH-47 vysílaný v bojových letech spolu s vrtulníky AH-64 Apache.\n\nVrtulníky používané Royal Air Force Chinook HC.2 a Chinook HC.2A jsou ekvivalentní ke CH-47D.\n\nZmodernizovaná verze modelu CH-47D, která poprvé vzlétla v roce 2001. První produkční model vzlétl dne 15. června 2006 a jeho první let se uskutečnil dne 23. října 2006. CH-47F je navržen tak, aby prodloužil životnost třídy Chinook až do roku 2030. Tyto vrtulníky mají mezi lety 2014-2017 postupně nahrazovat šest modelů CH-47D Australské armády.\n\nVerze pro speciální síly s možností tankování během letu, rychlým navijákem a dalšími vylepšeními.\n\nZdroj:\n\n\n\n\n"}
{"id": "258156", "url": "https://cs.wikipedia.org/wiki?curid=258156", "title": "Tranzistorový zvuk", "text": "Tranzistorový zvuk\n\nTranzistorový zvuk je označení, které někteří audiofilové používají pro specificky zkreslený zvuk některých tranzistorových zesilovačů. Podobně se jako elektronkový zvuk někdy označuje zvuk zkreslený způsobem typickým pro elektronkové zesilovače. Jedná se především o chování zesilovačů na hranici jejich výkonových možností a nad ní.\n\nJeště počátkem 70. let 20. století akustici často uváděli, že tranzistorový zvuk vykazuje vady, je bez barvy a dynamiky a je plochý, elektronkový zvuk se při stejném výkonu jeví jako hlasitější, přestože měřicí přístroje již tehdy žádné výrazné zkreslení nezaznamenaly. Preferovaný způsob posouzení kvality zvukového zařízení je však poslechem. Dosud někteří hudebníci a milovníci hudby dávají přednost zvuku zpracovanému elektronkovými obvody. \n\nTranzistorový zvuk se vyskytoval především u zesilovačů s velkým zesílením v otevřené smyčce a zapojených do silné zpětné vazby přes značný počet aktivních prvků. U elektronkových zesilovačů se tento jev většinou nevyskytuje, protože elektronky nebyly zapojovány se zpětnou vazbou přes mnoho aktivních prvků a navíc nemívaly natolik velké zesílení v otevřené smyčce.\n\nElektronkový zesilovač se od tranzistorových ve většině případů liší rozložením harmonického zkreslení a tvarem limitace, která je plynulá a postupná. Přebuditelnost elektronkových zesilovačů bývá vyšší než u zesilovačů tranzistorových, i zkreslení elektronkových zesilovačů však bývá ve většině případů větší než u tranzistorových.\n\nZkreslení elektronkových zesilovačů se od zkreslení tranzistorových zesilovačů liší i v počtu harmonických složek a jejich rozložení. Elektronkové zesilovače mají vyšší harmonické soustředěny v dolní části spektra, převažuje druhá harmonická, která představuje tón o oktávu vyšší. Tranzistorové zesilovače mají vyšší harmonické složky rozloženy do celého spektra a obsahují i harmonické, které jsou lidskému sluchu nepříjemné, kvinta – třetí harmonická je dominantní.\n\n\n\n"}
{"id": "258168", "url": "https://cs.wikipedia.org/wiki?curid=258168", "title": "Medvěd brýlatý", "text": "Medvěd brýlatý\n\nMedvěd brýlatý (\"Tremarctos ornatus),\" kterému se někdy říká andský medvěd, je jediný jihoamerický druh medvěda. Dosahuje spíše menší velikosti. V kohoutku měří 70–90 cm, délka těla činí 130–210 cm, ocas je kratší než 10 cm. Pohlavní dimorfismus je výrazný: samec váží 100–200 kg, zatímco samice jen 60–80 kg. Jeho rodové jméno (\"Tremarctos\") je odvozeno od bílé srsti okolo očí, díky které vypadá, jako kdyby nosil brýle. \"Ornatus\" v latině znamená „ornament“ nebo „ozdoba“ a lze takto nazvat veškerou medvědovu bílou výzdobu na jeho jinak černé srsti.\n\nMedvěd brýlatý žije v horách na severozápadě Jižní Ameriky v nadmořské výšce 200 až 4750 metrů. Lze ho v přírodě spatřit jen ve Venezuele, v Kolumbii, v Peru, Ekvádoru, v Bolívii a v Chile (výskyt v Argentině je nejistý). Medvěd brýlatý je jediným zástupcem medvědovitých, který žije v Jižní Americe, a zároveň je také jediným z rodu \"Tremarctos\". Tento druh je nejvíce ohroženým druhem medvěda na světě (nepočítáme-li pandu velkou), protože je závislý na deštném pralese a díky jeho kácení a přeměňování na zemědělskou půdu utrpěl značnou újmu. Navíc je loven domorodým obyvatelstvem, odhaduje se, že ročně je zabito 180 medvědů. Kromě lesních ploch ho lze také potkat i na travnatých pláních a v křovinách. Celková populace dosahuje 13 000 až 18 000 jedinců. \n\nMedvěd brýlatý je typický denní živočich a samotář, ale není příliš teritoriální. Tento druh medvěda si pomocí silných větví staví hnízdo na stromě, kde tráví dost času. Proto se rád zdržuje ve vlhkých lesích, kde nalézá i dostatek potravy. Po pandě velké jde o nejvíce býložravého medvěda. Požírá listy, trávu, kořínky, plody ovoce (především fíky a avokáda). Živí se i medem, bezobratlými, ptáky a menšími savci (králíky, horskými tapíry). Někteří jedinci zabíjejí i dobytek, ale předpokládá se, že spíše požírá mršiny zvířat, která uhynula bez jeho přičinění. Na severozápadě území svého výskytu se živí i mladými palmami, které vyrve ze země i s kořenem. Dovede se ale i vyšplhat až do koruny dospělé palmy, na které jí ořechy a listy. V sušších oblastech požírá kaktusy. Jelikož v hojné míře pojídá i zemědělské plodiny, zvláště kukuřici, je v některých oblastech považován za škůdce.\n\nTito medvědi se páří ve velmi odlehlých končinách, které jsou velmi těžko dostupné, takže se toho neví mnoho, ale ví se, že samice přivádějí svá 1–4 mláďata (v průměru 2) na svět v prosinci až v únoru po asi 160 až 255denní březosti. Ta jsou při narození slepá a křehká, takže je samice při jakýchkoliv známkách nebezpečí zuřivě brání, podobně jako samice jiných druhů medvědů. Poté, co mláďata povyrostou, jsou velmi hravá a pořád vylézají na okolní stromy nebo skály. U matky se zdržují ještě asi tak rok, než vyrostou tak, že se postarají sama o sebe. Pohlavně dospějí ve 2 letech života. Věk dožití v přírodě je neznámý, v zajetí to může být až 36 let.\n\n\n"}
{"id": "258169", "url": "https://cs.wikipedia.org/wiki?curid=258169", "title": "Boeing CH-46 Sea Knight", "text": "Boeing CH-46 Sea Knight\n\nBoeing Vertol CH-46 Sea Knight je americký středně těžký vrtulník s tandemovým uspořádáním nosných rotorů užívaný jako palubní transportní typ pro dopravu osob a nákladu. První prototyp stroje vzlétl 22. dubna 1958, sériově byl vyráběn v letech 1962 - 1971. V průběhu produkce docházelo k dalším modernizacím. Vrtulník byl poprvé bojově použit ve vietnamské válce, dále byl užit např. v Libanonu nebo při americké intervenci na Grenadu. V licenci byl vyráběn v japonské firmě Kawasaki.\n\nCH-46 Sea Knight byl koncipován jako obojživelný vrtulník, jeho konstrukce mu umožňovala přistání jak na souši, tak na vodní hladině, a to bez nutnosti použití plovákového zařízení. Kromě přepravy osob a nákladu byly jeho dalšími úkoly např. detekce ponorek, vyhledávání min a spolupráce na záchranných operacích.\n\n\n\n"}
{"id": "258171", "url": "https://cs.wikipedia.org/wiki?curid=258171", "title": "Jana Šulcová", "text": "Jana Šulcová\n\nJana Šulcová (* 12. února 1947 Praha) je česká herečka a dabérka.\n\nVystudovala gymnázium a po absolutoriu DAMU byla dlouholetou členkou hereckého souboru Městských divadel pražských (1969–1992). Od roku 1998 vystupuje s divadelním souborem \"Háta\" a hostuje v Divadle Bez zábradlí. Se svým bývalým manželem hercem Oldřichem Víznerem má dvě dcery (Tereza, nar. 1972 a Rozálie, nar. 1975).\n\n\nMezi její nejznámější filmové role patří účinkování ve známém komediálním snímku Marie Poledňákové \"S tebou mě baví svět\", \"Kotva u přívozu\" či v televizním seriálu \"Nejmladší z rodu Hamrů\".\n\n\n\n\n \n"}
{"id": "258173", "url": "https://cs.wikipedia.org/wiki?curid=258173", "title": "Československá domkářsko-malozemědělská strana", "text": "Československá domkářsko-malozemědělská strana\n\nČeskoslovenská domkářsko-malozemědělská strana byla malá politická strana existující v letech 1924-1932.\n\nTato malá strana byla spjata s osobou Aloise Kaderky, katolického domkáře z Moravy. V roce 1911 založil časopis \"Naše zádruha\" a v roce 1919 Křesťansko-demokratické sdružení chalupníků a domkařů československých v Brně při Československé lidové straně. Po volbách 1920 se stal lidoveckým poslancem. V rámci agrární reformy požadoval parcelaci půdy a její předání malozemědělcům. Od roku 1923 se jeho sdružení rozšířilo do celého Československa. Kaderkův radikální program byl v rozporu s opatrnou politikou lidoveckého vedení a tak byl ze strany v roce 1924 vyloučen a zbaven poslaneckého mandátu. Posléze byla založena Československá domkářsko-malozemědělská strana s odborovým ústředím Svaz Otčin. V programu požadovala důslednější reformu, vyslovila se pro družstevnictví, zároveň ale odmítla kolektivizaci a komunismus. V parlamentních volbách nikdy neuspěla, ačkoliv o spolupráci s ní uvažovalo více stran. V roce 1932 se spojila s křesťanskými sociály (kteří taktéž opustili ČSL), čímž vznikla Československá strana křesťansko-sociální a domkářsko-zemědělská.\n\n\n"}
{"id": "258175", "url": "https://cs.wikipedia.org/wiki?curid=258175", "title": "Jana Koubková", "text": "Jana Koubková\n\nJana Koubková (* 31. října 1944 Roztoky u Prahy) je česká jazzová zpěvačka; bývá označována za nestorku českého jazzu.\n\nZpívá od svých šesti let – ve sborech, vokálních skupinách, jazzových skupinách (např. v Jazz Half Sextetu hudebníka V. Kotrubenka), i sólově. Jako jazzová sólistka se prosadila v roce 1975 v Jazz sanatoriu Luďka Hulana. Prošla řadou různých stylů, od blues, swingu, mainstreamu, přes bebop, latin, free, až po world-ethno a fusion. V roce 1981 založila festival jazzových, bluesových a rockových zpěváků Vokalíza. Šest let působila na Pražské státní konzervatoři v oboru interpretace. Skládá písně a filmovou hudbu, působí v rozhlase, píše fejetony, sloupky a poezii. \n\n\n\n"}
{"id": "258180", "url": "https://cs.wikipedia.org/wiki?curid=258180", "title": "Okres Basarabeasca", "text": "Okres Basarabeasca\n\nBasarabeasca je okres v jižním Moldavsku. Žije zde okolo 23 000 obyvatel a jeho sídlem je město Basarabeasca. Na jihu sousedí s Ukrajinou, na západě s autonomním regionem Gagauzsko a na severu s moldavským okresem Cimișlia.\n"}
{"id": "258181", "url": "https://cs.wikipedia.org/wiki?curid=258181", "title": "Městská autobusová doprava v Moskvě", "text": "Městská autobusová doprava v Moskvě\n\nAutobusová síť doplňuje v Moskvě další tři (metro, tramvaje a trolejbusy). V současné době autobusová doprava hraje klíčovou roli v okrajových rajónech, kde není metro, a v tangenciálních směrech mezi jednotlivými radiálami podzemky. V centru města autobusové linky téměř neexistují – slouží tu již další tři druhy dopravy. Autobusy jezdí v Moskvě přes osmdesát let; na počátku 21. století existují řádově stovky linek. \n\nPrvní městský autobus v Moskvě vyjel do ulic sice již 8. srpna 1924, přesto se o zavedení tohoto druhu dopravy začalo uvažovat již v roce 1917. Jediná linka tehdy spojovala náměstí Tří nádraží s Tverskou bránou. Nasazeny byly anglické autobusy od firmy Leyland, které byly schopné přepravit až 28 cestujících. Tyto vozy se ještě uplatnily v pozdějších letech i v dalším městě, Jaroslavli. Přestože během 20. i 30. let se počet linek stále zvyšoval, ještě zpočátku padesátých let měly autobusy na celkovém výkonu veškeré moskevské MHD podíl pouze osmiprocentní.\n\nTeprve v následujících poválečných desetiletích došlo k většímu rozvoji. Výstavba nových čtvrtí (většinou sídlišť a později panelových sídlišť) si vyžádala reorganizaci dopravní sítě a kladla nové nároky, které nemohl tramvajový provoz splnit. Zatímco v 50. letech existovalo 24 linek, v další dekádě to bylo již 88 a o dalších deset let později již 228 (nejsou započítány příměstské, jejich počet byl o něco vyšší). Zpočátku měla síť linek charakter radiál, autobusy jezdily po prospektech do vzdálenějších míst od centra metropole. Později však začaly autobusy plnit i roli napaječů metra a zajišťovat i tangenciální směry. V nejodlehlejších částech metropole byl autobus mnohdy jediným spojením se zbytkem Moskvy.\n\nV 80. a 90. letech ještě stále rostl počet linek, a to na 342 a 496. Ke konci 80. let jezdilo denně okolo 3,3 milionu cestujících (tehdy mělo město 8,5 milionu obyvatel) a na autobus tak připadala jako na druh dopravy celkem třetina všech jízd cestujících v MHD.\n\nV 90. letech však došlo vzhledem k změně společensko-hospodářských podmínek k jistým změnám. Financování veřejné dopravy bylo nyní mnohem obtížnější, neboť začátky tržní ekonomiky těžce dopadly na rozpočty každého města bývalého SSSR. Jistou záchranou se stalo dokončení některých úseků metra, kdy byly linky autobusů nahrazeny jiným druhem dopravy a vozy mohly být nasazeny na další velmi vytížená místa. Například roku 1994 po dokončení linky Serpuchovsko-Timirjazevskaja do stanice Altufjevo bylo zrušeno kolem deseti linek. Zmenšily se také možnosti obnovy vozového parku, neboť zavedení výrobci z východního bloku se ocitli v problémech a autobusy západní výroby byly příliš drahé.\n\nV meziválečném období moskevský autobusový park kromě anglických autobusů, které již byly uvedeny, tvořily také i stroje domácího původu typů AMO-4 (1931 – 1933), ZIS-8 (1934 – 1936), JA-6 a ZIS-16 (1938 – 1941). V některých úpravách tento poslední typ autobusů jezdil až do padesátých let (prošly ještě ale rekonstrukcí). V časech války byla větší část vozů použita pro válečné účely, zbytek byl přestavěn na jiné druhy pohonu (hlavně plynový) a sloužil dále.\n\nRoku 1947 začal tehdejší Stalinův závod vyrábět nové autobusy typu ZIS-154. Následovaly ještě další typy, pak v tehdy sovětské metropoli začaly jezdit i autobusy jiných výrobců – například Likinského automobilového závodu, jedná se o typy LiAZ-158, LiAZ-158B, LiAZ-677 (ten jezdil v letech 1967 až 1999). Od roku 1969 pak přibyly i vozy od maďarské firmy Ikarus, nejprve typu Ikarus 180, později i ve východní Evropě rozšířenější Ikarus 260 a 280 (kloubová verze předchozího). Ty se v 70. a 80. letech staly základem celého vozového parku. Po roce 1991 dochází k větší variabilitě neboť se postupem času rozšířil výběr nových modelů autobusů.\n\nAutobusové linky zabírají jednomístnou, dvoumístnou i třímístnou číselnou řadu. Kromě toho existují také i linky značené písmeny, jejich počet je však velmi malý. \n\n"}
{"id": "258182", "url": "https://cs.wikipedia.org/wiki?curid=258182", "title": "Hughes AH-64 Apache", "text": "Hughes AH-64 Apache\n\nAH-64 Apache je americký bitevní vrtulník používaný od sklonku studené války po současnost. Ve službě u letecké složky US Army a v některých dalších ozbrojených silách nahradil starší typ AH-1 Cobra.\n\nNa krátkých křídlech po bocích může nést až 16 raket AGM-114 Hellfire nebo 76 neřízených raket Hydra 70, případně jejich kombinace. Stroj má v přídi pod trupem instalovaný 30 mm kanón M230. Stroj může operovat ve dne i v noci i za zhoršených povětrnostních podmínek.\n\nApache byl zkonstruován v 70. letech jako vrtulník pro boj proti obrněné technice. Byl navržen na odhalování a ničení tanků při vysoce mobilním boji a mohl také poskytovat palebnou podporu pozemním jednotkám. Byl vyvinut z prototypu \"Hughes YAH-64\", jenž poprvé vzlétl v roce 1975.\n\nPo zrušení programu AH-56 Cheyene hledaly ozbrojené síly Spojených států amerických vzdušný prostředek, který by patřil pod velení pozemní armády, protože Keywestská dohoda z roku 1948 určovala pozemní armádě velet pouze nad těmi prostředky, které nemají pevná křídla letadel. Pozemní armáda chtěla bitevní vrtulník, který by byl lepší než AH-1 Cobra, a to jak v palebném výkonu, tak v dosahu. Kromě toho měl mít schopnost manévrovat těsně nad zemí. Bojovat zejména v noci, s důrazem na nasazení hlavně v evropských podmínkách. V okamžiky přípravy k úderu se měl objevit nad horizontem a odpálit rakety tak, aby se nedostal na dostřel tankových zbraní. V případě potřeby se měl umět bránit i v boji z blízka.\nZa tímto účelem vydala armáda v roce 1972 požadavek na vyspělý útočný vrtulník (\"Advanced Attack Helicopter\"). Návrhy předložilo celkem pět výrobců: Bell, Boeing Vertol (ve spolupráci s Grumman Aerospace), Hughes, Lockheed a Sikorsky. V roce 1973 vybralo americké ministerstvo obrany jako finalisty firmy Bell a Hughes.\n\nMezi těmito výrobci začala první fáze programu. Každá společnost měla postavit dva prototypy vrtulníků, které musely projít testovacím programem. Model 77 společnosti Hughes s armádním označením YAH-64A, poprvé vzlétl 30. září 1975, zatímco prototyp 409 od firmy Bell, s armádním označením YAH-63A poprvé vzlétl následující den. Po vyhodnocení výsledků testů armáda vybrala model společnosti Hughes. Důvodem výběru YAH-64A byla větší tolerance při poškození jeho čtyřlistého hlavního rotoru a nestabilita trojkolového podvozkového uspořádání YAH-63A.\n\nProgram vstoupil do druhé fáze. To si vyžádalo postavit tři předvýrobní stroje AH-64 a modernizaci dvou letových prototypů YAH-64 pro testování s pozemními jednotkami. V rámci těchto bojů byly vyvinuty a integrovány zbraňové a radiolokační systémy, včetně nových raket Hellfire (\"HELicopter-Launched, FIRE and forget\").\n\nV roce 1981 byly tři předvýrobní stroje AH-64 předány armádě na druhý operační test. Tento armádní test dopadl výborně a jeho důsledkem bylo rozhodnutí přejít na motor T700-GE-701, jehož výkon byl 1259 kW. Na konci roku 1981 dostal AH-64 označení \"Apache\" v souvislosti s tradičním armádním využíváním indiánských kmenových jmen pro své vrtulníky. Vrtulník společnosti Hughes byl v plném rozsahu schválen pro výrobu 15. února 1982.\n\n30. září 1983, přesně osm let po prvním letu, roloval leteckou továrnou společnosti Hughes v Mese v Arizoně první vrtulník pro americkou armádu. Jednalo se o slavnostní představení. Šlo však jen o formalitu. První série strojů byla armádě dodaná až za rok. Téhož roku byla společnost Hughes koupena společností McDonnell Douglas za 470 milionů dolarů. Hughes se později stal součástí společnosti Boeing díky spojení firem Boeing a McDonell Douglas v srpnu 1987. V roce 1984 se dílčí náklady na výrobu AH-64 pohybovaly na úrovni 7,8 milionu dolarů a průměrná dílčí cena jednoho vrtulníku byla přibližně 13,9 milionů amerických dolarů i s náklady na vývoj.\n\nCelkem bylo americké armádě dodáno 827 vrtulníků AH-64A Apache. Poslední vrtulník byl dodán 30. dubna 1996.\n\nApache má tradiční konfiguraci moderního bitevního vrtulníku. Má hlavní a ocasní rotor, tandemový kokpit, v přídi zabudované tzv. „elektronické oči“, krátká křídla se čtyřmi závěsnými body pro výzbroj, či výstroj a dva turbohřídelové motory.\n\nKonstrukce draku dává vrtulníku dobrou ovladatelnost. Maximální rychlost obratu je 100 stupňů za sekundu, což je hodnota, která jeho výkon spojuje spíše se stíhacím letadlem než s vrtulníkem. Schopnost dosáhnout přetížení až 3,5 G (na rozdíl od 2G u běžného vrtulníku) dává pilotovi šanci v případě ohrožení provést prudký manévr bez toho, aby se obával o narušení strukturální integrity draku stroje.\n\nOdolný kolový podvozek v případě nouzového přistání zvyšuje schopnost přežití posádky a má také velmi dobré manévrovací a servisní schopnosti na zemi.\n\nRotorová hlava vrtulníku je kloubová, což umožňuje naložit vrtulník do transportního letadla bez toho, aby musely být jednotlivé listy demontované.\n\nHlavní rotor je čtyřlistý se zešikmenými konci. Listy se skládají z ocelového jádra, které je obalené nomexovým šestihranem a skleněnými vlákny. Konstrukce listu rotoru je odolná proti 23 mm protiletadlovým střelám.\n\nOcasní rotor je rovněž čtyřlistý a z důvodu dosáhnutí co nejtiššího chodu listy svírají úhly 60° a 120°. Tato konfigurace redukuje zvukovou stupu ocasního rotoru a je velkým přínosem celkové zvukové stopě stroje.\n\nPůvodní vrtulník AH-64A byl poháněn dvěma turbohřídelovými motory General Electric T700-GE-701, které měly výkon 1265kW. Od stroje s pořadovým číslem 604 (vyrobený v roce 1990) byl tento motor nahrazen výkonnější variantou 701C, která má výkon 1409 kW. V současnosti výrobce motorů General Electric dodává motory T700-GE-701G s výkonem více než 1500 kW pro stroj modernizované na standard AH-64D.\n\nMotory jsou umístěné po obou stranách rotorového hřídele a jsou vybavené chladiči výfukových plynů. Tyto chladiče slouží k potlačení vzniku tepelné (infračervené) stopy. Jelikož jsou bitevní vrtulníky nejvíce ohrožované přenosnými střelami s infračerveným naváděním, vrtulník Apache byl navržen tak, aby vytvářel co nejmenší infračervenou stopu jaká je jen možná. Aby toho dosáhl, společnost Hughes navrhla revoluční ochranný plášť na výfukové plyny, tzv. „Black Hole“ (doslova „černá díra“). Ten je instalovaný ve velkých proudnicových krytech okolo motoru. Systém „Black Hole“ nasává venkovní vzduch, aby ochladil výfukové plyny. Dále používá speciální teplo-absorbující materiály, které teplotu výfukových plynů ještě více snižují.\n\nPosádka sedí v tandemu. Přední část kokpitu je určena pro pilota/střelce (označovaného jako \"copilot/gunner\", tj. kopilot/střelec). Pilot (označovaný jako \"first pilot\", tj. první pilot) sedí za ním ve vyvýšeně umístěné zadní sedačce. V tomto dvojsedačkovém tandemovém kokpitu nabízí vrtulník pilotům výborné letové a ovládací vlastnosti a dobrou viditelnost.\nAmeričtí konstruktéři poučení z vietnamské války navrhli kokpit s ohledem na maximální bezpečnost posádky. Piloti jsou odděleni pevnou pancéřovou přepážkou, která snižuje riziko vyřazení obou pilotů v případě zásahu do oblasti kokpitu. Kdyby se stalo, že první pilot zůstane po zásahu vyřazený, jeho místo zaujímá druhý pilot/střelec.\n\nZasklená střecha kokpitu je tvořena plochými panely, kvůli minimalizaci odraženého slunečního záblesku. Sluneční záblesk může odhalit pozici vrtulníku na kilometry daleko. Tyto panely jsou pancířové. Oba piloti sedí v kevlarových sedačkách, odolných vůči střelám a pádu vrtulníku. Celkově jsou posádka a palivová nádrž chráněny rozsáhlým pancířováním tak, aby byl vrtulník schopný letu i po zasáhnutí projektily kalibru 23 mm, které jsou běžné v protiletadlových systémech zemí bývalé Varšavské smlouvy.\n\nVrtulník může nést 770 kilogramů výzbroje zavěšené na křídlech a v zásobníku nad kulometem.\n\nVedlejší zbraní je 30 mm kanón M230E1. Je zavěšený pod trupem mezi koly předního podvozku. Jedná se o velmi přesnou zbraň, která je používaná hlavně při potlačující střelbě s cílem udržet nepřítele v krytu. Kanón je ovládaný zaměřovacím systémem v helmě pilota/střelce (IHADSS), takže může být neustále zaměřený na místo, kam se střelec dívá. Může být ovládán i manuálně.\n\nNormální rychlost střelby je 625 nábojů za minutu. Používané jsou tři druhy munice. Vysoce explozivní střely HEI (\"High Explosive Incendiary\"), vysoce explozivní střely s dvojím účinkem HEDP (\"High Explosive Dual Purpose\") a protipancéřové střely API (\"Armor Piercing Incendiary\"). Maximální nosnost je 1200 nábojů. 1100 je uloženo v zásobníku a 100 v pásu podavače.\n\nPři tzv. pozemních potlačovacích misích je vrtulník vyzbrojen až 76 raketami Hydra 70. Pilot/střelec je může odpalovat po jedné nebo odpálit jako salvu všechny najednou. Dopad 76 raket má značně ničivý účinek. Hydra 70 jsou víceúčelové neřízené rakety kalibru 70 mm FFAR (\"Folding Fire Aerial Rocket\"). Tyto rakety jsou velmi efektivní zejména na menší vzdálenost. Rakety jsou uložené po 19 kusech v raketometu M261.\n\nNa boj proti obrněné technice může vrtulník nést plný náklad 16 střel Hellfire, po osmi na každém křídle. Mezi posádkami je tato konfigurace známá jako „těžký Hellfire.“ Střela Rockwell AGM-114 Hellfire byla vyvinutá jako primární zbraň pro vrtulník Apache. Jedná se o laserově naváděnou přesnou střelu. Má devastující hlavici, která dokáže zničit jakýkoliv cíl na bojovém poli. Přesný dosah je tajný, pravděpodobně je za uváděnou hranicí 8000 metrů.\n\nModernizovaný typ AH-64D Longbow Apache je vybavený novou verzí raket, označovanými jako Longbow Hellfire AGM-114L. Tyto střely jsou naváděné radarem Longbow MMW, který umožňuje odpálení střel zpoza stromů, budov či terénních překážek. Poslední model, který má vstoupit do služby je AGM-114K Hellfire II. Tato střela má vylepšené laserové navádění, nového autopilota a nově navrženou hlavici.\n\nHlavice standardní střely Hellfire se skládá ze směrového explozivního náboje, který je nabalený okolo měděného jádra. Když střela udeří na svůj cíl, například na tank, tak směrová nálož stlačí měděný náboj a vstřelí ho jako fontánu roztaveného kovu do tanku, čímž dojde k totální destrukci. Střela Hellfire II má dvě takovéto hlavice, které jsou uspořádané za sebou a měděné jádro je nahrazené ocelovým.\n\nVětšinou je možné AH-64 spatřit s typickou směsí protitankovým raket AGM-114 a víceúčelových raket Hydra 70, což mu dává maximální flexibilitu proti všem cílům při bojové misi.\n\nVrtulník Apache může být vybaven i střelami na boj proti vzdušným cílům. Jsou to hlavně střely Stinger (ATAS – \"Air-to-air Stinger\"). V 80. letech minulého století testovala americká armáda možnost boje vrtulníku proti vzdušným cílům. Testy se uskutečnily se střelami AIM-9 Sidewinder a Stinger. Menší střela Stinger se ukázala jako lepší varianta.\n\nV poslední době proběhly zkoušky s britskou střelou Starstreak v její formě vypouštěné z vrtulníku Helstreak. Ukázala se jako velmi přesná a efektivní. Je pravděpodobné, že se britské stroje WAH-64D stanou prvními vrtulníky Apache se standardně montovanou střelou vzduch-vzduch a tato zbraňová konfigurace může být poté adoptována rovněž americkou armádou.\n\nNa konci ocasního pylonu může být instalován odpalovač na třicet světlic M130. Ty slouží k odklonu střel naváděných infračerveným paprskem.\n\nNa ovládání svého arzenálu zbraní využívá Apache řadu elektronicko-optických systémů, díky nimž je schopný operovat za jakýchkoliv povětrnostních podmínek, v průběhu dne nebo noci.\n\nMezi nejdůležitější ovládací systémy patří přístroj nočního vidění pilota (\"Pilot Night Vision System, PNVS\") a zaměřovací jednotka pilota/střelce (\"Target Acquisition and Designation System, TADS\", dosl. „systém zachycování a označování cílů“). TADS/PNVS systémy jsou na sobě konstrukčně nezávislé, a proto mohou pracovat paralelně. Nacházejí se v přední části a jsou to tzv. „elektronické oči“.\n\nSystém PNVS AAQ-11 je infračervený systém FLIR (\"Forward-Looking Infrared Radar\", dosl.: „dopředu hledící infračervený radar“). Je umístěný v otočné věži pod nosem stroje. Ve vertikální rovině se může otáčet v rozsahu ± 90° a v horizontální rovině od ± 20° do ± 45°. Tento systém využívá pilot, když je špatná viditelnost nebo nepříznivé počasí.\nTADS AN/ASQ-170 se skládá ze dvou nezávisle se pohybujících otočných věží, které jsou instalované v zařízení na nose vrtulníku. Nalevo je rozsáhlé pole FLIR, které je ekvivalentní formou pro systém PNVS, ale je používané pilotem/střelcem pro lokalizaci cíle. V pravé otočné věži v uspořádání nad sebou, jako světla semaforu, jsou optický teleskop, přibližující televizní systém a laserový zaměřovač vrtulníku, který má za cíl zaměřovat cíle pro střely Hellfire.\n\nVšechny tyto přístroje jsou instalované ve sloučené stabilizované otočné základně, která se může natáčet v horizontální rovině v rozsahu ± 120° a ve vertikální rovině v rozsahu ± 30° až ± 60°. Zařízení TADS představuje primární zdroj vizuálních informací pro střelce, avšak zároveň může sloužit jako záložní systém nočního vidění pro pilota v případě poruchy systému PNVS. Dále je AH-64 vybaven pasivním infračerveným rušičem, GPS a zaměřovací jednotkou v helmě pilota/střelce (\"Integrated Helmet And Display Sighting System, IHADSS\", „integrovaný přilbový zobrazovací a zaměřovací systém“).\n\nAktivní ochranu zabezpečuje radarový systém výstrahy AN/APR-39(V)1. Antény systému jsou umístěné okolo rámu na nose a na ocasním křídle.\n\nKřtem ohněm Apache prošel v roce 1989 během invaze do Panamy. Zúčastnil se operace \"Just Cause\" a jeho první úlohou byla přímá podpora pozemních jednotek.\n\nAH-64A a AH-64D Longbow sehrály a stále mají významnou roli v blízkovýchodních válkách: válkou v Zálivu, operací \"Trvalá svoboda\" v Afghánistánu a operace \"Irácká svoboda\" v Iráku. Vrtulníky Apache se ukázaly jako vynikající lovci tanků a obrněných vozidel.\n\nV noci ze 16. na 17. ledna 1991 zničilo osm AH-64A klíčové radarové stanice irácké sítě protiletadlové obrany, což následně umožnilo vniknout stíhačkám a bombardérům na irácké území bez toho, aby byly zaměřeny iráckou armádou. Tímto útokem začala operace Pouštní bouře. Během této válečné kampaně vrtulníky Apache zničily podstatnou část iráckých obrněných sil, více než 500 tanků a mnoho jiných obrněných a ostatních podpůrných vozidel irácké armády.\n\nNasazení na Balkáně se uskutečnilo během konfliktu v Bosně a Hercegovině v polovině 90. let minulého století. Efektivita však byla nízká. Kritika se týkala nedostatků ve výcviku posádek, nedostatků při nočním vidění, tankování a celkového přežití vrtulníků. Jeden Apache se 27. dubna 1999 zřítil během tréninku v Albánii. Nakonec byla celá flotila v prosinci 2000 odvelena.\n\nBěhem operace Irácká svoboda bylo několik AH-64 zasaženo při plnění bojové mise, včetně jednoho sestřeleného iráckými jednotkami nedaleko Karbaly 24. března 2003. Sestřel byl navíc natočen iráckou televizí. Útok 24. března proti tankové brigádě irácké republikánské gardy z divize Medina byl neúspěšný. Oficiální stanovisko americké armády bylo, že se tak stalo kvůli nastraženým protiletadlovým pastím, které připravily tankové osádky zmíněné tankové divize. Avšak stanovisko vydané iráckými představiteli bylo, že byl sestřelený starým farmářem, který střílel ze své pušky značky Brno, protože je „hrozně obtěžovali.“ Vrtulník nouzově přistál a posádka vyvázla po incidentu bez zranění.\n\nPřevážná většina vrtulníků Apache po zasáhnutí nepřátelskými zbraněmi pokračovala dále při plnění bojových úkolů a bezpečně se vrátila na svou základnu. Například ze 33 AH-64 nasazených při zmíněném útoku z 24. března bylo 30 zasažených iráckou pozemní palbou. Na několika byla poškození takového rozsahu, že je nebylo možné opravit, pouze jeden se však na základnu nevrátil.\n\nBěhem války bylo do roku 2008 sestřeleno nepřátelskou palbou 11 AH-64, dalších patnáct v Iráku bylo ztraceno z jiných příčin, nejčastěji havárií.\n\nAmerické AH-64D v současnosti lítají v Iráku a Afghánistánu bez radaru \"Longbow\" nad hlavním rotorem, jelikož již koaličním sílám nehrozí žádná protitanková hrozba.\n\nVerze AH-64A je základní verze původního útočného vrtulníku.\n\nV roce 1991 po operaci Pouštní bouře byl navržen modernizační program pro 254 strojů AH-64A. Zlepšení obsahovalo nové rotorové listy, GPS, vylepšené navigační a komunikační systémy. Program B byl schválen americkým kongresem a bylo na něj vyčleněno 82 milionů dolarů. V roce 1992 byl program zrušen. Modifikace navigačních a komunikačních systémů se postupně instalovala do modelů AH-64A a byla součástí modernizace.\n\nDodatečné financování kongresem mělo za následek modernizaci AH-64A na verzi AH-64B +. Více finančních prostředků změnilo plán, aby se s přešlo na AH-64C. Modernizační program C zahrnoval všechny změny včetně montážního stěžně pro \"Longbow\" radar nad hlavním rotorem a novější motory. Po roce 1993 bylo označení C vypuštěné.\n\nModernizace pokračovala. Vzhledem k tomu, že jediný rozdíl mezi modelem C a radarovým modelem D byl radar \"Longbow\", který mohl být přenášený z jednoho vrtulníku na druhý, bylo rozhodnuto, že se nebude rozlišovat na dvě verze, a to naproti přítomnosti nebo nepřítomnosti radaru.\n\nAH-64D je vyvrcholením programu moderního amerického bojového vrtulníku. Pokročilý model AH-64D Apache Longbow je vybavený vylepšenou sestavou radiolokačních a zbraňových systémů, kvůli lepší schopnosti přežití. Hlavním vylepšením oproti typu A je kupole AN/APG-78 nainstalované nad hlavním rotorem, ve které je radar \"Longbow\". Ten pracuje na milimetrových vlnách. Označovaný je zkratkou FCR (\"Fire Control Radar\", dosl. „radar řízení palby“) a je lepší, než kmitočtový radar (\"Radar Frequenci Inferometer, RFI\").\n\nZvýšená poloha radaru nad hlavním rotorem, tedy vlastně nad vrtulníkem, umožňuje rychle vyhledávat, klasifikovat a rozpoznat stacionární nebo mobilní nepřátelské cíle za jakéhokoliv počasí a tyto cíle následně zneškodnit. A to i v případě, že je vrtulník sám o sobě schovaný za překážkou (terénní překážkou, stromy či budovami). Tyto schopnosti má i díky zdokonaleným střelám Hellfire, které dokáží létat obloukem nad těmito překážkami.\n\nDalší modernizace zahrnují vylepšení systémů typu D na úrovni komunikace mezi Apachi, a to i když ostatní nemají primární kontakt s cílem. Tímto způsobem může skupina vrtulníků Apache naráz zneškodnit množství nepřátelských cílů při zaměření pouze jedním vrtulníkem. Vrtulníky Apache, které obsahují všechny tyto vylepšení jsou stále označované jako AH-64D Longbow, i když nemají kupoli na konci rotorové hřídele. Tato je mimochodem snímatelná a může být mezi vrtulníky vyměňovaná.\n\nVrtulníky byly dále modernizované výkonnějšími rotory T700-GE-701C a plně integrovaným kokpitem. Přední pancířový trup byl rozšířen tak, aby vyhovoval novým systémům. Většina existujících kapacit zůstala zachovaná z původní verze A. První verze AH-64D úspěšně vzlétla 29. září 1995.\n\nV únoru 2003 byl dodán armádě první modifikovaný Apache Blok II. Blok II obsahuje modernizaci digitálních komunikačních systémů.\n\nModernizační Blok III byl spuštěn v roce 2008. Zahrnuje zvýšení digitalizace, společný taktický rádiový systém, vylepšené motory a řízení vrtulníku, schopnost ovládat UAV, nové kompozitní listy rotoru a vylepšený podvozek. Novými rotorovými lištami, které úspěšně ukončily testování v květnu 2004, zvýšil vrtulník svou cestovní rychlost, horizontální stoupání a manévrovatelnost. Armáda USA plánuje modernizovat celou flotilu AH-64D Apache na Blok III standard.\n\nV roce 2012 došlo k přeznačení strojů AH-64D Block III na AH-64E, aby byla vyloučena záměna s variantou AH-64D Block II.\n\nVerze AH-64D vyráběná Spojeným královstvím s motory Rolls-Royce RTM322, raketami CRV-7 a obranným systémem od BAE Systems. Rotor je skládací, což usnadňuje operace z plavidel Royal Navy. Primárním uživatelem je Army Air Corps Britské armády.\n\nUvažovaná námořní verze pro Námořnictvo Spojených států amerických a Námořní pěchotu USA. Financování tohoto projektu nebylo stanovené, a proto námořnictvo i nadále využívá stroje AH-1 Super Cobra.\n\n\n\n"}
{"id": "258183", "url": "https://cs.wikipedia.org/wiki?curid=258183", "title": "Zachařové z Pašiněvsi", "text": "Zachařové z Pašiněvsi\n\nZachařové z Pašiněvsi je příjmení staročeské vladycké rodiny, která byla téhož rodu a erbu jako Studenečtí z Pašiněvsi. \n\nJejich předek Zachar žil roku 1510. Jeho potomek Václav starší (1532) držel s manželkou Annou z Orle Mstihněv, kterou roku 1534 prodal, pak držel roku 1545 Vinary a byl roku 1546 úředníkem na Chlumci. Václav mladší dědil roku 1542 po manželce Kateřině z Chrastu statek nový Vamberk, který byl roku 1561 po jeho smrti prodán. S druhou manželkou Johankou z Hustířan vyženil Jeřice, které drželi roku 1571 synové Jiřík a Jan. Jan zemřel roku 1576 a byl ženat s Mandalénou z Rýzmburka, s níž zplodil dcery Saloménu a Johanku. Jeřice po něm držel strýc Zachař, jenž zemřel roku 1583 a byl pohřben v Žiželovsi. Byl pravděpodobně této rodiny posledním členem. Jeřice po něm dědila vdova Markéta Kordulová ze Sloupna. Zemřela v roce 1590.\n\n"}
{"id": "258184", "url": "https://cs.wikipedia.org/wiki?curid=258184", "title": "Jana Werichová", "text": "Jana Werichová\n\nJana Kvapilová-Werichová, zpočátku vystupující pod pseudonymem Jana Hálová (18. října 1935 Praha – 9. května 1981 tamtéž), byla česká herečka, scenáristka, divadelní asistentka režie a překladatelka, dcera českého herce a spisovatele Jana Wericha.\n\nDětství prožila z větší části s rodiči v USA v emigraci, po válce studovala herectví na DAMU, kde absolvovala v roce 1957. Působila nejdříve v oblastních divadlech, později přešla do Prahy do Divadla Rokoko, dva roky byla herečkou Československého státního filmu, nakonec zakotvila v Hudebním divadle v Nuslích (dnešní Divadlo na Fidlovačce), kde také působila jakožto asistentka režie. \n\nProvdala se za herce Jiřího Kvapila, později se ale rozvedli. Z manželství se narodila dcera Zdenka, přezdívaná Fanča. Ke své vnučce měl Werich velmi silný vztah: \"„Miluju Fanču a všechno, co dělám, od dýchání po vydělávání peněz, je kvůli ní. A pak teprve kvůli Janě.“\"\n\nJana Werichová zemřela na rakovinu v roce 1981, nedlouho po smrti svého otce. Bylo jí 45 let.\n\n\n\n"}
{"id": "258186", "url": "https://cs.wikipedia.org/wiki?curid=258186", "title": "Okres Briceni", "text": "Okres Briceni\n\nBriceni je okres v severozápadním cípu Moldavska. Žije zde okolo 78 000 obyvatel a jeho sídlem je město Briceni. Na severu sousedí s Ukrajinou, na západě s Rumunskem, na jihu s moldavským okresem Edineț a na východě s okresem Ocnița.\n"}
{"id": "258192", "url": "https://cs.wikipedia.org/wiki?curid=258192", "title": "Šakal obecný", "text": "Šakal obecný\n\nŠakal obecný (\"Canis aureus\") je druh psovité šelmy. Obývá především jihovýchodní Evropu a jihozápadní, jižní Asii, ale i některé regiony jihovýchodní Asie. Nejpozději od roku 2006 byla jeho přítomnost zaznamenaná i v Česku, přičemž pozorování postupně přibývají. Oproti nejmenšímu poddruhu vlka obecného, vlku arabskému (\"Canis lupus arabs\"), je šakal menší, má kratší končetiny i ocas, protáhlejší trup a užší čenich. Barva srsti se mění v závislosti na ročním období. Zatímco v létě je krémově žlutá, v zimě se zbarví do tmavé béžové. Dle Mezinárodního svazu ochrany přírody (IUCN) se jedná o málo dotčený druh.\n\nPředkem šakala obecného je pravděpodobně již vyhynulý \"Canis arnensis\", který obýval jižní Evropu asi před 1,9 miliony lety. Samotný šakal se ale do Evropy dostal nejspíše z Indie a to přibližně před 20 000 lety na konci poslední doby ledové. Z toho období také pochází i nejstarší fosílie, která byla odkryta v archeologickém nalezišti Ksar Akil, vzdáleném asi 10 km severovýchodně od Bejrútu v Libanonu. V Evropě byly nalezeny nejstarší fosílie v Řecku a jejich stáří je odhadováno asi na 7 000 let.\n\nJe uváděno sedm poddruhů šakala obecného, které se liší vzhledem i areálem výskytu. I přes shodu jmen není tento druh úzce příbuzný africkému šakalovi čabrakovému (\"Canis mesomelas\") ani šakalovi pruhovanému (\"Canis adustus\"), zato jeho blízkými příbuznými jsou vlk africký (\"Canis anthus\"), vlček etiopský (\"Canis simensis\") a kojot prérijní (\"Canis latrans\").\n\nObývá otevřené travnaté louky s křovisky, nejčastěji v okolí řek, jezer a v údolích. Šakal obecný je společenské zvíře a žije v malých smečkách tvořených párem a jejich potomky. Aktivní je hlavně v noci. Podobně jako liška obecná (\"Vulpes vulpes\"), jeho největší konkurent, má velmi široký jídelníček, který zahrnuje vše od hmyzu až po malé kopytníky. Oba druhy se také snadno dokáží přeorientovat na jinou stravu, pokud je nedostatek. Dalšími hlavními konkurenty jsou kočka bažinná (\"Felis chaus\"), na Kavkazu též mýval severní (\"Procyon lotor\") a ve střední Asii kočka stepní (\"Felis lybica ornata\").\n\nŠakala obecného, známého též pod označením vlk šakalovitý, poprvé popsal švédský přírodovědec Carl Linné v roce 1758 v desátém vydání své knihy \"Systema naturae\" pod binomickým jménem \"Lupus aureus\".\n\nŠakal obecný je řazen do čeledi psovitých, kterou lze rozdělit do tří základních skupin (plus několik nezařazených druhů): jihoameričtí psovití, lišky a „vlci“. Mezi „vlky“ v širším slova smyslu, neboli rody \"Canis, Cuon\" a \"Lycaon\", patří vlci, šakalové, kojoti, dingové, psi domácí, dhoulové a psi hyenovití. Zástupci této skupiny sdílí podobné morfologické znaky a 78 chromozomů, což umožňuje jejich mezidruhové křížení. Ačkoliv se šakal obecný podobá africkým šakalům zubním vzorcem i stavbou těla a obecně se uvádělo, že jde o homogenní skupinu, studie jejich DNA prokázaly, že šakalové nejsou monofyletické druhy, tzn. nemají společného předka a jsou si příbuzné jen vzdáleně. Označení „šakal“ pro všechny tři druhy je tedy sporné.\n\nRoku 2005 byla provedena studie genetické informace psovitých šelem, která prokázala, že nejbližšími příbuznými šakala obecného jsou kojot prérijní (\"Canis latrans\") a vlček etiopský (\"Canis simensis\").\n\nAž do roku 2015 se uvádělo, že šakal obecný má třináct poddruhů, z nichž šest obývalo Afriku. Právě toho roku ale byla publikována nová studie zabývající se genetikou druhu, která došla k závěru, že šest afrických subspecií by mělo být klasifikováno pod hlavičkou samostatného druhu, který byl nazván vlk africký (\"Canis anthus\"). Počet poddruhů šakala obecného se tak snížil na sedm. Některé zdroje pak uvádí i poddruhy \"Canis aureus qattarensis\", \"Canis aureus lupaster\", nebo \"Canis aureus palaestina\".\n\n\nPravděpodobným předkem současných šakalů obecných je vyhynulý druh \"Canis arnensis\", který byl endemický pro jižní Evropu a obýval ji v raném pleistocénu zhruba před 1,9 miliony lety. Morfologicky se podobal spíše šakalovi obecnému, než africkým šakalům čabrakovým a pruhovaným.\n\nNejstarší fosílie šakala obecného byla nalezena nedaleko skalního úkrytu v archeologické lokalitě Ksar Akil (vzdálená asi 10 km jihovýchodně od Bejrútu v Libanonu). Zde nalezený fragment zubu je datován do doby asi před 20 000 lety. Nejstarší evropské fosílie jsou podstatně mladší. Byly objeveny v řeckých Delfách a jsou staré přibližně 7 nebo 6,5 tisíce let. Neobvyklé fragmenty patní kosti byly též nalezeny v jeskynním komplexu Azokh v Náhorním Karabachu (jihozápadní Ázerbájdžán), ty jsou datovány do středního pleistocénu, není ale znám jejich přesný původ.\n\nHaploskupina, děděná kombinace alel, se dělí na haplotyp starší a mladší. Starší haplotyp mají jedinci z Indie, zatímco mladší mají šakalové obecní ze všech ostatních oblastí. Právě indičtí šakalové obecní vykazují největší genetickou rozmanitost a je tedy pravděpodobné, že v době glaciálního maxima žila bazální populace šakalů v Indii (cca před 20 000 lety) a až přibližně na konci pleistocénu se rozšířila do jiných částí Eurasie. Mimo Indii vykazuje kavkazská a turecká populace relativně vyšší genetickou diverzitu, především v porovnání s populací evropskou. Další geneticky poměrně rozmanitá populace žije v Izraeli, avšak důvodem je pravděpodobně křížení se psy a vlky. Podle studie provedené v roce 2014 je více jak 15 % izraelského genomu vlků výsledkem křížení s šakaly.\n\nTělo šakalů obecných je lehce stavěné a zároveň dobře osvalené. Vzhledem se podobají vlkům obecným, ale jsou menší, lehčí, mají delší trup, méně výrazné čelo, kratší končetiny a užší tlamu. Jejich štíhlé končetiny jsou v poměru k tělu dlouhé a na tlapách mají malé polštářky. Tělo samců měří mezi 71 a 85 cm, u samic je to 69 až 73 cm. Kohoutková výška pro obě pohlaví je 45–50 cm. Dospělí samci váží 6–14 kg, samice o něco méně: přibližně 7–11 kg. Délka ocasu se rovná asi třetině délky celého těla. Pohlavní dimorfismus je patrný prakticky jen v rozměrech.\n\nLebka šakalů obecných je podobná jako u vlků či kojotů, naopak je výrazněji odlišná od lebek jiných druhů šakalů či vlčka etiopského. V porovnání s vlky je hlava šakalů menší, méně masivní, s kratší obličejovou částí. U některých jedinců se též může na zadní části hlavy vyskytnout výrůstek z kosti, který měří asi 1,3 cm a jemuž bývaly na Srí Lance připisovány magické schopnosti. Zuby jsou přizpůsobené konzumaci širší škály potravy, než je tomu například u vlků. Špičáky jsou velké a silné, ale v porovnání s vlčími relativně slabší. Totéž platí pro stoličky. Zubní vzorec je formula_1.\n\nSrst je hrubá a krátká, základní barvou je zlatá až písková. Přesné rozložení barev se ale liší u jednotlivých poddruhů a zbarvení se též mění sezónně. Podobným znakem u všech subspecií je pruh srsti táhnoucí se od hřbetu až po ocas, ve kterém se mísí bílé a hnědé chlupy. Také tmavá až černá špička ocasu je společná. Dolní partie jsou světlejší než zbytek těla. Šakalové žijící ve větších nadmořských výškách mívají světlejší odstíny, než je patrné u jedinců z údolních oblastí. Jsou hlášeni i melaničtí jedinci, tedy šakalové s tmavým až černým kožichem. Oproti melanickým vlkům a kojotům, kteří získali tmavou pigmentaci křížením s domácími psy, melanismus u šakalů obecných pravděpodobně vyplývá z nezávislé mutace, která by mohla být i adaptačního charakteru.\n\nLínají vždy na jaře a na podzim. V některých oblastech, například Zakavkazsku a Tádžikistánu, ale jarní línání začíná již na konci zimy. Zdejší studie zjistily, že pokud byla zima teplá, začínají šakali obecní pelichat již v polovině února, pokud byla studená, dochází k tomu až v polovině března. Obměna srsti se první projeví na hlavě a končetinách, postupně se rozšiřuje i na boky, hrudník a břicho a končí na ocase. Podzimní línání začíná v polovině září a postupuje od zádi a ocasu k břichu, bokům a zbytku těla. Plně zimní podobu získává srst koncem listopadu.\n\nŠakalové obecní mají široký areál výskytu, dokonce jsou to jedny z vůbec nejrozšířenějších psovitých šelem. Obývají střední, jižní, jihovýchodní i východní Evropu, hlášena jsou též pozorování v Německu a Dánsku. Jednotlivec byl zaznamenán i v Nizozemsku, v tomto případě ale není jisté, zda neutekl ze soukromé zoo. V Asii žijí v oblasti od Thajska až po Arabský poloostrov. Bývají též vídáni ve Vietnamu, jižním Laosu a Kambodži. Vyhýbají se středoasijským pouštím Karakum a Kyzylkum (ačkoliv při okrajích a v oázách je možné je pozorovat), ale žijí v indické Thárské poušti.\n\nJelikož jsou šakalové všežravci, mohou obývat mnoho typů stanovišť. Jsou ale početní především v okolí řek a v údolích a nacházíme je i v bezprostřední blízkosti lidských obydlí; kupříkladu jedinec, který žil v centru ázerbájdžánského města Lenkoran. V Indii jsou zaznamenáváni i v nadmořských výškách přesahujících 2000 m, nicméně v horách obecně se příliš nevyskytují. Jejich typickým biotopem bývá otevřená krajina porostlá vysokou trávou nebo keři a malým množstvím stromů, přičemž takové podmínky jim nabízí dobré úkryty pro lov i v případě hrozícího nebezpečí. Nejsou dobře adaptováni na pobyt v dlouhodobě zasněžených oblastech, ačkoliv teploty okolo –25 °C pro ně nepředstavují potíž.\n\nV některých oblastech šakali obecní v minulosti vymizeli, například v polovině 20. století v Panonské pánvi, později se zde ale znovu usadili. Například v Maďarsku byli v první polovině 20. století prohlášeni za vymřelé, ale v raných 80. letech se zde začali znovu usazovat, především na jihu země. Původ rozmachu jejich populace i v oblastech, kde dříve nežili, bychom mohli hledat v lidské činnosti, která mění charakter krajiny a také nepřímo způsobuje globální oteplování. Dalším důvodem může být i fakt, že nemají prakticky žádné přirozené predátory. Zřejmě jsou navíc schopni koexistovat i s vlky, kterým se většinou vyhýbají.\n\nNa rozdíl od vlků, šakali obecní v minulosti v Česku nežili: stěhují se sem až v posledním desetiletí. Důvodem přesunu na sever mohou být i klimatické změny. První nepotvrzené pozorování bylo nahlášeno v květnu 1998 a mělo jít o dva jedince na Mladoboleslavsku. Vůbec první potvrzený šakal obecný se ale v Česku objevil až v roce 2006. Šlo o samce, který byl nalezen mrtvý, sražený autem, na jižní Moravě, nedaleko hranic se Slovenskem a Rakouskem. Ve dvou následujících případech se pak jednalo o jedince sražené auty, a to v roce 2009 na Břeclavsku a v roce 2011 na Benešovsku.\n\nPrvní vyfotografování se podařilo v roce 2015 studentce Univerzity Karlovy Kláře Pyškové v Polabí. Zachytila i třicetisekundové vytí. Teprve v roce 2017 ale bylo díky záběrům z fotopastí dokázáno, že se v Česku šakalové obecní také rozmnožují. Samice s mláďaty byla vyfocena v bývalém vojenském prostoru Milovice-Mladá na Nymbursku. Jedná se zároveň i o nejsevernější lokalitu Evropy, kde byla zaznamenána rozmnožující se populace šakalů obecných.\n\nČeská populace šakalů je nebezpečná především pro své zdejší konkurenty – lišky a kuny lesní (\"Martes martes\"), které se ve svém teritoriu snaží zlikvidovat.\n\nŠakalové obecní jsou zároveň predátoři i mrchožrouti. Jsou všežraví a jejich strava se mění podle ročního období a také podle rozšíření. Šakalové z okolí indického města Bharatpur v Rádžasthánu se živí ze 60 % hlodavci, ptáky a ovocem, zatímco jídelníček jedinců z Národního parku Kanha se z 80 % skládá z hlodavců, plazů a ovoce. Kromě masa se tedy živí i různými plody, nejčastěji z rostlin \"Carissa carandas\", hřebíčkovců šabrejových (\"Syzygium cumini\"), naditců jehnědokvětých (\"Prosopis juliflora\"), kasií obecných (\"Cassia fistula\") nebo rostlin z rodu cicimek (\"Ziziphus\").\n\nNa Kavkazu a v Zakavkazsku se šakalové obecní živí hlavně zajíci a drobnými hlodavci, dále také bažanty, frankolíny, kachnami, lyskami, slípkami a různými drobnými pěvci. Z rostlinných zdrojů jde o plody hlohu, dřínu, mišpule obecné (\"Mespilus germanica\") nebo hrušky. V Maďarsku zase tvoří 55 % jejich jídelníčku hraboši polní (\"Microtus arvalis\") a norníci rudí (\"Myodes glareolus\") a další 41 % mršiny divokých prasat (\"Sus scrofa\"). Na okrajích pouště Karakum se živí hlavně pískomily, ještěrkami, hady, rybami a ondatrami pižmovými (\"Ondatra zibethicus\"), z plodů jsou to moruše, vodní melouny, meruňky, rajčata a hroznové víno.\n\nŠakalové obecní se také naučili přizpůsobit svůj jídelníček dostupnějším surovinám: například v Srbsku jsou to mršiny hospodářských zvířat, což mohlo být jedním z faktorů nárůstu zdejší populace.\n\nLoví sami nebo v párech, ve smečkách spíše výjimečně. Pokud loví osamoceně, nejdříve si najdou vhodnou kořist, poté se ukryjí, připlíží se co nejblíže a vrhnou se na ni. Nejčastější kořistí jednotlivců bývají hlodavci, ptáci a zajíci. Například hlodavce vyhledávají pomocí sluchu. Umí ale využít i výhod skupiny a pokud loví vodní hlodavce nebo ptáky, běhají podél toku vody a nahání si kořist mezi sebou. Ačkoliv mohou lovit i během dne, častěji jsou aktivní v noci, tedy od západu slunce až po svítání.\n\nV jihovýchodní Asii šakalové při lovu spolupracují s dhouly (\"Cuon alpinus\"). Šakalové jsou schopni získat prospěch i od svých nepřátel a konkurentů. V Indii byly pozorovány případy, kdy šakalové sledovali při lovu vlky a pak se přiživovali na jejich kořisti bez známek jakékoliv agrese ze strany vlků. Šakalové samotáři zvaní \"kol-bahl\" někdy vytvářejí komenzálský vztah s tygry. Připojí se k určitému tygrovi, kterého z dostatečné vzdálenosti následují a přiživují se na zbytcích jeho kořisti. Tygři obvykle tyto šakaly tolerují. Byl zaznamenán i případ, že se šakal procházel mezi třemi tygry, kteří si ho nevšímali.\n\nMezi jejich hlavní konkurenty patří vlci, lišky a kočky bažinné, na Kavkaze pak mývalové severní a ve střední Asii kočky stepní.\n\nŠakalové obecní v Evropě téměř nemají predátory. Výjimkou jsou vlci, jejichž populace je ale nízká a fragmentovaná. V Asii je situace jiná. Mezi jejich nepřátele patří zdivočelí psi, kteří šakaly napadají, pokud se příliš přiblíží k lidským obydlím, nebo hyeny žíhané (\"Hyaena hyaena\"). V indickém Národním parku Jima Corbetta pak jsou jako jejich hlavní predátoři uváděny krajty. V minulosti šlo i o tygry, jenže jejich populace se neustále zmenšuje a ke konfliktům se šakaly proto nedochází. Tradičními nepřáteli šakalů jsou levharti, kteří často loví rozličné psovité.\n\nŠakalové obecní přizpůsobují své sociální uspořádání v závislosti na dostupnosti jídla. Primárně žijí v páru, popřípadě s nejmladším vrhem. Nicméně v Indickém Gudžarátu bylo zjištěno, že z 270 jedinců žilo 31 % samostatně, 35 % v páru, 14 % ve trojici a 20 % jich žilo ve smečce o více než třech jedincích.\n\nSvá území si označují močí nebo výkaly, přičemž teritoria se mohou i překrývat. Jejich velikost se pohybuje mezi 1 až 20 km, záleží na dostupnosti potravy. Kvůli shánění jídla cestují i na větší vzdálenosti, za noc ujdou až 12–15 km. Poblíž nově nalezeného zdroje potravy (například větší mršiny) se mohou zdržet i několik dní, než se vrátí na své domovské území. To se týká jen jedinců, kteří právě nevychovávají mladé.\n\nSociální interakce mezi šakaly jsou podobné jako u vlků. Běžné jsou pozdravné rituály, olizování a vytí. Vytí je nejčastější v období od prosince do dubna, kdy se vytvářejí páry a dochází k rozmnožování, což značí, že tato interakce hraje důležitou roli i při vymezování a obraně teritoria. Nejdříve vydávají nízké tóny, které postupně nabývají na intenzitě. Celý sled zvuků pak opakují třikrát až čtyřikrát. Stejně jako vlci a kojoti, i šakalové odpovídají na lidské napodobování vytí. Produkují rovněž varovné vytí, když zjistí přítomnost konkurenta, případně varovné volání, které je zřetelně jiné než klasické vytí, když zaznamenají nějakého velkého predátora (vlka, hyenu či tygra).\n\nTyto šelmy tvoří monogamní páry. S jedním partnerem žijí celý život. Samice hárají jednou ročně a během prvního cyklu bývají pronásledovány samci, kteří o ně mezi sebou soupeří. Samotné období páření trvá 26–28 dní a probíhá v Izraeli od října do března, od února do března pak v Indii, Turkmenistánu, Zakavkazsku a Bulharsku.\n\nKdyž samec získá partnerku, dojde ke kopulaci, která má formu „svázání“ a stejně jako u jiných psovitých šelem trvá většinou několik minut. Březost trvá přibližně 63 dní a mladí se rodí vždy v době hojnosti potravy. Samec pomáhá s hrabáním doupěte i s péčí o mladé.\n\nSamice v Indii mohou při porodu obývat i opuštěné nory lišek džunglových (\"Vulpes bengalensis\"), dikobrazů srstnatonosých (\"Hystrix indica\") nebo doupata vlků. Hloubí si ale i vlastní nory, které bývají 2 až 3 m dlouhé a 0,5 až 1 m hluboké a mohou mít jeden až tři vstupy. Mladá štěňata pak rodiče přesouvají mezi dvěma až čtyřmi různými místy. Středoasijští šakalové obecní netvoří nory, místo toho mají v hustých porostech mělké pelechy. Na Kavkaze a v Zakavkazsku bývají nory umístěné v těžko přístupných křoviscích, na svazích roklí nebo na rovinách. V Dagestánu a Ázerbájdžánu byly dokonce vrhy nalezeny v dutinách stromů, mezi kořeny a pod kameny na březích řek.\n\nV Zakavkazsku a na Kavkaze se štěňata rodí mezi březnem a koncem dubna, v severovýchodní Itálii na konci dubna. Četnost vrhu se liší v závislosti na zeměpisném rozšíření: v Zakavkazsku je to 3–6 štěňat, v Tádžikistánu 3–7, v Uzbekistánu 2–8 a v Bulharsku 4–7. V Indii čítá vrh průměrně 4 mladé. Rodí se se zavřenýma očima, která se otevírají po 8 až 11 dnech, a s porodní váhou okolo 200 g. Po jedenácti dnech od narození se také štěňatům začínají prořezávat zuby a od patnáctého až dvacátého dne začínají jíst maso. Během druhého týdne života se spolu začínají prát a zlepšují si tak schopnosti. Do agresivity se ale tyto hry vyvinou až přibližně ve čtvrtém až šestém týdnu. Postupně se ve skupině vytvoří hierarchie a během dvanáctého týdne života již agresivita opadá. Samice mají čtyři páry struků a laktace trvá osm až deset týdnů. Po jejím skončení matka mladé vyžene kousáním a vytím.\n\nSamice šakalů obecných pohlavně dospívají v 10 až 11 měsících života, u samců je to až ve 21 až 22 měsících.\n\nV zajetí se dožívají až 16 let, ve volné přírodě okolo 9 let. Častým důvodem úmrtí bývá sražení autem: těchto incidentů přibývá hlavně během období rozmnožování.\n\nŠakalové obecní jsou vnímaví k podobným patogenům a parazitům jako psi domácí. Značný význam mají šakalové jakožto zdroj či rezervoár nebezpečných zoonóz pro člověka. Mezi nejznámější patří vzteklina nebo infekce prvoky \"Leishmania donovani\". Z parazitických červů přenosných na člověka mohou šakalové hostit například měchožila zhoubného nebo bublinatého, svalovce (\"Trichinella\" sp.), škrkavku psí či měchovce (\"Ancylostoma sp.\"). Z členovců se mohou u šakalů vyskytovat různé druhy klíšťat, roztočů, vší, všenek a blech. U šakalů v Evropě, Asii a Africe bylo zaznamenáno celkem 37 druhů klíšťat ze 6 rodů. Naopak svrab způsobený roztočem \"Sarcoptes scabiei\", jenž může decimovat populace lišek či jiných psovitých a kočkovitých šelem, je u šakalů málo častý.\n\nZ virových a bakteriálních nemocí přenosných na psy jsou šakalové vnímaví k psince, psí parvoviróze či ehrlichióze. V jižních částech Evropy figurují šakali jako rezervoár vlasovce psího (\"Dirofiloria immitis\").\n\nVe středoindickém státě Čhattísgarh bylo v letech 1998–2005 zaevidováno na 220 útoků šakalů na člověka, ačkoliv žádný z nich nebyl smrtelný. Přitom před rokem 1997 nebyl v dané oblasti registrován ani jeden. Důvodem takového nárůstu mohl být velký rozvoj zdejšího zemědělství, kvůli čemuž šakalové obecní přišli o místo pro své nory a nakonec i o potravu, takže byli nuceni ji hledat u lidských obydlí. Indové většinou takové jedince vyhání a ti se proto stávají agresivnějšími. Nejčastěji zde útočí samice s mláďaty.\n\nV Evropě nebyly zatím (stav k roku 2015) hlášeny žádné útoky šakalů na člověka.\n\nUrbanizace, industrializace a rozvoj zemědělství mění charakter krajiny a tím i ničí přirozený biotop šakalů. I s takovými změnami se ale tento druh dokáže částečně vyrovnat a přizpůsobit se životu blízko lidí. Negativním následkem toho může být zvýšený počet konfrontací lidí a šakalů, kteří začnou potravu hledat v lidských obydlích.\n\nV Izraeli a Indii jsou tráveni: v případě Izraele je to úmyslné, naopak v Indii jsou hlavním cílem jedů jiní predátoři, jako jsou levharti nebo vlci.\n\nKořistí šakalů bývají hospodářská zvířata, jako jsou krůty, ovce, kozy, telata domácích buvolů, nebo lovná zvěř, tedy mláďata srnců (\"Capreolus capreolus\"), zajíci, bažanti, frankolíni, nutrie (\"Myocastor coypus\") a koroptve (\"Perdix perdix\"). V letech 1982–1987 bylo v Bulharsku evidováno 1053 útoků na malá hospodářská zvířata, na Golanských výšinách bylo zaznamenáno, že 1,5 až 1,9 % z nově narozených telat bylo zabito šakaly. V obou případech byla důvodem přemnožená populace nebo ovlivňování jejich přirozeného prostředí lidmi. Šakali mohou ničit i úrodu vína, kávy, kukuřice, arašídů, melounů a cukrové třtiny. V Řecku však, i přes velkou populaci šakalů, je negativní dopad na zemědělství menší než u lišek nebo vlků. Naopak šakali mohou mít i pozitivní vliv, především co se týče redukce hlodavců a požírání odpadků a mršin v okolí lidských obydlí.\n\nMezinárodní svaz ochrany přírody (IUCN) řadí šakaly obecné mezi málo dotčené druhy. Jejich populace je široce rozšířená, v některých oblastech i velmi početná. Nejsou uvedeni ani na Úmluvě o mezinárodním obchodu s ohroženými druhy volně žijících živočichů a rostlin (CITES). Nicméně například směrnice Evropské unie, zvaná Směrnice o stanovištích (1992), stanovuje limity pro konání vlád v případě přemnožení šakalů. Cílem je zachování přírody a zdejších organismů, některé země s tím ale nesouhlasí; protože podle nich není tento druh původní.\n\nMezi domácími psy a divokými šakaly dochází ke křížení běžně, někdy i cíleně. Poprvé bylo zdokumentováno v roce 1787 skotským chirurgem a amatérským přírodovědcem Johnem Hunterem, který byl svědkem křížení feny šakala a psa typu španěl. Z šesti narozených štěňat si pak jednu fenu sám koupil a dále ji křížil s domácími psy.\n\nO necelých sto let později se křížení šakalů a psů domácích věnoval i Jean Pierre Flourens, francouzský fyziolog. Ten zaznamenal, že u první generace kříženců jsou dominantní znaky šakalů, tedy vzpřímené uši, ocas nesený pod hřbetní linií, divoký temperament a neštěkavost. Stejné poznatky zapsal i přírodovědec a státník Robert Armitage Sterndale v Britské Indii. Navíc doplnil i fakt, že znaky šakalů se u psů projevují i dvě generace po tomto zkřížení.\n\nPříkladem účelného křížení jsou Sulimovského psi. Tento experiment započal ruský chovatel Klim Sulimov, který chtěl pomocí křížení vytvořit schopnější psy využitelné ve vojenství. Zpočátku, tedy v první polovině 20. století, jeho chovatelská stanice Rudá hvězda produkovala křížence lajek, typově podobných špicům, a německých ovčáků. V osmdesátých letech se ale ukázalo, že ruští psi cvičení na hledání výbušnin nemají predispozice, které jsou pro tuto práci nutné. Bylo potřeba vytvořit psy, kteří budou lepší v detekování pachů, a k tomuto účelu se Sulimov rozhodl využít divoké příbuzné psů. Zkřížil své vlastní psy s evropskými šakaly a foxteriéry. Šakaly využil proto, že se domníval, že jako divoká zvířata mají lepší čich a jsou odolnější než psi domácí, takže zvládnou ruské podnebí. Výslední jedinci pak byli ze tří čtvrtin psi a z jedné čtvrtiny šakali. Jeho program chovu funguje i v současnosti na letišti Šeremeťjevo nedaleko Moskvy, a to i přesto, že hybridi šakalů neměli lepší výsledky než kříženci lajek.\n\nŠakalové obecní se objevují v indickém folkloru a ve dvou starověkých textech: \"Džátaky\" a \"Pančatantra\", kde vystupují jako inteligentní a lstivá zvířata. Ve staroindickém eposu \"Mahábhárata\" se nachází příběh vyprávějící o šakalovi, který proti sobě poštval své přátele, tygra, vlka, myš a promyku, aby si mohl kořist nechat pro sebe. V buddhistických příbězích je šakalům též přisuzována vychytralá povaha, podobně jako například liškám. Ranní vytí šakala je bráno jako znak štěstí. V hinduismu je v souvislosti se šakaly zobrazováno několik bohů, například Čamunda nebo Kálí.\n\nJsou několikrát zmíněni v Bibli, především v popisech pustých oblastí. V Kiplingových \"Knihách džunglí\" vystupuje postava šakala jménem Tabákí (Tabaqui). Vlci jím pohrdají, nicméně je to jediný přítel tygra Šerchána a zároveň jeho zvěd a poslíček.\n\n\n"}
{"id": "258193", "url": "https://cs.wikipedia.org/wiki?curid=258193", "title": "Bell UH-1 Iroquois", "text": "Bell UH-1 Iroquois\n\nBell UH-1 Iroquois (známý také pod rozšířenou přezdívkou „Huey“) je americký užitkový vrtulník z druhé poloviny 50. let 20. století. První prototyp vzlétl 22. října 1956, sériová výroba začala roku 1959. Stroj je určen zejména k přepravě výsadku vojsk, k ochraně a palebné podpoře výsadkových akcí, k evakuaci raněných, k převozu proviantu a munice, k leteckému průzkumu, jako létací velitelské stanoviště, či jako školní, spojovací, záchranný nebo dopravní vrtulník. Rozšířil se i v civilním sektoru.\n\nPůvodní označení bylo HU-1, proto přezdívka \"Huey\", která mu zůstala navzdory přeznačení na UH-1 v roce 1962.. Označení UH-1 je společné pro dvě typové řady, Bell Model 204 a 205. Druhý z nich má prodloužený trup, zvětšenou kabinu cestujících, nový nosný rotor s průměrem zvětšeným o 48 palců (na 48 stop), a pohánějí jej výkonnější varianty motoru Lycoming T53 (Bell UH-1D poháněl motor T53-L-13 s max. výkonem 1400 hp).\n\nVrtulníky UH-1 (zkratka UH znamená \"Utility Helicopter\", víceúčelový vrtulník) byly vyvinuty pro americkou armádu ze strojů řady Bell Model 204 z roku 1955. První prototyp tohoto modelu byl označen jako XH-40 a vzlétl 22. října 1956. Stroj se od většiny svých předchůdců lišil zejména použitím turbínového motoru. Později v roce 1958 bylo vyrobeno několik dalších prototypů označených YH-40. Tyto předsériové stroje úspěšně prošly armádními zkouškami. Původní označení stroje až do roku 1962 znělo HU-1, což vedlo k přezdívce \"Huey\", oficiální název \"Iroquois\" se v praxi nikdy neujal. Do služby byly první stroje verze A zařazeny v roce 1959. První jednotka vyzbrojená těmito stroji byla 101. výsadková divize ve Fort Lewis ve státě Washington.\n\nVerze HU-1B měla upravené lopatky turbíny motoru a mohla nést 2 pilotů a 6 – 7 pasažérů. Na jejím základě byla vyvinuta i další verze UH-1C tzv. Gunship, který měl silnější motor a byl zvlášť vyvinut pro boj proti pozemním cílům, bylo na něm také možné aplikovat různé varianty výzbroje. Jako náhrada vrtulníků CH-34 byla vyvinuta verze D, která měla delší trup a uvezla více vojáků. Tento model byl shodný se strojem Bell 205 a začal se používat od roku 1963.\n\nPro americké letectvo byla také vyvinuta z verze B verze F se silnějším motorem General Electric T58.\n\nBěhem vietnamské války vyvstala potřeba vrtulníku pro přímou podporu pozemních jednotek. Pro tento účel byly zpočátku upravovány stroje verzí B a C. Ale potřeba vysoce specializovaných strojů si nakonec vynutila vývoj typu AH-1 Cobra, který byl z velké části založen na draku UH-1.\n\nStroje UH-1 se staly symbolem účasti Spojených států na bojích v jihovýchodní Asii a hlavně v jižním Vietnamu, díky čemuž se staly jedním z nejznámějších vrtulníků. Během nasazení ve Vietnamu jejich činnost sestávala zejména z různorodé přímé podpory pozemních vojsk. Byla to jednak přeprava a výsadky, evakuace raněných, vyhledávání a záchrana sestřelených pilotů, elektronický boj i boj s pozemními cíli.\n\nVrtulníky určené pro boj s pozemními cíli (tzv. \"Gunship\" neboli letadlo palebné podpory) byly vybaveny raketomety, granátomety a kulomety. Obecně se stroje UH-1, vyzbrojené hlavně raketami, označovaly v jednotkách americké armády jako \"Hog\" (kanec). \"Cobra\" pokud nesly pouze kulomety. UH-1 určené pro transport, které létaly bez podvěšené výzbroje, přezdívali vojáci \"Slick\". Většina \"Slicků\" však měla 1 nebo 2 boční střelce z kulometů ve dveřích, které byly velmi často zcela demontovány. Stroje k převozu raněných tzv. Medevac, označené velkými červenými kříži, bývaly zpravidla bez výzbroje, byly proto velmi oblíbeným terčem nepřátelské protiletecké palby. V jednotkách amerického námořnictva a námořní pěchoty byly Gunship označovány jako \"Shark\" (žralok), transportní stroje jako \"Dolphin\" (delfín).\n\nAmerické jednotky v čele s 1. aeromobilní divizí vyvinuly během války několik účinných způsobů nasazení vrtulníků. Zpočátku nasazovaly průzkumné a útočné vrtulníky jako oddělené páry. Dvojice průzkumných (pátracích) vrtulníků OH-13, OH-6 nebo OH-58 byly označovány jako bílé dvojice, útočné stroje Gunship tvořily červenou dvojici, která je kryla. Zatímco transportní vrtulníky tvořily modrý tým. Během konfliktu se však taktika jejich nasazení různě měnila. Účinné se ukázaly zejména tzv. dvojice lovec-zabiják (angl. hunter-killer teams). Jednalo se o dvojici vrtulníků, lovce – lehčího průzkumného, který létal níže nad zemí, vyhledával nepřítele a naváděl na něj zabijáka – stroje UH-1B nebo C, případně AH-1 Cobra, který útočil těžkými zbraněmi.\n\nStroje AH-1 Cobra se začaly používat od října 1967. Byly vyvinuty právě kvůli požadavkům pozemního boje. Byly rychlejší, užší a proto je bylo těžší zasáhnout, odvezly navíc více munice. Vzrůstající kvalita, palebná síla a zejména protiletadlová obrana jednotek VLA způsobily, že byly stroje Gunship na bázi UH-1 nakonec Cobrami vytlačeny. Mnoho letců však stroje UH-1 v roli Gunship upřednostňovalo, pro možnost jejich improvizovaného použití k evakuaci sestřelených, také pro lepší výhled z kabiny a hlavně pro krytí, které poskytovali boční střelci, kryjící boky a zadní polosféru u odpoutávání od cíle.\n\n\n\n\n\nVýzbroj UH-1D byla velmi variabilní ale často zahrnovala hlavně kombinaci těchto zbraní:\n\n\n— některé zbraňové systémy, používané či zkoušené na vrtulnících Bell UH-1 Iroquois\n\n\n\n"}
{"id": "258194", "url": "https://cs.wikipedia.org/wiki?curid=258194", "title": "Beatrix Neapolská", "text": "Beatrix Neapolská\n\nBeatrix Neapolská či Beatrice Aragonská, španělsky: \"Beatriz de Aragón y Chiaromonte\", (16. listopadu 1457, Capua – 23. září 1508, Neapol) byla manželkou králů Matyáše Korvína a Vladislava Jagellonského a provdanou královnou uherskou, chorvatskou a českou.\n\nBeatrix se narodila jako neapolská princezna Isabele z Chiaromonte a jejímu manželovi, králi Ferdinandovi I. z vládnoucí dynastie Trastámarů. Jako královské dceři se jí dostalo skvělého výchování a vynikajícího vzdělání, což nebylo v tehdejší době obvyklé.\n\nMěla čtyři starší a jednoho mladšího sourozence. Matka jí zemřela v roce 1465. Otec se znovu oženil až v roce 1476, s téměř o třicet let mladší sestřenicí Johanou Aragonskou, která mu porodila dvě děti: Johanu (1478–1518) a Karla (1480–1480).\n\nSourozenci Beatrix: Alfons (1448–1495), Eleonora (1450–1493), Fridrich (1452–1504), Jan (1456–1485) a František (1461–1486).\n\nBeatrix se 22. prosince 1476 v Budě provdala za ovdovělého uherského a českého krále Matyáše, jehož první manželka Kateřina z Poděbrad zemřela po porodu mrtvého prvního (a Matyášova jediného legitimního) dítěte v roce 1464. Už o deset dní dříve byla korunována uherskou královnou; jako česká královna se poprvé představila v Olomouci v létě 1479.\n\nMatyáš se snažil najít další ženu v okruhu středoevropských panovnických dvorů, ale tato snaha nebyla úspěšná. Nakonec se oženil s Beatrix Neapolskou, která mu sice neporodila legitimního potomka, ale stala se už za jeho života a o to více po jeho smrti, důležitou figurou ovlivňující vnitropolitickou situaci státu. Navíc se jejím příchodem upevnila kulturní pouta budínského dvora s renesanční Itálií.\n\nMatyáš byl obdivovatelem a mecenášem umění i vzdělání a nyní měl po svém boku vzdělanou a renesančně smýšlející manželku. Pod jejím vlivem nechal např. přebudovat knihovnu (\"Bibliotheca Corviniana\") v Budíně, přestavět středověký hrad ve Visegrádu či založit Academii Corviny.\n\nJediného přeživšího, ale nelegitimního, potomka porodila Matyášovi Barbara Edelpöcková ze Steinu nad Dunajem. Ke konci života, když se jasně ukázalo, že z jeho druhého manželství dítě nevzejde, pokoušel se pro svého syna Jana mezinárodně potvrdit legitimitu, což se mu ovšem nepovedlo.\n\nPo Matyášově smrti v roce 1490 se Beatrix snažila udržet si své postavení, k čemuž jí dopomohla uherská šlechta.\n\nDne 4. října 1490 se provdala za nového uherského krále Vladislava II. Jagellonského. Toto manželství bylo v podstatě neplatné, protože Vladislav se v roce 1476 v Ansbachu oženil (\"per procurationem\") s hlohovskou kněžnou Barborou Braniborskou, a i když k naplnění tohoto manželství nikdy nedošlo, odmítl jej papež anulovat. Barbora v době Vladislavova sňatku s Beatricí ještě žila. Po zrušení obou manželství v dubnu roku 1500 opustila Beatrix Uhry a vrátila se do Neapole. Obě její manželsví zůstala bezdětná.\n\nV důsledku sbližování Jagellonců s francouzským královským dvorem v roce 1500 začalo se uvažovat o vzájemných sňatcích. Uskutečnil se pouze jeden. 23. března 1502 podepsali Vladislavovi zplnomocněnci svatební smlouvu s Annou z Foix a Candale, dcerou Gastona, hraběte z Candale, a Kateřiny z Foix. Právě až třetí manželka dala Vladislavovi dvě děti: Ludvíka a Annu.\n\n"}
{"id": "258195", "url": "https://cs.wikipedia.org/wiki?curid=258195", "title": "Pes krátkouchý", "text": "Pes krátkouchý\n\nPes krátkouchý (\"Atelocynus microtis\") je jihoamerická psovitá šelma, jediný zástupce rodu \"Atelocynus\". Žije v nížinných deštných pralesích Amazonie, v oblastech neobývaných lidmi. Má tmavou červeno-hnědo-černo-šedou srst, krátké a štíhlé končetiny, krátké kulaté uši, huňatý ocas a štíhlý, dlouhý čenich, který připomíná liščí. Váží okolo 10 kg. Žije zřejmě samotářsky nebo v párech. Loví ryby, malé savce, brouky, žáby, ptáky a ještěrky. Často si pochutná i na ovoci. Mezinárodní svaz ochrany přírody ho hodnotí jako téměř ohrožený druh.\n\nPes krátkouchý (\"Atelocynus microtis\") byl popsán Philipem Lutley Sclaterem v roce 1883. Od té doby byl přeřazován do různých rodů (\"Lycalopex\", \"Cerdocyon\", \"Dusicyon\") a měl různá vědecká jména. V roce 1931 byl poprvé zařazen do rodu \"Atelocynus\", který však byl jistou dobu považován jen za podrod rodu \"Canis\". V roce 1987 ukázala fylogenetická analýza, že jde o samostatný taxon, jehož nejbližší příbuzný je monotypický rod \"Speothos\" (pes pralesní). Genetická výbava druhu čítá 2n=76 chromozómů.\n\nPes krátkouchý se vyskytuje pouze na území Jižní Ameriky, kam se ze Severní Ameriky rozšířil po spojení obou kontinentů na konci pliocénu (nejpozději před 2,6 miliony lety). Žije ve státech Bolívie, Brazílie, Ekvádor, Kolumbie a Peru. Předpokládaný výskyt ve Venezuele nebyl nikdy potvrzen. Typickým biotopem tohoto druhu je amazonský nížinný deštný prales, nejčastěji do nadmořské výšky 1000 až 1200 metrů, s možným horním limitem okolo 2000 metrů. Rád se zdržuje poblíž vody. Hustota výskytu je podle všech indicií velmi nízká.\nPes krátkouchý je středně velká psovitá šelma s velkou hlavou a štíhlým protáhlým čumákem. Na délku měří 72 až 100 cm, ocas je 25 až 35 cm dlouhý. Výška v kohoutku dosahuje 35 až 36 cm. Váha se pohybuje mezi 9 a 10 kg. Lebka měří na délku okolo 16 až 17 cm. Zubní vzorec je 3/3-1/1-4/4-2/3. Uši má malé a zakulacené. Nohy jsou relativně krátké. Srst je krátká, hustá a tmavě zbarvená - nejčastěji v odstínech hnědé, tmavě šedé, černé či rudohnědé. Nejtmavší srst se táhne v hřbetní linii od hlavy po ocas. Rozliční jedinci mívají své individuální zbarvení a dosud není jasné, zda to nějak souvisí se stářím, ročním obdobím, pohlavím či habitatem, v němž žijí. Mezi prsty na nohou má pes malou membránu, jež mu zřejmě umožňuje lepší pohyb ve vodním prostředí. Ocas je relativně výrazně chlupatý v porovnání se srstí na těle. Samci vydávají z análních pachových žláz silný odér, samice ho neprodukují.\n\nK životu tohoto psovitého existuje jen málo spolehlivých informací. Některé poznatky byly získány na základě pozorování v zajetí žijících jedinců. Ve volné přírodě zřejmě žijí psi krátkouší v párech nebo osamoceně. Nejpočetnější pozorovaná skupina dospělých jedinců čítala tři kusy. Aktivní jsou převážně za denního světla, i když několikrát byli vyfotografováni i v noci. Vůči lidem se chovají většinou mírně, nicméně bylo už zaznamenáno několik případů, kdy se snažili člověka pokousat. Vydávají různé zvuky, například houkání podobné sovímu.\n\nPes krátkouchý je stravovací oportunista, což znamená, že se příliš nespecializuje a živí se poměrně širokou škálou potravy. Nejdůležitější kořistí této šelmy jsou ryby. Dále konzumuje hmyz (především brouky), malé savce (hlodavce, agutiovité, vačnatce), kraby, ptáky, žáby a plazy. Ne nepodstatnou součást jídelníčku tvoří ovoce a jiný rostlinný materiál. Často loví ve vodě, nebo v jejím okolí. Dostane-li se do blízkosti lidských sídel, může napadat i drůbež. Loví osamoceně nebo v párech.\n\nInformace o rozmnožování těchto psů jsou velmi kusé. Předpokládá se, že mláďata se rodí nejčastěji mezi dubnem a prosincem. Doupata si psi zřizují v dutinách velkých stromů, případně v doupatech po jiných zvířatech (např. pásovcích či pakách). Počet mláďat v jednom vrhu se zřejmě pohybuje okolo 2 až 3. Informace k páření, době březosti, rození a výchově mláďat, odstavu a dalších podrobnostech neexistují. Samci dosahují pohlavní zralosti okolo 3 let, kdy jim sestoupí varlata.\n\nPředpokládá se, že predátory těchto psů můžou být větší kočkovité šelmy, jako je ocelot a puma. Potvrzenými predátory jsou jaguár a hroznýš.\n\nDélka života v přírodě je neznámá, zvířata v zajetí žila 9 až 11 let.\nHlavní hrozby pro tento druh jsou ztráta habitatu vlivem masivního kácení deštných lesů a s tím související úbytek přirozené kořisti. Další potenciální hrozbou může být rozšíření nepůvodních chorob. Neexistují žádné údaje k nějakému rozsáhlejšímu pronásledování tohoto psa ze strany lidí. Občas je zřejmě loven kvůli jídlu.\n\nMezinárodní svaz ochrany přírody ho vyhodnocuje jako téměř ohrožený druh, když konstatuje odhadovaný úbytek 20 až 25 % zvířat v prvních 12 letech 21. století a zároveň očekává při příštím hodnocení posun mezi zranitelné druhy.\n\nMezi domorodými obyvateli Amazonie je povědomí o této šelmě velmi malé, není to živočich s nějakým zvláštním významem. Někteří domorodci z Ekvádoru uvedli, že patří mezi zvířata, která neloví, ale nedokázali vysvětlit proč. Amarakaeriové, domorodci z Peru, ho nazývají \"huiwa toto\", což znamená „ďábel samotář“, a věří, že útočí na muže tak, že jim kouše do varlat.\n\nV současnosti nežije v oficiálních zoo žádný pes krátkouchý. Celkem existují záznamy o dvanácti jedincích chovaných v různých zoologických zahradách (Londýn, Para, Schönbrunn, dále několik zoo v USA). Někdy jsou odchycená zvířata chována v zajetí přímo v zemích původu. Jeden nalezenec pojmenovaný Oso a vychovaný v zajetí pomohl vědcům s výzkumem chování svého druhu.\n\n"}
{"id": "258198", "url": "https://cs.wikipedia.org/wiki?curid=258198", "title": "ISO/IEC 6937", "text": "ISO/IEC 6937\n\nISO/IEC 6937 je standard pro kódování znaků latinky používaný pro přenos českých znaků v digitálním pozemním vysílání (DVB).\n\nISO/IEC 6937 je zkonstruováno jako vícebajtové rozšíření ASCII (přesněji řečeno ISO/IEC 646); některé kódy byly použity jako úvodní bajty pro znaky s diakritikou (akcenty). Hodnota úvodního bajtu většinou indikuje, který akcent bude použit a je následován kódem ASCII pro znak bez akcentu. Jsou povoleny pouze určité kombinace akcentu a základního znaku – takové, které mají vyjádření i v jiných znakových sadách. Standard definuje kódování pro 333 možných znaků.\n\nPodobně jako ISO/IEC 646-IRV byla tato norma vyvinuta ve spolupráci s ITU-T (následně CCITT) pro telematické služby pod názvem T.51. ISO normou se stala roku 1983, tedy několik let před vývojem a zavedení Unicode. V Česku byla převzata jako ČSN ISO/IEC 6937 (36 9110), \"Informační technologie – Kódovaný soubor grafických znaků pro přenos textu – Latinská abeceda\".\n\nSlovo Koníček je kódováno posloupností (v hexadecimálním zápisu) codice_1, což vzniklo jako:\n\nDefinované kódy pro diakritiku a odpovídající kombinace znaků:\n"}
{"id": "258199", "url": "https://cs.wikipedia.org/wiki?curid=258199", "title": "Óscar González", "text": "Óscar González\n\nÓscar Mario González (10. listopadu 1923 Montevideo – 5. listopadu 2006 Montevideo), byl uruguayský automobilový závodník. Účastník formule 1, startoval v Grand Prix Argentiny 1956, skončil na 6. místě. V závodě se střídal s krajanem Alberto Uriou.\n\ntučně vyznačené závody znamenají zisk pole position\n"}
{"id": "258207", "url": "https://cs.wikipedia.org/wiki?curid=258207", "title": "Burroughs", "text": "Burroughs\n\nBurroughs může být:\n\n"}
{"id": "258210", "url": "https://cs.wikipedia.org/wiki?curid=258210", "title": "Prvobytně pospolná společnost", "text": "Prvobytně pospolná společnost\n\nPrvobytně pospolná společnost (německy ) byl podle marxistů prvotní stav lidské společnosti. Friedrich Engels ji ve své práci \"Původ rodiny, soukromého vlastnictví a státu\" definoval jako dobu před vznikem soukromého vlastnictví. Podle marxistů tehdy také ještě neexistovala rodina, třídní dělení společnosti, nadvláda nad druhými lidmi, nadhodnota ani ideologie.\n\nPrvobytně pospolná společnost je vmarxistické periodizaci dějin společensko-ekonomická formace v období pravěku. Předcházela otrokářské společnosti. \n\nCharakterizuje ji nízká úroveň vývoje výrobních sil, společenské vlastnictví výrobních prostředků a malý stupeň diferencovanosti ostatních výrobních a společenských vztahů (zejména rovnost všech lidí, která je však ve vyspělých fázích vývoje prvobytněpospolné společnosti narušena). Ve společenském vědomi převládá náboženství a umění. Období prvobytněpospolné společnosti začíná vznikem člověka a končí nástupem prvních státních útvarů, což bylo v rozdílných částech světa v různých obdobích. \n\nVe vývoji prvobytněpospolné společnosti jsou rozlišovány čtyři základní etapy: \n\n"}
{"id": "258220", "url": "https://cs.wikipedia.org/wiki?curid=258220", "title": "Art Bisch", "text": "Art Bisch\n\nArthur Bisch (10. listopad 1926 Mesa, Arizona - 23. listopad 1986 Lakewood, Kalifornie) byl americký automobilový závodník.\n\nZávod na 500 mil v Indianapolis byl součástí mistrovství světa formule 1 v letech 1950 – 1960. Art Bisch se zúčastnil 500 mil v Indianapolis 1958 do závodu odstartoval z 28 pozice na startu, ale hned po startu se připletl do hromadné havárie při které zahynul Pat O´Connor.\n\ntučně vyznačené závody znamenají zisk pole position\n\n"}
{"id": "258227", "url": "https://cs.wikipedia.org/wiki?curid=258227", "title": "El Lisickij", "text": "El Lisickij\n\nEl Lisickij (), vlastním jménem Lazar Markovič Lisickij () (23. listopadu 1890 Počinok – 30. prosince 1941 Moskva) byl ruský a sovětský výtvarný umělec. Byl malíř, architekt, designér, učitel, architekt, typograf a fotograf. Patřil k nejdůležitějším osobnostem ruské avantgardy počátku 20. století, spolu se svým učitelem Kazimirem Malevičem založil umělecký směr suprematismus. Pro Sovětský svaz navrhl četné výstavní expozice a propagandistické materiály. Jeho práce ve značné míře ovlivnila Bauhaus, konstruktivismus a hnutí De Stijl. Experimentoval s produkčními technikami a stylovými prostředky, které později ovládly grafický design 20. století.\n\nCelá Lisického kariéra byla ve znamení jeho víry v umělce jako prostředníka změny, později zformulována jeho prohlášením: \"das zielbewußte Schaffen\" (Tvorba záměr směřování). El Lisickij jako Žid začal svou kariéru ilustrováním jidiš dětských knih ve snaze povznést židovskou kulturu v Rusku, v době, kdy země procházela velkými změnami a rušila antisemitské zákony. Ve svých patnácti letech začal učit, v čemž různými způsoby pokračoval po většinu života. Během let učil na různých pozicích, školách a uměleckých uskupeních, myšlenky rozšiřoval a předával v razantním tempu. Toho se držel když pracoval společně s Malevičem na vedení suprematistické výtvarné skupiny UNOVIS, když připravoval různé vlastní suprematistické série, Prouny, a dále i v roce 1921, kdy přijal pozici ruského kulturního velvyslance ve výmarském Německu, kdy ovlivňoval a spolupracoval s důležitými osobnostmi Bauhausu a hnutí De Stijl. Ve zbývajících letech přinesl významné inovace na poli typografie, výstavnictví, fotomontáže a knižního designu, které mu přinesly mezinárodní uznání. Pokračoval i v roce 1941, kdy téměř na smrtelné posteli navrhl jednu ze svých posledních známých prací – sovětský propagandistický plakát vyzývající lid, aby vyrobil více tanků pro boj proti nacistickému Německu.\n\nV roce 1919 Lisickij přijal nabídku Marca Chagalla stát se profesorem na Lidové škole umění ve Vitebsku. Nejprve se na něm Chagallův vliv silně odrazil, ale po období impresionismu, primitivismu a kubismu se postupně přiklonil k myšlenkám Kazimíra Maleviče, dalšího učitele na škole, malíře a teoretika umění. Kolem roku 1915 suprematismus definitivně odmítá imitaci přírodních tvarů a zaměřuje se na obecné geometrické formy. Stejně tak Lisickij opouští zobrazování předmětu, zatímco ale Malevičovy kompozice jsou ploché, vrcholné Lisického obrazy mají zřetelný konstruktivistický smysl. V roce 1919 se přidal ke skupině UNOVIS vedené Malevičem. Skupina pracovala mimo jiné na suprematistickém baletu a vlivné futuristické opeře Vítězství nad Sluncem. Skupina se rozhodla sdílet zodpovědnost za své dílo a její členové podepisovali svá plátna černým čtvercem. V roce 1922 se skupina rozpadla. \n\nVrcholem Lisického výzkumu prostorových elementů jako visuálního jazyka suprematismu jsou jeho „prouny“, kompozice těles ovládajících prostor a ne pouze obývajících plochu, používá posuny os a vícenásobné perspektivy, obojí jinak prvky suprematismu cizí. Po roce 1924 začal Lisickij více experimentovat s fotografií, typografií, výstavnictvím a grafickým designem. \n\nLisickij objevil fotografii nejdříve prostřednictvím typografie. Jeho první prací byla v nouzi přijatá zakázka na sérii reklamních obrazů na kancelářské potřeby Pelikán. Snímky pořizoval starým aparátem svého tchána formátu 13x18cm a dál je zpracovával do fotomontáže. V roce 1924 ve Švýcarsku vznikla jeho nejznámější fotomontáž \"Konstruktér\" - vlastní portrét, kompozice dvou slévajících se obrazů vyzařující tvůrčí energii.\n\nLisickij hojně uplatňoval fotografii ve své výstavní tvorbě. Jako první používal fotomontáže na plochách celých panelů a stěn, stejně jako při tvorbě Prounů veden hlavně snahou ovládnout a organizovat prostor. Vrcholem této snahy byl sovětský pavilon Mezinárodní výstavy tisku v Kolíně nad Rýnem v roce 1928 kde společně se S. Seňkinem vytvořil monumentální fotografický vlys komponovaný z několika desítek fotografií tvořících rytmicky uspořádaný proud obrazů, svou dynamikou odpovídající soudobým filmům Pudovkina, Vertova a Ejzenštejna. Také jeho grafická úprava časopisů a alb užívá principů filmové montáže, jednotlivá čísla zpracovával jako souvislý obrazový děj.\n\nKdyž v druhé polovině 30. let v ruském umění dynamiku a nadšení prvních sovětských let vystřídala strnulá idealizace vlastní Sorele, Lisickij se usilovně snažil nějakým způsobem nový směr rozvinout, ale bez valných výsledků.\n\nLisického fotomontáže byly většinou prosté, ale o to víc metaforické. Lisickij byl spíš než fotografem režisérem a architektem fotografie, využíval její prostředky aby vytvořil svébytná umělecká díla. \n\n\n\n\n"}
{"id": "258228", "url": "https://cs.wikipedia.org/wiki?curid=258228", "title": "Cipi Livniová", "text": "Cipi Livniová\n\nCipora Malka „Cipi“ Livni ( ציפורה מלכּה „ציפי“ לבני, Tzipi Livni, narozena 8. července 1958 Tel Aviv) je izraelská politička, předsedkyně strany ha-Tnu'a, za níž byla zvolena poslankyní Knesetu, a bývalá ministryně izraelské vlády.\n\nPřed vstupem do politiky pracovala jako důstojnice Mosadu. V roce 1999 byla zvolena poprvé poslankyní Knesetu za Likud, a tuto stranu několikrát reprezentovala ve vládě jako ministryně bydlení a výstavby, ministryně zemědělství a ministryně absorpce imigrantů. V roce 2005 Likud opustila spolu s předsedou Arielem Šaronem, a vstoupila do jeho nové strany Kadima. Tu v letech 2006 až 2009 v Olmertově vládě zastupovala coby ministryně zahraničních věcí. Mezi zářím 2008 a březnem 2012 byla předsedkyní Kadimy a po prohře v primárkách založila stranu ha-Tnu'a. Po parlamentních volbách v roce 2013 se stala členkou Netanjahuovy vlády, v níž zastávala post ministryně spravedlnosti.\n\nNarodila se v Tel Avivu do rodiny významných členů revizionistického hnutí Irgun, Ejtana Livniho a Sáry Rosenbergové. V hodnosti poručíka sloužila u Izraelských obranných sil (IOS) a v 80. letech pracovala v Mosadu. V srpnu 1983 však rezignovala, aby dokončila studia práv a vdala se. Říká se o ní, že jako agentka Mosadu byla lovkyní teroristů, ale pozdější zjištění ukázala, že byla agentkou nižší úrovně. Absolvovala právnickou fakultu Bar Ilanovy univerzity a poté se jako právník deset let specializovala na veřejné a obchodní právo. Žije v Tel Avivu. Je vdaná za účetního Naftaliho Spitzera, se kterým má dvě děti, Omriho a Juvala. Podle jejího přítele z dětství Mirla Gala je Livni vegetariánka. Hovoří anglicky a francouzsky.\n\nPoprvé byla Livni do Knesetu zvolena za Likud v roce 1999. Když se roku 2001 stal předseda Likudu Ariel Šaron premiérem, byla Livni jmenována ministryní regionální spolupráce a poté vystřídala několik vládních postů, včetně ministryně zemědělství a rozvoje venkova, ministryně absorpce imigrantů a ministryně bydlení a výstavby. V roce 2004 obdržela cenu Abirat ha-Šilton („Kvalita vládnutí“). 1. října 2005 byla jmenována ministryní spravedlnosti.\n\nV Šaronově kabinetu byla Livni horlivou zastánkyní premiérova plánu na stažení z Pásma Gazy a obecně byla považována za příslušníka „holubičí“ části Likudu. Často se jí podařilo mezi „holubičím“ a „jestřábím“ křídlem strany zprostředkovat dohody. Za své snahy dosáhnutí míru získala uznání, zejména pak za úspěšné snahy při prosazení stažení se z Pásma Gazy v Knesetu. 12. listopadu 2005 se stala prvním pravicovým politikem, který mluvil na každoroční vzpomínkové akci u příležitosti atentátu na Jicchaka Rabina.\n20. listopadu 2005 Livni následovala Šarona a Ehuda Olmerta při jejich odchodu z Likudu do Šaronem nově založené strany Kadima. V důsledku masové rezignace členů Likudu z vládních postů byla již před parlamentními volbami konanými 28. března jmenována novou ministryní zahraničních věcí a nadále vykonávala i úřad ministryně spravedlnosti.\n\nPři sestavování kandidátky do březnových voleb do Knesetu v roce 2006 se dostala na třetí místo, což jí zaručilo zvolení.\n\n4. května 2006 složila přísahu jako členka 31. izraelské vlády. V té době se rovněž stala vicepremiérkou a ministryní zahraničí. Na pozici ministryně spravedlnosti skončila, ale od 29. listopadu 2006 do 7. února 2007 tuto pozici opětovně zastávala, avšak primárně se věnovala své práci na ministerstvu zahraničí.\n\nPo březnových parlamentních volbách v roce 2006 byla Livni označena jako „druhý nejmocnější politik v Izraeli.“ Livni je po Goldě Meirové v pořadí teprve druhá žena, která zastává funkci ministryně zahraničí. V roce 2007 byla časopisem Time zařazena do stovky nejvlivnějších lidí na světě. Časopis Forbes ji označil jako 52. nejmocnější ženu světa.\n\nLivni se stala prvním ministrem vlády, který odlišil partyzánské útoky Palestinců proti armádním cílům a teroristické útoky proti civilnímu obyvatelstvu. V rozhovoru pro americkou televizi prohlásila: \n\nV roce 2007 se setkala s palestinským premiérem Salámem Fajádem, aby prodiskutovali „zlepšení života palestinského lidu, bez omezení izraelské bezpečnosti“.\n\nV květnu 2007 vyzvala, v důsledku zveřejnění zprávy Winogradovy komise, k odstoupení premiéra Ehuda Olmerta. Zároveň se v případě, že by Olmert odstoupil, nabídla jako možná vůdkyně Kadimy a vyjádřila svou jistotu, že v případě stranických voleb by Olmerta porazila. Její žádost však byla Olmertem ignorována a její rozhodnutí i na vzdory tomu setrvat ve vládě vyvolalo spory.\n\nNa 8. vyjednávacím mítinku s palestinskou stranou z 13. listopadu 2007 na téma mezinárodní právo, nadhozené Ahmedem Quereim, řekla: \nTím chtěla naznačit, že Palestinci ve skutečnosti [v kontextu mírové dohody] nepotřebují mezinárodní právo. Palestinci ale s tímto závěrem nesouhlasí.\n\nVe stranických volbách konaných 17. září 2008 se Ehud Olmert rozhodl nekandidovat a oznámil své rozhodnutí, že po těchto volbách rezignuje na post premiéra. Hlavními rivaly ve volbě o předsedu strany byla Livniová a Šaul Mofaz. Livniová nakonec zvítězila těsnou většinou 431 hlasů a stala se tak předsedkyní strany. Ehud Olmert rezignoval 21. září 2008. Stranu pak vedla do předčasných voleb v únoru 2009, které vyhrála. Nepodařilo se jí však získat dostatečnou podporu pro koalici, a poté, co strany Šas a Sjednocený judaismus Tóry odmítly účast v její vládě, tuto skutečnost oznámila prezidentu Peresovi. Premiérem se nakonec stal Benjamin Netanjahu a Livniová skončila v opozici.\n\nV prosinci 2009 na ni byl vydán ve Velké Británii zatykač kvůli obvinění z válečných zločinů, v souvislosti s válkou v Gaze. V únoru 2010 se vyjádřila k zabití předního vůdce teroristické organizace Hamás v Dubaji, které měl mít údajně na svědomí Mosad, když prohlásila: „Každý terorista musí vědět, že jej nikdo nebude podporovat, když se jej voják, a nezáleží na tom jaký voják, pokusí zabít.“\n\nV březnu 2012 prohrála ve vnitrostranických volbách a předsednický post předala Šaulu Mofazovi. Koncem listopadu 2012 oznámila vznik nové centristické strany ha-Tnu'a, s níž úspěšně kandidovala v předčasných parlamentních volbách v lednu 2013. Její strana získala šest poslaneckých mandátů a stala se součástí třetí Netanjahuovy vlády, v níž Livniová získala post ministryně spravedlnosti. V prosinci 2014 ji premiér z této pozice odvolal. Jako důvod uvedl její neustálé napadání vládní politiky. Zároveň navrhl rozpustit parlament a uspořádat předčasné parlamentní volby.\n\nPoslanecký mandát obhájila ve volbách v roce 2015, nyní za Sionistický tábor, tedy za alianci Strany práce a strany ha-Tnu'a, kterou Livniová dojednala koncem roku 2014 s předsedou Strany práce Jicchakem Herzogem. Sionistický tábor si ještě v lednu a únoru 2015 udržoval silnou podporu v průzkumech veřejného mínění. Poslední průzkumy publikované před volbami mu dokonce dávaly náskok několika mandátů před hlavní pravicovou silou Likudem. Podle původní dohody o vytvoření Sionistického tábora se předpokládalo, že pokud tato formace uspěje a sestaví vládu, dojde k rotaci v jejím čele, kdy po jistou dobu měl být premiérem Herzog a pak Livniová. V poslední fázi kampaně ale byla Livniová v politickém marketingu Sionistického tábora upozaděna a důraz byl kladen na propagaci Jicchaka Herzoga. 16. března, tedy den před vobami, oznámila Cipi Livniová, že nebude trvat na původní dohodě o rotaci premiérského křesla mezi ní a předsedou Strany práce. Sionistický tábor tak chtěl přilákat další voliče, kterým osoba Livniové coby možné budoucí premiérky nevyhovovala. Ve volbách ovšem nakonec Likud výrazně zvítězil nad Sionistickým táborem poměrem mandátů 30:24 a sestavením vlády byl pověřen předseda Likudu Netanjahu.\n\n"}
{"id": "258230", "url": "https://cs.wikipedia.org/wiki?curid=258230", "title": "Seydlitz (křižník)", "text": "Seydlitz (křižník)\n\nSeydlitz byl německý těžký křižník. Byla to v pořadí čtvrtá jednotka třídy \"Admirál Hipper\", která ale nebyla nikdy dokončena.\n\nKýl byl založen 29. prosince 1936 v loděnicích DeSchiMAG v Brémách. Na vodu byl trup spuštěn 19. ledna 1939. V době vypuknutí druhé světové války byl \"Seydlitz\" hotov pouze ze 66%. SSSR v té době projevil zájem o odkoupení rozestavěné lodě, společně s taktéž rozestavěnou sesterskou lodí \"Lützow\", ale Německo to odmítlo (SSSR ovšem odkoupil alespoň nedokončený \"Lützow\").\n\nBrzy po začátku války se německé loděnice přeorientovaly na stavbu ponorek a dokončení velkých hladinových jednotek (kromě \"Seydlitze\" se to týkalo například i rozestavěné letadlové lodi \"Graf Zeppelin\" nabíralo čím dál větší zpozdění. V srpnu 1942 bylo rozhodnuto přeměnit \"Seydlitz\", mezitím dokončený na 90 %, na lehkou letadlovou loď, nesoucí 18 letadel. Loď by pravděpodobně nesla palubní modifikaci stíhacího letounu Bf 109T, od firmy Fieseler, střemhlavé bombardéry Junkers Ju-87C a torpédové bombardéry Fieseler Fi 167. Dokončení se tím opět značně odložilo, protože taková přestavba byla velice náročná na tehdy už nedostatkový materiál a dostavba lodi neměla vysokou prioritu. Na konci byl stále nedokončený \"Seydlitz\" odtažen do Königsbergu, kde byl Němci 10. ledna 1945 potopen. Sověti ho v roce 1946 vyzvedli a přejmenovali na \"Poltavu\". Předpokládá se, že byl v 50. letech sešrotován.\n"}
{"id": "258232", "url": "https://cs.wikipedia.org/wiki?curid=258232", "title": "Bell AH-1 Cobra", "text": "Bell AH-1 Cobra\n\nBell AH-1 Cobra je americký dvoumístný jednomotorový bitevní vrtulník určený k přímé podpoře pozemních jednotek a k ničení živé síly a bojové techniky nepřítele. První prototyp vzlétl 7. září 1965, do výzbroje armády se stroj dostal roku 1967. Ještě téhož roku byl vrtulník poprvé bojově nasazen, a to ve vietnamské válce. Účastnil se různých bojových operací, z nichž poslední byly akce v Iráku a v Afghánistánu.\n\n\n\n\n\n\n\n"}
{"id": "258235", "url": "https://cs.wikipedia.org/wiki?curid=258235", "title": "Sousoší", "text": "Sousoší\n\nSousoší je sochařské dílo tvořené dvěma nebo více figurami spojenými do jednoho výtvarného celku na jednom podstavci či obdobném základně. Figurou se zde rozumí lidská postava, případně obdobná bájná či náboženská postava; naopak za figuru se zpravidla nepovažují zvířata (jezdecká socha, socha sv. Jiří s drakem), ani postavy netvořící s hlavní postavou ideový a skladební celek, například dekorativní využití putti či výzdoba podstavce.\n\nSousoší bývají velmi často používána zejména u vekovních pomníků (zejména intravilánech měst), kdy celkové výtvarné pojetí sousoší vhodně doplňuje a vylepšuje vzhled příslušného městského prostoru.\n\nAčkoliv si to velmi často neuvědomujeme tak faktickým sousoším je například i Pomník sv. Václava na Václavském náměstí v Praze, velmi známé sousoší je i Pomník mistra Jana Husa na Staroměstském náměstí v Praze či sloup Nejsvětější Trojice v Olomouci. Velké monumentální sousoší se v Praze nachází třeba i na Palackého náměstí (fakticky před budovou ministerstva zdravotnictví ČR poblíž jihozápadního vchodu do stanice pražského metra Karlovo náměstí).\n\nVelká sousoší bývají také vytvářena jakožto významný pamětní či pietní umělecký artefakt, např. velké sousoší 82 dětí umučených ve vyhlazovacím táboře v Chelmnu v obci Lidice u Kladna.\nNěkterá velká sousoší pak v tomto „pietním“ (pseudopietním) historickém kontextu dostala během doby zvláštní tragikomický rozměr, viz Stalinův pomník známý pod hanlivou lidovou přezdívkou \"Fronta na maso\", jenž byl s velkou pompou tehdejším komunistickým vedením budován na pražské Letné počátkem 50. let 20. století, načež o několik let později byl opět dosti spektakulárním způsobem nákladně zbourán.\n\n"}
{"id": "258236", "url": "https://cs.wikipedia.org/wiki?curid=258236", "title": "Ruské parlamentní volby 2007", "text": "Ruské parlamentní volby 2007\n\nRuské parlamentní volby do Státní dumy proběhly 2. prosince 2007. O zisk mandátů (celkem 450) se pokusilo 11 stran, hnutí či koalic. Na průběh voleb ve více než 96 000 volebních místnostech dohlíželo pouze 330 pozorovatelů z Organizace pro bezpečnost a spolupráci v Evropě . Evropští pozorovatelé i Spojené státy americké označili volby za neférové a jasně porušující mezinárodní závazky a normy. Z tohoto důvodu také řada západních politiků neblahopřála Vladimiru Putinovi k vítězství (např. Angela Merkelová) a ti, kteří tak učinili, se stali terčem kritiky (např. Nicolas Sarkozy).\n\nVolbám, ve kterých se předpokládal úspěch tzv. pro-kremelských stran, předcházela poměrně vyostřená předvolební kampaň. Opozice si stěžovala na nestrannost sdělovacích prostředků a minimální možnosti pro vyjádření protestu. Do voleb vedl Jednotného Ruska prezident Vladimir Putin, kampaň strany se točila převážně jen okolo jeho osoby a zviditelňování jeho úspěchů během prezidentského období. Kampaň komunistů se orientovala především na sociální otázky, strana požadovala růst platů a důchodů. Liberálně demokratická strana se profilovala jako nacionalistická a protizápadní. Zájem také vzbudila kandidatura Andreje Lugovoje (podezřelý z vraždy A.Litviněnka) jako volební dvojky této strany. Spravedlivé Rusko se přes vysoká očekávání pohybovalo na hranici volitelnosti (pod 7%). Ruské opoziční strany zůstávaly rozděleny, nejvýrazněji se profilovalo hnutí Jiné Rusko. Většina voličů očekávalo od strany, kterou volilo „obranyschopnost země, sociální jistoty zaměstnaných, zvýšená role státu v oblasti ekonomiky, zavedení pořádku, a to i za cenu omezení některých občanských svobod, a hájení zájmů jednotlivých regionů\". Ilja Jašin z hnutí Jabloko označil v rozhovoru pro ČT volby jako \"nedobrou imitaci voleb\", novinářka Natalie Sudlianková jako \"referendum o Putinovi\". Krátce po ukončení voleb byly zveřejněny první odhady výsledků, ve kterých obdrželo Jednotné Rusko zhruba 63%, do parlamentu se dostali ještě komunisté (12%), nacionalisté (10%) a Spravedlivé Rusko (těsně nad 7%). Komunisté i Svaz pravicových sil oznámili záměr napadnout regulérnost voleb .\n\nPodle předvolebních průzkumů mohly dvě prokremelské strany Jednotné Rusko a Spravedlivé Rusko obdržet až dvě třetiny hlasů. Podle některých průzkumů krátce před volbami podpora\nJednotného Ruska poklesla, i když si stále udržovalo podporu zhruba 50%, podle jiných mohlo dosáhnou až 67% hlasů. Podle sociologického centra Levada se volební účast měla pohybovat okolo 63%, přičemž až 85% Rusů nesledovalo předvolební kampaň .\n\nV minulých volbách se polovina Dumy, tedy 225 poslanců, volila jednokolově většinovým systémem. Druhá polovina se volila poměrným systémem s 5% klauzulí. V těchto volbách se však všech 450 křesel volilo poměrným systémem (s klauzulí 7%), což znemožnilo malým stranám a nezávislým ve volbách uspět. Zrušena byla rovněž podmínka platnosti voleb, kdy se muselo zúčastnit 25% voličů. Dále nebylo možno hlasovat „proti všem“ jako v minulých volbách, na což opozice (Jiné Rusko) reagovala odevzdáváním přeškrtnutých volebních lístků (oficiálně brané jako neplatné) .\n\nJednotné Rusko podle očekávání drtivě zvítězilo a obsadilo 315 z 450 mandátů, tedy 70% mandátů v Dumě. Do parlamentu se dostaly ještě další tři strany: komunisté procentuálně oproti roku 2003 mírně oslabili, celkově ale obdrželi 57 mandátů, tedy zhruba 12,7% mandátů; nacionalističtí liberální demokraté nepřesáhli 10% voličských hlasů, v parlamentu jim náleží 40 křesel, tedy necelých 9% mandátů; nejslabší parlamentní stranou je Spravedlivé Rusko, které jen těsně překročilo volební „závoru“ (přestože průzkumy pár dní před volbami mu přisuzovaly 4%) a se ziskem 7,8% obsadilo 38 poslaneckých míst (8,5% mandátů). Post nejsilnější mimoparlamentní stranou obsadili levicoví agrárníci se ziskem 2,3%. Liberální opozice opět postupovala rozděleně, zisk stran (sociálně demokratické Jabloko, pravicový Svaz a Občanská síla) se pohyboval pouze okolo 1%. Neuspěli ani od komunistů odštěpené strany.\n\nEvropští pozorovatelé označili volby za \"neférové\" a kritizovali \"zneužití moci\" a \"jasné porušení mezinárodních příslibů a norem\" Vladimirem Putinem a stranou Jednotné Rusko.\nZdroj: Ústřední volební komise Ruské federace / \n\n\n"}
{"id": "258240", "url": "https://cs.wikipedia.org/wiki?curid=258240", "title": "Seydlitz", "text": "Seydlitz\n\nSeydlitz (česky Zejdlic) je jméno pruského a polského šlechtického rodu. Může odkazovat na následující osoby:\n\nJméno tohoto šlechtického rodu nesly i tři německé lodě:\n\n"}
{"id": "258241", "url": "https://cs.wikipedia.org/wiki?curid=258241", "title": "Pharaxonotha esperanzae", "text": "Pharaxonotha esperanzae\n\nPharaxonotha esperanzae Chaves & Genaro je endemický brouk z Kuby z čeledi trojáčovitých, označovaný jako jediný opylovač kriticky ohroženého kubánského cykasu \"Microcycas calocoma\". Stavy tohoto brouka v přírodě klesají přičemž tato situace pravděpodobně způsobuje i omezenou přirozenou reprodukci mikrocykasu, o které hovoří zprávy již z roku 1940.\n\n\"Pharaxonotha esperanzae\" podobně jako \"Microcycas \" jsou endemickým druhem z kubánské provincie Pinar del Río. \"P. esperanzae\" se rozmnožuje v samčích šiškách mikrocykasu podobně jako další brouci \"Pharaxonotha\" v jiných cykasech.\n\nDospělý jedinec dorůstá velikosti kolem 3,9 mm x 1,4 mm.\n\nPojmenován na počest kubánské profesorky Esperanza Peña García, která pracovala na výzkumu druhu \"Microcycas calocoma\".\n\n"}
{"id": "258244", "url": "https://cs.wikipedia.org/wiki?curid=258244", "title": "Bell OH-58 Kiowa", "text": "Bell OH-58 Kiowa\n\nOH-58 Kiowa je americký lehký vojenský víceúčelový vrtulník používaný zejména pro ozbrojený průzkum. Jedná se o vojenskou verzi vrtulníku Bell 206 Jet Ranger. První prototyp OH-58 vzlétl 8. prosince 1962. Stroje se začaly vyrábět roku 1966, v roce následujícím byly zařazeny do výzbroje americké armády.\n\n\n"}
{"id": "258252", "url": "https://cs.wikipedia.org/wiki?curid=258252", "title": "Gomel", "text": "Gomel\n\nGomel může být:\n\n\n"}
{"id": "258253", "url": "https://cs.wikipedia.org/wiki?curid=258253", "title": "Hydria", "text": "Hydria\n\nHydria (z řečtiny υδρία) je starověká řecká nádoba či vědro na vodu a její přenášení. Na plecích měla umístěna tři ucha: jedno vertikální sloužící k přenosu a dvě horizontální sloužící k nalévání svým úzkým hrdlem. V některých případech byla používána i jako urna.\n\nVe vázovém malířství je zobrazována stojící u studen nebo fontán. Dále jsou časté také scény s jejich nošením nebo naléváním vody.\n\n"}
{"id": "258258", "url": "https://cs.wikipedia.org/wiki?curid=258258", "title": "Kyathos", "text": "Kyathos\n\nKyathos (z řečtiny κύαθος, plurál \"kyathoi\") je starověký řecký čerpák nebo naběračka s jedním vysokým svislým držadlem. Podobně jako u kantharu jeho tvůrci vycházeli k kovových předloh. Jeho výroba spadá do období od konce 6. století do 1. poloviny 5. století př. n. l. Nejčastěji se vyskytoval v oblasti Etrurie. \n\nVedle své primární funkce k nabírání vína sloužil i jako nejmenší řecká a později i římská dutá míra o objemu přibližně 0,045 l.\n\n"}
{"id": "258260", "url": "https://cs.wikipedia.org/wiki?curid=258260", "title": "Ministr zahraničních věcí Izraele", "text": "Ministr zahraničních věcí Izraele\n\nMinistr zahraničních věcí Izraele (: , \"sar ha-chuc\") je člen izraelské vlády, který stojí v čele ministerstva zahraničních věcí. Jedná se o jednu z nejdůležitějších pozic v izraelské vládě (hned po premiérovi a ministru obrany). Od května 2015 tento post zastává premiér Benjamin Netanjahu ze strany Likud, jehož náměstkyní je Cipi Chotovely z téže strany.\n\nPříležitostně působí na ministerstvu náměstek ministra.\n\n"}
{"id": "258265", "url": "https://cs.wikipedia.org/wiki?curid=258265", "title": "Fieseler Fi 167", "text": "Fieseler Fi 167\n\nFieseler Fi 167 byl německý dvouplošný palubní letoun z období druhé světové války, sloužící jako torpédový bombardér a průzkumné letadlo. Byl vyvíjen pro službu na německých letadlových lodích, které nakonec nebyly nikdy dokončeny.\n\nS počátkem stavby první německé letadlové lodi Graf Zeppelin v roce 1937, byly firmy Arado a Fieseler vyzvány, aby vyvinuly nový palubní torpédový bombardér. Poněkud neortodoxně vyhlížející stroj firmy Arado vyvinul tým Reinholda Mewese. V létě 1938 se ukázalo, že konstrukce firmy Fieseler je lepší než konkurenční projekt, rovněž dvouplošné Arado 195.\n\nVznikl dvouplošný letoun, čistých aerodynamických tvarů, s proskleným překrytem kabiny. Poháněl ho řadový dvanáctiválec Daimler-Benz DB 601B o výkonu 809 kW, který roztáčel třílistou kovovou stavitelnou vrtuli. Trup měl celokovovou kostru a duralový potah. Křídlo mělo plátěný potah. Pevný podvozek byl kapotovaný, stejně jako ostruha.\n\nV dvoumístné kabině byl instalován kulomet MG 15 pro obranu zadní polosféry. Pro střelbu dopředu měl pilot k dispozici pevný kulomet MG 17. Pod trupem bylo možné zavěsit pumu o hmotnosti 100 kg, kombinaci pumy SD 250 o hmotnosti 250 kg a čtyř SC 50 o hmotnosti 50 kg, anebo torpédo LT F5b o hmotnosti 760 kg.\n\nPo dvou prototypech Fi 167 V1 a Fi 167 V2, byla postavena nultá série 12 kusů jen mírně modifikovaných Fi 167A-0. Především šlo o instalaci dvojmístného nehořlavého gumového nafukovacího záchranného člunu a větších nízkotlakých pneumatik. Letoun úspěšně splnil zadání, včetně výtečné manévrovatelnosti. Stejně jako u jiného typu této firmy, Fieseler Fi 156, svými vlastnostmi obzvláště vynikal při malých rychlostech a de facto byl schopen na plující loď přistát téměř kolmo.\n\nPro případ nouzového přistání na mořské hladině mohl Fi 167 odhodit svůj pevný podvozek a také v jeho spodním křídle byla řada vodotěsných oddělení, která měly umožnit, aby se déle udržel na hladině a posádka mohla uniknout z kokpitu.\n\nKdyž se ukázalo, že Graf Zeppelin nebude dokončen dříve než v roce 1940, měla stavba Fi 167 nízkou prioritu. Ovšem v roce 1940 byla stavba lodi Graf Zeppelin dokonce zastavena a tak se nepokračovalo ani ve stavbě nových kusů tohoto typu a existující letouny byly zařazeny do zkušební letky Luftwaffe „Erprobungsstaffel 167“, kde byly testovány možnosti jejich operačního nasazení. Později bylo rozhodnuto, že letadlová loď bude přece jen dokončena, v roli torpédových bombardéru však byl typ vytlačen mezitím vyvinutou modifikací typu Junkers Ju 87C se sklopnými křídly a Fi 167 už nebylo potřeba.\n\nNa konci září 1941 byl jedenáctý stroj verze A-0 (KG+QE) přemístěn do zkušebního střediska společnosti Daimler-Benz v Echterdingenu, kde se měl podrobit testům motoru.\n\nNějaký čas sloužilo devět strojů v pobřežní ochraně v Nizozemsku, než byly v roce 1943 prodány do Chorvatska, kde byly zařazeny u 1. Mjesovito Jato, 1. Zrakoplovna Skupina. Tři stroje dosloužily při testech a vývoji přistávacích zařízení v Německém výzkumném leteckém středisku (Fahrwerkserprobungsstelle der DVL) v Českých Budějovicích. Dodnes se nedochoval žádný.\n\n\"Informace čerpány z \"\n\n\n\nVarianty hlavní výzbroje:\n\n"}
{"id": "258268", "url": "https://cs.wikipedia.org/wiki?curid=258268", "title": "Rhyton", "text": "Rhyton\n\nRhyton (z řečtiny ῥυτόν, plurál \"rhyta\") je starověký picí roh.\nJeho výskyt se datuje již od doby bronzové, přičemž existoval v keramické i kovové (zlaté nebo stříbrné) podobě. Zpočátku byl používán především k rituální úlitbě (oběti vína odlitím na zem). \n\nJeho nejstarší nálezy pocházejí z paláce Knóssu a jsou datovány kolem roku 1500 př. n. l.\n\nVe starověkém Řecku míval na spodní straně (na hlavě) otvor, který se při naplňování zakrýval prstem a při pití odkrýval. V některých případech byla k dispozici záklopka. Ve vázovém malířství je se rhytem často zobrazován bůh vína Dionýsos.\n\n"}
{"id": "258269", "url": "https://cs.wikipedia.org/wiki?curid=258269", "title": "Askos", "text": "Askos\n\nAskos (z řečtiny ασκός, plurál \"askoi\") je menší starověká řecká nádobka se zploštělým tvarem. Poprvé se vyskytuje již v době bronzové. Sloužil k uchovávání parfémů či oleje, k jehož nalévání tenkým pramínkem bylo přizpůsobeno jeho hrdlo. \n\nPůvodně byl výraz askos používán pro kožené měchy na vodu nebo víno.\n\nV jihoitalské keramice má vysoký tvar zploštělý na bocích. \n\n"}
{"id": "258271", "url": "https://cs.wikipedia.org/wiki?curid=258271", "title": "Ostřice prstnatá", "text": "Ostřice prstnatá\n\nOstřice prstnatá (\"Carex digitata\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 10–30 cm. Je vytrvalá, trsnatá s krátkými oddenky. Listy jsou střídavé, přisedlé, s listovými pochvami. Lodyha je trojhranná, nahoře trochu drsná, delší než listy. Čepele jsou asi 2–5 mm široké, ploché. Bazální pochvy jsou nachové, vláknitě rozpadavé. Ostřice prstnatá patří mezi různoklasé ostřice, nahoře jsou klásky čistě samčí, dole čistě samičí. Klásky jsou dosti sblížené, samčí klásek bývá pouze 1, samičích bývá 2–3, jsou chudokvěté, obsahují nejčastěji pouhých 4–10 květů. Dolní samičí klásek je 10–25 mm dlouhý s 1–3 cm dlouhou stopkou. Podobná ostřice ptačí nožka má dolní samičí klásek jen 4-8 mm dlouhý a jeho stopka je jen 0,5 cm dlouhá. Okvětí chybí. V samčích květech jsou zpravidla 3 tyčinky. Čnělky jsou většinou 3. Plodem je mošnička, která je asi 3-4, vzácněji až 4,5 mm dlouhá (ostřice ptačí nožka má mošničky jen 2,5–3 mm dlouhé), tupě trojhranná, hnědá a pýřitá, bezžilnatá na vrcholu zúžená do krátkého nezřetelně dvouzubého zobánku. Každá mošnička je podepřená plevou, která je hnědá se zeleným kýlem a s bělavým lemem. Kvete nejčastěji v dubnu až v květnu. Počet chromozómů: 2n=52 nebo 54.\n\nOstřice prstnatá roste skoro v celé v Evropě, kromě severní Skandinávie, na jihu a jihozápadě Evropy roste jen málo. \"Carex digitata\" subsp. \"quadriflora\" se vyskytuje ve východní Číně a v Japonsku. Mapka rozšíření viz zde: .\n\nV ČR roste celkem běžně od nížin do hor, zvláště častá je v karpatské části Moravy. Najdeme ji hlavně v listnatých lesích, zvláště v květnatých bučinách sv. \"Fagion\" a v dubohabřinách sv. \"Carpinion\".\nV ČR jsou rozlišovány 2 variety. Ostřice prstnatá pravá (Carex digitata var. digitata) má plevy samičích květů spíše hnědé, jen na vrcholu úzce bělomázdřitě lemované. Pochvy horního lodyžního listu a dolního listenu má nachově hnědé. Pak je rozlišována ostřice prstnatá bledoplavá (\"Carex digitata\" subsp. \"pallens\"), někdy uváděná jako samostatný druh \"Carex pallens\" (Fristedt) Harmaja. Plevy má široce bělavě lemované a bělavý pruh je mi mezi středním zeleným žebrem a hnědou plochou a pochvy horního lodyžního listu a dolního listenu má kromě okraje světle zelené. Tato varieta je pratrně hojnější v Čechách než na Moravě.\n\n\n\n \n"}
{"id": "258272", "url": "https://cs.wikipedia.org/wiki?curid=258272", "title": "Ostřice ptačí nožka", "text": "Ostřice ptačí nožka\n\nOstřice ptačí nožka (\"Carex ornithopoda\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 5-15 cm. Je vytrvalá, trsnatá s krátkými oddenky. Listy jsou střídavé, přisedlé, s listovými pochvami. Lodyha je téměř oblá, nahoře trochu drsná, delší než listy. Čepele jsou asi 1-3 mm široké, ploché. Bazální pochvy jsou tmavě šedavě červenohnědé, vláknitě rozpadavé. Ostřice ptačí nožka patří mezi různoklasé ostřice, nahoře jsou klásky čistě samčí, dole čistě samičí. Klásky jsou dosti sblížené, samčí klásek bývá pouze 1, samičích bývá 2-3, jsou chudokvěté, obsahují nejčastěji pouhých 4-6 květů. Dolní samičí klásek je jen 5-10 (vzácně až 15) mm dlouhý s 0,5 cm dlouhou stopkou. Podobná ostřice prstnatá má dolní samičí klásek 10-25 mm dlouhý a jeho stopka je 1-3 cm dlouhá. Celé květenství připomíná ptačí pařát, odtud jméno. Okvětí chybí. V samčích květech jsou zpravidla 3 tyčinky. Čnělky jsou většinou 3. Plodem je mošnička, která je asi 2,5-3 mm dlouhá (ostřice prstnatá má mošničky 3-4, vzácněji až 4,5 mm dlouhé), tupě trojhranná, červenohnědá, krátce chlupatá, bezžilnatá na vrcholu zúžená do krátkého zobánku. Každá mošnička je podepřená plevou, která je žlutavě až černě hnědá, široce blanitě lemovaná. Kvete nejčastěji v dubnu až v květnu. Počet chromozómů: 2n= 54.\n\nOstřice ptačí nožka roste hlavně ve střední a severní Evropě, na jihozápad její areál zasahuje až do Pyrenejí, na východ po východní Karpaty. Mapka rozšíření viz zde: .\n\nV ČR je to vzácný druh, patří k silně ohroženým rostlinám flóry ČR, kategorie C2. Nejčastěji se s ní můžeme setkat v Bílých Karpatech, v Čechách se vyskytuje jen ojediněle. Roste v pahorkatinách na křovinatých a travnatých stráních. Častější je v rakouských Alpách a slovenských Karpatech.\n\n\n\n \n"}
{"id": "258273", "url": "https://cs.wikipedia.org/wiki?curid=258273", "title": "Ostřice plstnatá", "text": "Ostřice plstnatá\n\nOstřice plstnatá (\"Carex tomentosa\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 20-50 cm. Je vytrvalá, netrsnatá s plazivými oddenky a dlouhými výběžky zakončené trsem listů. Listy jsou střídavé, přisedlé, s listovými pochvami. Lodyha je trojhranná, nahoře trochu drsná, delší než listy, celá rostlina je víceméně šedozelená. Čepele jsou asi 2-4 mm široké, na rubu velmi krátce chlupaté. Bazální pochvy jsou nachové až červenohnědé, vláknitě rozpadavé. Ostřice plstnatá patří mezi různoklasé ostřice, nahoře jsou klásky čistě samčí, dole čistě samičí. Samčí klásek bývá pouze 1 (vzácně 2), samičích bývá 1-2. Dolní listen je bez pochvy nebo s krátkou pochvou, je kratší než celé květenství. Okvětí chybí. V samčích květech jsou zpravidla 3 tyčinky. Čnělky jsou většinou 3. Plodem je mošnička, která je asi 2-3 mm dlouhá, obvejčitá až kulovitá, bezžilná, hustě bíle pýřitá, zobánek chybí. Každá mošnička je podepřená plevou, která je nachově knědá, na vrcholu s krátkou osinkou. Kvete nejčastěji v květnu. Počet chromozómů: 2n= 48.\n\nOstřice plstnatá roste v Evropě. Chybí v severní Skandinávii a na Pyrenejském poloostrově a i jinde v jižní Evropě se vyskytuje jen málo. Dále její areál zasahuje na Kavkaz a na východ až po jižní Sibiř. Mapka rozšíření viz zde: .\n\nV ČR roste místy celkem běžně od nížin do podhůří. Častější je v teplých a suchých krajích SZ Čech, jižní a střední Moravy, jinde je podstatně vzácnější. Najdeme ji zpravidla v suchých trávnících sv. \"Bromion erecti\".\n\n\n\n \n"}
{"id": "258274", "url": "https://cs.wikipedia.org/wiki?curid=258274", "title": "Ostřice chabá", "text": "Ostřice chabá\n\nOstřice chabá (\"Carex flacca\", syn. \"Carex glauca\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 10-50 cm. Je vytrvalá, netrsnatá s plazivými oddenky a dlouhými výběžky. Listy jsou střídavé, přisedlé, s listovými pochvami. Lodyha je tupě trojhranná, nahoře trochu drsná, delší než listy, celá rostlina je víceméně sivozelená. Čepele jsou asi 4-7 mm široké, na líci tmavě zelené, na rubu sivé. Bazální pochvy jsou hnědé až nachově hnědé, nerozpadavé. Ostřice chabá patří mezi různoklasé ostřice, nahoře jsou klásky čistě samčí, dole čistě samičí. Samčích klásků bývá 2-3, vzácně jen jeden, samičích bývá 2-3, vzácněji až 5. Dolní listen je bez pochvy nebo s krátkou pochvou, je asi stejně dlouhý jako celé květenství, na bázi má tmavou skvrnu. Samičí klásky jsou za plodu nápadně převislé. Okvětí chybí. V samčích květech jsou zpravidla 3 tyčinky. Čnělky jsou většinou 3. Plodem je mošnička, která je asi 2-4 mm dlouhá, obvejčitá, za zralosti hnědá až černavá, bezžilná, papilnatá až krátce pýřitá, zobánek je velmi krátký, uťatý. Každá mošnička je podepřená plevou, která je rezavě hnědá až černě nachová s úzkým bílým lemem, na vrcholu někdy s osinkou. Kvete nejčastěji v květnu. Počet chromozómů: 2n= 48.\n\nOstřice chabá roste v Evropě, chybí v severní Skandinávii. Zasahuje až do severní Afriky, zavlečena byla do Severní Ameriky a na Nový Zéland. Mapka rozšíření viz zde: .\n\nV ČR roste celkem často od nížin do podhůří, vyhledává spíše bazické substráty. Roste na slatinných loukách, na mokřinách, u cest, světlých borových lesích, lomech, na mezích a stráních aj.\n\n\n\n \n"}
{"id": "258275", "url": "https://cs.wikipedia.org/wiki?curid=258275", "title": "Ostřice doubravní", "text": "Ostřice doubravní\n\nOstřice doubravní (\"Carex fritschii\") je druh jednoděložné rostliny z čeledi šáchorovité (\"Cyperaceae\"). Někdy je udávána pod názvem ostřice Fritschova.\n\nJedná se o rostlinu dosahující výšky nejčastěji 20-65 cm. Je vytrvalá a tvoří řídké kruhovité trsy. Listy jsou střídavé, přisedlé, s listovými pochvami. Lodyha je tupě trojhranná, nahoře trochu drsná, kretší než listy. Čepele jsou asi 2-4 mm široké, světle zelené. Bazální pochvy jsou nachově hnědé, vláknitě rozpadavé. Ostřice doubravní patří mezi různoklasé ostřice, nahoře jsou klásky čistě samčí, dole čistě samičí. Samčí klásek bývá pouze jeden, samičí jsou většinou dva. Dolní listen je nejvýše s krátku čepelí nepřesahující dolní klásek. Okvětí chybí. V samčích květech jsou zpravidla 3 tyčinky. Čnělky jsou většinou 3. Plodem je mošnička, která je asi 3-3,5 mm dlouhá, široce obvejčitá s klínovitou bází, pýřitá až olysalá, zobánek krátký, vykrojený. Každá mošnička je podepřená plevou, která je nachově hnědá se žlutým kýlem a s úzkým bílým lemem, na vrcholu s osinkou. Kvete nejčastěji v dubnu až v květnu. Počet chromozómů: 2n= 30.\n\nOstřice doubravní roste ve střední a jihovýchodní Evropě. Roste ve střední a jihovýchodní Evropě, ve Francii, v Itálii, ve Švýcarech, v Německu, v Rakousích, na Moravě, na Slovensku, v Maďarsku, v zemích bývalé Jugoslávie.\n\nV ČR roste pouze na jižní Moravě, hlavně v lese Dúbrava u Hodonína a v Bořím lese u Valtic. Vyskytuje se hlavně v doubravách na písku, ve zvláštním společenstvu as. \"Carici fritschii-Quercetum\".\n\n\n\n \n"}
{"id": "258276", "url": "https://cs.wikipedia.org/wiki?curid=258276", "title": "Ostřice vřesovištní", "text": "Ostřice vřesovištní\n\nOstřice vřesovištní (\"Carex ericetorum\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 10-30 cm. Je vytrvalá a tvoří ploché podkovovité trsy. Listy jsou střídavé, přisedlé, s listovými pochvami. Lodyha je tupě trojhranná, stejně dlouhá nebo delší než listy. Čepele jsou asi 2-4 mm široké, tmavě zelené. Bazální pochvy jsou tmavě červenohnědé, vláknitě rozpadavé. Ostřice vřesovištní patří mezi různoklasé ostřice, nahoře jsou klásky čistě samčí, dole čistě samičí. Samčí klásek bývá pouze jeden, samičí jsou většinou 1-3. Listeny jsou bezčepelné Okvětí chybí. V samčích květech jsou zpravidla 3 tyčinky. Čnělky jsou většinou 3. Plodem je mošnička, která je asi 2-3 mm dlouhá, zelenohnědá, obvejčitá až elipsoidní, hustě pýřitá, zobánek je krátký. Každá mošnička je podepřená plevou, která je hnědá až červenohnědá s širokým bílým lemem. Kvete nejčastěji v březnu až v dubnu. Počet chromozómů: 2n= 30.\n\nOstřice vřesovištní roste v hlavně Evropě, v jižní a západní však jen málo. Na východ sahá až po západní Sibiř. Dále na východ až po Čukotku roste blízce příbuzný druh \"Carex melanocarpa\". Mapka rozšíření viz zde: .\n\nV ČR roste celkem vzácně, častější je jen ve východních a severních Čechách. Vyskytuje se v nížinách až pahorkatinách na písčinách, ve vřesovištích a ve světlých lesích.\n\n\n\n \n"}
{"id": "258277", "url": "https://cs.wikipedia.org/wiki?curid=258277", "title": "Ostřice horská", "text": "Ostřice horská\n\nOstřice horská (\"Carex montana\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 10-40 cm. Je vytrvalá a tvoří trsy. Listy jsou střídavé, přisedlé, s listovými pochvami. Lodyha je delší než listy, je chabá a později ohnutá. Čepele jsou asi 1,5-2 mm široké, světle zelené, na líci krátce chlupaté. Bazální pochvy jsou vínově až tmavě červené, slabě vláknitě rozpadavé. Ostřice horská patří mezi různoklasé ostřice, nahoře jsou klásky čistě samčí, dole čistě samičí. Samčí klásek bývá pouze jeden, samičí jsou většinou 1-2. Podobná ostřice kulkonosná má zpravidla 2-4 samičí klásky. Listeny jsou bezčepelné nebo dolní s čepelí dosahující délky klásku. Okvětí chybí. V samčích květech jsou zpravidla 3 tyčinky. Čnělky jsou většinou 3. Plodem je mošnička, která je asi 3-4,5 mm dlouhá, zelenohnědá s černou špičkou, obvejčitá, hustě pýřitá, zobánek je krátký, mělce vykrojený. Každá mošnička je podepřená plevou, která je tamvě hnědá až černá, na okraji brvitá, bez zeleného středního žebra. Ostřice kulkonosná má plevy zelenohnědé a často s červenavým nádechem, bez brv a se středním zeleným žebrem. Kvete nejčastěji v březnu až v květnu. Počet chromozómů: 2n= 38.\n\nOstřice horská roste hlavně Evropě, na úplném jihu a severu však chybí. Na východ ostrůvkovitě zasahuje do západní Asie, ve východní Asii je rozšířena \"Carex montana\" var. \"manshuriensis\". Mapka rozšíření viz zde: .\n\nV ČR roste roztroušeně od nížin do podhůří, výjimečně v subalpinském pásmu. Najdeme ji nejčastěji ve světlých lesích a v suchých trávnících sv. \"Bromion erecti\". Preferuje spíše bazické substráty.\n\n\n\n \n"}
{"id": "258279", "url": "https://cs.wikipedia.org/wiki?curid=258279", "title": "Ostřice kulkonosná", "text": "Ostřice kulkonosná\n\nOstřice kulkonosná (\"Carex pilulifera\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 10–40 cm. Je vytrvalá a tvoří trsy. Listy jsou střídavé, přisedlé, s listovými pochvami. Lodyha je delší než listy, je chabá a později ohnutá. Čepele jsou asi 1,5–3 mm široké, tmavě zelené, lysé. Bazální pochvy jsou nachově hnědé a červeně naběhlé, vláknitě rozpadavé. Ostřice kulkonosná patří mezi různoklasé ostřice, nahoře jsou klásky čistě samčí, dole čistě samičí. Samčí klásek bývá pouze jeden, samičí jsou většinou 2–4. Podobná ostřice horská má zpravidla jen 1–2 samičí klásky. Listeny jsou bezčepelné nebo dolní s čepelí o něco delší než klásek ale kratší než květenství. Okvětí chybí. V samčích květech jsou zpravidla 3 tyčinky. Čnělky jsou většinou 3. Plodem je mošnička, která je asi 1,5–3,5 mm dlouhá, šedozelená, pýřitá, zobánek je krátký, mělce vykrojený. Každá mošnička je podepřená plevou, která je zelenohnědá, lysá a se středním zeleným žebrem, na okraji brvitá. Ostřice horská má plevy tmavě hnědé až černé, na okraji brvité a bez zeleného středního žebra. Kvete nejčastěji v dubnu až v červnu. Počet chromozómů: 2n= 18.\n\nOstřice kulkonosná roste hlavně Evropě, na úplném jihu a severu však chybí. Na východ zasahuje jen po evropskou část Ruska. Mapka rozšíření viz zde: .\n\nV ČR roste dosti často od nížin do hor. Najdeme ji na rašelinných loukách, na vřesovištích a v lesích včetně kulturních smrčin. Preferuje spíše kyselé substráty.\n\n\n\n \n"}
{"id": "258280", "url": "https://cs.wikipedia.org/wiki?curid=258280", "title": "Ostřice stinná", "text": "Ostřice stinná\n\nOstřice stinná (\"Carex umbrosa\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 20-50 cm. Je vytrvalá a tvoří trsy. Listy jsou střídavé, přisedlé, s listovými pochvami. Lodyha je tupě trojhranná, kratší než listy nebo stejně dlouhá jako listy. Čepele jsou asi 1,5-3 mm široké, ploše žlábkovité. Bazální pochvy jsou hnědé až černohnědé, vláknitě rozpadavé, vytvářejí čupřinu. Ostřice stinná patří mezi různoklasé ostřice, nahoře jsou klásky čistě samčí, dole čistě samičí. Samčí klásek bývá pouze jeden, vzácně 2, samičí jsou většinou 1-3. Listeny jsou bezčepelné nebo dolní s čepelí asi stejně dlouhou jak klásek a s výraznou pochvou. Okvětí chybí. V samčích květech jsou zpravidla 3 tyčinky. Čnělky jsou většinou 3. Plodem je mošnička, která je asi 2,5-4 mm dlouhá, bledě zelená, za zralosti až hnědá, roztroušeně srstnatá, zobánek je krátký, nezřetelně dvouzubý. Každá mošnička je podepřená plevou, která je rezavě až kaštanově hnědá, někdy osinkatá. Kvete nejčastěji v dubnu až v květnu. Počet chromozómů: 2n=66.\n\nOstřice stinná roste v hlavně v Evropě, na východ zasahuje v Rusku až do západní Asie.\n\nV ČR roste roztroušeně od nížin do podhůří, zpravidla ve vlhkých lesích a na slatinných loukách. Na Moravě je vzácná.\n\n\n\n \n"}
{"id": "258284", "url": "https://cs.wikipedia.org/wiki?curid=258284", "title": "NBC", "text": "NBC\n\nNational Broadcasting Company je americká společnost vysílající televizi a rozhlas. Sídlí v GE Building v New Yorku. Charakteristickým znakem společnosti je logo připomínající páva.\n\nNBC je součástí mediální společnosti \"NBC Universal\" a patří do komplexu Comcastu, dříve do General Electric.\n\nNBC začala vysílat rádio od roku 1926, televizi od 1941.\n\nAmerický FCC (telekomunikační úřad) kvůli příliš velkému vlivu na trh rozdělil v letech 1940–1942 NBC na modrou síť a červenou síť (Blue Network/Red Network). Červená zůstala nazývána NBC, zatímco modrá byla prodána v roce 1943 za 8 milionů dolarů a vznikla z ní současná ABC.\n\nKromě základního kanálu \"NBC\" vysílá také zpravodajský kanál MSNBC, který vznikl jako společný projekt NBC a Microsoftu, a kanál zaměřený na ekonomické zprávy CNBC. CNBC má také asijskou a evropskou verzi (\"CNBC Europe\").\n\n\n\n\n\n\n\n\n\n\n\n\n\n\n"}
{"id": "258287", "url": "https://cs.wikipedia.org/wiki?curid=258287", "title": "Salazar", "text": "Salazar\n\nSalazar může být:\n\n"}
{"id": "258300", "url": "https://cs.wikipedia.org/wiki?curid=258300", "title": "Lucien Bianchi", "text": "Lucien Bianchi\n\nLuciano Bianchi (10. listopadu 1934 Milán - 30. března 1969 Le Mans) byl belgický automobilový závodník, účastník Formule 1, vítěz závodu 24 hodin v Le Mans 1968. Šlo o prastrýce francouzského závodníka Julese Bianchiho a bratra Maura Bianchiho.\n\nNarodil se v Itálii a do Belgie se přestěhoval v raném dětství se svým otcem, který byl automobilovým mechanikem pro Alfu Romeo. Do Belgie byl přeložen do týmu, kde jezdil Johnny Claes, vynikající jazzový hudebník a závodník ve Formuli 1. Společně s bratrem Maurem měli od dětství blízko k automobilovému sportu.\n\nZávodit začal ve svých 17 letech v závodě Alpine Rally v roce 1951. Prvního úspěchu dosáhl za volantem vozu Lancia, když spolu s Johnny Claesem dojeli třetí v dálkové rally Liege-Řím-Liege. Již svůj druhý start v závodě na 24 h Le Mans v roce 1957 proměnil ve vítězství ve třídě S2000, celkově dojel sedmý. Velice úspěšný byl i v závodě sportovních vozu Tour de France, který vyhrál třikrát za sebou (1957-1959). V roce 1959 se pokoušel kvalifikovat do Grand Prix Monaka 1959, bez úspěchu. Téhož roku získal třetí místo v nemistrovském závodě formule 1 v Grand Prix Pau 1959.\n\nOpravdový vstup mezi elitu Formule 1 zažil v roce 1960, po vítězství v závodě na 1000 kilometrů Paříže, projevili zájem o jeho služby v týmu Equipe National Belge, který měl k dispozici zastaralý Cooper T51, přesto hned při prvním startu získal 1 bod za šesté místo v Grand Prix Belgie 1960. Neúspěchy ve Formuli 1 v letech 1961 a 1962 kompenzuje vítězstvím v prestižním závodě na 12 hodin Sebringu 1962 ve dvojici s Jo Bonnierem. Další vítězství ve sportovních vozech si připsal hned vzápětí na Grand Prix Angoly. Formule 1 jako by mu nebyla souzena, sezóna 1963 mu přinesla pouze odstoupení v domácí Grand Prix Belgie a Lucien se na čas odmlčel. Sebevědomí si povzbudil v Zandvoortu, kde dojel druhý s vozem Formule 2 a především dalším vítězstvím v Tour de France v roce 1964. V roce 1965 se znovu vrátili do formule 1, ale pouze pro domácí velkou cenu, kde získal 12 místo. Neúspěchy ve formuli 1 vedou k myšlence startovat za oceánem v legendárním závodě na 500 mil v Indianapolis, ale ani tady se mu nedaří do slavného závodu se nekvalifikoval a v dalším závode v Trentonu dojel na 17 místě. Návrat do Evropy mu prospěl a čtvrté místo v závodě na 1000 km v Nurburgring mu vlilo novou krev do žil.\n\nNávrat do Formule 1 pojal zcela famózním způsobem, když dojel třetí v Grand Prix Monaka 1968 a zaznamenal tak nejlepší sezónu ve své kariéře. Navíc přidal i vítězství v závodě 24 hodin Le Mans, 6 hodin ve Watkins Glen a v Mugellu. Navíc se účastnil s vozem Citroen známých maratónů Liegi-Sofia-Liegi a Londýn-Sydney: kdy byl ve vedení celé soutěže než ho potkala nešťastná nehoda s vozem, který se připletl mezi soutěžící, necelých 7 kilometrů před cílem.\n\nSe sportovními vozy si velice rozuměl a proto i jeho účast na závodech pro tuto kategorii byla hojná. Nenechal si ujít i slavný závod Targa Florio, kde poprvé startoval v roce 1964 s vozem Alpine M63B a v závodě skončil na 15. místě. V následující sezóně došlo k osudovému spojeni s Alfou Romeo a její vůz Alfa Romeo Giulia TZ '64 dokázal dovézt na 7. místě. V roce 1966 s modernizovaným typem Alfa Romeo Giulia TZ/2 dojel 10. Na sicilskou trať závodu Targa Florio se vrátil po roční pauze v roce 1968, s revolučním vozem Alfa Romeo T33/2 a zajistil si tak nejlepší umístění v tomto závodě, když dojel třetí.\n\nV závodě na 24 hodi se poprvé představil v roce 1956 za volantem vozu Ferrari 500TR se střídal s krajanem Alainem den Changym. Jejich snažení skončilo po 8 hodinách, když se porouchalo řízení. Již svůj druhý start v závodě na 24h Le Mans v roce 1957 se týmž vozem, proměnil ve vítězství ve třídě S2000, celkově dojel sedmý. Na další úspěch si musel počkat do roku 1964, kdy s vozem Ferrari 250 GTO 1964 skonči druhý ve třídě GT a pátý celkově. V letech mezi těmito úspěchy se pokoušel startovat s různými vozy jako např.Maserati Tipo 151/1 Coupe, Ferrari 250 GT Berlinetta SWB nebo Aston Martin DP 215, ale nikdy neviděl cíl. V roce 1966 se spoji se slavným vozem Ford GT40 a ten ho také dovezl k celkovému vítězství v roce 1968.\n\nZemřel na následky zranění, které utrpěl při testech nového vozu Alfa Romeo T33. Jeho vůz sjel z trati a narazil do telegrafního sloupu.\n\ntučně vyznačené závody znamenají zisk pole position\n"}
{"id": "258302", "url": "https://cs.wikipedia.org/wiki?curid=258302", "title": "Komunistická strana Ruské federace", "text": "Komunistická strana Ruské federace\n\nKomunistická strana Ruské federace () je ruská komunistická strana s parlamentním zastoupením. Vznikla roku 1993. Předsedou strany je Gennadij Zjuganov.\n\nKSRF bývá považována jako nástupce Komunistické strany Sovětského svazu. Hlásí se k marxismu a leninismu. Mezi kontroverzní návrhy patří například návrh na rehabilitaci Stalina. V roce 2006 vykazovala na 184 000 členů, avšak roku 2015 jen okolo 160 000.\nKSRF skládá se z regionálních poboček. Nejvyšší úřad-regionální výbor, výkonný úřad-předsednictvo výboru, a také kontrolní a revizní komise. Vedoucí-první tajemník.\nStrana kolem sebe soustřeďuje elektorát přesahující 10 % (nejsilněji na jihu Ruska a v moskevské oblasti). Voliče tvoří především nejchudší ruské obyvatelstvo, žijící hlavně na venkově. KRSF ve svém programu klade důraz na sociální jistoty (bezplatné školství a zdravotnictví, rozvoj venkova, dostupné bydlení pro každého, zvyšování mezd a důchodu, zvýšení daní pro nejbohatší vrstvu obyvatelstva), dále chce znárodnit velké podniky, bojovat proti korupci a politické mafii. Na mezinárodní scéně chce politicky bojovat a podporovat zbrojení proti západní Evropě a USA. Reprezentanti KSRF byli přítomni na konferenci opozičních proti-kremelských skupin (Jiné Rusko). Strana je součástí Svazu komunistických stran - Komunistické strany Sovětského svazu (sdružuje komunistické strany z ex-sovětských republik), udržuje kontakty i s dalšími komunistickými stranami, například Vojtěch Filip navštívil její demonstraci k výročí VŘSR.\n\n"}
{"id": "258303", "url": "https://cs.wikipedia.org/wiki?curid=258303", "title": "Osvětová beseda", "text": "Osvětová beseda\n\nOsvětové besedy byly kulturní organizace v socialistickém Československu, jejichž posláním bylo zajišťovat společenský a kulturní život, udržovat v místě spolkový život a vyvíjením osvětové politicko-výchovné činnosti pečovat o vzdělání a politické uvědomění obyvatel.\n\nOsvětové besedy měly být společnými kluby pro celou vesnici. Měly denně žít přednáškami, zájmovými kroužky, soubory lidové tvořivosti, svazáckou činností apod. K výchově lektorů organizujících činnosti v osvětových besedách měla sloužit Socialistická akademie.\n\nV různých místech republiky se v osvětových besedách organizovali např. národopisné soubory, včelaři, esperantisté, amatérští astronomové, ale pořádaly se i koncerty vážné hudby, loutková představení. O své činnosti často osvětové besedy podávaly zprávy ve vlastních časopisech.\n\nMnoho z vyjmenovaných spolků působilo dříve samostatně, avšak socialistickým zřízením byly donuceny k rozpuštění a svou činnost mohly dále vykonávat právě pouze při osvětových besedách či jiných státem kontrolovaných uskupeních.\n\nRozvoj osvětových besed byl nastartován velmi rychle po nastolení socialistického režimu v Československu v únoru roku 1948. Např. již počátkem roku 1952 dle zprávy poslankyně Zimákové v oblasti Českomoravské vysočiny pracovalo aktivně 135 újezdních osvětových besed a 14 místních osvětových besed. Újezdní osvětové besedy si také budovaly hustou síť osvětových důvěrníků, kteří v okruhu své působnosti využívaly všech možných prostředků k propagaci jejich činnosti.\n\n\n"}
{"id": "258306", "url": "https://cs.wikipedia.org/wiki?curid=258306", "title": "Liberálně-demokratická strana Ruska", "text": "Liberálně-demokratická strana Ruska\n\nLiberálně-demokratická strana Ruska (rusky \"Либерально-Демократическая Партия России, ЛДПР\") je ruská parlamentní strana vzniklá roku 1989. Předsedou strany je Vladimir Žirinovskij.\n\nTato strana bývá označována za krajně pravicovou a populistickou. Sama sebe vnímá jako středovou a reformní sílu. „Liberální demokraté“ zastávají pozice ruského nacionalismu a imperialismu (Žirinovskij podporuje anexi Polska, Aljašky a Finska podle hranic carského Ruska), dále požadují kontrolu státu nad půdou, zákaz „netradičních“ náboženských sekt, státní vlastnictví ekonomicky strategických odvětví a radikální reformu justice. Předseda strany Žirinovskij také proslul protižidovskými výstupy, ačkoliv bylo poukazováno na jeho židovský původ. Stejně jako v ostatních postkomunistických státech nastala v Rusku po pádu komunismu příznivá situace pro ultrapravici (v prvních volbách v roce 1993 tak LDSR obdržela přes 14 % a skončila druhá), elektorát nad 10 % si udržuje (s jistými výkyvy) i nadále. Oficiální statistiky uvádí počet členstva na 19 000. Strana má také vlastní hymnu: na melodii ruské hymny složil text Peregudov. V dubnu 2007 předseda strany podepsal Chartu proti extremismu. Oficiální mezinárodní vztahy nejsou známé, v praxi dochází ke styku s evropskou ultrapravicí (např. Front national či SPR-RSČ).\n\n"}
{"id": "258308", "url": "https://cs.wikipedia.org/wiki?curid=258308", "title": "Občanská síla", "text": "Občanská síla\n\nObčanská síla (rusky \"Гражданская сила\"), do února 2007 Svobodné Rusko, je ruská politická strana vzniklá roku 2004.\n\nJedná se o stranu liberálního zaměření, která vznikla jako strana malých a středních podnikatelů. Dále se strana zajímá o ruskou inteligenci (lidé z vědy a kultury) a další, kteří tvoří střední třídu.\n\nProgramově strana zastává přesvědčení, že nejvyšší hodnotou je svobodný občan. Soukromé vlastnictví považuje za základ rozvoje Ruska, stát má plnit roli ochránce zmíněných liberálních hodnot. \n\nV ruských prezidentských volbách 2008 Občanská síla podporovala kandidáta strany Jednotné Rusko, Dmitrije Medvěděva.\n\nStrana vykazuje přes 55 000 členů. Mezinárodní vztahy nejsou známy.\n\n"}
{"id": "258309", "url": "https://cs.wikipedia.org/wiki?curid=258309", "title": "Svaz pravicových sil", "text": "Svaz pravicových sil\n\nSvaz pravicových sil (rusky \"Сою́з Пра́вых Сил, СПС\") byla ruská pravicová opoziční strana vzniklá roku 1999. Předseda strany byl Nikita Bělych.\n\nSvaz vznikl v roce 1999 sloučením malých pravicových stran. SPS je konzervativně-liberální politická strana, vyslovující se pro volný trh a privatizace. Vystupuje též antikomunisticky. Uvažovalo se o sjednocení s liberálním Jablkem, z těchto plánů však prozatím sešlo.\n\nStrana měla do roku 2007 parlamentní zastoupení, elektorát však nikdy nepřesáhl 10 %. Na rozdíl od většiny ruských stran má oficiální mezinárodní spojení: je členem Internacionální demokratické unie, kde je českým zástupcem ODS.\n\n"}
{"id": "258311", "url": "https://cs.wikipedia.org/wiki?curid=258311", "title": "Blind Faith", "text": "Blind Faith\n\nBlind Faith byli anglická bluesová superskupina, kterou tvořili Eric Clapton (The Yardbirds, Cream), Ginger Baker (Graham Bond Organisation, Cream), Steve Winwood (Spencer Davis Group, Traffic) a Ric Grech (Family). Skupina vydala pouze jedno album, \"Blind Faith\", v srpnu 1969 (viz 1969 v hudbě) a z hlediska hudebního stylu byli blízko skupinám, ve kterých Winwood, Baker a Clapton působili (Traffic a Cream).\n\n\n\n"}
{"id": "258316", "url": "https://cs.wikipedia.org/wiki?curid=258316", "title": "Eso (pořad)", "text": "Eso (pořad)\n\nEso je televizní hitparáda vysílaná v letech 1994–2009 na TV Nova. Byla jedním z nejdéle vysílaných pořadů TV Nova. První díl byl odvysílán 5. února 1994 .Moderátory pořadu byli Michael Viktořík, Tereza Pergnerová, Yemi A.D., Vítek Havliš, Rebeka Partyšová, skupina Lunetic, skupina Zoombie, a v posledních šesti letech Leoš Mareš. V této soutěži proslavila Tereza Pergnerová pozdrav \"„Čágo, bélo, šílenci“\". Poslední epizoda se vysílala 23. června 2009.\n\nV hitparádě soutěžilo vždy 11 hudebních klipů, 6 postupujících z minulého týdne a 5 novinkových klipů. Klip mohl postoupit do dalšího kola maximálně pětkrát, poté získával tzv. \"Červené eso\" a soutěžil ve výročním dílu Esa, kde mohl získat titul \"Zlatého esa\". Hlasování probíhalo během pořadu pomocí telefonátu do studia, SMS zprávami a přes internet.\n\nODKAZY NA ZNĚLKY:\n\n\nDoufám, že postačí popis:\n\n\n"}
{"id": "258318", "url": "https://cs.wikipedia.org/wiki?curid=258318", "title": "Věžnice (okres Havlíčkův Brod)", "text": "Věžnice (okres Havlíčkův Brod)\n\nVěžnice je obec v okrese Havlíčkův Brod v Kraji Vysočina. Žije zde obyvatel.\n\nV roce 2015 získala obec ocenění v soutěži Vesnice Vysočiny 2015, konkrétně obdržela diplom za systematický rozvoj obce. V roce 2017 získala obec ocenění v soutěži Vesnice Vysočiny 2017, konkrétně obdržela Diplom za propojení generací. V roce 2018 získala obec ocenění v soutěži Vesnice Vysočiny 2018, konkrétně obdržela Cenu naděje pro živý venkov.\n\nObec se nachází asi 4 km severozápadně od Polné v údolí řeky Šlapanky v území od samoty u rybníka Kukle až ke kamennému mostu v blízkosti mlýna Lutrián. Obcí prochází silnice III. třídy. Území obce se skládá ze dvou katastrálních území, \"Dolní Věžnice\" a \"Horní Věžnice.\"\n\nVesnice vznikla spojením tří původních osad Horní, Prostřední a Dolní Věžnice (též Věžnice za Borem), z tohoto důvodu se dodnes někdy používá i názvu Trojí Věžnice.\n\nHorní a Dolní Věžnice byly založeny jako strážní osady na obchodní stezce z Brna do Prahy přibližně v I. polovině 13. století. Zdejší strážní věže, podle kterých také obec dostala název „Věžnice“, měly údajně sloužit jako světelné majáky pomáhající putujícím kupcům. Pozitivní vliv na osidlování měla okolní těžba stříbrné rudy, což potvrzuje místní název části obce nazvané „Na Šachtě“. Zmínka o Horní Věžnici pochází z kupní smlouvy Čeňka z Lípy z roku 1356. Od roku 1356 patřila obec k polenskému panství pod názvem Wezenicz. V Horní a Prostřední Věžnici žilo převážně české obyvatelstvo, Dolní Věžnici osídlili němečtí kolonisté z Bavorska. Nejstarší písemná zmínka o Prostřední Věžnici se objevuje v kupní smlouvě Hertvíka Žejdlice z roku 1597. V 70. letech 18. století postavili v Dolní Věžnici německou školu, kam ovšem docházely i české děti. Českou školu vybudovali roku 1884 v Horní Věžnici. Až do roku 1850 patřila obec k polenskému panství. Na přelomu 19. a 20. století zde fungovaly tři mlýny, pila a výrobna šindele. Obyvatelstvo patřilo převážně k německé národnosti, a proto se často používaly názvy \"Wieznitz, Veschnitz\" či počeštěný \"Wěžnitz\". Od roku 1925 se píše obecní kronika, kdy také došlo ke sloučení tří Věžnic a zavedení jednotného názvu Věžnice, stalo se tak na žádost obecního úřadu Horní Věžnice a spolku na podporu české menšiny v německých oblastech - Národní jednoty pošumavské. Po roce 1945 bylo německé obyvatelstvo vysídleno.\n\nPole okolo obce obhospodařuje 7 soukromých rolníků, sídlo zde má stavební firma, společnost zabývající se nákladní autodopravou, uhelné sklady, nakladatelství s vydavatelstvím, finanční poradce. Z řemeslníků tu pracuje truhlář, autoopravář. Svou živnost tu provozuje i lidové léčitelka.\n\nZ Přibyslavi do Věžnice vede zelená turistická stezka dlouhá 8 km, která dále pokračuje kolem rybníka Kukle do Polné. Další cyklotrasa Rušinov – Polná protíná Šlapanov i Věžnici.\n\nV místě se poskytuje služby knihovna, pošta, hostinec, dvě prodejny se smíšeným zbožím a prodejna textilu. Škola zde byla obnovena v roce 1991.\n\nK zábavě slouží fotbalové hřiště a kulturní dům.\n\nSbor dobrovolných hasičů v Dolní Věžnici založili v roce 1890, v Horní Věžnici roku 1910. Německý sbor vybudoval hasičské skladiště a zakoupil motorovou a ruční čtyřkolovou stříkačku s příslušenstvím. Oba sbory měly společného předsedu a zasedání. Po odsunu německých obyvatel byl roku 1946 založen český sbor v Dolních Věžnicích. Na konci 70. let došlo ke sloučení obou sborů. V roce 2013 měl sbor 56 členů, z toho 10 žen.\n\n\nObecní úřad již několik let vydává „Věžnický občasník“ a od roku 1993 informuje občany pomocí kabelové televize. V roce 1999 zdejší nakladatelství vydalo čtyři emise barevných pohlednic a brožurku o historii obce a stavbě kaple „Věžnice“, kterou vytvořili Ing. Josef Málek a Josef Fuit.\n\nVe Věžnici se narodil Jan Štohanzl (1925–1995), lidový řezbář, autor pozoruhodných plastik, sošek a betlémů.\n\n\n\n"}
{"id": "258320", "url": "https://cs.wikipedia.org/wiki?curid=258320", "title": "Dobšice (okres Znojmo)", "text": "Dobšice (okres Znojmo)\n\nObec Dobšice () se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1190. V letech 1976–1992 byla součástí města Znojma. Z obce pocházel truhlář a řezbář Johann Lahofer, který vyrobil skříně knihovny Louckého kláštera, které po jeho zrušení pomohl přenést do dnešní Strahovské knihovny. Starším názvem obce jsou také \"Stošíkovičky\" či \"Stozíkovičky\" (), který má souvislost s obcí Stošíkovice na Louce (německy \"Tesswitz an der Wiese\").\n\n\n\n"}
{"id": "258322", "url": "https://cs.wikipedia.org/wiki?curid=258322", "title": "Česká píseň", "text": "Česká píseň\n\nČeská píseň Plzeň je plzeňský amatérský pěvecký sbor. \n\nSmíšený pěvecký sbor \"Česká píseň\" byl založen roku 1954 v Plzni. Jeho prvním sbormistrem byl český skladatel Zdeněk Lukáš. Vedle lidové hudby se sbor od počátku věnoval také soudobé hudbě, z části přímo sborové tvorbě Zdeňka Lukáše. Od počátku také intenzivně spolupracoval s Československým, respektive Českým rozhlasem Plzeň. V šedesátých letech Lukáš ze zdravotních důvodů odstoupil a sbormistrem se na dlouhá léta stal český hudebník Jaroslav Krček. Současným sbormistrem je hobojista České filharmonie a dirigent Vojtěch Jouza. Za dobu svého působení získal sbor řadu ocenění na českých i mezinárodních hudebních festivalech a nahrál dva kompaktní disky.\n\n"}
{"id": "258324", "url": "https://cs.wikipedia.org/wiki?curid=258324", "title": "Volná částice", "text": "Volná částice\n\nJako volná částice se ve fyzice označuje taková částice, na kterou nepůsobí žádné vazby. V klasické fyzice to znamená, že na částici nepůsobí žádné síly.\n\nV klasické fyzice je volná částice charakterizována konstantní rychlostí. Hybnost volné částice se také nemění a je určena jako\nEnergii volné částice lze vyjádřit jako\nkde formula_3 je hmotnost částice a formula_4 je vektor její rychlosti.\n\nV nerelativistické kvantové mechanice lze volnou částici popsat Schrödingerovou rovnicí ve tvaru\nŘešení této rovnice pro určitou hybnost má tvar rovinné vlny\ns podmínkou\nkde formula_8 je polohový vektor, formula_9 je čas, formula_10 je vlnový vektor a formula_11 je úhlová frekvence. \n\nČástici, která je popsána uvedenou vlnovou funkcí, nelze v důsledku relací neurčitosti lokalizovat. Při přesně dané hodnotě hybnosti se totiž částice může nacházet v libovolném bodě prostoru se stejnou pravděpodobností. Vzhledem k tomu, že pravděpodobnost nalezení částice v celém (nekonečném) prostoru musí být rovna jedné, tzn. formula_12, je pro konkrétní hodnotu hybnosti problém normalizovat vlnovou funkci. \n\nPro střední hodnotu hybnosti v uvedeném případě platí\nStřední hodnota energie je pak udána jako\n\nDosazením z předchozích vztahů do omezující podmínky lze získat vztah mezi energií a hybností pro nerelativistickou hmotnou částici, tzn.\nkde formula_16.\n\nGrupová rychlost vlny je\nkde formula_18 je klasická rychlost částice.\n\nFázová rychlost vlny je určena jako\n\nV obecném případě nemusí mít volná částice určitou hybnost nebo energii. V takovém případě lze vlnovou funkci volné částice vyjádřit jako superpozici vlastních funkcí hybnosti volné částice, tedy\nkde integrace probíhá přes všechna formula_10.\n\nV obecném případě není hybnost částice určena jednou hodnotou, takže částici je možné lokalizovat (viz vlnový balík).\n\nKvantová teorie umožňuje popsat také relativistické volné částice, přičemž používá k jejich popisu různé rovnice (podle druhu částice), např.\n\n"}
{"id": "258325", "url": "https://cs.wikipedia.org/wiki?curid=258325", "title": "Chóst", "text": "Chóst\n\nChóst ( , ) je město ve východním Afghánistánu, blízko hranic s Pákistánem. Je hlavním městem stejnojmenné provincie a nachází se v něm univerzita.\n\nBěhem Sovětské války v Afghánistánu byl Chóst více než osm let obležen vojsky mudžáhidů. Obležení bylo uvolněno až v důsledku jedné z nejvýznamnějších vojenských operací Sovětské armády na území Afghánistánu - Operace Magistrála.\n\nOd května 2007 využívá letiště v Chóstu Armáda Spojených států v rámci Operace Trvalá svoboda.\n"}
{"id": "258333", "url": "https://cs.wikipedia.org/wiki?curid=258333", "title": "Seznam meteoritů z Marsu", "text": "Seznam meteoritů z Marsu\n\nToto je seznam meteoritů, u kterých je prokázáno, že pocházejí z Marsu.\n\nTabulka převzata z Mars Meteorite Home Page (JPL)\n"}
{"id": "258338", "url": "https://cs.wikipedia.org/wiki?curid=258338", "title": "War Is a Racket", "text": "War Is a Racket\n\nJeho práce je rozdělena pěti kapitol:\na obsahuje toto shrnutí:\n\n"}
{"id": "258342", "url": "https://cs.wikipedia.org/wiki?curid=258342", "title": "Javorník (okres Svitavy)", "text": "Javorník (okres Svitavy)\n\nObec Javorník (německy \"Mohren\") se nachází 4 km severozápadně od Svitav v okrese Svitavy v Pardubickém kraji. Žije zde obyvatel.\nCelá zástavba obce, jakož i téměř celé její katastrální území leží na Moravě, ale severní okraj cesty podél severozápadní hranice dříve náležel k obci Mikulči a od roku 1990 do 6. července 2011 k obci Kukle a tak katastr v současné době zasahuje i do Čech.\n\nPrvní písemná zmínka o obci pochází z roku 1317. Od 1. ledna 1976 do 31. srpna 1990 byla obec součástí města Svitavy.\n\n\n"}
{"id": "258345", "url": "https://cs.wikipedia.org/wiki?curid=258345", "title": "Květná (okres Svitavy)", "text": "Květná (okres Svitavy)\n\nObec Květná (německy \"Blumenau\") se nachází v okrese Svitavy v Pardubickém kraji. Leží 6 km na východ od Poličky a 9 km na západ od Svitav. Jižní částí obce prochází silnice I. třídy č. 34. Žije zde  obyvatel.\n\nVes se připomíná roku 1347, kdy byla zastavena litomyšlskému biskupovi. Byla původně buď úplně nebo částečně českou. To je patrno z velmi mnohých českých příjmení z tehdejší doby.\n\nV roce 1769 byla postavena silnice ze Svitav do Poličky. \n\nPoštovna v Květné patřila počátkem 20. století ke svitavské poště.\n\nVelmi zajímavá vesnická architektura dnes značně poničených dřevěných domů. Kamenné statky pocházejí většinou z druhé poloviny 19. století.\n\nPo výbuchu muničního skladu ve Vrběticích na Zlínsku 16. října 2014 vláda v listopadu 2014 rozhodla o obnovení muničního skladu u Květné, který zde fungoval v letech 1949–2013, kam má být převezena část nevybuchlé munice z vrbětického skladu.\n\n"}
{"id": "258346", "url": "https://cs.wikipedia.org/wiki?curid=258346", "title": "Sýkora (rozcestník)", "text": "Sýkora (rozcestník)\n\nSýkora může mít tyto významy:\n\n\n\n"}
{"id": "258348", "url": "https://cs.wikipedia.org/wiki?curid=258348", "title": "Investiční certifikát", "text": "Investiční certifikát\n\nInvestiční certifikát je cenný papír. Jde o zvláštní typ dlužního úpisu, který vydávají emitenti (nejčastěji banky) a který kupují investoři, aby si jej později nechali zpět proplatit a mohli tak realizovat zisk. K riziku pohybu podkladového aktiva je tedy třeba připočíst i rizika spojená s emitentem. Při případné insolventnosti emitenta bude nárok držitele certifikátu řešen v rámci insolvenčního řízení společně s nároky ostatních oprávněných stran.\n\nInvestiční certifikáty lze koupit či prodat na burze nebo přímo přes emitenta. Cena investičního certifikátu se vyvíjí na základě vývoje hodnoty podkladového aktiva. Podkladovými aktivy investičních certifikátů jsou nejčastěji akciové indexy, veřejně obchodované akcie, ceny komoditních kontraktů, úrokové míry, křížové kurzy měn atd. Důležité je, aby se hodnota podkladového aktiva dala nějak měřit, byla ověřitelná a dala se vyjádřit číslem. Konstrukce některých certifikátů, jako jsou například bonus certifikáty, je často velmi složitá a nepřehledná.\n\nCena investičního certifikátu není závislá na nabídce a poptávce po daném certifikátu, což jej odlišuje například od akcií a dluhopisů. Pomocí investičních certifikátů lze spekulovat jak na růst, tak i na pokles podkladového aktiva. Pro každý investiční certifikát platí pravidla definovaná v takzvaném emisním prospektu každého investičního certifikátu. Ta přesně určují, jak bude emitent stanovovat hodnotu certifikátu v závislosti na vývoji podkladového aktiva a uplynulém času. Investiční certifikáty mohou být emitovány na neomezenou nebo i na předem určenou dobu.\n\nInvestiční certifikáty jsou velmi rozšířené hlavně v Německu. Největšími emitenty investičních certifikátů jsou proto hlavně banky působící v německy mluvících zemích, jako jsou například Commerzbank, Deutsche Bank, Sal Oppenheim a ABN Amro.\n\nPodkladem je akciový index. Tento certifikát je většinou bez pákového efektu, poměr mezi vývojem certifikátu a podkladového aktiva je 1:1. Tzn. případný pokles/růst aktiva o určitý počet procent znamená i pokles či růst certifikátu o stejný počet procent. Největší výhodou tohoto certifikátu je jeho jednoduchá konstrukce a transparentnost pro drobného i institucionálního investora.\n\nPodkladem tohoto certifikátu je koš akcií nebo jiných instrumentů. Většinou to bývá koš komodit či akcií určitého segmentu trhu. Basket certifikát funguje stejně jako indexový certifikát.\n\nPodkladovým aktivem může být akciový index, komodita či prakticky jakékoli jiné aktivum. Důležitým rysem turbo certifikátu je jeho pákový efekt. Na pražské burze je nabídka těchto certifikátů dominantní.\n\nBonusový certifikát je vhodný pro dlouhodobého investora, který spekuluje na vysoký růst podkladového aktiva, ale nemusí se bát mírného poklesu či mírného růstu, protože v tomto případě počítá s bonusem. Naopak v případě jakéhokoliv i krátkodobého pohybu podkladu mimo určenou hranici jsou podmínky oproti přímé investice do podkladu nevýhodné. Reverzní bonusový certifikát je vhodný pro investory, kteří preferují dlouhodobé investice a spekulují na výrazný pokles podkladového aktiva. Přitom se nemusí bát mírného růstu či mírného poklesu, protože v tom případě počítají s bonusem, ale je třeba se obávat třeba i krátkodobého pohybu mimo tzv. bariéru (viz níže)\n\nBonusové certifikáty obsahují tzv. bariéru, což znamená označenou hodnotu podkladového aktiva, při jejímž dosažení ztrácí investor nárok na bonus a realizuje přímou ztrátu ve formě odečtení tzv. nadhodnoty zaplacené poměrným dílem bonusu započteného do ceny certifikátu v okamžiku jeho koupě (tedy rozdílu mezi cenou podkladu a poměrnou aktuální cenou bonus certifikátu v okamžiku nákupu). Tento stav je nevratný i při následném návratu podkladu nad stanovenou bariéru. Certifikát poté přechodně klesne pod hodnotu podkladu a tím znemožňuje okamžitý prodej bez realizace další ztráty a s její hodnotou se srovná v určeném poměru až v době splatnosti certifikátu, tj. někdy i za několik let. Pro každý certifikát existují přesné podmínky a vzorce pro výpočet jeho chování (označované např. jako \"term sheet\"), obsahující desítky stran pravidel a složité matematické vzorce konkrétního chování. Formu zveřejňování těchto pravidel upravuje do velké míry každý emitent sám včetně užité terminologie.\n\nDiskontní certifikát je vhodný pro investora, který spekuluje, že podkladové aktivum bude stagnovat, mírně růst (do výše CAP) nebo mírně klesat (do výše diskontu). Předpokladem je ale držení až do dne expirace a včasný nákup, kdy je diskont co největší.\n\nGarantovaný certifikát je vhodný pro investora, který má odpor k riziku, je ochoten držet certifikát dlouhodobě (až do data splatnosti), spekuluje na růst podkladového aktiva ve 2. a 3. roce a přitom mu nevadí, že se podílí na růstu jen nejvýše 10 % ročně (ve 2. a 3. roce). Výhodou konstrukce tohoto certifikátu je garance, která je většinou ve výši 100 % investované částky.\n\n"}
{"id": "258351", "url": "https://cs.wikipedia.org/wiki?curid=258351", "title": "Compiz Fusion", "text": "Compiz Fusion\n\nCompiz Fusion je kolekce pluginů a konfigurační systém pro kompozitní správce oken Compiz na systému X Window. Compiz Fusion je výsledek spojení mezi starou komunitní sadou Compiz Extras a částmi projektu Beryl.\n\nCílem projektu je portovat téměř všechny funkce Berylu do pluginů Compizu a pokračovat v psaní dalších. V době vzniku projektu přestal být vyvíjen Beryl a některé jeho základní funkce byly přidány do jádra Compizu.\n\n\n"}
{"id": "258355", "url": "https://cs.wikipedia.org/wiki?curid=258355", "title": "Transsibiřská magistrála", "text": "Transsibiřská magistrála\n\nTranssibiřská magistrála, rusky \"Транссибирская магистраль\", zkráceně Transsib (\"Трансси́б\"), je nejdelší železniční trať na světě, hlavní dopravní tepna Ruska, probíhající v délce 9 288 km z Moskvy do Vladivostoku. Byla postavena za vlády ruského cara Alexandra III. za dobu 26 let.\n\nS rozvojem dálněvýchodních oblastí Ruské říše, zvláště po založení přístavu Vladivostok v roce 1860, který měl zajistit kontrolu nad pobřežím Tichého oceánu, vyvstala kolem roku 1880 potřeba lepšího a rychlejšího dopravního spojení s evropskou částí Ruska. Roku 1891 byl na popud Sergeje Witteho, tehdy vedoucího odboru železnic na ruském ministerstvu financí, zahájen ambiciózní plán na propojení celé Sibiře pomocí železniční trati; stavělo se od obou konců a pokračovalo se ke středu. Tam, kam dorazila trať, vznikala nová města. Některá sice rychle zanikla, ale jiná, jako např. Novosibirsk, se postupně stala velkoměsty. Na západě překročila trať Ural již předtím, v roce 1890 (na tomto místě dnes označuje kilometrovník 1 777 hranici mezi Evropou a Asií), a roku 1898 dosáhla železnice město Irkutsk při západním břehu Bajkalského jezera. Po dostavbě trati do Chabarovska bylo možno železnici napojit na již existující úsek Chabarovsk – Vladivostok. Trasa tak byla téměř v celé délce dokončena, až na krátký úsek kolem Bajkalského jezera, přes které musely být vlaky přepravovány loďmi. Roku 1903 byla zahájena pravidelná přeprava z Petrohradu do Vladivostoku prostřednictvím Čínsko-dálněvýchodní dráhy, vedoucí přes čínské Mandžusko do jihovýchodního cípu Ruské říše (trasa Tarskaja – Charbin – Ussurijsk). V následujícím roce byl dostavěn zbývající 207 km dlouhý úsek trati kolem jižního břehu Bajkalu a slavnostně odevzdán do provozu 29. října (16. října podle juliánského kalendáře) 1905. Tohoto dne tak spojily železniční koleje bez přerušení břehy Atlantského a Tichého oceánu. Závěrečné práce na úseku trati podél řeky Amur, směřujícím do Vladivostoku po ruském území, byly završeny zprovozněním mostu přes řeku Amur u Chabarovska 18. října (5. října) 1916. V letech 1918 až 1920 se po magistrále přesunovaly československé legie o síle okolo 70 000 mužů.\n\nRoku 1929 se začalo s elektrifikací transsibiřské magistrály, která trvala dlouhých 73 let. Poslední etapa byla dokončena 25. prosince 2002, což umožnilo zdvojnásobení hmotnosti vlaků až na 6 000 tun.\n\nKaždé dva dny vyjíždí už přes 40 let klasický expresní vlak č. 2 „Rossija“ z Jaroslavského nádraží v Moskvě, aby o šest dní později dorazil do Vladivostoku. Před sto lety k tomu potřeboval vlak 16 dní. Jeho vagóny byly od té doby několikrát modernizovány, dnes musí vydržet teploty od −40 °C do 40 °C. Na každé zastávce se cestující mohou zásobit zbožím, které na nástupištích prodávají místní prodavačky. Dnes je Transsibiřská magistrála velmi důležitá nejen pro přepravu cestujících, ale hlavně z obchodního hlediska. Celkem se po ní do Evropy ročně přepraví asi 20 000 kontejnerů.; jen z Japonska je to 8 300 kontejnerů se zbožím ročně, což je asi třetina z celkového vytížení trasy. Ruské ministerstvo dopravy plánuje další technická zlepšení jednotlivých tras, aby mohlo být na nich přepraveno ještě více zboží.\n\nI pro oblasti západně od vlastní transsibiřské magistrály existují dalekosáhlé plány. Uvažuje se o prodloužení tohoto železničního koridoru, resp. o zlepšení přepravních možností na stávajících železničních drahách (problém s rozdílnými rozchody kol) z Moskvy až do Vídně v Rakousku (přes Maďarsko) a také o tom, aby byl umožněn rychlejší průjezd nákladních vlaků (i z Číny) do německého Duisburgu přes Polsko.\n\nPodél trati leží 89 měst, níže jsou uvedena jen ta nejvýznamnější.\n\nKromě toho „Transsib“ překračuje ne méně než 16 velkých řek: Volha, Vjatka, Kama, Tobol, Irtyš, Ob, Tom, Čulym, Jenisej, Oka, Selenga, Zeja, Bureja, Amur, Chor a Ussuri.\n\n\n\n"}
{"id": "258359", "url": "https://cs.wikipedia.org/wiki?curid=258359", "title": "Slatiňany (zámek)", "text": "Slatiňany (zámek)\n\nZámek Slatiňany patří k nejvýznamnějším budovám města Slatiňany v okrese Chrudim. Spolu s přilehlým rozsáhlým parkem se nachází na západní straně města, od jehož centra je oddělen tokem Chrudimky. Zámek má trojkřídlý půdorys v podobě k severu otevřeného písmene U, od severozápadní strany vybíhá k západu dodatečně přistavěné další křídlo. Největších architektonických změn zaznamenal v 19. století, kdy byla majitelem knížecí rodina Auerspergů.\n\nZámek a park jsou majetkem státu a jejich správu zajišťuje Národní památkový ústav. Park i zámek jsou přístupné veřejnosti.\n\nPředchůdkyní zámku byla středověká tvrz, poprvé připomínaná roku 1371 v držení Zbyňka Otháje ze Slatiňan. Jejími pozůstatky jsou gotické sklepy pod západním křídlem a nádvořím zámku. Dalšími majiteli byli postupně Talmberkové, Šárovcové či královské věnné město Chrudim, které bylo po povstání proti králi Ferdinandu I. potrestáno konfiskací majetku. V dalších letech se zde vystřídali Jan z Pernštejna, Lhotečtí ze Zásmuk a Jindřich Franěk z Liběchova, jehož dědicové v roce 1575 tvrz Slatiňany prodali písaři menších desek zemských, rytíři Bohuslavu Mazancovi z Frymburka a na Mimoni. Po roce 1580 nechal Mazanec tvrz zbourat a na jejím místě postavit renesanční zámek pod vedením původem italského architekta Ulrica Aostalli de Sala. Tato budova dodnes představuje stavební jádro východního a jižního křídla zámku. Po bitvě na Bílé hoře v roce 1620, kdy byl majetek konfiskován Karlíkům z Nežetic, přestal být zámek načas panským sídlem a v závěru třicetileté války byl opakovaně vydrancován Švédy. To byli majiteli již Berkové z Dubé a posléze Bubnové z Litic. Rozpadající se zámek dal po roce 1669 opravit Adam Zikmund Puchhart z Voděrad a na Hrochově Týnci. Vyjma nové barokní střechy se tím renesanční vzhled zámku příliš nezměnil. Ve veřejné dražbě roku 1708 byl majetek prodán rytíři Zumsandovi ze Sandbergu a na Volanicích. Nelítostné zacházení s poddanými vyústilo v další veřejnou dražbu v roce 1732, kdy majetek koupil Josef hrabě Schönfeld.\n\nUniverzální dědička, dvorní dáma císařovny Marie Terezie a jediná Schönfeldova dcera Marie Kateřina se roku 1746 provdala v Schönbrunnu za komorníka císaře Františka Štepána - Jana Adama knížete z Auerspergu. Slatiňanský zámek za vlády Jana Adama prodělal dvě etapy barokních úprav - kolem 1755 a v 80. letech 18. století, kdy byl zámek vymalován žákem vídeňské Akademie Johannem Casparem Fibichem. Z prvního manželství Jana Adama sice vzešli potomci, avšak Jan všechny přežil, stejně jako svou ženu. Druhé manželství s Marií Vilemínou z Neippergu zůstalo bezdětné. Dalším majitelem se tak stal Janův synovec Karel z Auerspergu, který nechal počátkem 19. století sjednotit vzhled zámku v klasicistním stylu a upraveno bylo také okolí. Nejprve byl zbourán hospodářský dvůr (před 1796) jižně od zámku, který ustoupil nově založenému parku, a v dosahu zámku vznikly nové úřednické domy a stáje pro koně. Za dalšího držitele, Karlova prasynovce Vincenta Karla z Auerspergu, došlo (stejně jako na zámku Žleby) koncem 50. let 19. století k novogotické úpravě, provedené Benediktem Škvorem a jeho žákem Františkem Schmoranzem st. Přestavby probíhaly až do konce 19. století i za dalšího z Auerspergů, Františka Josefa. Zámek byl ozdoben věžičkami a došlo ke zrušení dosavadního hlavního vstupu z jižní strany; od té doby se do zámku vstupuje od severu. Severní konec západního křídla doplnila mohutná hranatá čtyřpatrová věž a na ni k západu navazující nové křídlo, které mělo především zvýšit počet pokojů pro hosty. Interiéry byly vybaveny ve stylu druhého rokoka. Krytá chodba z roku 1861 spojila zámek s panskou oratoří v sousedním kostele sv. Martina, přestavěném roku 1892. Zámek byl zařízen ve velmi moderním duchu, aby splňoval ty nejvyšší nároky na bydlení - koupelny, toalety, vodovod (1887), ústřední topení (1887 horkovzdušné, 1924 teplovodní), elektřina (konec 80. let 19. století), telefon (1891), kuchyně, výtah na dopravu jídel a další.\n\nV letech 1894 až 1898 získal zámecký areál zhruba nynější podobu vybudováním nových a velkolepých knížecích koníren a Kočičího hrádku (miniatury gotického hradu při okraji zámeckého parku). Tyto stavby doplnily již existující soubor objektů Švýcárny, dětského hospodářství (roubenné domy v parku pro výuku šlechtických dětí), altánů, vyhlídek, střelnice a Tyrolského domu ve Slavické oboře - lovecké komponované krajině. Roku 1942 zdědil zámek po Ferdinandu Auerspergovi jeho synovec Josef Karel Trauttmansdorff, kterému byl majetek v roce 1945 zkonfiskován a přešel do vlastnictví státu.\n\nPo II. světové válce byl zámek v majetku Národního pozemkového fondu, který ve spolupráci s Národní kulturní komisí prováděl vytřídění mobiliáře pro státní a kulturní instituce (Ministerstvo státní kontroly, Ministerstvo zahraničních věcí, Pražský hrad, Mexické velvyslanectví, hřebčín Kladruby, Národní muzeum, Uměleckoprůmyslové muzeum, Regionální muzeum Chrudim, Státní sbírka mapová, Hipologické muzeum, muzeum bytové kultury v Jemništi či pro Národní kulturní komisi do sběrny na zámku Žleby). Důvodem vytřídění mobiliáře byl fakt, že zámek Slatiňany nepatřil mezi prvních 48 objektů vybraných ke zpřístupnění a bylo mu určeno účelové využití jako objektu II. kategorie státního kulturního majetku. I přes snahy Vládní dislokační komise, která objekt přiřkla národním podnikům Kovolis a Transporta Chrudim ke zřízení učňovského internátu, byl zámek svěřen ministerstvu zemědělství, pod jehož záštitou bylo v zámku postupně od roku 1947 zřízováno hippologické muzeum, které bylo otevřeno v roce 1950. Z důvodu rekonstrukce je tato expozice v sezóně 2018 uzavřena.\nV roce 2011 byla zpřístupněna nová expozice (Letní sídlo Auerspergů) mapující historii Slatiňan a knížat z Auerspergu, kteří zámek Slatiňany využívali zprvu jako oblíbené letní sídlo a později jako svou nejčastěji využívanou rezidenci. Přepychově zařízené místnosti představují život a bydlení vrcholné aristokracie na přelomu 19. a 20. století. Do této expozice se navrátila většina předmětů, které byly po válce odvezeny.\n\nRoku 2001 byl slatiňanský zámek rozhodnutím vlády ČR prohlášen národní kulturní památkou.\n\nRoku 2017 byl zahájen rozsáhlý projekt revitalizace zámku i parku.\n\n\n"}
{"id": "258361", "url": "https://cs.wikipedia.org/wiki?curid=258361", "title": "Chicago (hudební skupina)", "text": "Chicago (hudební skupina)\n\nChicago je pop-rock-blues-jazz-fusion skupina, založená roku 1967 v Chicagu, Illinois. Skupina začala jako politicky orientovaná, někdy experimentující rocková skupina, která se později přiklonila k měkčímu zvuku a stala se známou pro balady - hity, které produkovala ve velkém počtu. Skupina v 70. a 80. letech chrlila jeden hit za druhým. V počtu vydávaných alb a singlů byli druzí v pořadí za skupinou Beach Boys a řadí se k nejdéle fungujícím a nejúspěšnějším pop/rock and rollovým skupinám v USA. Podle časopisu Billboard šlo o nejúspěšnější americkou skupinu hitparád 70. let ve Spojených státech. Mezi největší hity kapely patří balady \"If You Leave Me Now\", \"Hard to Say I'm Sorry\" a \"Look Away\" – všechny dosáhly na první místo amerického žebříčku Billboard Hot 100.\n\nSkupina se zformovala, když několik studentů hudby na DePaul University začalo hrát na šňůře nočních jamů v klubech univerzitních prostor i mimo ně. Přidali se další členové a skupina se rozrostla na sedm hráčů, stali se profesionály a začali si říkat The Big Thing (Velká věc). Skupina představovala neobvyklou a neobvykle všestrannou sestavu instrumentalistů, včetně saxofonisty Waltera Parazaidera, trombonisty Jamese Pankowa a trumpetisty Lee Loughnanea, společně s tradičnějšími rockovými nástroji, které představovali kytarista Terry Kath, klávesista Robert Lamm, bubeník Danny Seraphine a basista Peter Cetera (který se k původní skupině připojil jako poslední). Zatímco získávali úspěchy s převzatými skladbami, pracovala skupina na svých původních písních a v roce 1968 se přestěhovali do Los Angeles v Kalifornii a pod vedením jejich kamaráda Jamese Williama Guercioa podepsali smlouvu s Columbia Records. Ovlivněni svou první nahrávkou, realizovanou začátkem roku 1969, skupina přijala nové jméno, Chicago Transit Authority.\n\nStejnojmenné první album \"The Chicago Transit Authority\", bylo odvážným debutem: obsáhlé double album (od začínající skupiny dosud neslýchané, porovnávat s ním se snad mohlo jenom „Freak Out!“ od Mothers of Invention).\n\n\n"}
{"id": "258370", "url": "https://cs.wikipedia.org/wiki?curid=258370", "title": "Oktetové pravidlo", "text": "Oktetové pravidlo\n\nOktetové pravidlo poprvé formuloval fyzikální chemik Richard Abegg. Podle tohoto tvrzení projevují nepřechodné prvky snahu obklopit se ve valenční sféře (širokém okolí) právě osmi elektrony. Po dosažení konfigurace, která toto zajišťuje, např. ionizací, excitací nebo tvorbou vazeb, můžeme látku považovat za stabilní. Mezi elektrony v širokém okolí atomu počítáme všechny volné i vazebné elektronové páry. Oktetové pravidlo ovšem neplatí pro prvky I.A, II.A a III.A podskupiny periodického systému prvků. V případě \"s\"-prvků je to kvůli iontové povaze vazeb, u trielů je překážkou nemožnost tvořit více než tři kovalentní vazby, neboť tyto prvky mají ve valenční sféře pouze tři elektrony. Další výjimku lze naleznout u prvků od třetí periody výše, které jsou schopny excitace některých elektronů do \"d\"-orbitalů, a proto následně tvoří více než čtyři kovalentní vazby, čímž je dosaženo většího počtu elektronů v širokém okolí. Příkladem může být třeba atom síry v molekule HSO. Na splnění oktetového pravidla je třeba pamatovat při tvorbě strukturních elektronových vzorců látek a rozkreslování mezomerních struktur aromatických sloučenin.\n"}
{"id": "258375", "url": "https://cs.wikipedia.org/wiki?curid=258375", "title": "CKAD", "text": "CKAD\n\nCKAD, zkratka z (Centralnaja kolcevaja avtomobilnaja doroga) je plánovaný druhý dálniční okruh kolem Moskvy. Prvním je MKAD, který byl realizován již v 60. letech 20. století a tvoří z velké části současnou hranici velkoměsta. A to jak administrativní, tak i z hlediska zástavby. Druhý z okruhů CKAD, má vzniknout v druhém desetiletí 21. století, jeho první úsek by měl sloužit automobilistům již v roce 2012. Celková délka okruhu má činit 445–520 km, vzdálenost od MKAD-u se bude pohybovat v rozmezí 20 až 80 km. Dálnice bude mít v každém směru tři až čtyři pruhy oddělené středovou bariérou. Díky tomuto okruhu by se měla snížit intenzita dopravy v metropoli samotné a i na jejím okraji. \n\n"}
{"id": "258376", "url": "https://cs.wikipedia.org/wiki?curid=258376", "title": "Vertrigo", "text": "Vertrigo\n\nVertrigo Server byl vyvinut, jako dostupný, vysoce profesionální a jednoduše instalovatelný balík, skládající se z Apache (HTTP webový server), PHP (reflexívní programovací jazyk), MySQL (mnoho vláknový, více-uživatelský, SQL Systém pro Správu Databáze), SQLite (ACID-compliant relační správa databázového systému), SQLiteManager (vícejazyčný webový nástroj pro správu SQLite databáze), PhpMyAdmin (nástroj napsaný v jazyce PHP pro správu administrace MySQL) a Zend Optimizer (který zvyšuje výkon běhu až o 40 % a umožňuje běh šifrovaných zdrojových PHP souborů) nejen pro platformu Windows.\n\n"}
{"id": "258382", "url": "https://cs.wikipedia.org/wiki?curid=258382", "title": "Vypich", "text": "Vypich\n\nVypich je křižovatka a k ní přilehlá oblast v západní části Prahy. Náleží ke katastru Břevnova, rozkládá se nedaleko Motola a Liboce (Obory Hvězda). \n\nJe tvořen velkou nezastavěnou plochou, rozdělenou na několik částí silničními komunikacemi (\"Bělohorská ulice\" tvořící karlovarskou radiálu se tu protíná s \"Ankarskou a Kukulovou ulicí\", zajišťující spojení z Petřin do Motola). Díky tomu je z křižovatky významný dopravní uzel, a to nejen v automobilové dopravě, ale i v městské hromadné dopravě; kříží se tu několik autobusových linek a Vypichem procházejí i tramvajové linky (všechny krom linky 22 mají na zdejší točně konečnou). V září 2009 zde byl otevřen největší hypermarket Kaufland v České republice, u něhož byla zároveň zřízena nová zastávka autobusů a tramvají \"Obora Hvězda\".\nVzhledem k existenci nedaleké nemocnice tu byl zřízen heliport. Přes oblast Vypichu byla také zřízena i dvě vedení vysokého napětí, ukončená v transformátorovně Západ, umístěné nedaleko smíchovské Skalky. Pod Vypichem vede prodloužení trasy metra A (V.A) z Dejvické k Nem. Motol a přiléhá k němu park Ladronka. 18. června 2011 se v tunelu metra na Vypichu konal „den otevřených dveří“, podle Portálu hl. města Prahy jako první podobná akce po asi 40 letech.\n\nV minulosti se zde nacházelo velké vojenské cvičiště, na kterém se konaly vojenské přehlídky. V době celostátních spartakiád zde měla Československá lidová armáda (ČSLA) postaveno celé velké stanové město pro ubytování armádních cvičenců (vojáků základní služby).\n\nNezastavěná plocha v místě bývalého cvičiště je občasně využívána pro velké hudební koncerty pod širých nebem, např. v letech 2009 a 2014 zde uspořádala koncert rocková skupina Kabát pro několik desítek tisíc diváků.\n\n"}
{"id": "258384", "url": "https://cs.wikipedia.org/wiki?curid=258384", "title": "Scandia Colles", "text": "Scandia Colles\n\nScandia Colles je pahorkatina na povrchu Marsu, která se nachází na severní polokouli severo-severo-západním směrem od štítové sopky Alba Patera, východním směrem od planiny Mare Boreum poblíž albedové oblasti Scandia. Severozápadním směrem se pak nachází skupina dalších hor zvaná Scandia Tholi. Pahorkatina se táhne přes 1 365 km.\n\nPojmenována byla latinsky v roce 1985 dle klasického albedového jména.\n\n\n"}
{"id": "258388", "url": "https://cs.wikipedia.org/wiki?curid=258388", "title": "Sikorsky SH-60 Seahawk", "text": "Sikorsky SH-60 Seahawk\n\nSikorsky SH-60/MH-60 Seahawk je americký dvoumotorový středně těžký vrtulník používaný složkami US Navy. Jedná se o obměnu vrtulníku UH-60 Black Hawk. První prototyp SH-60 vzlétl 12. prosince 1979 a první sériové vrtulníky byly dodány počátkem roku 1983. Vrtulník byl upraven tak, aby byl schopen použití na moři. Má možnost doplňovat palivo za letu, je vybaven vyhledávacím radarem, pylonem pro detektor magnetických anomálií, pylony pro torpéda nebo přídavné nádrže, závěsníkem pro akustické bóje a dalšími technickými zařízeními. Stroj je určen jednak pro pátrání a záchranné akce, jednak pro boj proti hladinovým plavidlům, jednak pro transport.\n\n\n\n"}
{"id": "258390", "url": "https://cs.wikipedia.org/wiki?curid=258390", "title": "Podzemnice", "text": "Podzemnice\n\nPodzemnice (\"Arachis\") je rod rostlin z čeledi bobovité. Jsou to jednoleté byliny se žlutými květy, pocházející z tropické Ameriky. Je známo asi 22 druhů podzemnic. V teplých písčitých oblastech celého světa se pěstuje podzemnice olejná, poskytující známé burské oříšky.\n\nPodzemnice jsou jednoleté byliny se sudozpeřenými listy složenými nejčastěji ze 2 párů vstřícných, téměř přisedlých lístků. Palisty jsou velké, částečně přirostlé k řapíku. Květy jsou žluté, žlutobílé nebo oranžové, někdy červeně žíhané, jednotlivé úžlabní nebo v chudých úžlabních svazečcích či hroznech, s dlouhým hypanthiem. Kalich je pětičetný, s tenkou kališní trubkou která se za plodu prodlužuje a připomíná květní stopku. Horní 4 zuby kalicha jsou srostlé, spodní zub je volný. Pavéza je téměř okrouhlá, krátce nehetnatá, křídla jsou podlouhlá a ouškatá, člunek je zahnutý a na konci slabě zobanitý. Tyčinek je 10 nebo 9 a jsou jednobratré. Semeník je téměř přisedlý, nese nitkovitou čnělku zakončenou vrcholovou bliznou a obsahuje 2 až 7 vajíček. Báze semeníku (gynofor) se za plodu prodlužuje, ohýbá a zanořuje plody pod povrch země. Plody jsou podlouhlé, tlustostěnné, na povrchu síťnaté, nepukavé a obsahují 1 až 6 semen.\n\nRod podzemnice zahrnuje asi 22 druhů, které jsou přirozeně rozšířeny v tropické Americe od Amazonie přes Brazílii, Bolívii, Paraguay, Uruguay po severní Argentinu. Podzemnice olejná (\"Arachis hypogaea\") je pěstována v teplých písčitých oblastech tropů a subtropů celého světa.\n\nKvěty podzemnice olejné jsou samosprašné, po opylení se báze semeníku prodlužuje a zanořuje se pod povrch půdy, kde plody dozrávají.\n\nPodzemnice olejná (\"Arachis hypogaea\") poskytuje známé burské oříšky. Burské oříšky se konzumují pražené, mimo to je z nich získáván kvalitní olej, kterého obsahují asi 50 až 55%. Podzemnice olejná byla pěstována indiány v oblasti Brazílie a Peru již asi 1000 let před naším letopočtem. Pochází pravděpodobně z oblasti Mato Grosso. V současnosti je pěstována v teplých písčitých oblastech celého světa.\nMimo potravy je podzemnice olejná využívána i jako zelené hnojivo a krmivo, v kosmetice a výrobě mýdla a dokonce i při výrobě papíru.\nNěkteré další druhy podzemnice mají význam jako krmivo. \"Arachis glabrata\" se pěstuje spolu s trávami na jihoamerických pastvinách. Přirozeně zde rostou také druhy \"A. marginata\" a \"A. villosa\" a rovněž zvyšují hodnotu píce.\n\n"}
{"id": "258391", "url": "https://cs.wikipedia.org/wiki?curid=258391", "title": "Berežská župa", "text": "Berežská župa\n\nBerežská župa (latinsky \"comitatus Beregiensis\"; maďarsky \"Bereg vármegye\"; německy \"Komitat Berg/Berger Gespanschaft\") je název historického komitátu, stolice a župy Uherského království. Dnes je území Berežské župy rozděleno mezi Maďarsko a Ukrajinu.\n\nBerežská župa sestávala ze dvou poměrně odlišných regionů. Jižní část, kterou ohraničovala řeka Tisa, je rovinatá a osídlená převážně Maďary, zatímco severní polovinu tvoří údolí řeky Latorice a jejích přítoků pramenících na jižním úbočí Karpat, kde žili a žijí převážně Rusíni. Zhruba uprostřed leží město Mukačevo (maď. \"Munkács\"), dnes největší v regionu, nicméně tradičním centrem župy bylo město Berehovo (maď. \"Beregszász\"), ležící poněkud jižněji. Dalšími většími sídly byla městečka Svaljava a Iršava. Župa sousedila (po směru hodinových ručiček) s rakouskou Haličí a župami Maramureš, Ugocsa, Szatmár, Szabolcs, Uh.\n\nŽupa byla jednou z nejstarších v Uhrách. Po první světové válce byla její většina přiřčena meziválečné ČSR jakožto součást Podkarpatské Rusi), což bylo potvrzeno Trianonskou smlouvou (1920). Ta se po intermezzu maďarské okupace (1939–1944) později stala součástí SSSR a následně Ukrajiny.\n\nV současnosti leží většina území někdejší župy v ukrajinské Zakarpatské oblasti; jen malá část na pobřeží Tisy (okolí obce Tarpa) náleží současné maďarské župě Szabolcs-Szatmár-Bereg. Na jihu ukrajinské části však žije početná maďarská národnostní menšina, která si nadále udržuje svůj jazyk.\n"}
{"id": "258394", "url": "https://cs.wikipedia.org/wiki?curid=258394", "title": "Libický luh", "text": "Libický luh\n\nLibický luh je národní přírodní rezervace v okresech Kolín a Nymburk ležící na soutoku řek Cidliny a Labe vyhlášená 1. května 1985. NPR Libický luh je největším souvislým porostem úvalového lužního lesa v Čechách o rozloze 444 ha. NPR je rovněž součástí EVL Libické luhy (v rámci programu Natura 2000), jež zaujímá celkovou rozlohu 1478,7 ha.\n\nÚzemí je tvořeno především lesem tvrdého luhu a je refugiem pro celou řadu organismů. Lokalita byla utvářena především dlouhým působením řeky Labe a jejím meandrováním. Značný vliv měl také člověk, který řeku reguloval, hospodařil v lese a obnažoval břehy Labe (až od pramene). Libický luh je charakteristický velkým množstvím tůní (nejen bývalými slepými rameny řeky) a jarním zaplavováním. Podobně jako v dalších lužních lesích se každé jaro les rozjasní květnatými převážně dymnivkovými koberci. V roce 1973 zde byl popsán druh orchideje kruštík polabský \"(Epipactis albensis)\". Také zde žije kriticky ohrožený listonoh jarní (\"Lepidurus apus\") v periodicky vysychajících tůňkách.\n\nÚzemí národní přírodní rezervace se nachází v ploché labské nivě jihovýchodně od soutoku řek Labe a Cidliny v okrese Nymburk (420,7 ha) a v okrese Kolín (23,8 ha). Hranici západní tvoří regulované koryto řeky Labe, severní hranici řeka Cidlina a hranice východní je souběžná se zástavbou obce Velký Osek. NPR Libický luh spadá do komplexu luhů mezi městy Poděbrady a Kolín, tento celý komplex je součástí EVL Libické luhy (o rozloze 1478,7 ha) a jsou v něm lokalizována také území PR Veltrubský luh, PR Tonice-Bezedná, Pňovský luh, Skupice a Huslík.Celková rozloha komplexu luhů činí 1797,5 ha a je součástí nadregionálního biocentra Polabský luh.\nDle geomorfologického členění patří NPR do celku Středolabská tabule, podcelku Nymburská kotlina. Dříve velice dynamický mokřadní systém je dnes omezen pouze na tyto plochy trvale udržující komunikaci s hlavním tokem Labe: jedno slepé rameno na severozápadní hranici území, Staré Labe (část původního koryta Labe) v jižní části lokality a potok Bačovka. Vliv řek se promítá do ostatních míst závislostí na výšce podzemní vody. Zmiňme některé názvy vodních ploch – Malý Přerov; Bajkal, Grábnerevo rameno (jež je název zmiňovaného slepého ramena), Severní Kostelec či Kostelec.\n\nHistoricky bylo území formováno především meandrující řekou Labe. První osady a s nimi ovlivňování krajiny člověkem vznikaly již od 6. století. V 9. a 10. století v blízkosti Libického luhu bylo lokalizováno významné sídlo rodu Slavníkovců. Toto zapříčinilo zvýšené využívání krajiny od této doby. Na základě determinace dřevěných uhlíků bylo rekonstruováno tehdejší složení lesa, což nám umožňuje vhled do dávné historie území. Z výsledků bylo určeno, že v této době byly na území libických luhů převážně jilmové doubravy. Toto složení indikuje nízké jarní záplavy. Rozsáhlé záplavy se zde začaly nejspíše objevovat až po odlesnění povodí řek, jež snížilo jejich retenční schopnost. K čemuž docházelo od 13. století (např. z důvodu těžby dřeva pro stříbrné doly v Kutné Hoře).\n\nSoučasná rozloha lesů představuje asi jednu desetinu původní rozlohy. Lesy byly součástí poděbradského panství a v roce 1593 bylo provedeno první geometrické zaměření lesů. Již přibližně stejně velký rozsah lesů (cca 490 ha) jako v současnosti dokládá dokument z roku 1743 či vojenské mapy z let 1764 až 1768, kde se objevuje název Libitzer Au. Roku 1819 bylo také prokopáno koryto a došlo k oddělení Pňovského luhu. Tím počala regulace řeky Labe. Od 30. let 19. století byly na panství vysazovány duby, jasany, jilmy, olše, ale i modříny či borovice vejmutovky. Po roce 1896 byl les převeden z lesa nízkého na les vysoký. Později na počátku 20. století došlo k další regulaci toku z důvodu splavnění a omezil se vliv povodní na pravidelnou tvorbu a obnovu tůní. Odpojila se také slepá ramena, došlo k poklesu hladiny podzemní vody a ekologické podmínky byly značně změněny. S tímto vším je spojeno snížení biodiverzity bezobratlé fauny (jež je zdokumentována) a transformace měkkého luhu na tvrdý.\n\nMezi jedněmi z prvních botaniků (některé práce ale sahají až do roku asi 1820) dne 26. 7. 1901 navštívil pro botanický průzkum Libický luh mladý botanik Theodor Novák (syn spisovatelky Terezy Novákové), ale jižně od tůně Bajkal, kde najdeme dvě menší tůňky, se v té jižnější utopil. Koncem 70. let 20. století začalo na území intenzivní hnojení všech lesních luk minerálními hnojivy. Rokem 1985 byla zničena nejcennější louka v Libickém luhu (Německá louka) vybudováním vodní nádrže, rozprostřením písku na zbytek louky a zavezením nejvlhčí části louky. V letech 1985 až 1991 probíhala v severní části rezervace stavba dálnice. Zničeny tím byly lokality Malý Přerov, Křižánkův dolík a Mejto. Dálnicí byla rovněž narušena celistvost, nicméně průchod pod mostem přes Labe a průchod ve východní části na červené turistické značce zajišťují migrační prostupnost. Do roku 2006 zde dálnice D11 také končila, nyní je vedena dále směrem na Hradec Králové.\nÚzemí leží na geologickém podkladu nezpevněných nivních sedimentů – hlíny, písky a štěrky, které jsou fluviálního původu, holocenního stáří. Půda je tvořena mocnými fluvizeměmi a výplněmi mrtvých labských ramen. Fluvizemě glejové převládají. Nicméně v slepých ramenech, kde již proběhla, či je výrazná sukcese, dominují mokřadní půdy – hnilokaly a sapropely.\n\nRoční průměrná teplota je zde 8,5-9 °C, průměrný roční úhrn srážek 560 mm. Oblast patří k nejteplejším v Česku. Rozložení teplot a srážek odpovídá dlouhému teplému suchému létu, krátké mírné teplé suché až velmi suché zimě s velmi krátkým trváním sněhové pokrývky a velmi krátkým přechodným jarním a podzimním obdobím. Tvrdé luhy nížinných řek zaujímají 66 % chráněného území, nachází se na místech, kde je hladina podzemní vody většinu roku více než 1 metr pod půdním povrchem. Jsou zaplavovány na jaře, po regulaci Labe již ne každoročně.\n\nDřeviny\n\nZ pohledu složení jednotlivých druhů stromů dominuje dub letní (\"Quercus robur\") (asi 50 %) a je výsledkem cíleného pěstování. Jasan ztepilý (\"Fraxinus excelsior\") zastupuje asi 13 % a dále je místy silně zastoupena olše lepkavá (\"Alnus glutinosa\"). Dříve četné, přirozeně se zde vyskytující jilmy téměř vymizely (2. polovina 20. století) z důvodu grafiózy. Původní stromy topol černý (\"Populus nigra\") nebo jabloň lesní (\"Malus sylvestris\") se vyskytují jen výjimečně, ale v plánu péče je jim věnována mimořádná pozornost a je v něm zahrnuta snaha o záchranu těchto druhů. Významné je ale zastoupení topolu kanadského (\"Populus\" x \"canadensis\") (5 %), který je zde nepůvodní, společně s dubem červeným (\"Quercus rubra\") a dubem cerem (\"Quercus cerris\" L.) (které se zde také vysazovaly). Jako nepůvodní prvek se v lokalitě vyskytují také jehličnany (smrk, borovice, modřín), jejich podíl (ze všech stromů) se pohybuje okolo 3 %.\n\nNa území je velké množství porostů starších 100 let, ale jen ojediněle se vyskytují jedinci starší 130 let, z důvodu intenzivních převodů lesa nízkého koncem 19. století.\n\nByliny\n\nSpecifikum lužních lesů jsou bohaté, květnaté, jarní barevné koberce. Především je utváří dymnivka dutá \"(Corydalis cava)\", ale i celá řada dalších květin jako např. plicník tmavý (\"Pulmonaria obscura\"), sasanka hajní a pryskyřníkovitá (\"Anemone nemorosa\", \"A. ranunculoides\"), křivatec žlutý (\"Gagea lutea\"), rolní (\"G. villosa\") a nejmenší \"(G. minima)\" nebo nenápadná pižmovka mošusová \"(Adoxa moschatelina)\". V létě zde najdeme hlavně nitrofilní druhy jako kopřiva dvoudomá (\"Urtica dioica\"), hluchavka skvrnitá (\"Lamium maculatum\") či bršlice kozí noha (\"Aegopodium podagraria),\" druhy mezofilních lesů jako čistec lesní (\"Stachys sylvatica\"), bažanka vytrvalá (\"Mercurialis perennis\") nebo čarovník pařížský (\"Circaea lutetiana\") a z travin například válečka lesní (\"Brachypodium sylvaticum\") či srha hajní \"(Dactylis polygama)\".\nV létě je zde možno objevit kruštík modrofialový \"(Epipactis purpurata)\". Další kruštík – kruštík polabský \"(Epipactis albensis)\", jež má u jižního okraje louky Na cestě svůj \"locus classicus\" (lokalitu, na níž byl poprvé popsán), je jedním z autogamických druhů kruštíku, který zde byl popsán až v roce 1978 J. Rydlem a H. Novákovou. Nejprve byl považován za endemický druh České republiky, později bylo zjištěno, že se vyskytuje v celé střední Evropě, ale Česká republika se dá považovat za centrum rozšíření. Kruštík polabský má silnou mykorrhizní vazbu na porosty topolů (i těch nepůvodních) a kvete v srpnu až v říjnu. V olšinách můžeme také vzácně narazit na pryskyřník velký \"(Ranunculus lingua)\" a vrbinu kytkokvětou \"(Lysimachia thyrsiflora)\".\n\nMimo lesní biotopy také narazíme na zajímavé druhy. V mělčích, i zastíněných, tůních je to žebratka bahenní \"(Hottonia palustris)\". V osluněných hlubších tůních je to pak leknín bělostný \"(Nymphaea candida)\" a leknín bílý \"(N. alba)\". Na aluviálních psárkových loukách můžeme najít pryskyřník plazivý (\"Ranunculus repens\"), pryskyřník prudký (\"R. acris\"), kakost luční (\"Geranium pratense\"), krkavec toten (\"Sanguisorba officinalis\"), řeřišnici luční (\"Cardamine pratensis\"), kostival lékařský (\"Symphytum officinale\") a další. Na loukách kontinentálně zaplavovaných můžeme najít hrachor bahenní \"(Lathyrus palustris)\", jarvu žilnatou \"(Cnidium venosum)\", česnek hranatý \"(Allium angulosum)\" nebo žluťuchu žlutou \"(Thalictrum flavum)\". V rákosinách lze vzácně narazit na ožanku čpavou \"(Teucrium scordium)\".\n\nRozsáhlé lužní lesy jsou v současné polabské zemědělské krajině jedním z posledních míst pro život spousty živočichů. Měkkýšů se tu vyskytuje přes 70 druhů. Například hrachovka kulovitá \"(Pisidium globulare)\", okružanka mokřadní \"(Sphaerium nucleus)\" či velevrub malířský \"(Unio pictorum)\". Evropsky významný a velice vzácný svinutec tenký \"(Anisus vorticulus)\" již patřil k vyhynulým, ale proběhla reintrodukce do několika nově vytvořených tůní. V mělkých periodických tůňkách je možné na jaře spatřit korýše žábronožku sněžní \"(Eubranchipus grubii)\" a vzácně listonoha jarního \"(Lepidurus apus)\".\n\nK dalším významným druhům patří xylofágní hmyz. Výskyt kriticky ohroženého páchníka hnědého \"(Osmoderma eremita)\" není v roce 2017 doložen, ale je pravděpodobný. Mezi další ojediněle se vyskytující patří roháč obecný \"(Lucanus cervus),\" dále například zdobenec skvrnitý \"(Trichius fasciatus)\". Těmto ani dalším hmyzím druhům ale nevyhovuje hustý porost a jeden z hlavních důvodů jejich strádání je také nízké zastoupení ekotonálních stanovišť.\n\nPřikladem vyhynulých vzácných druhů jsou dva druhy motýlů – jasoň dymnivkový \"(Parnassius mnemosyne)\" a hnědásek osikový \"(Euphydryas maturna)\". Oba zde byly naposledy pozorovány v 90. letech 20. století pro jasoně to byla jeho poslední známá populace v Čechách. Hnědáska osikového, který byl považován také za vymřelého v Čechách se podařilo zachránit na lokalitě PR Dománovický les, kde byl objeven a okolo roku 2016, zde byla sledována stálá, ale velice zranitelná populace asi 150 jedinců. V plánu péče je zahrnut program na reintrodukci hnědáska do NPR Libický luh.\n\nZ obratlovců se zde vyskytují například obojživelníci, konkrétně se tu nachází větší populace skokana štíhlého \"(Rana dalmatina),\" kriticky ohroženého skokana skřehotavého \"(Rana ridibunda)\", na této lokalitě silně ohroženého čolka velkého \"(Triturus cristatus)\" nebo kuňku ohnivou \"(Bombina bombina)\", o níž jsou poslední údaje ale z roku 2002. Také se tu nachází vzácnější druhy ptáků jako je lejsek šedý \"(Muscicapa striata)\", strakapoud prostřední \"(Dendrocopos medius)\" nebo čáp černý \"(Ciconia nigra)\".\n\nNa území NPR Libický luh má dosud negativní vliv řada činností. V minulosti byly například větší tůně poškozeny rybářstvím (hnojením a vysazováním býložravých druhů ryb) nebo mysliveckým chovem polodivokých kachen. Existence biotopu je ale ohrožována v první řadě přirozenými procesy sukcese. Obnova tůní přirozenou cestou je vyloučena (následkem regulace řek). Proto se v letech 2011, 2012 a 2013 v místech zazemněných meandrů mechanicky obnovilo několik tůní. Tato mechanická obnova tůní je velice důležitá nejen v lokalitě Libický luh, ale také v okolí, kde se někdy potýká s byrokratickými problémy. Zdařilý management ale proběhl na lokalitě Malý Přerov, jedné z v minulosti nejcennějších lokalit, jež byla zavezena odpadem při stavbě dálnice. Rovněž v důsledku samovolné sukcese (a zastínění) zde téměř zcela vymizela cennější vegetace. V roce 2011 však došlo k odbahnění a lokalita se velmi rychle obnovila a stala se opět velice cennou. Toto může být vzorový příklad, že takovéto revitalizace jsou pro zdejší lokality velice žádoucí. V roce 2013 a 2014 také proběhla chemická likvidace křídlatky japonské \"(Reynoutria japonica)\", nejspíše zdařile, ale lokality je potřeba nadále monitorovat.\n\nCíl ochrany podle plánu péče na období 2016–2024 je zvýšení prostorové a věkové diverzity lesní porostů a zaměření se na přirozené druhové skladby ustupujících dřevin (jilm vaz \"(Ulmus laevis, syn. Ulmus effusa)\" , topol černý (\"Populus nigra\") a další. Také zvýšení podílu tlející dřevní hmoty v porostech (stojící i ležící). Dále postupná likvidace nepůvodních dřevin (s výjimkou hybridních topolů, na něž je vázán ohrožený kruštík polabský \"(Epipactis albensis)\"). Dalším cílem je zachování biodiverzity vázané na vodní plochy (slepé a mrtvé ramena, rozmanité tůně) - jak toho docílit již bylo zmiňováno výše. A zachování stávajících mokřadních a lučních enkláv nacházejících se v lesním území, spolu s rozvojem populací, na tyto biotopy vázaných, ohrožených druhů fauny i flóry.\n\nOchrana přírody zde ale často ustupuje před jinými zájmy. Také louky trpí absencí kosení, jež se projevuje porostem třtiny křovištní (\"Calamagrostis epigejos\") a rákosu (\"Phragmites\"). Chybí také lesní světliny, což způsobilo vymření vzácných motýlích druhů – jasoně dymnivkového (\"Parnassius mnemosyne)\" a hnědáska osikového \"(Euphydryas maturna)\", což je dáváno do souvislosti s převodem na hospodářský tvar vysokého lesa. Ohledně hnědáska osikového je však na plánu repatriace, jež je vázána na vytvoření vhodného biotopu a 10% zastoupení jasanu ztepilého (\"Fraxinus excelsior\").\n\nÚzemí spadá do správy CHKO Kokořínsko.\nOd roku 1972 byla poprvé chráněna jako státní přírodní rezervace Pátecká a Mísy část tohoto území. Tyto části o velikosti přibližně 7 ha, zahrnovaly Páteckou louku, mrtvé rameno Velká mísa, tůň Malá mísa a těsně přiléhající lesní porost. Roku 1978 pak byly získány souhlasy od majitelů a uživatelů území pro zřízení celistvější přírodní rezervace. Následně roku 1985 byl zřízen chráněný přírodní výtvor Libický luh již o rozloze 410 ha.\n\nRoku 1992 byl přijat nový zákon o státní ochraně přírody Českou národní radou a rezervace Libický luh byla převedena do kategorie NPR podle tohoto zákona (nejvyšší stupeň “ochrany” maloplošných území). Od roku 2005 se rozšířená lokalita také stala součástí programu Natura 2000, konkrétně EVL Libické luhy (o celkové rozloze 1478,7 ha). V roce 2008 bylo území Havrany (velikosti 31,3 ha) ponecháno jako bezzásahová zóna, monitoring provádí VÚKOZ.\n\nZa navštívení NPR Libický luh určitě stojí v období jara. Při návštěvě autem je možné využít dálnici D11 z Prahy směrem na Hradec Králové a sjet exitem na Velký Osek. Ve Velkém Oseku také zastavuje vlak a směrem do Libického luhu vede od nádraží žlutá turistická značka. Středem rezervace prochází pak červená turistická značka. Obě trasy jsou asfaltové a sjízdné na kole. Občerstvení je možné ve Velkém Oseku či v Libici nad Cidlinou, kde je možné navštívit Slavníkovské hradiště.\n\n"}
{"id": "258396", "url": "https://cs.wikipedia.org/wiki?curid=258396", "title": "Encephalartos princeps", "text": "Encephalartos princeps\n\nKeják Encephalartos princeps je druh cykasu z čeledi zamiovité (\"Zamiaceae\"). Pochází z Jižní Afriky.\n\nCykas střední velikosti, dorůstající výšky 4 m často ve shlucích několika rostlin. Barvou listů se řadí mezi tzv. modré cykasy. Je velmi podobný druhu \"Encephalartos lehmannii\", je však robustnější.\n\nProvincie Východní Kapsko v Jižní Africe. Roste v místech s mírnými až horkými léty a zimními mrazy.\n\nJedná se o chráněnou rostlinu jejíž přežití je v přírodě ohroženo. Druh \"Encephalartos princeps\" je zapsán na hlavním seznamu CITES I, který kontroluje obchod s ohroženými druhy – jak s rostlinami, tak i jejich semeny.\n\n\n"}
{"id": "258397", "url": "https://cs.wikipedia.org/wiki?curid=258397", "title": "Sikorsky SH-3 Sea King", "text": "Sikorsky SH-3 Sea King\n\nSikorsky SH-3 Sea King (tovární označení S-61, \"mořský král\") je americký dvoumotorový víceúčelový vrtulník určený k plnění různých úkolů na moři, zejména v boji proti nepřátelským ponorkám. První prototyp stroje vzlétl 11. března 1959, první dodávky stroje pro americké námořnictvo se uskutečnily roku 1961. Helikoptéra se vyráběla v mnoha verzích a byla dodávána do různých zemí světa.\n\nArgentina, Austrálie, Belgie, Brazílie, Dánsko, Egypt, Indie, Írán, Irák, Irsko, Itálie, Japonsko, Kanada, Malajsie, Německo, Norsko, Pákistán, Peru, Katar, Saúdská Arábie, Španělsko, Thajsko, USA, Velká Británie (v licenci jako Westland Sea King), Venezuela\n\n\n\n\n"}
{"id": "258401", "url": "https://cs.wikipedia.org/wiki?curid=258401", "title": "Jabloko", "text": "Jabloko\n\nJabloko (celým názvem Ruská sjednocená demokratická strana \"Jabloko\", rusky \"Российская объединённая демократическая партия \"Яблоко\"\") je ruská středově-liberální politická strana vzniklá roku 1993. Předsedou strany je Emilia Slabunova. Zakladatelem strany je Grigorij Alexejevič Javlinskij, který je od vzniku strany lídrem strany v prezidentských volbách.\nStrana vznikla roku 1993 s cílem bránit občanské svobody, integraci se západem a získat členství v Evropské unii. Program strany se vymezuje jako sociálně liberální, někdy bývá označován i jako sociálně demokratický. Jabloko působí v rámci bloku proti-kremelských stran. Udržuje vztahy s liberálními stranami, je členem Aliance liberálů a demokratů pro Evropu a Liberální internacionály.\n\n"}
{"id": "258405", "url": "https://cs.wikipedia.org/wiki?curid=258405", "title": "Sikorsky CH-53E Super Stallion", "text": "Sikorsky CH-53E Super Stallion\n\nSikorsky CH-53E Super Stallion je největší a nejtěžší vrtulník v ozbrojených složkách USA. Je určený zejména k přepravě osob i nákladu, k výsadkovým a záchranným operacím. Vyvinut byl z typu Sikorsky CH-53 Sea Stallion; hlavně přidáním třetího motoru a sedmilistého rotoru. Postaven byl původně firmou Sikorsky Aircraft pro námořní pěchotu. Méně běžná je varianta MH-53E Sea Dragon, která v americkém námořnictvu plní úlohu jako lovení min a jiná různá opatření proti minám nebo k přepravě těžkých nákladů. Jinak stroje CH-53E/MH-53E nesou tovární označení \"S-80\". V současné době také probíhá vývoj varianty CH-53K, která bude vybavena novými motory, listy rotoru z kompozitních materiálů a kabina bude širší.\n\n\n\n\n\n\n"}
{"id": "258407", "url": "https://cs.wikipedia.org/wiki?curid=258407", "title": "Spravedlivé Rusko", "text": "Spravedlivé Rusko\n\nSpravedlivé Rusko (celým názvem Spravedlivé Rusko – Vlast/Důchodci/Život, rusky \"Справедли́вая Росси́я: Ро́дина/Пенсионе́ры/Жизнь; Spravedlivaja Rossija\") je ruská sociálně demokratická politická strana vzniklá v říjnu 2006. Předsedou strany je Nikolaj Vladimirovič Levičev.\n\nSpravedlivé Rusko vzniklo sloučením pro-kremelských levicových stran: Rodiny, Ruské strana životy a Ruské strany důchodců, později přistoupila Ruská lidová strana. V květnu 2007 nabídl předseda strany sloučení Komunistické straně RF, byl však odmítnut. Spravedlivé Rusko je členem celosvětové organizace Socialistická internacionála. Programově se jedná o sociálně-demokratickou stranu, která sama sebe definuje jako „stranu pracujících lidí“.\n\nNa pozvání \"Spravedlivého Ruska\" navštívilo vedení České strany sociálně demokratické v březnu 2008 Ruskou federaci.\n\n"}
{"id": "258411", "url": "https://cs.wikipedia.org/wiki?curid=258411", "title": "Berehovo", "text": "Berehovo\n\nBerehovo (, , rusínsky \"Берегово\", \"Berehovo\", , , , ) je město v Zakarpatské oblasti na západní Ukrajině u hranic s Maďarskem. Žije zde obyvatel, převážně Maďarů, Rusínů, Ukrajinců a Romů.\n\nMěsto je centrem Berehovského okresu. V době Uherského království bylo sídlem župy Bereg. V letech 1918–1938, po rozpadu Rakouska-Uherska, bylo město součástí Československa.\n\nMěsto leží v Zakarpatské nížině, na západním výběžku Berehovské nížiny nad kanálem Verke, který dělí město na pravobřežní a levobřežní část. Nachází se asi pět kilometrů od hraničního přechodu s Maďarskem Astej (Asztély) – Beregsurány a 70 km jihovýchodně od Užhorodu. Vodní kanál Verke spojuje řeky Boržavy a Latorici\n\nPrvní písemná zmínka je o osadě Villa Lamperti z roku 1063. Zakladatelem byl vévoda Lampert, nejmladší syn uherského krále Bély I. a bratr Ladislava I. Svatého. V roce 1142 král Gejza II. osídlil osadu saskými osadníky a obec byla nazývána Szász, Lamperthszász. V letech 1240–1241 po nájezdech Tatarů byla obec zničena. \n\nPro jeho obnovení udělil král Béla IV. v roce 1247 statut královského města a četná privilagia. Od roku 1271 se stalo Lamperthszász centrem berežského komitátu. V roce 1396 bylo město darováno králem Zikmundem Lucemburským podolskému knížeti Korjatovyčovi a tím se stalo součástí mukačevského hradního panství. V roce 1504 se poprvé objevuje název Beregszász. Sídlo bylo opět zničeno nájezdy Tatarů v roce 1566, polskými vojsky v roce 1657 a habsburskými vojsky v roce 1686. \n\nDne 22. května 1703 na náměstí Tomáš Ese vyhlásil protihabsburské povstání. Po jeho potlačení císař Karel VI. Habsburský zkonfiskoval město včetně majetků rodiny Rákócziho a předal jej v roce 1728 rodu Schönborn. Po Trianonské dohodě připadlo nově vzniklému Československu. V letech 1938–1944 připadlo Maďarsku, poté SSSR. \n\nMěstem prochází železniční trať železniční trať Baťovo – Královo nad Tisou, na kterou je napojena jedna z větví úzkokolejné (rozchod 750 mm) Boržavské hospodářské dráhy ().\n\nSilniční doprava je zastoupena dálničními silnicemi E58 a E81.\n\nBerehovo uzavřelo partnerství s následujícími městy:\n\n\n\n"}
{"id": "258412", "url": "https://cs.wikipedia.org/wiki?curid=258412", "title": "Wraithové", "text": "Wraithové\n\nWraithové jsou fiktivní rasa ze sci-fi seriálu \"\", který volně navazuje na seriál \"Hvězdná brána\". Wraithové jsou mimozemský humanoidní druh nacházející se v galaxii Pegasus, obývanou Antiky po odchodu z Mléčné dráhy, které ve válce před deseti tisíci lety porazili. (Uchráněna zůstala pouze Atlantida, ze které Antikové odešli zpět do naší galaxie.)\n\nWraithové se vyvinuli mutací lidské DNA, kterou způsobil hmyz, konkrétně tzv. Eratusský brouk. Wraithové se živí, stejně jako eratusští brouci, životní energií, jež vysávají z lidských obětí. Tuto energii ale mohou i vracet! Pokud mají dostatek energie, byli nedávno nakrmení, jsou jen velmi těžko zranitelní. \n\nWraithové žijí v rojích, v jejichž čele je královna. Mnoho světů si zotročili „sklizněmi“ lidí v pravidelných cyklech. Během doby, kdy se přesouvají ve svých lodích do dalších světů ke sklizni, je celá posádka kromě hlídače a pár strážců v hibernaci. Mají také velmi účinnou schopnost regenerace (větší než Goaldský Symbiont), tak velkou, že neumírají stářím jako lidé.\n\nAntikové byli poraženi mocnou rasou Wraithů, která terorizuje celou galaxii Pegasus. \nWraithové porazili Antiky jen díky převaze: Antikové si mysleli, že jejich válečné lodě jsou nezničitelné, a tak posílali lodě třídy Aurora hlouběji do Wraithského teritoria. Tam Wraithové 3 lodě zajali. Jedna byla napájená ZPM (Zero Point Module), s jehož pomocí byli Wraithové schopni vytvořit velkou armádu. Nejmenší loď Wraithů se nazývá \"šipka\" (anglicky dart): Má černou barvu a její protáhlá konstrukce zakončená ostrou špicí poskytuje schopnost cestovat i skrze hvězdnou bránu.\nAntikové již neochraňovali moc světů, někde zanechali zařízení chránící planety, ale museli se sami bránit. Přestože byli vyspělejší, Wraithové je porazili počtem. Antikové potopili Atlantis kvůli její ochraně právě před Wraithy. \n\nWraithové nabrali zásoby a přešli do stavu hibernace. Jen pár zůstalo při vědomí na stráži. Zajali část SG týmu, když narušili jejich pastviny - konkrétně planetu Athos. Zabitím těchto strážců byli Wraithové probuzeni. Bylo jich ale příliš a přestože sklízeli mnoho světů, museli se nakonec zabíjet navzájem. \n\nWraithové se na okamžik spojili s lidmi a cestovateli proti Asuranům (Replikátorům), kteří disponovali veškerou Antickou technologií. \n\n"}
{"id": "258421", "url": "https://cs.wikipedia.org/wiki?curid=258421", "title": "Jan Šverma", "text": "Jan Šverma\n\nJan Šverma (23. března 1901 Mnichovo Hradiště – 10. listopadu 1944 Chabenec) byl český novinář a komunistický politik, manžel komunistické političky a funkcionářky Marie Švermové.\n\nRoku 1920 odmaturoval na smíchovském reálném gymnáziu a nastoupil na Právnickou fakultu Univerzity Karlovy v Praze, kterou ale nedokončil. Od roku 1921 byl členem KSČ a blízkým spolupracovníkem Klementa Gottwalda, později působil i jako redaktor. Byl zvolen poslancem, ale po porážce Francie Němci odešel do exilu v Moskvě. V září 1944 byl jako zástupce KSČ při Slovenském národním povstání spolu s Rudolfem Slánským letecky vysazen na území Slovenska (letiště Tri Duby). Nedlouho poté zahynul v Nízkých Tatrách na vysílení během 15hodinového pochodu ve sněhové bouři na hoře Chabenec. O jeho úmrtí vypráví i jeden z dílů dokumentárního seriálu České televize \"Osudové okamžiky\" nazvaný \"Chabenec 1944\".\n\nJeho manželka Marie Švermová byla vysoce postavenou političkou v KSČ, v padesátých letech byla jako blízká spolupracovnice Slánského odsouzena na doživotí, ale ve vězení strávila 5 let.\n\nKdyž byly v roce 1949 sloučeny obce Motyčín a Hnidousy na Kladensku a ani jedna z nich nechtěla jménem ustoupit té druhé, obdržela takto vzniklá obec na Švermovu počest zcela nové jméno Švermov (od roku 1980 je Švermov součástí města Kladna). Přestože se s pádem komunistického režimu v roce 1989 vyskytly námitky proti tomuto pojmenování, motivované Švermovou příslušností ke komunistické straně, vžitý název městské části zůstal beze změny. Slovenská obec Telgárt byla v roce 1948 na jeho počest přejmenována na Švermovo. Od roku 1990 je to opět Telgárt. \n\nPřed zhroucením komunistického režimu v Československu se dnešní pražská stanice metra Jinonice jmenovala Švermova. To bylo v souvislosti s blízkou továrnou Motorlet, Závod Jana Švermy, která tento název měla od roku 1957 a v podstatě až do roku 1988, kdy byl tento název Motorlet, Závod Jana Švermy, národní podnik a celý podnik z obchodního rejstříku vymazán. V letech 1954 - 68 označení Závody Jana Švermy Brno resp. VHJ Závody Jana Švermy Brno nesla i Zbrojovka Brno. Dále to byly Železniční opravny a strojírny Jana Švermy Louny. Ani hornictví nezůstávalo pozadu. Existovaly Důl Jan Šverma v Ostravě (v něm byla i Koksovna Jan Šverma), Důl Jan Šverma závod 2 Svinov (označovaný také jako Šverma II) a Důl Jan Šverma v Zacléři.\n\nŠvermova ulice je v Ostravě, v Brně, v Liberci, v Berouně, ve Vodňanech, v Krnově, v Bruntálu, ve Vítkově u Opavy, v Habartově, v Milevsku, v Protivíně, atd... Ulice Jana Švermy je v jeho rodném Mnichově Hradišti a dále v Benešově, v Lounech, v Březnici, v Lenešicích atd.\n\nV Praze 8 u Muzea hlavního města Prahy, mezi ulicemi Sokolovská, Ke Štvanici, Křižíkova a Těšnov, se nachází park, který v minulosti nesl název Švermovy sady. Název Švermovy sady nesl v letech 1946–1992 také park v Hradci Králové, v současné době pojmenovaný Kubištovy sady. Park s názvem Švermovy sady se dodnes nachází rovněž v Dobrovici. Je u něj i stejnojmenná zastávka autobusu.\n\nJan Šverma obdržel 23. srpna 1969 in memoriam státní vyznamenání Hrdina ČSSR.\n\nPo Janu Švermovi je pojmenována novinářská cena, kterou v současnosti uděluje Spolek českých novinářů. V roce 2017 novinářskou cenu Jana Švermy obdržel Milan Krajča.\n\n\n\n"}
{"id": "258423", "url": "https://cs.wikipedia.org/wiki?curid=258423", "title": "Fačkovské sedlo", "text": "Fačkovské sedlo\n\nFačkovské sedlo (802 m n. m.) je horské sedlo ve středním Slovensku, které tvoří přirozenou hranici mezi pohořími Malá Fatra na severovýchodě a Strážovské vrchy na jihozápadě.\n\nVystupuje mezi vrchy Homôľka (1073 m n. m.) v Strážovských vrších a Reváň (1205 m n. m.) na hlavním hřebenu Lúčanské Malé Fatry. Přímo na jihovýchodním úpatí Reváně pramení řeka Nitra.\n\nProchází jím regionální hranice mezi Žilinským krajem a Trenčínským krajem a mezi okresy Žilina a Prievidza.\n\nSedlem prochází důležitý silniční spoj z Horní Nitry na horní Pováží, konkrétně z Prievidzi do Žiliny (silnice I/64). Sedlo dostalo svůj název podle obce Fačkov, ležící pod sedlem severním směrem.\n\nV současnosti je významným turistickým střediskem letní i zimní turistiky s výbornými možnostmi na lyžování a s vícerými ubytovacími a stravovacími zařízeními. Je zde několik uměle zasněžovaných svahů, čtyři lyžařské vleky a stanice Horské služby. Ubytování poskytují dva horské hotely, stravování místní motorest (Koliba). V sedle se také nachází parkoviště a autobusová zastávka. Stojí tu i památník Slovenského národního povstání.\n\nSedlo je východištěm pro více turistických stezek. Vede odtud nejlehčí výstupová cesta na charakteristický skalnatý vrchol Kľak (1352 m n. m.) po žluté turistické značce, vycházející od hotelu Reváň. Sedlem vede červeně značená trasa po Cestě hrdinů SNP, vedoucí z obce Čičmany do Vríckého sedla.\n\nAsi dva kilometry jihovýchodně od sedla leží menší rekreační středisko se soukromými chatami a horským hotelem Reváň.\n"}
{"id": "258424", "url": "https://cs.wikipedia.org/wiki?curid=258424", "title": "Ruští patrioti", "text": "Ruští patrioti\n\nStrana Ruští patrioti (rusky \"Патриоты России\") vznikla v roce 2005 odštěpením od Komunistické strany RF. Roku 2006 v Dumě vstoupila do frakce Rodina, odmítla však vstup do strany Spravedlivé Rusko. Program strany obsahuje socialistické a nacionalistické prvky. \n\n"}
{"id": "258426", "url": "https://cs.wikipedia.org/wiki?curid=258426", "title": "Jaromír Weinberger", "text": "Jaromír Weinberger\n\nJaromír Weinberger (8. ledna 1896, Praha – 8. srpna 1967, St. Petersburg, Florida) byl česko-americký hudební skladatel 20. století.\n\nNarodil se v Praze v české židovské rodině a k hudbě měl blízko již od mala. Skladbu studoval nejprve na Pražské konzervatoři a později v Lipsku u Maxe Regera. Po svých úspěšných studiích se rozhodl odcestovat do USA, kde pracoval rok jako učitel, ale nakonec ho láska k vlasti znovu zavedla do Československa, kde vyučoval v Praze, ale i v Bratislavě. Pobýval také ve Vídni. Od roku 1929 žil střídavě v Badenu u Vídně a v Modřanech u Prahy.\n\nJeho první velký a okamžitý úspěch se dostavil s datem 27. dubna 1927, kdy byla jeho opera \"Švanda dudák\" poprvé uvedena v Národním divadle v Praze. Významný úspěch sklidila tato „lidová opera“ i při svých uvedeních v Německu, kde měla premiéru ve Vratislavi (tehdy patřila velká část Slezska k Německu), a to v německém znění, které obstaral Max Brod. Celkově bylo libreto této opery přeloženo do 17 jazyků a byla hrána po téměř celé Evropě a v roce 1931 i v Metropolitní opeře v New Yorku. \"Švanda dudák\" se stal jednou z nejpopulárnějších oper meziválečné doby vůbec, jen do roku 1931 bylo toto Weinbergerovo dílo provedeno více než 2000krát ve stovkách operních domů. Oblíbenými orchestrálními kusy se staly polka a fuga z této opery.\n\nDalší Weinbergerovy úspěchy následovaly i s operami zkomponovanými mezi lety 1932 a 1937, včetně operety \"Na růžích ustláno\", uvedené v Praze v roce 1932. Weinbergerově komponičnímu umění se dostalo pozornosti také s jeho orchestrálními skladbami, jako byla po emigraci do USA vytvořená tzv. \"Lincolnova symfonie\" (1941) nebo \"Česká rapsodie\" z téhož roku. Jeho posledním dílem, které si získalo v Evropě popularitu, byly jeho variace a fuga \"Pod košatým kaštanem\" z roku 1939. V nacistickém Německu byla Weinbergerova hudba ale kvůli jeho židovskému původu již krátce po nástupu Adolfa Hitlera k moci v roce1933 umlčena a stejný osud ji postihl i v Rakousku po anšlusu v roce 1938 a v dalších od roku 1939 nacisty okupovaných zemích včetně Československa.\n\nV roce 1938 se Weinberger rozhodl k emigraci. Nejprve odjel do Francie, poté do Spojených států, kde podnikl v roce 1939 turné. Jako Žid se už do Evropy nemohl vrátit, po roce 1945 trávil v Evropě již jen prázdniny. V roce 1948 získal americké občanství. Ve Spojených státech se Weinbergerovi sice podařilo vybudovat si novou existenci jako učitel hudby a skladatel. Napsal řadu děl na zakázku orchestrů v USA, ale nikdy už nedosáhl úspěchu, jaký měl se svou operou \"Švanda dudák\". Když se ke zklamání nad zmařenými ambicemi a finančním starostem přidala ještě diagnóza nevyléčitelné nemoci (rakoviny mozku), spáchal Weinberger 8. srpna 1967 ve svém domě v St. Petersburgu na Floridě sebevraždu pomocí sedativ. Jeho žena, Jane Lemberger Weinberger (také známá jako „Hansi“), zemřela 31. července 1968.\n\n\n"}
{"id": "258427", "url": "https://cs.wikipedia.org/wiki?curid=258427", "title": "Vrícké sedlo", "text": "Vrícké sedlo\n\nVrícké sedlo nebo Vríčanské sedlo je název dvou sedel v Malé Fatře:\n\n"}
{"id": "258434", "url": "https://cs.wikipedia.org/wiki?curid=258434", "title": "Rajčanka", "text": "Rajčanka\n\nRajčanka nebo Rajčianka je řeka na severozápadním Slovensku. Protéká celým územím Rajecké doliny. Ohraničuje Lúčanskou Malou Fatru od západu a Strážovské vrchy z východu. Má délku 47,5 km. Je tokem III. řádu.\n\nPramení v Strážovských vrších jihozápadně od obce Čičmany, v podcelku Zliechovská hornatina, na jihovýchodním svahu Strážova (1 213 m n. m.) v nadmořské výšce přibližně 775 m n. m. v lokalitě Zákľuka.\n\nNejprve teče na krátkém úseku na východ, v Čičmanech přibírá levostranný přítok od Lazového vrchu (856 m n. m.) a vytváří Čičmiansku dolinu. Protěká jí severovýchodním směrem, přibírá zleva říčku Šiandorová a zprava potok Žilinská, dále významnější přítok z pravé strany od Reváně (1205 m) a tok se pak stáčí více k severu. Obloukem obtéká obec Fačkov a dostává se do Rajecká kotliny, kde prvním přítokem je Rybná (498 m n. m.) z pravé strany, následuje Lesnianka u obce Rajecká Lesná, dále protéká přes Šuju, Rajec a Kľače, u obce Jasenové přibírá z levé strany potok Čierňanka a řeka se stáčí na severovýchod. Teče přes Zbyňov a okrajem Rajeckých Teplic, kde na krátkém úseku teče východním směrem, přibírá Porubský potok a Kuneradský potok. Nad levým břehem Rajčanky se vypínají Skalky (podcelek Súľovské vrchy). U obce Poluvsie přibírá zprava Stránsky potok a řeka se opět obrací na severovýchod. Z pravé strany ještě přibírá Medzihorský potok a za Turskou skalou obloukem vstupuje do Žilinské kotliny. Zde zprava přibírá Turiansky potok a teče už jen na sever, nejprve u Porúbky, následně zleva přibírá potok Svinianku a Lietavský potok, protéká Lietavskou Lúčkou a nakonec přitéká na území města Žilina. Zde přibírá zleva ještě Bitarovský potok a a potok Bradová a v severozápadní části města v městské části Strážov ústí v nadmořské výšce 326 m n. m. do Váhu.\n\nPrůměrný průtok 4 m³/s v obci Stránske.\n\nŘeka je vodácky splavná v délce 32 km. V úseku Fačkov–Rajec je středně těžká a z Rajce až k soutoku s Váhem lehká. Na horním úseku má mělké kamenité koryto s dost prudkým spádem. Je zde umístěno několik hatí, které jsou většinou sjízdné. Celá plavba je poměrně náročná, neboť koryto Rajčanky je poměrně úzké a tok vody rychlý. Na horním toku protéká poměrně úzkým údolím s velmi pěknou přírodní scenérií. Po levé straně se nalézají Strážovské vrchy a po pravé straně Lúčanská Fatra. Po 4 km plavby se údolí rozšiřuje.\n\nPřístup do Rajce po železnici a z Rajce do Fačkova jen po silnici, obě dopravní cesty procházejí údolím souběžně s řekou.\n"}
{"id": "258436", "url": "https://cs.wikipedia.org/wiki?curid=258436", "title": "Undulózní zhášení", "text": "Undulózní zhášení\n\nUndulózní zhášení je zvláštní forma optického chování některých minerálů pod zkříženými nikoly v mikroskopu, které se projevuje postupným zhasínáním částí zrna a jejich opětovným rozsvěcením. Nejčastěji se undulózní zhášení projevuje u křemenu a živců, což často umožňuje jejich snadnou rozpoznatelnost a určení metamorfního původu, za kterého zrna vznikla.\n\nUndulózní zhášení vzniká jako reakce na tlakovou deformaci, které jsou zrna vystavena. Při zvětšujícím se tlaku dochází k porušení krystalické mřížky minerálu. Tato deformace není ale natolik silná, aby zcela přerušila vazby mezi atomy, ale pouze krystalickou mřížku ohýbá. Jedná se o projev dynamické metamorfózy.\n\nTohoto jevu se využívá při určování původu hornin, kdy pozorování tohoto typu zhášení ukazuje, že hornina byla vystavena tlakové deformaci a že se jedná S největší pravděpodobností o metamorfovanou horninu.\n\nBěhem tlakové deformace dojde k prohnutí krystalové mřížky, která pak není všude stejná. Při pozorování pod zkříženými nikoly je pak u zrna viditelné různé zhasnutí a rozsvícení zrna. V ideálním případě by vzniklé zrno mělo zhášet stejně, což znamená, že by se mělo zhasnout či rozsvítit vždy celé v jedné pozici. Díky deformaci mřížky ale pak dochází k tomu, že při pohledu na zrno je vidět, jak některé části jsou již zhaslé, jiné rozsvícené či v některé z přechodných pozicích.\n\nBěhem otáčení stolku se pak dá pozorovat postupný přechod zhášení z jedné strany na druhou, jak ilustruje animace.\n\nPokud by byla deformace větší, došlo by k rozlámání zrna a vzniku více zrn, která by zdánlivě také ukazovala undulózní zhášení, ale v jejich případě by se již jednalo o různá zrna s různým zhášením.\n"}
{"id": "258438", "url": "https://cs.wikipedia.org/wiki?curid=258438", "title": "Alexandr Glazunov", "text": "Alexandr Glazunov\n\nAlexandr Konstantinovič Glazunov (rusky \"Александр Константинович Глазунов\", francouzsky Alexander Glazounov, německy Alexander Glasunow; 10. srpna 1865, Petrohrad – 21. března 1936, Paříž) byl přední ruský hudební skladatel období romantismu, učitel hudby a dirigent.\n\nAlexandr Glazunov se narodil v roce 1865 jako syn bohatého vydavatele. O hudbu se zajímal již od dětství a nebylo pro něj po finanční stránce větším problémem začít studovat u Rimského-Korsakova, který si Glazunova oblíbil a stal se jeho dobrým přítelem. I komponovat začal již v raném věku. Důkazem toho je jeho první symfonie z roku 1882, když bylo Glazunovi 16 let. Tato symfonie sklidila první obrovský úspěch. I jeho populární \"Stenka Razin\" je jeho mladická práce. \n\nJeho dílo bylo částečně ovlivněno Lisztem, Wagnerem či ruskou školou, ale zdá se, že tyto vlivy byly zastíněny, neboť jeho hudba měla jen slabě vyhraněný charakter. V roce 1899 se stal profesorem a v roce 1905 dokonce ředitelem na Petrohradské škole hudby. Téhož roku odložil komponování až do svého odjezdu do Paříže v roce 1928. Mimo Francii, kde se i usadil, procestoval velkou část Evropy a několikrát navštívil i Spojené státy americké. Glazunov napsal osm úplných symfonií, houslový koncert, dva klavírní koncerty, sedm smyčcových kvartetů a o něco později saxofonový koncert. Velkou slávu, ale také nejlepší hudbu nalezneme v jeho \"Ročních dobách\" a houslovém koncertě, ale inspirace je rozmělnila a obecně chybí i autenticky ruský charakter. Méně známé jsou i jeho 3 balety.\n\nVelkou zásluhu nesl i na dokončení několika hlavních děl od Alexandra Borodina, z toho je zřejmě nejznámější opera \"Kníže Igor\".\n\nPro Glazunova nebylo snadné prosadit se se svou hudbou, jelikož začal komponovat velmi brzy po svém úspěšnějším kolegovi Čajkovském, jenž byl v té době na vrcholu svých sil, čímž dílo Glazunova do velké míry zastínil. Ačkoliv byl velice dobrým hudebníkem, nikdy se nedokázal vymanit ze svého osobního stylu jako například Rachmaninov. I přes tyto velké překážky se dokázal Glazunov prosadit a zvlášť jeho symfonie patří mezi úspěšná hudební díla.\n\nZemřel v Neuilly-sur-Seine, nedaleko Paříže, 21. března 1936. V roce 1972 byly ostatky převezeny do Leningradu a uloženy na Tichvinském hřbitově Alexandro-Něvské lávry.\n\nGlazunov navštívil několikrát Prahu, naposledy v roce 1930, kdy 9. dubna dirigoval ve Smetanově síni Českou filharmonii při koncertu svých skladeb. Koncert přenášel československý rozhlas.\n\n\n\n\n\n\n"}
{"id": "258442", "url": "https://cs.wikipedia.org/wiki?curid=258442", "title": "Hrásť", "text": "Hrásť\n\nHrásť je část zemské kry vystupující nad své okolí. Byla buďto vyzdvižena podél zlomů nebo se nachází mezi dvěma pokleslými krami, tzv. příkopy. Je to tedy dílčí část kerných (zlomových) pohoří a vrásno-zlomových pohoří. Užíván je i termín hrást.\n\nVe většině jazyků je ekvivalentem českého termínu hrásť termín \"horst\", což je původem německé slovo pro orlí hnízdo. Orlí hnízda mají v přeneseném významu stejně vyvýšenou polohu jako vyzdvižené zemské kry.\n\nHrástě vznikají nejčastěji při extenzi – roztahování zemské kůry. Vyvýšený blok je část kůry, která všeobecně zůstala v původní pozici, nebo byla relativně vyzdvižena oproti vedlejším blokům, které poklesly.\n\nTypickým příkladem hrástí jsou Vogézy a Schwarzwald, ale i slovenské pásmo jádrových pohoří, které jsou však zvláštním případem, tzv. asymetrické hrástě (něm. \"Pultscholle\").\n\nPři extenzi kůry čistým střihem vzniká párový systém rovnocenných poklesů a tvoří se klasické symetrické příkopy střídající se s hrástěmi. Tento typ hrástí, které vzniknou relativním poklesem sousedních bloků se označuje i jako automorfní hrástě. Při čistém střihu však může dojít i k opačnému jevu, kdy elevace vznikají vysunutím bloků omezených přesmyky. Takové opačné hrástě jsou označovány jako xenomorfní hrástě. Na základě směru extenze je možno rozeznat i symetrické (extenze v obou směrech) a asymetrické hrástě (extenze měla jeden směr). Hrástě jsou typické pro alpinotypní tektoniku.\n\nV mnoha riftových pánvích ve světě se většina nalezených uhlovodíků nachází v konvenčních tzv. strukturních pastech, které jsou geneticky svázány s hrástěmi. Například většina ropy nalezené v Sirtské pánvi v Libyi se nachází v hrásťových blocích jako je Zeltenská platforma, Dahraská platforma a menších hrástích jako je Gialská vyvýšenina a Bu-Attifelský hřbet.\n\n\n"}
{"id": "258449", "url": "https://cs.wikipedia.org/wiki?curid=258449", "title": "SH3", "text": "SH3\n\nSH3 nebo SH-3 může být:\n\n"}
{"id": "258450", "url": "https://cs.wikipedia.org/wiki?curid=258450", "title": "Čičmany", "text": "Čičmany\n\nČičmany ( ) jsou obec na středním Slovensku v okrese Žilina. V roce 2011 zde žilo 167 obyvatel. Jde o světově proslulou obec s velkou památkovou rezervací slovenské lidové architektury.\n\nRázovitá obec leží v kotlině Strážovských vrchů, téměř u pramene řeky Rajčianky. Je nejvýše položenou obcí v Žilinském okrese. První zmínky o obci pocházejí z roku 1272 (\"…ad quandam viam novam qua itur ad possessionem Cziczman…\") - tak zní záznam „o novej ceste, ktorá vedie od osady Cziczman“ v listine z roku 1272. Obec je známá starobylou a unikátní lidovou architekturou - malovanými srubovými dřevěnicemi. Pro jejich záchranu byla dolní část obce v roce 1977 vyhlášena památkovou rezervací lidové architektury. Obec je zajímavá také lidovými kroji a výšivkami s geometrickou ornamentikou. V obci se nalézá národopisná expozice, zámek a kostel. Obec má i vlastní znak, který byl ale vytvořen až po roce 1990 a nemá žádný historický původ. Znázorňuje sv. Helenu, které legenda připisuje nález sv. Kříže a nástrojů Kristova umučení na Golgotě. Této události je zasvěcen právě místní kostel. Z obce pochází hudební skladatel a muzikolog prof. PhDr. Jozef Kresánek, DrSc., akad. malířka Matilda Čechová a lidový řezbář Vít Pieš, významná část jejichž tvorby je věnována rodné obci. Dnes v obci žije z původních 1500 obyvatel jen 250 osob.\n\nPřístup do obce Čičmany je ze směrů Žilina-Rajec, Prievidza-Nitrianske Pravno, Prievidza-Nitrianske Rudno nebo Trenčín-Ilava-Košeca. V zimním období mají návštěvníci možnost lyžování v lyžařském středisku Javorinka, v létě jsou využívány turistické a cyklistické trasy a z vrchu Javorinka je možný paragliding a závěsné létání. Ubytovací a stravovací služby poskytuje hotel Kaštieľ a penzión Javorina. Občerstvení poskytuje pohostinství, v zimě také bufet v lyžařském středisku, ubytovaní v soukromí dva další penzióny. Je zde také prodejna suvenýrů, výšivek a malého občerstvení v Humne Ondřeje Gregora v místním muzeu. Myslivecké sdružení obhospodařuje lesní revíry s možností lovu vysoké a černé zvěře, dokonce i medvědů.\n\nV obci se také nachází exerciční a rekreační středisko Nitrianské římskokatolické diecéze - Dom Svätý Bystrík.\n\nO původu a vzniku obce existuje několik teorií. Jednou z nich je teorie o německém původu, ale rozšířenější je teorie o balkánském, konkrétně o bulharském vlivu. Původní obyvatelé sem přišli pravděpodobně v první polovině 14. století, i když je možné i starší přechodné osídlení odpovídající záznamu „\"o novej ceste, ktorá vedie od osady Cziczman\"“ v listině z roku 1272 (\"…ad quandam viam novam qua itur ad possessionem Cziczman…\"). Obyvatelé Čičman se zabývali hlavně zemědělstvím, chovem ovcí, výrobou papučí, výrobou a prodejem brynzy. Název Čičmany má pravděpodobně indoevropský prazáklad, který přešel do staroslověnštiny a znamená „\"usedlost ve vrších - Vrchovany\"“. Tak se dodnes nazývá místo za kopcem Javorinka, kde se nacházejí zbytky srubových domů z osady Malé Čičmany.\n\nO tom, kdo byl zakladatelem obce a prvním feudálním vlastníkem půdy, neexistují konkrétní zprávy. V průběhu staletí se zde vystřídalo několik vlastníků - od Mikuláše z Turce přes rodinu Rakovskou až po spojení majetků panstva Záblatského s vícero dalšími rodinami Serényiovců. Do začátku 20. století vlastnily Čičmany rodiny Telekyovců a Bertcholdovců. Nepříznivé životní podmínky, živelní pohromy a nerovné spory se zeměpány byly příčinou odchodů na sezónní práce do vzdálených míst a postupné vystěhovávání obyvatelstva. Mnoho jednotlivých obyvatel i celých rodin odcházelo v 30. letech 20. století do Ameriky, do Dalmácie, do Francie, Belgii a do Rakouska. Požáry v letech 1907, 1921 a 1945 zničily vzácné srubové stavby, změnily celkový vzhled obce a způsobily ústup výstavby tradičních dřevěnic ve prospěch zděných a zmodernizovaných domů.\nZničení a zdemolování vzácných staveb přinutilo památkáře zamyslet se nad záchranou těchto lidových památek, což koncem 70. let vyvrcholilo prohlášením dolní části obce za chráněnou památkovou zónu. Pavlačový poschoďový „Radenov dom“ byl zrekonstruován v roce 1966 a je v něm umístěna národopisná expozice, která byla koncem 80. let rozšířena o expozici bydlení tzv. velkorodiny ve srubovém domě společně žijících rodin Štefana Gregora a Petra Pupáka.\n\nArchitektura obce Čičmany, zejména její dolní části připomíná i dnes perníkové chaloupky, a to hlavně pro ornamentální výzdobu vnějších stěn domů. Tyto objekty jsou velmi cenným dokladem technické vyspělosti, mistrovské zručnosti a estetického cítění zdejších obyvatel. Geometrická výzdoba je stará asi 200 let. Jednoduché ornamenty byly nanášeny bílým vápnem, které mělo zároveň konzervační a ochrannou funkci.\n\nTyto zajímavé stavby zaujaly i předního slovenského architekta Dušana Jurkoviče, který vypracoval projekt čičmanského gazdovství pro Národopisnou výstavu v Praze v roce 1895. V roce 1937 byl poschoďový dům \"Jokľovce - bachna\" rozebrán a převezen do Národního muzea v Praze, kde se však stal obětí požáru a do základů shořel. Architekt Dušan Jurkovič vypracoval také projekty srubových domů, které byly postaveny po velkém požáru v roce 1921, kdy lehl popelem celý dolní konec obce. Zásluhou toho můžeme některé typy těchto staveb obdivovat v Čičmanech i dnes.\n\nZe zděné architektury stojí za pozornost barokní kostel zasvěcený Nálezu sv. Kříže, který byl postaven na základech starší stavby - pravděpodobně zvonice s modlitebnou, o čemž svědčí zpráva o zvonu z roku 1588. Z původního zařízení se dochoval hlavní oltář postavený okolo roku 1798. Původní obětní stůl byl v roce 1810 nahrazen stolem z tvrdého materiálu. Kazatelna byla dovezena z Tužiny v roce 1802 a boční oltář Panny Marie byl vybudován v roce 1803. Varhany z roku 1738 jsou provedeny v klasicistním stylu a mají jeden manuál a 6 rejstříků.\n\nV horní části obce se zachoval zeměpanský zámeček v barokně-klasicistním stylu z konce 18. století, který sloužil pro potřeby správce, vrchnostenských úředníků a zeměpána. Součástí zámečku byla stodola, ovčín, stáj a krčma. Dnes se zde nachází hotel, restaurace a hostinec. Místo vlevo od zámečku, kde se nalézá zděná provozní budova, se dodnes nazývá „\"Pánske humná\"“ podle původních staveb.\n\nLidový oděv (lidový kroj) je zhotoven z bílého plátna a je z výtvarného hlediska nejpozoruhodnější. Velký podíl na hodnotě a popularitě čičmanského kroje má výšivka, která vyniká svou technickou dokonalostí, bohatstvím motivů a ornamentální a barevnou kompozicí. Právě na základě charakteru ornamentální výzdoby i červeného vlněného tkaného pásu, který je součástí ženského oděvu, je odvozován balkánský původ Čičman. Starobylý ráz, který si čičmanský kroj zachoval dodnes, stejně jako lidový oděv okolních dědin (Zliechov, Čavoj, Valaská Belá), posloužil etnografům jako model pro rekonstrukci staroslověnského oděvu.\n\n"}
{"id": "258452", "url": "https://cs.wikipedia.org/wiki?curid=258452", "title": "Sea King", "text": "Sea King\n\nSea King () může mít v různých oblastech různé významy:\n\n"}
{"id": "258456", "url": "https://cs.wikipedia.org/wiki?curid=258456", "title": "Rodion Jakovlevič Malinovskij", "text": "Rodion Jakovlevič Malinovskij\n\nRodion Jakovlevič Malinovskij (rusky \"Родион Яковлевич Малиновский\", 23. listopadu 1898 – 31. března 1967) byl sovětský vojenský velitel během II. světové války, maršál Sovětského svazu. Byl velitelem 2. ukrajinského frontu, který v roce 1945 osvobodil např. Brno.\n\nNarodil se v Oděse. V dětství absolvoval církevní školu, ovšem začal se živit jako přístavní dělník. V roce 1914 vstoupil ve věku 15 let jako dobrovolník do carské armády (podařilo se mu zatajit svůj věk), byl zraněn a po vyléčení roku 1915 zařazen do ruských expedičních jednotek působících ve Francii. Tam byl postupně vyznamenán třemi francouzskými válečnými kříži a roku 1918 vstoupil do francouzské cizinecké legie. Tu však v roce 1919 opustil, vrátil se do Ruska, kde se přihlásil do rodící se Rudé armády. \n\nPostupem času stoupal na vojenských hodnostech, roku 1926 vstoupil do Komunistické strany a poté studoval na Vojenské akademii M. V. Frunzeho v Moskvě. Po jejím absolvování došlo k jeho dalšímu kariérnímu postupu, roku 1936 odjel jakožto vojenský poradce do Španělska, kde se zúčastnil bojů španělské občanské války na straně republikánské vlády. Do SSSR se vrátil v roce 1938, díky čemuž se vyhnul Stalinovým vojenským čistkám. V roce 1939 byl jmenován profesorem na Frunzeho vojenské akademii a v roce 1940 byl povýšen do hodnosti generálmajora.\n\nV roce 1941 se vrátil do aktivní vojenské služby, kde byl jmenován velitelem 48. střeleckého sboru. Po zahájení Velké vlastenecké války velel od srpna 1941 6. armádě, s níž vedl poměrně úspěšné ústupové boje. Dne 18. listopadu 1941 se stal velitelem Jižního frontu. V první polovině roku 1942 zažil největší neúspěch své kariéry, když jeho vojska byla rozprášena německou přesilou, přičemž front přišel o 200 000 vojáků. Přes tento neúspěch byl v červenci 1942 jmenován zástupcem velitele Severokavkazského frontu a zároveň velitelem Donské armádní skupiny. V srpnu až říjnu 1942 velel 66. armádě, v bitvě o Stalingrad velel od prosince 1942 2. gardové armádě. V těchto bojích zabránil Mansteinovi, aby osvobodil obklíčenou 6. armádu generála Pauluse. V únoru roku 1943 byl jmenován velitelem Jižního frontu a krátce nato Jihozápadního frontu, v dubnu 1943 mu byla udělena hodnost armádního generála. V říjnu 1943 byl Jihozápadní front přeměněn na 3. ukrajinský front a on sám jako jeho velitel s ním dobyl Donbas, západní Ukrajinu a v dubnu 1944 i své rodné město Oděsu.\n\nV květnu roku 1944 se stal velitelem 2. ukrajinského frontu, který provedl útok na Rumunsko, díky čemuž se Rumuni přidali na stranu Spojenců. V září 1944 byl jmenován maršálem Sovětského svazu. Jeho vojska pokračovala v útoku na Maďarsko a v únoru 1945 dobyla Budapešť. V dubnu se probila na Slovensko a postupovala na Moravu. Osvobodila Brno a vedla útoky na německá vojska na jihovýchodní Moravě. Počátkem května obdržela rozkaz k postupu na Prahu od jihovýchodu. Do Prahy se ovšem o jen několik hodin dříve probila vojska maršála I. S. Koněva útočící ze severu z prostoru Drážďan (konkrétně 3. a 4. gardová tanková armáda). Po ukončení bojů v Evropě byl odvelen na Dálný východ, kde velel Zabajkalskému frontu v bojích při operaci Srpnová bouře.\n\nPo ukončení druhé světové války zůstal v armádě, v březnu 1956 byl jmenován prvním náměstkem ministra obrany G. K. Žukova, působil zde zároveň jako vrchní velitel sovětských pozemních vojsk. V roce 1957 se po G. K. Žukovovi stal sovětským ministrem obrany, přičemž ve své funkci působil až do své smrti. Zemřel 31. března roku 1967 v Moskvě.\n"}
{"id": "258457", "url": "https://cs.wikipedia.org/wiki?curid=258457", "title": "Seahawk", "text": "Seahawk\n\nOznačení Seahawk nosilo několik typů letounů:\n\n"}
{"id": "258462", "url": "https://cs.wikipedia.org/wiki?curid=258462", "title": "České hokejové hry", "text": "České hokejové hry\n\nČeské hokejové hry (Carlson Hockey Games, dříve Pragobanka Cup/Tour, Česká pojišťovna Cup, KAJOTbet Hockey Games) je každoročně pořádaný hokejový turnaj v rámci Euro Hockey Tour v České republice. První ročník turnaje se odehrál v roce 1994, ještě pod názvem Pragobanka Cup. Od roku 1998 nesl turnaj název Česká pojišťovna Cup. V rámci Euro Hockey Tour pak od roku 1997 v turnaji začala nastupovat finská reprezentace místo slovenského národního týmu. Turnaj se hraje většinou v neolympijské roky v srpnu, září či dubnu. Do roku 2002 se turnaj hrával ve Zlíně, v roce 2003 se turnaj odehrál v Pardubicích, v letech 2005 až 2009 se hrál v Liberci. Druhý turnaj v roce 2009 se odehrál v Karlových Varech. Od roku 2011 až do roku 2013 se turnaj konal v brněnské Kajot Areně. Mezi lety 2013-2017 se turnaje neuskutečnily. Některé zápasy z turnajů se odehrávaly i v jiných evropských městech.\n\n"}
{"id": "258468", "url": "https://cs.wikipedia.org/wiki?curid=258468", "title": "Ferdinand III. Kastilský", "text": "Ferdinand III. Kastilský\n\nFerdinand III. Kastilský zvaný Svatý (30. července nebo 5. srpna 1199 – 30. května 1252 Sevilla) byl králem Kastilie od roku 1217 a Leónu od roku 1230. Roku 1231 obě království trvale sjednotil, a pomohl tak položit základ Kastilské koruně a následně i dnešního Španělska. Úspěšně pokračoval v reconquistě, znovudobývání území obsazených Maury, a podařilo se mu získat velká území na jihu Pyrenejského poloostrova. Stejně jako oba rodiče pocházel z burgundsko-ivrejské dynastie.\n\nBěhem Ferdinandovy vlády vzrostla politická moc měst, která se začala zúčastňovat dvorských sněmů, král podporoval rozvoj univerzity v Salamance. Zemřel roku 1252 a na jeho náhrobku v sevillské katedrále byly nápisy v kastilštině, latině, hebrejštině a arabštině. Roku 1671 byl prohlášen za svatého a ve Španělsku jej uctívají pod jménem \"Fernando el Santo\" nebo \"San Fernando\".\n"}
{"id": "258471", "url": "https://cs.wikipedia.org/wiki?curid=258471", "title": "Kartotéka", "text": "Kartotéka\n\nKartotéka, česky také lístkovnice, označuje fakticky uspořádaný (setříděný, seřazený) soubor obvykle papírových lístků s na nich zapsanými určitými údaji řazený podle daných zásad, např.:\n\nJedná se o jednoduchou evidenční a informační pomůcku.\n\nKartotéční záznamy lze dělit na :\n\n\nPoužívání kartiček k vytvoření přehledných záznamů bylo vynálezem Carla Linnaea, přírodovědce 18. století, jenž je znám jako „otec moderní taxonomie“ díky své práci na kategorizaci druhů. Potřeboval si vytvořit systém k organizování dat, který by byl snadno expandovatelný a schopný být snadno přerovnán. Proto nechal každý údaj na jednotlivém lístku, a tak mohl snadno přidat nové záznamy a jednoduše je přeorganizovávat.\nLístkový katalog tak, jak jej známe, se objevil v 19. století a Melvil Dewey standardizoval indexové lístky používané v knihovních katalozích v 70. letech 19. století.\nNa konci 90. let 19. století byly vynalezeny edge-notched cards, které umožňovaly snadno třídit data pomocí nástroje jehlovitého tvaru. Ty pak byly opuštěny až v 80. letech 20. století a nahrazeny počítačovými databázemí.\n\n"}
{"id": "258472", "url": "https://cs.wikipedia.org/wiki?curid=258472", "title": "Bobovité", "text": "Bobovité\n\nBobovité (\"Fabaceae\"), někdy luštinaté (\"Leguminosae\") či vikvovité (\"Viciaceae\"), je čeleď dvouděložných rostlin z řádu bobotvaré (\"Fabales\"). Název čeledi se odvozuje od rodů bob nebo vikev. Květ má pětičetný kalich i korunu, rozlišenou na pavézu, křídla a člunek.\n\nČeleď bobovité je třetí největší čeledí kvetoucích rostlin co do počtu druhů, překonávají ji v tomto směru pouze vstavačovité (\"Orchidaceae\") a hvězdnicovité (\"Asteraceae\"). Patří do ní 730 rodů a 19 400 druhů. Největším rodem je kozinec (\"Astragalus\") s více než 2000 druhy a akácie (\"Acacia\") s více než 900 druhy a indigovník (modřil, \"Indigofera\") s okolo 700 druhů. Další velké množství druhů obsahuje rod chřestnatec (\"Crotalaria\") s 600 druhy a citlivka (\"Mimosa\") s 500 druhy.\n\nBobovité najdeme široce po celém světě, jsou přizpůsobeny mnoha různým prostředím a podnebím. Mají široké hospodářské využitíː plody jako potraviny, květy ve farmaceutickém průmyslu, zbytky po sklizni jako zelené hnojení, přičemž většina komerčně pěstovaných rostlin může plnit dvě nebo více rolí najednou. Mnohé z nich jsou důležité zemědělské rostliny, jako například sója (\"Glycine max\"), fazol (\"Phaseolus\"), hrách (\"Pisum sativum\") či tolice vojtěška (\"Medicago sativa\") a podzemnice olejná (\"Arachis hypogaea\").\n\nNěkteré z nejcitlivějších druhů hospodářských rostlin na vyšší koncentrace ozonu jsou právě z čeledi bobovitých.\n\nDo čeledi bobovité náležejí stromy, keře, dřevnaté i bylinné liány, jednoleté i vytrvalé byliny. Nalezneme zde jen velmi málo vodních rostlin (neptunie, choulostice \"Aeschynomene fluitans\") a žádné sukulenty. V mírném pásu severní polokoule převažují bylinní zástupci, v tropech dřeviny. Stromy mohou mít u paty kmene opěrné pilíře. Na kořenech většiny zástupců jsou vyvinuty hlízky s bakteriemi fixujícími vzdušný dusík. Odění rostlin se skládá z chlupů nejrůznějších typů. Listy jsou ve většině případů střídavé, spirálně až dvojřadě uspořádané, nejčastěji lichozpeřené nebo sudozpeřené, případně dvakrát zpeřené, řidčeji dlanitě složené, trojčetné nebo jednolisté a výjimečně jednoduché. Liány a popínavé druhy mají často vřeteno listu zakončené úponkou. Čepele listů a lístků mají zpeřenou žilnatinu a jsou převážně celokrajné. U nemnohých zástupců jsou listy redukovány na fylódia (např. parkinsonie) nebo jejich funkci přebírají zelené větve (vítečník). Pro listy bobovitých je charakteristický stejnoměrně válcovitý řapík, který má na bázi válcovitou ztlustlinu, tzv. pulvinus. Podobnou ztlustlinu (nazývanou pulvinulus) mají i řapíčky jednotlivých lístků skládajících složené listy. U podčeledi \"Mimosoideae\" převažují dvakrát zpeřené listy, které mají často navíc na řapíku nebo vřeteni miskovité žlázky. Zástupci podčeledi \"Caesalpinioideae\" mívají sudozpeřené listy a lístky jsou na vřeteni často střídavé. Pro podčeleď \"Faboideae\" jsou charakteristické spíše lichozpeřené nebo trojčetné listy a vstřícné lístky. Listy bobovitých se většinou na noc zavírají a u některých zástupců (citlivka, neptunie) jsou citlivé i na dotek. Palisty bývají vyvinuty, mohou být drobné a nenápadné, ale i velké a podobné listům; někdy jsou přeměněné v ostny (např. trnovník, akácie). \n\nKvětenství jsou hroznovitá, méně často bývají květy jednotlivě. V květu je obvykle pět srostlých kališních lístků a pět volných nehetnatých korunních lístků, rozlišených na pavézu, 2 křídla a člunek. Obvykle jsou květy oboupohlavné a souměrné. Korunní lístek vyvinutý v tzv. pavézu roste v rovině souměrnosti, je největší z nich, v poupěti kryje ostatní korunní lístky. Sousední 2 lístky tvoří křídla a 2 zbývající člunek; výjimečně křídla nebo člunek chybějí; tyčinek 10 v jednom kruhu, buď všech 10 srostlých (jednobratré), nebo 9 srostlých a 1 tyčinka volná pod pavézou (dvoubratré), nebo vzácně všech 10 tyčinek volných. Bobovité jsou typicky hmyzosnubné (tzn. jsou opylované hmyzem) a květy jsou proto obvykle nápadné, aby přilákaly opylovače.\n\nPlody se nejčastěji vyvíjí jako lusk, který se obvykle při dozrávání otevře podél švu na obou stranách.\n\nBobovité rostliny jsou známé symbiózou s hlízkovitými bakteriemi rodu \"Rhizobium\" (např. \"Rhizobium leguminosarum\", \"R. radicicola\") a \"Bradyrhizobium\". Bobovité rostliny hostí totiž tyto bakterie ve speciálních hlízkách ve svých kořenech. Symbiotické bakterie mají schopnost přijímat dusík z atmosféry a přeměnit jej na formu dusíku, která je využitelná pro výživu hostitelských rostlin – dusičnany nebo amoniak). Tento proces se nazývá biologická fixace dusíku. Poznatek je využíván v zemědělství. Agrotechnika střídání plodin a zařazení bobovitých do osevního plánu totiž méně vyčerpává půdu.\n\nV původní květeně ČR je čeleď bobovité zastoupena celkem 22 rody. Na druhy nejbohatší jsou rody vikev (\"Vicia\") a jetel (\"Trifolium\"), zastoupené v naší květeně 18 druhy, též hrachor (\"Lathyrus\") se 13 a kozinec (\"Astragalus\") se 7 druhy. Několika druhy jsou zastoupeny rody tolice (\"Medicago\"), čilimníček (\"Chamaecytisus\"), čilimník (\"Cytisus\") včetně janovce metlatého (\"Cytisus scoparius\"), kručinka (\"Genista\"), jehlice (\"Ononis\"), komonice (\"Melilotus\"), štírovník (\"Lotus\"), bílojetel (\"Dorycnium\") a vičenec (\"Onobrychis\"). Celkem 9 rodů je v české květeně zastoupeno pouze jediným druhem: lupina mnoholistá (\"Lupinus polyphyllus\"), vlnice chlupatá (\"Oxytropis pilosa\"), ledenec přímořský (\"Tetragonolobus marittimus\"), úročník bolhoj (\"Anthyllis vulneraria\"), čičorka pestrá (\"Securigera varia\"), čičorka pochvatá (\"Coronilla vaginalis\"), podkovka chocholatá (\"Hippocrepis comosa\"), kopyšník tmavý (\"Hedysarum hedysaroides\") a pískavice thesalská (\"Trigonella monspeliaca\").\n\nMnožství bobovitých nalezneme také mezi okrasnými dřevinami, z nichž některé intenzívně zplaňují.\nK běžně pěstovaným a více či méně zplaňujícím cizokrajným dřevinám náleží zejména trnovník akát (\"Robinia pseudoacacia\"), štědřenec odvislý (\"Laburnum anagyroides\"), čimišník stromovitý (\"Caragana arborescens\"), žanovec měchýřník (\"Colutea arborescens\") a netvařec křovitý (\"Amorpha fruticosa\"). Z bylin zplaňují zejména jestřabina lékařská (\"Galega officinalis\") a lékořice lysá (\"Glycyrrhiza glabra\").\n\nJako luštěniny nacházejí mnohé využití. Jejich historie je úzce svázána s lidskou civilizací jako náhrada masa. Luštěniny mají vyšší obsah bílkovin než jiné plodiny. Semena bobovitých se používají pro lidskou a zvířecí spotřebu nebo pro výrobu olejů pro průmyslové využití. Takovými bobovitými bylinami jsou běžně bob, čočka, fazole, hrách a arašídy a stromy, jako např. karubinu, mesquite a tamarind indický. Jiné, mírně toxické rostliny z této čeledi jsou považovány za jedlé jen místně – například vlčí bob (z něj vyráběná lupinová mouka je používaná např. v Itálii a ve Francii).\n\nSchopnost fixace dusíku bobovitými rostlinami snižuje nároky na hnojivo pro zemědělce a zahradníky, kteří pěstují luštěniny. To znamená, že luštěniny mohou být výhodně použity při střídání plodin a jako zelené hnojení; při svém pěstování obohacují půdy, které obsahují méně dusíku.\n\nZelená hmota se užívá jako krmivo. Existují dva druhy krmných luskovin. Některé, jako například vojtěška, jetel, vikev, bývají zasety v pastvinách a spásány zvířaty. Jiné krmné luštěniny jako \"Leucaena\" a \"Albizia\", což jsou dřevité druhy stromů nebo keřů, jsou pravidelně sklízeny jako zásoby krmiva.\n\nVlčí bob je komerčně pěstovaný pro květy v zahradách na celém světě, podobně jako keř čilimník nebo stromy trnovník akát, dřezovec (\"Gleditzia\") s monstrózními trny, nahovětvec (\"Gymnocladus\") pozoruhodný svými velkými lusky nebo krásně kvetoucí akácie. Mnohé druhy bobovitých patří mezi oblíbené okrasné stromy a keře, přestože jsou prudce jedovaté, například štědřenec odvislý (\"Laburnum anagyroides\"). Květy akátu jsou vykupovány pro farmaceutické využití.\n\nMezi průmyslově pěstované luštěniny patří modřil (\"Indigofera\"), pěstovaný pro výrobu indigokarmínu, akácie pro arabskou gumu a prudce jedovatý \"Derris\" pro výrobu insekticidů.\nSemena puchýřnatce neboli „kalabarského bobu“ se sbírají pro obsah alkaloidů, zejména fysostigminu (eserin). Fysostigmin patří k nejjedovatějším alkaloidům. Je součástí očních kapek proti zelenému zákalu. Používá se též při různých nervových chorobách – např. obrny, míšní obrnění a podobně. Afričtí domorodci kalabarský bob používali k náboženským účelům – tzv. „božím soudům“. Obžalovaný byl postaven před úkol sníst semena a byl-li nevinen, pak přežil, byl-li vinen, pak jej semena zahubila.\n\nRůzné druhy luštěnin jsou pěstovány také pro produkci dřeva, včetně mnoha druhů akácie, \"Erythroxylum\" a \"Castanospermum australe\".\n\n\"Abarema\" (včetně \"Klugiodendron\"),\n\"Abrus\",\n\"Acacia\",\n\"Acaciella\",\n\"Acmispon\" (vč. \"Syrmatium\"),\n\"Acosmium\",\n\"Acrocarpus\",\n\"Adenanthera\",\n\"Adenocarpus\",\n\"Adenodolichos\",\n\"Adenolobus\",\n\"Adenopodia\",\n\"Adesmia\",\n\"Aenictophyton\",\n\"Aeschynomene\",\n\"Afgekia\",\n\"Afroamphica\", \n\"Afrocalliandra\", \n\"Afzelia\",\n\"Aganope\" (vč. \"Xeroderris\"),\n\"Airyantha\",\n\"Akschindlium\", \n\"Alantsilodendron\",\n\"Albizia\" (vč. \"Hesperalbizia\"),\n\"Aldina\",\n\"Alexa\",\n\"Alhagi\",\n\"Alistilus\",\n\"Almaleea\",\n\"Alysicarpus\" (vč. \"Desmodiastrum\"),\n\"Amblygonocarpus\",\n\"Amburana\",\n\"Amherstia\",\n\"Amicia\",\n\"Ammodendron\",\n\"Ammopiptanthus\",\n\"Amorpha\",\n\"Amphicarpaea\",\n\"Amphimas\",\n\"Amphiodon\", \n\"Amphithalea\" (vč. \"Coelidium\"),\n\"Anadenanthera\",\n\"Anagyris\",\n\"Anarthrophyllum\",\n\"Ancistrotropis\", \n\"Andira\",\n\"Androcalymma\",\n\"Angylocalyx\",\n\"Annea\", \n\"Antheroporum\",\n\"Anthonotha\",\n\"Anthyllis\" (vč. \"Hymenocarpos\"),\n\"Antopetitia\",\n\"Aotus\",\n\"Aphanocalyx\",\n\"Aphyllodium\" (vč. \"Dicerma\"),\n\"Apios\",\n\"Apoplanesia\",\n\"Apuleia\",\n\"Apurimacia\",\n\"Arachis\",\n\"Arapatiella\",\n\"Archidendron\",\n\"Archidendropsis\",\n\"Arcoa\",\n\"Argyrocytisus\",\n\"Argyrolobium\" (vč. \"Calispepla\"),\n\"Arquita\",\n\"Arthroclianthus\",\n\"Aspalathus\",\n\"Astragalus\" (vč. \"Barnebyella\", \"Orophaca\"),\n\"Ateleia\",\n\"Aubrevillea\",\n\"Augouardia\",\n\"Austrodolichos\",\n\"Austrosteenisia\",\n\"Baikiaea\",\n\"Balizia\",\n\"Balsamocarpon\",\n\"Baphia\",\n\"Baphiastrum\",\n\"Baphiopsis\",\n\"Baptisia\",\n\"Barbieria\",\n\"Barklya\",\n\"Barnebydendron\" (vč. \"Phyllocarpus\"),\n\"Batesia\",\n\"Baudouinia\",\n\"Bauhinia\",\n\"Behaimia\",\n\"Berlinia\" (vč. 'Microberlinia\"),\n\"Biancaea\", \n\"Bikinia\",\n\"Biserrula\", \n\"Bituminaria\",\n\"Blanchetiodendron\",\n\"Bobgunnia\",\n\"Bocoa\",\n\"Bolusafra\" (vč. \"Fagelia\"), \n\"Bolusanthus\",\n\"Bolusia\",\n\"Bossiaea\",\n\"Bouffordia\", \n\"Bowdichia\",\n\"Bowringia\",\n\"Brachycylix\",\n\"Brachystegia\",\n\"Brandzeia\",\n\"Brenierea\",\n\"Brodriguesia\",\n\"Brongniartia\",\n\"Brownea\",\n\"Browneopsis\",\n\"Brya\",\n\"Bryaspis\",\n\"Burkea\",\n\"Burkilliodendron\",\n\"Bussea\",\n\"Butea\" (vč. \"Meizotropis\"),\n\"Cadia\",\n\"Caesalpinia\",\n\"Cajanus\" (vč. \"Atylosia\"),\n\"Calicotome\",\n\"Callerya\",\n\"Calliandra\",\n\"Calliandropsis\",\n\"Calobota\" (vč. \"Spartidium\"),\n\"Calophaca\",\n\"Calopogonium\",\n\"Calpocalyx\",\n\"Calpurnia\",\n\"Camoensia\",\n\"Campsiandra\",\n\"Camptosema\",\n\"Campylotropis\",\n\"Canavalia\",\n\"Candolleodendron\",\n\"Caragana\" (vč. Halimodendron),\n\"Carmichaelia\" (vč. \"Chordospartium\", \"Corallospartium\", \"Notospartium\"),\n\"Carrissoa\",\n\"Cascaronia\",\n\"Cassia\",\n\"Castanospermum\",\n\"Cathormion\",\n\"Cedrelinga\",\n\"Cenostigma\",\n\"Centrolobium\",\n\"Centrosema\",\n\"Ceratonia\",\n\"Cercidium\",\n\"Cercis\",\n\"Chadsia\",\n\"Chaetocalyx\",\n\"Chamaecrista\",\n\"Chamaecytisus\", \n\"Chapmannia\" (vč. \"Arthrocarpum\", \"Pachecoa\"),\n\"Cheniella\", \n\"Chesneya\" (vč. \"Spongiocarpella\"),\n\"Chidlowia\",\n\"Chloroleucon\",\n\"Chorizema\",\n\"Christia\",\n\"Cicer\",\n\"Cladrastis\",\n\"Clathrotropis\",\n\"Cleobulia\",\n\"Clianthus\",\n\"Clitoria\",\n\"Clitoriopsis\",\n\"Cochlianthus\",\n\"Cochliasanthus\", \n\"Codariocalyx\",\n\"Cojoba\" (vč. \"Obolinga\"),\n\"Collaea\",\n\"Cologania\",\n\"Colophospermum\",\n\"Colutea\" (vč. \"Oreophysa\"),\n\"Colvillea\",\n\"Condylostylis\", \n\"Conzattia\",\n\"Copaifera\",\n\"Cordeauxia\",\n\"Cordyla\",\n\"Corethrodendron\", \n\"Coronilla\",\n\"Coulteria\", \n\"Coursetia\",\n\"Craibia\",\n\"Cranocarpus\",\n\"Craspedolobium\",\n\"Cratylia\",\n\"Cristonia\", \n\"Crotalaria\",\n\"Crudia\",\n\"Cryptosepalum\",\n\"Cullen\",\n\"Cyamopsis\",\n\"Cyathostegia\",\n\"Cyclocarpa\",\n\"Cyclolobium\",\n\"Cyclopia\",\n\"Cylicodiscus\",\n\"Cynometra\",\n\"Cytisophyllum\",\n\"Cytisopsis\",\n\"Cytisus\" (vč. \"Lembotropis\"),\n\"Dahlstedtia\",\n\"Dalbergia\",\n\"Dalbergiella\",\n\"Dalea\",\n\"Dalhousiea\",\n\"Daniellia\",\n\"Daviesia\",\n\"Decorsea\",\n\"Deguelia\",\n\"Delonix\" (vč. \"Lemuropisum\"),\n\"Dendrolobium\",\n\"Denisophytum\", \n\"Dermatophyllum\", \n\"Derris\",\n\"Desmanthus\",\n\"Desmodiopsis\", \n\"Desmodium\",\n\"Detarium\",\n\"Dewevrea\",\n\"Dialium\",\n\"Dichilus\",\n\"Dichrostachys\",\n\"Dicorynia\",\n\"Dicraeopetalum\",\n\"Dicymbe\",\n\"Didelotia\",\n\"Dillwynia\",\n\"Dimorphandra\",\n\"Dinizia\",\n\"Dioclea\" (vč. \"Cymbosema\"),\n\"Diphyllarium\",\n\"Diphysa\",\n\"Diplotropis\",\n\"Dipogon\",\n\"Dipteryx\",\n\"Diptychandra\",\n\"Discolobium\",\n\"Distemonanthus\",\n\"Disynstemon\",\n\"Dolichopsis\",\n\"Dolichos\",\n\"Dorycnopsis\",\n\"Droogmansia\",\n\"Dumasia\",\n\"Dunbaria\",\n\"Duparquetia\",\n\"Dupuya\", \n\"Dussia\",\n\"Dysolobium\",\n\"Ebenopsis\",\n\"Ebenus\",\n\"Echinospartum\",\n\"Ecuadendron\",\n\"Eleiotis\",\n\"Elephantorrhiza\",\n\"Eligmocarpus\",\n\"Elizabetha\",\n\"Eminia\",\n\"Endertia\",\n\"Endosamara\",\n\"Englerodendron\",\n\"Entada\",\n\"Enterolobium\",\n\"Eperua\",\n\"Eremosparton\",\n\"Erichsenia\",\n\"Erinacea\",\n\"Eriosema\",\n\"Erophaca\",\n\"Errazurizia\",\n\"Erythrina\",\n\"Erythrophleum\",\n\"Erythrostemon\", \n\"Euchilopsis\", \n\"Euchlora\"\n\"Euchresta\",\n\"Eurypetalum\",\n\"Eutaxia\",\n\"Eversmannia\",\n\"Exostyles\",\n\"Eysenhardtia\",\n\"Ezoloba\", \n\"Faidherbia\",\n\"Falcataria\",\n\"Fiebrigiella\",\n\"Fillaeopsis\",\n\"Fissicalyx\",\n\"Flemingia\",\n\"Fordia\",\n\"Gabonius\", \n\"Gagnebina\",\n\"Galactia\",\n\"Galega\",\n\"Gastrolobium\" (vč. \"Brachysema\", \"Jansonia\", \"Nemcia\"),\n\"Geissaspis\",\n\"Gelrebia\", \n\"Genista\" (vč. \"Teline\"),\n\"Genistidium\",\n\"Geoffroea\",\n\"Gigasiphon\",\n\"Gilbertiodendron\" (vč. 'P'ellegriniodendron\"),\n\"Gilletiodendron\",\n\"Gleditsia\",\n\"Gliricidia\" (vč. \"Hybosema\"),\n\"Glycine\",\n\"Glycyrrhiza\",\n\"Gompholobium\",\n\"Goniorrhachis\",\n\"Gonocytisus\",\n\"Goodia\",\n\"Grazielodendron\",\n\"Greuteria\", \n\"Griffonia\",\n\"Grona\", \n\"Gueldenstaedtia\",\n\"Guianodendron\", \n\"Guibourtia\",\n\"Guilandina\", \n\"Gymnocladus\",\n\"Haematoxylum\",\n\"Hammatolobium\",\n\"Hanslia\", \n\"Haplormosia\",\n\"Harashuteria\", \n\"Hardenbergia\",\n\"Hardwickia\",\n\"Harleyodendron\",\n\"Harpalyce\",\n\"Havardia\",\n\"Haymondia\", \n\"Hebestigma\",\n\"Hedysarum\" (vč. \"Stracheya\"),\n\"Hegnera\",\n\"Helicotropis\", \n\"Heterolandia\",\n\"Herpyza\",\n\"Hesperolaburnum\",\n\"Hesperothamnus\",\n\"Heteroflorum\", \n\"Heterostemon\",\n\"Hippocrepis\",\n\"Hoffmannseggia\",\n\"Hoita\",\n\"Holocalyx\",\n\"Hosackia\",\n\"Hovea\",\n\"Huangtcia\",\n\"Hultholia\", \n\"Humboldtia\",\n\"Humularia\",\n\"Hydrochorea\",\n\"Hylodendron\",\n\"Hylodesmum\",\n\"Hymenaea\",\n\"Hymenolobium\",\n\"Hymenostegia\",\n\"Hypocalyptus\",\n\"Icuria\",\n\"Indigastrum\",\n\"Indigofera\" (vč. \"Vaughania\"),\n\"Indopiptadenia\",\n\"Inga\" (vč. \"Affonsea\"),\n\"Inocarpus\",\n\"Intsia\",\n\"Isoberlinia\",\n\"Isomacrolobium\", \n\"Isotropis\",\n\"Jacksonia\",\n\"Jacqueshuberia\",\n\"Julbernardia\" (vč. \"Thylacanthus\"),\n\"Kalappia\",\n\"Kanaloa\",\n\"Kebirita\",\n\"Kennedia\",\n\"Koompassia\",\n\"Kotschya\",\n\"Kummerowia\",\n\"Kunstleria\",\n\"Labichea\",\n\"Lablab\",\n\"Laburnocytisus\",\n\"Laburnum\",\n\"Lachesiodendron\", \n\"Lackeya\",\n\"Ladeania\", \n\"Lamprolobium\",\n\"Lasiobema\", \n\"Lathyrus\",\n\"Latrobea\",\n\"Lebeckia\",\n\"Lebruniodendron\",\n\"Lecointea\",\n\"Lemurodendron\",\n\"Lennea\",\n\"Lens\",\n\"Leobordea\",\n\"Leonardoxa\",\n\"Leptoderris\",\n\"Leptodesmia\",\n\"Leptolobium\", \n\"Leptosema\",\n\"Leptospron\", \n\"Lespedeza\",\n\"Lessertia\",\n\"Leucaena\",\n\"Leucochloron\",\n\"Leucomphalos\",\n\"Leucostegane\",\n\"Libidibia\" (vč. \"Stahlia\"), \n\"Librevillea\",\n\"Limadendron\", \n\"Liparia\",\n\"Listia\", \n\"Loesenera\",\n\"Lonchocarpus\" (vč. \"Terua\", \"Willardia\"),\n\"Lophocarpinia\",\n\"Lotononis\" (vč. \"Buchenroedera\"),\n\"Lotus\" (vč. \"Dorycnium\"), \n\"Luetzelburgia\",\n\"Lupinus\",\n\"Luzonia\",\n\"Lysidice\",\n\"Lysiloma\",\n\"Lysiphyllum\",\n\"Maackia\",\n\"Machaerium\",\n\"Macrolobium\",\n\"Macropsychanthus\",\n\"Macroptilium\",\n\"Macrosamanea\",\n\"Macrotyloma\",\n\"Maniltoa\",\n\"Maraniona\",\n\"Marina\",\n\"Mariosousa\",\n\"Martiodendron\",\n\"Mastersia\",\n\"Mecopus\",\n\"Medicago\",\n\"Melanoxylum\",\n\"Melilotus\",\n\"Melliniella\",\n\"Melolobium\",\n\"Mendoravia\",\n\"Meristotropis\", \n\"Mezoneuron\", \n\"Michelsonia\",\n\"Micklethwaitia\",\n\"Microcharis\",\n\"Microlobius\",\n\"Mildbraediodendron\",\n\"Millettia\" (vč. \"Pongamia\"),\n\"Mimosa\" (vč. \"Schrankia\"),\n\"Mimozyganthus\",\n\"Mirbelia\",\n\"Moldenhawera\",\n\"Monarthrocarpus\", \n\"Monopteryx\",\n\"Montigena\", \n\"Mora\",\n\"Moullava\",\n\"Mucuna\",\n\"Muellera\" (vč. \"Bergeronia\", \"Margaritolobium\")\n\"Muelleranthus\",\n\"Mundulea\",\n\"Myrocarpus\",\n\"Myrospermum\",\n\"Myroxylon\",\n\"Mysanthus\",\n\"Neoapaloxylon\",\n\"Neochevalierodendron\",\n\"Neocollettia\",\n\"Neoharmsia\",\n\"Neonotonia\",\n\"Neorautanenia\",\n\"Neorudolphia\",\n\"Nephrodesmus\",\n\"Neptunia\",\n\"Nesphostylis\",\n\"Neustanthus\", \n\"Newtonia\",\n\"Nissolia\",\n\"Nogra\",\n\"Normandiodendron\",\n\"Oberholzeria\",\n\"Oddoniodendron\",\n\"Ohwia\",\n\"Olneya\",\n\"Onobrychis\",\n\"Ononis\",\n\"Ophiocarpus\",\n\"Ophrestia\" (vč. \"Cruddasia\"), \n\"Orbexilum\",\n\"Ormocarpopsis\" (vč. \"Peltiera\"),\n\"Ormocarpum\",\n\"Ormosia\" (vč. \"Placolobium\"),\n\"Ornithopus\",\n\"Orphanodendron\",\n\"Oryxis\",\n\"Ostryocarpus\",\n\"Otholobium\",\n\"Otoptera\",\n\"Ototropis\", \n\"Ottleya\",\n\"Ougeinia\", \n\"Oxylobium\" (vč. \"Callistachys\"),\n\"Oxyrhynchus\",\n\"Oxystigma\",\n\"Oxytes\", \n\"Oxytropis\",\n\"Pachyelasma\",\n\"Pachyrhizus\",\n\"Painteria\",\n\"Paloue\",\n\"Paloveopsis\",\n\"Panurea\",\n\"Paracalyx\",\n\"Paraglycine\", \n\"Paragoodia\", \n\"Paramachaerium\",\n\"Paramacrolobium\",\n\"Parapiptadenia\",\n\"Pararchidendron\",\n\"Parasenegalia\", \n\"Paraserianthes\",\n\"Parkia\",\n\"Parkinsonia\",\n\"Parochetus\",\n\"Parosela\", \n\"Parryella\",\n\"Paubrasilia\", \n\"Pearsonia\",\n\"Pediomelum\" (vč. \"Psoralidium\"),\n\"Peltogyne\",\n\"Peltophorum\",\n\"Pentaclethra\",\n\"Periandra\",\n\"Pericopsis\",\n\"Petaladenium\",\n\"Petalostylis\",\n\"Peteria\",\n\"Petteria\",\n\"Phanera\", \n\"Phaseolus\",\n\"Philenoptera\",\n\"Phylacium\",\n\"Phyllodium\",\n\"Phyllolobium\",\n\"Phyllota\",\n\"Phylloxylon\",\n\"Physostigma\",\n\"Pickeringia\",\n\"Pictetia\" (vč. \"Belairia\"),\n\"Piliostigma\", \n\"Piptadenia\",\n\"Piptadeniastrum\",\n\"Piptadeniopsis\",\n\"Piptanthus\",\n\"Piscidia\",\n\"Pisum\",\n\"Pithecellobium\",\n\"Pityrocarpa\", \n\"Plagiocarpus\",\n\"Plagiosiphon\",\n\"Plathymenia\",\n\"Platycelyphium\",\n\"Platycyamus\",\n\"Platylobium\",\n\"Platymiscium\",\n\"Platypodium\",\n\"Platysepalum\",\n\"Pleurolobus\", \n\"Podalyria\",\n\"Podlechiella\",\n\"Podocytisus\",\n\"Podolobium\",\n\"Podolotus\",\n\"Poecilanthe\",\n\"Poeppigia\",\n\"Poiretia\",\n\"Poissonia\", \n\"Poitea\" (vč. \"Notodon\"),\n\"Polhillia\",\n\"Polystemonanthus\",\n\"Pomaria\",\n\"Pongamiopsis\",\n\"Priestleya\",\n\"Prioria\" (vč. \"Gossweilerodendron\", \"Kingiodendron\"),\n\"Prosopidastrum\",\n\"Prosopis\",\n\"Pseudarthria\",\n\"Pseudeminia\",\n\"Pseudoeriosema\",\n\"Pseudolotus\",\n\"Pseudomacrolobium\",\n\"Pseudopiptadenia\",\n\"Pseudoprosopis\",\n\"Pseudosamanea\",\n\"Pseudosenegalia\", \n\"Pseudosindora\",\n\"Pseudovigna\",\n\"Psophocarpus\",\n\"Psoralea\",\n\"Psorothamnus\",\n\"Pterocarpus\" (vč. \"Etaballia\"),\n\"Pterodon\",\n\"Pterogyne\",\n\"Pterolobium\",\n\"Ptycholobium\",\n\"Ptychosema\",\n\"Pueraria\",\n\"Pultenaea\",\n\"Pycnospora\",\n\"Pyranthus\",\n\"Rafnia\",\n\"Ramirezella\",\n\"Ramorinoa\",\n\"Recordoxylon\",\n\"Requienia\",\n\"Retama\",\n\"Rhodopis\",\n\"Rhynchosia\" (vč. \"Nomismia\"),\n\"Rhynchotropis\",\n\"Riedeliella\",\n\"Rivasgodaya\", \n\"Robinia\",\n\"Robynsiophyton\",\n\"Rothia\",\n\"Rupertia\",\n\"Sakoanala\",\n\"Salweenia\",\n\"Samanea\",\n\"Sanjappa\", \n\"Saraca\",\n\"Sarcodum\",\n\"Sartoria\",\n\"Schefflerodendron\",\n\"Schizolobium\",\n\"Schleinitzia\",\n\"Schnella\", \n\"Schotia\",\n\"Scorodophloeus\",\n\"Scorpiurus\",\n\"Securigera\",\n\"Sellocharis\",\n\"Senegalia\",\n\"Senna\",\n\"Serianthes\",\n\"Sesbania\" (vč. \"Glottidium\"),\n\"Shuteria\",\n\"Sigmoidotropis\", \n\"Sindora\",\n\"Sindoropsis\",\n\"Sinodolichos\",\n\"Smirnowia\",\n\"Smithia\",\n\"Soemmeringia\",\n\"Sohmaea\", \n\"Sophora\",\n\"Spartium\",\n\"Spathionema\",\n\"Spatholobus\",\n\"Sphaerolobium\",\n\"Sphaerophysa\",\n\"Sphenostylis\",\n\"Sphinctospermum\",\n\"Sphinga\",\n\"Spirotropis\",\n\"Stachyothyrsus\",\n\"Staminodianthus\",\n\"Stauracanthus\", \n\"Steinbachiella\", \n\"Stemonocoleus\",\n\"Stenodrepanum\",\n\"Stirtonanthus\",\n\"Stonesiella\",\n\"Storckiella\",\n\"Streblorrhiza\",\n\"Strongylodon\",\n\"Strophostyles\",\n\"Stryphnodendron\",\n\"Stuhlmannia\",\n\"Stylosanthes\",\n\"Styphnolobium\",\n\"Sulla\", \n\"Sutherlandia\",\n\"Swainsona\",\n\"Swartzia\",\n\"Sweetia\",\n\"Sylvichadsia\",\n\"Sympetalandra\",\n\"Tabaroa\",\n\"Tachigali\" (vč. \"Sclerolobium\"),\n\"Tadehagi\",\n\"Talbotiella\",\n\"Tamarindus\",\n\"Tara\", \n\"Taralea\",\n\"Tateishia\", \n\"Taverniera\",\n\"Templetonia\",\n\"Tephrosia\" (vč. \"Paratephrosia\"),\n\"Teramnus\",\n\"Tessmannia\",\n\"Tetraberlinia\",\n\"Tetrapleura\",\n\"Tetrapterocarpon\",\n\"Teyleria\",\n\"Thailentadopsis\", \n\"Thermopsis\",\n\"Thinicola\",\n\"Tibetia\",\n\"Tipuana\",\n\"Toxicopueraria\", \n\"Trifidacanthus\",\n\"Trifolium\",\n\"Trigonella\",\n\"Tripodion\",\n\"Trischidium\", \n\"Tylosema\",\n\"Uittienia\",\n\"Uleanthus\",\n\"Ulex\",\n\"Umtiza\",\n\"Uraria\",\n\"Urariopsis\",\n\"Uribea\",\n\"Urodon\",\n\"Vachellia\",\n\"Vandasina\",\n\"Vatairea\",\n\"Vataireopsis\",\n\"Vatovaea\",\n\"Vavilovia\",\n\"Vardesmum\", \n\"Vicia\",\n\"Vigna\",\n\"Viguieranthus\",\n\"Viminaria\",\n\"Virgilia\",\n\"Vouacapoua\",\n\"Vuralia\", \n\"Wajira\",\n\"Wallaceodendron\",\n\"Weberbauerella\",\n\"Wiborgia\",\n\"Wiborgiella\", \n\"Wisteria\" (vč. \"Rehsonia\"),\n\"Xanthocercis\",\n\"Xerocladia\",\n\"Xipotheca\",\n\"Xylia\",\n\"Zapoteca\",\n\"Zenia\",\n\"Zenkerella\",\n\"Zollernia\",\n\"Zornia\",\n\"Zuccagnia\",\n\"Zygia\" (vč. \"Marmaroxylon\")\n\"Zygocarpum\"\n\n"}
{"id": "258474", "url": "https://cs.wikipedia.org/wiki?curid=258474", "title": "Cabanes", "text": "Cabanes\n\nCabanes je město v comarce Plana Alta a provincii Castellón. V Cabanes v roce 2006 žilo 2600 obyvatel (dle Národního statistického institutu Španělska). Město leží poblíž staré římské cesty z druhého století, cesta se nazývá \"Via Augusta\".\n"}
{"id": "258476", "url": "https://cs.wikipedia.org/wiki?curid=258476", "title": "Rajka", "text": "Rajka\n\nRajka () je obec v Maďarsku ležící v župě Győr-Moson-Sopron. Obec se rozkládá v bezprostřední blízkosti Bratislavy u hranic se Slovenskem (asi 2 km jižně od městské části Čunovo a 5 km od Rusovcí).\n\nRajka leží na železniční trati 132 původně spojující Bratislavu a Szombathely, vybudované v posledních letech 19. století. Význam tratě začal upadat po rozdělení Uherska a přičlenění Bratislavy k Československu. Na počátku 21. století přes Rajku pořád jezdily vybrané mezistátní vlaky spojující Bratislavu s Budapeští, regionální vlaky z Bratislavy do Győru, stejně jako sezonní vlak do Splitu. Ke dni 12. 12. 2010 byl zrušen poslední přeshraniční spoj: pár nočních rychlíků 470/471 Amicus mezi Prahou a Budapeští. Spoje ze Slovenska byli zkráceny do stanice Bratislava-Petržalka, spoje z Maďarska byly ukončeny ve stanici Rajka. Jízdní řád na rok 2012 přinesl další omezení na slovenské části tratě, všechny osobní vlaky byly ukončeny již ve stanici Bratislava-Nové Mesto. Úsek mezi stanicemi Bratislava-Nové Mesto a Rajka si v současnosti zachovává význam pouze pro občasnou nákladní dopravu. Veřejnou osobní dopravu mezi Bratislavou a Rajkou nyní zabezpečuje autobusová linka 801 provozovaná Dopravním podnikem Bratislava.\n\nRajka má zhruba 3000 obyvatel, její národnostní složení je velmi bohaté. Kromě dominantních Maďarů tu žijí i Němci, Chorvaté, Češi, Židé a především Slováci. Počet slovenských obyvatel se začal zvyšovat v letech 2004–2007 a výrazně narostl po vstupu obou zemí do Schengenského prostoru. Rajka se tak stala aglomerací Bratislavy. V současnosti žije v Rajce až polovina obyvatel se slovenským občanstvím.\n\n"}
{"id": "258478", "url": "https://cs.wikipedia.org/wiki?curid=258478", "title": "Akta X", "text": "Akta X\n\nAkta X (v anglickém originále The X-Files) je americký sci-fi televizní seriál, poprvé byl vysílán na kanálu Fox 10. září 1993, v Česku byl poprvé vysílán na TV Nova. Poslední díl byl odvysílán 19. května 2002. Hlavní role hrají David Duchovny (zvláštní agent Fox Mulder) a Gillian Andersonová (zvláštní agentka Dana Scullyová).\n\nV březnu 2015 byl ohlášen návrat Akt X na obrazovky stanice Fox. Při premiéře 24. ledna 2016 se v hlavních rolích představili opět David Duchovny, Gillian Andersonová, Mitch Pileggi (zástupce ředitele Skinner) a William B. Davis (muž s cigaretou). Výkonným producentem a scenáristou je opět Chris Carter.\n\nAgenti řeší případy zařazené mezi tzv. Akta X, nevysvětlitelné případy související často s paranormálními jevy a s možnou existencí mimozemského života na planetě Zemi. Zároveň se snaží odhalit pravdu o vládním spiknutí, jehož cílem je skrýt pravdu o přítomnosti mimozemšťanů a možné kolonizaci planety.\n\nKomentář a titulky místa a času čte v českém znění v 1.–4. řadě Tomáš Čisárik, v 2.–4. řadě na VHS, v 5.–9. řadě v TV a v 9. řadě na DVD Vladimír Fischer. Titulky seriálu čte v 1.–4. řadě rovněž Tomáš Čisárik, ve 3.–4. řadě na VHS Bohdan Tůma, v 5.–9. řadě v TV Antonín Navrátil.\n\n\n"}
{"id": "258486", "url": "https://cs.wikipedia.org/wiki?curid=258486", "title": "Galen", "text": "Galen\n\nGalen nebo Galén může znamenat: \n\n\n\n"}
{"id": "258487", "url": "https://cs.wikipedia.org/wiki?curid=258487", "title": "Semjon Michajlovič Buďonnyj", "text": "Semjon Michajlovič Buďonnyj\n\nMaršál Sovětského svazu Semjon Michajlovič Buďonnyj (25. dubna 1883 Kozjurin, Ruské impérium – 26. října 1973 Moskva, Sovětský svaz) byl sovětský vojevůdce a legendární hrdina ruské občanské války, působil i jako velitel za Velké vlastenecké války. Je znám jako hrdina občanské války v Rusku a jako méně úspěšný sovětský vojevůdce během 2. světové války. Je pohřben v Moskvě u Kremelské zdi spolu s mnohými dalšími maršály Sovětského svazu.\n\nNarodil se ve vesnici Kozjurino v chudé rolnické rodině. V mládí pracoval v dělnických profesích, roku 1903 byl odveden ke 43. kozáckému pluku a sloužil v Mandžusku. V roce 1907 studoval Vyšší důstojnickou jezdeckou školu v Petrohradu, kde se účastnil poddůstojnického kurzu pro cvičitele koní, což hrálo v jeho další kariéře velkou roli. Po vypuknutí první světové války Buďonnyj bojoval nejprve v Evropě, později v Persii proti turecké armádě. Po Velké říjnové socialistické revoluci vstoupil do řad rodící se Rudé armády, kde se postupně vypracoval na velitele 1. jízdní armády. V jejím čele dokázal porazit Děnikinovo jezdectvo a obsadit Krym, ale v roce 1920 utrpěl porážku u Zamoscie při tažení do Polska.\n\nV lednu 1922 byl jmenován zástupcem velitele Severokavkazského vojenského okruhu, v srpnu 1923 se pak stal zástupcem hlavního velitele ozbrojených sil pro jezdectvo a od dubna 1924 působil ve funkci inspektora jezdectva. V roce 1932 absolvoval Frunzeho vojenskou akademii. V listopadu 1935 se stal prvním maršálem Sovětského svazu, spolu s Michailem Tuchačevským, Klimentem Vorošilovem, Alexandrem Jegorovem a Vasilijem Bljucherem a byl jmenován velitelem Moskevského vojenského okruhu. Období stranických a armádních čistek v letech 1937–38 přežil jako blízký Stalinův přítel bez obtíží, roku 1938 byl jmenován členem sovětské Hlavní vojenské rady. V době čistek také neblaze proslul jako člen vojenského tribunálu, který „soudil“ maršála Tuchačevského a 7 dalších vysoce postavených sovětských důstojníků. Tehdy i projevil své nedostatečné vzdělání ohledně moderního vojenství, když prohlásil: „Tuchačevského návrhy zavést ve velkém měřítku tanky do Rudé armády by pro nás byly velkou pohromou!“ Když Sovětský svaz napadl Finsko, stal se jedním z předních velitelů sovětských jednotek; jeho velení je považováno za jeden z důvodů katastrofálních výsledků Rudé armády v zimní válce, jelikož nedokázal vůbec pochopit moderní válečnictví, teorii ani praxi. V roce 1940 byl jmenován do funkce prvního náměstka lidového komisaře obrany, v témže roce se stal členem Ústředního výboru Komunistické strany Sovětského svazu.\n\nPo napadení Sovětského svazu Německem v roce 1941 se stal členem moskevského Hlavního stanu, kde byl ustaven jako velitel armádních záloh. 10. července 1941 byl jmenován velitelem nově vytvořeného Západního frontu a krátce nato pak velitelem jihozápadního strategického směru. Zde se ukázala jeho neschopnost reagovat na rychlé německé útoky a přizpůsobit se novým formám boje. I když měla jeho vojska nad nepřítelem na Ukrajině početní převahu (nicméně zastaralou techniku – tanky T-26, BT-7, BT-7M a T-28), nedokázala postupující Němce zastavit (byť to byla spíše chyba velitele Brjanského frontu Jerjomenka, který nedokázal zastavit postup Guderianovy 2. tankové skupiny). Proto byl odvolán a v září t. r. se stal velitelem Záložního frontu. V říjnu roku 1941 byl pověřen „důležitým“ posláním: řízením slavnostní přehlídky Rudé armády v Moskvě k výročí VŘSR, poté se stal zmocněncem vrchního velitele sovětské armády pro výstavbu záložních jednotek. Během roku 1942 zastával funkce velitele severokavkazského strategického směru a (od května) Severokavkazského frontu; v lednu roku 1943 byl jmenován nominálním velitelem jezdectva Rudé armády.\n\nRoku 1947 se stal náměstkem sovětského ministra zemědělství, přičemž měl na starosti obnovu chovu koní. V roce 1953 působil opět ve funkci inspektora jezdectva a roku 1954 byl jmenován náměstkem sovětského ministra obrany. V šedesátých a sedmdesátých letech se věnoval sepisování a vydávání svých pamětí. Zemřel 26. října roku 1973 v Moskvě.\n\nJe otázkou jestli skutečně v závěru jeho života došlo k tomuto známému dialogu, přesto odráží jeho velký vztah k jezdectvu po celý čas jeho života.\n\nNovinář: „Jakou úlohu může mít jezdectvo v příští válce?“<br>\nMaršál Buďonnyj: „Rozhodující!“\n\nŠlo o velmi hodného a přátelského člověka. Po stránce taktické, vskutku génius jezdectva, zvláště proti „bílým kozákům“ v občanské válce, kdy z první jízdní armády učinil vpravdě „dragounskou armádu“, to jest rychlé přesuny koňmo a při styku s nepřítelem sesednout a vést boj palbou z pušek a kulometů. Pro rychlost střelby, rychlé nabíjení. Proto byla jeho armáda přednostně vyzbrojována karabinami Mannlicher vz. 1895 a tačankami, lehkými bryčkami s ruským kulometem Maxim vz. 1910. Byly zavedeny kulometné eskadrony s těmito tačankami v hojném počtu, pro velikou rychlost přesunů, zaujetí palebného postavení a okamžitou připravenost k palbě. Tím byla nepřátelská jízda přinucena sesednout, jízdní útok tím pádem ztratil na intenzitě, jelikož kozáci byli neporazitelní „v sedle“ – se šavlí a píkou – zato však velmi špatně stříleli, a tudíž poté byli lehce poraženi. Zjištěno a vyslechnuto osobně na besedě ve Vlasiše u Moskvy (na osobní besedě se Semjonem Michailovičem v roce 1956 s frekventanty vyšších akademických kursů VPA V. I. Lenina)\n\n\n"}
{"id": "258491", "url": "https://cs.wikipedia.org/wiki?curid=258491", "title": "Sarkotesta", "text": "Sarkotesta\n\nSarkotesta (en: \"sarcotesta\") je měkký obal u semen některých nahosemenných rostlin (především cykasů, jinanu ale i dalších). Pod touto vrstvou je obvykle tvrdá sklerotesta (obdoba pecky), vrstva, která leží přímo v kontaktu se semenem. Některé druhy semen cykasů mají mezi sarkotestou a sklerotestou ještě třetí vrstvu, která pravděpodobně slouží k zadržování vody.\nV případě řady cykasů je obal semene (sarkotesta) jasně zbarven. Může sloužit jako potrava zvířat. Sarkotesta u zralých semen jinanu silně zapáchá.\n"}
{"id": "258495", "url": "https://cs.wikipedia.org/wiki?curid=258495", "title": "Viktor Frankl", "text": "Viktor Frankl\n\nViktor Emil Frankl (26. března 1905 Vídeň – 2. září 1997 Vídeň) byl rakouský neurolog a psychiatr, zakladatel existenciální analýzy a logoterapie.\n\nViktor Frankl se narodil ve Vídni v židovské rodině krátce poté, co se jeho rodiče do Vídně přistěhovali z Pohořelic u Brna. Jeho otec byl státní úředník.\n\nVystudoval medicínu na Vídeňské univerzitě, během studia se specializoval na neurologii a psychiatrii. Od nadšení ze Sigmunda Freuda a jeho redukce člověka na bytost ovlivňovanou více či méně skrytými sexuálními impulzy „přešel“ ke škole Freudova oponenta Alfreda Adlera, ovšem ani s jeho výkladem člověka nebyl spokojen dlouho. Když začal po skončení studia pracovat jako psychiatr ve Vídni a pomáhal bu­dovat síť poraden po celém Rakousku zachváceném krizí, začal přicházet k názoru, že terapii je třeba vést do hlubších a duchovnějších sfér, má-li být běžnému člověku se všemi jeho starostmi užitečná.\n\nTvrdil, že přestal poslouchat své učitele a naučil se naslouchat svým pacientům a učit se od nich. Pracoval také v poradně pro mládež, kde se mj. zabýval problémem sebevražd při vydávání vysvědčení.\n\nRoku 1937 si založil soukromou praxi, specializovanou na neurologii a psychiatrii.\n\nV roce 1938, když Rakousko obsadili Němci, musel kvůli židovskému původu přestat léčit „árijské\" pacienty. Ač­koli mohl mladý Frankl uprchnout do zahraničí, zůstal kvůli svým blízkým, kteří povolení vycestovat nedostali. \n\nV roce 1940 začal pracovat v Rothschild Hospital, kde vedl neurologické oddělení. Šlo o jedinou nemocnici ve Vídni, ve které tehdy byli ještě přijímání i Židé. Jeho lékařské diagnózy v několika případech zachránily nemocné před eutanazií podle nacistického programu.\n\nV prosinci 1941 se oženil s Tilly Grosser. V roce 1942 byl odeslán do koncentračního tábora. V průběhu války byl vězněn v Terezíně, Osvětimi a Türkheimu. Za pobytu v koncentračních táborech se mu začaly rýsovat hlavní myšlenky logoterapie. Organizoval tajná setkání a přesvědčoval spoluvězně, že budou-li mít pro co žít, přežijí. On sám myslíval na svou odbornou práci a promýšlel rukopis své knihy.\n\nKdyž se vrátil z koncentračních táborů, zjistil, že nejbližší členové jeho rodiny válku nepřežili. Jeho otec zemřel v Terezíně, jeho matka a bratr v Osvětimi, jeho žena zahynula v táboře Bergen-Belsen. Holokaust tak z jeho nejbližších přežila jen jeho sestra, která se zachránila emigrací do Austrálie.\n\nJeště v roce 1945 sepsal knihu A přesto říci životu ano.\n\nO rok později začal vést neurologickou kliniku ve Vídni, kde pracoval až do roku 1971.\n\nV roce 1947 si vzal svou druhou ženu, Eleonoru Katharinu Schwindt. Byla to katolička, a tak manželé chodili jak do kostela, tak do synagogy, a slavili jak Vánoce, tak chanuku. Měli spolu dceru Gabrielu, která se stala dětskou psycholožkou.\n\nV roce 1955 získal titul profesora neurologie a psychiatrie na vídeňské univerzitě. Založil také Rakouskou lékařskou společnost pro psychoterapii. V roce 1961 se stal hostujícím profesorem na Harvardově univerzitě, ale přednášel a vedl semináře na řadě dalších univerzit po celém světě. Obdržel 29 čestných doktorátů.\n\nPublikoval 39 knih, které byly přeloženy do 40 jazyků. Jeho američtí příznivci koncem 70. let založili v Berkeley Logoterapeutický institut (\"Viktor Frankl Institute of Logotherapy\").\n\nZemřel na srdeční selhání ve věku 92 let.\n\nViktor Frankl vystihl lidskost člověka, jeho logoterapie vidí v člověku bytost hledající smysl a reaguje na volání po smyslu, které dnes nezaslechnuto zanikne. Jsou tři možnosti, jak dát životu smysl:\n\nFranklovi je dále připisován termín nedělní neuróza. Jde o formu úzkosti, která je výsledkem vědomí životní prázdnoty po skončení pracovního týdne. Demonstruje se pocitem nespokojenosti, který pramení z existenčního vakua a absence smyslu, a ústí do stavu nudy, apatie a prázdnoty. Člověk je v tomto stavu cynický, postrádá směr a pochybuje o smyslu většiny svých životních aktivit.\n\nFrankl je duchovním otcem myšlenky, podle níž by socha Svobody na východním pobřeží Spojených států měla být doplněna sochou Zodpovědnosti na pobřeží západním\n\n\n\n\n"}
{"id": "258498", "url": "https://cs.wikipedia.org/wiki?curid=258498", "title": "Kurt Weill", "text": "Kurt Weill\n\nKurt Julian Weill (2. března 1900, Dessau – 3. dubna 1950, New York) byl německý hudební skladatel působící od 20. let 20. století až do své smrti. Byl také skvělým hudebním učitelem a dirigentem.\n\nKurt Weill vyrůstal v nábožensky založené židovské rodině. Několik děl napsal již před svými 20. narozeninami (písňový cyklus \"Ofrahs Lieder\", smyčcový kvartet a několik skladeb pro orchestr), hudební kompozici studoval u Ferrucia Busoniho v Berlíně, kde složil také svou první symfonii. Ačkoliv měl s tímto raným dílem, inspirovaným Gustavem Mahlerem, Arnoldem Schoenbergem a Igorem Stravinským (stejně jako např. jeho smyčcové kvarteto op. 8) poměrně velký úspěch, spíše ho lákalo komponování vokální hudby a hudby pro divadlo. Jeho hudba pro divadlo a jeho písně byly velice oblíbeny u širší německé veřejnosti na konci dvacátých a na počátku třicátých let 20. století. Jeho dílo obdivovali i takoví velikáni jako Alban Berg, Alexandr von Zemlinsky, Darius Milhaud nebo Stravinskij, ale mělo samozřejmě i své odpůrce. Mezi ně patřil např. Arnold Schoenberg nebo Anton Webern.\n\nS herečkou Lotte Lenyovou se seznámil v roce 1924. V roce 1926 uzavřeli sňatek a po rozvodu v roce 1934 se znovu vzali v roce 1937. Lotte svého muže velice obdivovala a podporovala. Má také velkou zásluhu o znovuobjevení jeho díla po jeho smrti.\n\nJeho nejlepší prací je opera \"Die Dreigroschenoper\", která vznikla v roce 1928 ve spolupráci s dramatikem Bertoltem Brechtem. Jedná se o přepracování \"Žebrácké opery\" Johna Gaye. Tato slavná opera obsahuje i jeho nejslavnější píseň, hit své doby \"Mackie Messer\". Ačkoliv byla spolupráce s Brechtem velmi úspěšná, oba umělci se rozešli v roce 1930 pravděpodobně kvůli rozdílnému politickému názoru.\n\nV březnu roku 1933 se Weill rozhodl opustit nacistické Německo kvůli svému židovskému původu. Nacisté později uvádění a rozšiřování jeho děl zakázali a zapříčinili tím i to, že jeho vrcholné dílo \"Vzestup a pád města Mahagonny\" (1929) nebylo uvedeno. Weil se rozhodl odjet do Paříže. Zde zkomponoval svůj vrcholný a nejznámější balet \"Sedm smrtelných hříchů\". V roce 1934 dokončil své poslední čistě orchestrální dílo – \"Druhou symfonii\", která byla poprvé uvedena v Amsterdamu a v New Yorku pod vedením Bruno Waltera.\n\nV roce 1935 emigroval do Spojených států amerických, kde setrval až do své smrti. Navštívit Spojené státy byl jeho dlouholetý sen. V tomto novém světě viděl neuvěřitelnou svobodu a věřil, že jsou právě Spojené státy tím správným místem pro život. Když ho parník přepravil do New Yorku, rozhodl se, že na svůj německý život zcela zapomene. Hodně svých prací napsaných v Německu na základě tohoto svého rozhodnutí zničil a s Němci se přestal stýkat a psát si s nimi. Výjimkou byli jeho milovaní rodiče, kteří emigrovali do Izraele.\n\nDílo, které vytvořil v USA je často považováno za dílo nižší úrovně než hudba vytvořena v Německu. Přesto je tato tvorba pro hudbu 20. století významná. Mezi díla vytvořená v USA patří \"Temná dáma\" nebo \"Milostný život\", která jsou považována za důležité mezníky v historii americké hudby. Spolupracoval s mnoha vlivnými spisovateli, jako byl Maxwell Anderson, Ira Gershwin a napsal dokonce i filmovou partituru pro Fritze Langa You and Me (1938) . Weill se po celé období kdy pobýval v USA snažil objevit nový způsob, jak tvořit novou americkou operu, což bylo jak komerčně, tak umělecky velice prospěšné.\n\nKurt Weill zemřel v New Yorku 3. dubna 1950 těsně po svých 50. narozeninách.\n\n\n"}
{"id": "258504", "url": "https://cs.wikipedia.org/wiki?curid=258504", "title": "VMware", "text": "VMware\n\nNázev VMware se vztahuje k americké firmě VMware, Inc., ale zároveň také k produktu této společnosti VMware Workstation, sloužícího pro virtualizaci jednoho nebo i více počítačů na jednom hostitelském stroji.\n\nSpolečnost se 6. srpna 2008 stala členem Linux Foundation.\n\nVMware, Inc. je vývojářem proprietárního virtualizačního softwaru pro počítače založené na architektuře x86, jako je VMware Workstation nebo VMware ESX Server. Společnost má pobočky v Palo Alto (USA - Kalifornie), San Francisku a Bangalore (Indie). Program VMware lze používat na hostitelských platformách Microsoft Windows, Linux a Mac OS X (Apple Macintosh).\n\nNázev VMware je obchodní známkou společnosti VMware, Inc. a písmena „VM“ zde značí virtuální stroj (Virtual Machine).\n\n\n\n\nVMware nabízí také serverové řešení pro virtualizaci:\n\n\nSpráva VMware Infrastructure probíhá pomocí webového rozhraní nebo pomocí nástrojů VMware ACE apod.\n\n\nVMware Inc. nazývá fyzický počítač, který vykonává veškeré operace, jako „hostitelský počítač“ a operační systémy, které se dělí o prostředky hostitelského počítače, jako hosty. Tato terminologie se týká obou řad produktů (tj. serverových i desktopových řešení).\n\nJako emulátor, VMware software poskytuje hostům kompletní sadu virtualizovaného hardwaru počínaje procesorem, pamětmi, přes grafické adaptéry až po síťové karty a ovladače disků.\n\nDíky tomu jsou virtuální stroje VMware snadno přesunutelné mezi různými hostitelskými počítači, protože každý vypadá pro hosta velmi podobně. V praxi to znamená, že administrátor systému může pozastavit operaci prováděnou virtuálním strojem, zkopírovat ho na jiný, např. výkonnější hostitelský počítač a pokračovat tam, kde skončil. Popřípadě, pro nejvyšší řadu produktu je k dispozici funkce nazývaná VMotion umožňující přenášet pracující hostující stroj mezi počítači se shodnou konfigurací, ale různým fyzickým hardwarem, sdílejícími společné SAN.\n\nNicméně, na rozdíl od klasických emulátorů, jako je Virtual PC pro PowerPC Macintosh počítače, VMware neemuluje instrukční sady pro hardware, který není fyzicky shodný. Problémy nastávají v okamžiku, kdy přenášíme virtuální stroj mezi hostitelskými počítači používajícími různé instrukční sady (například mezi procesory Intel a AMD), nebo mezi počítači s různými počty CPU.\n\nBalíček VMware Tools přidává ovladače a nástroje pro vylepšení grafického výkonu pro různé hostující operační systémy. Balíček také nabízí jistá propojení hostitelského a hostujícího systému, jako je sdílení adresářů a souborů, podpora Plug-and-play zařízení, synchronizace systémového času, kopírování a vkládání pomocí schránky mezi systémy. VMware Tools jsou dostupné pro hostující systémy Microsoft Windows, Linux, Sun Solaris, FreeBSD, a Novell NetWare.\n\nVMware nabízí také nástroje umožňující tzv. dual-boot, který používá jednu část disku (partition) pro hostitelský systém a další pro hostující systém. Je však nutné dát si pozor na problémy s konfigurací, protože hostující systém může očekávat jinou, než simuluje VMware.\n\n\n"}
{"id": "258505", "url": "https://cs.wikipedia.org/wiki?curid=258505", "title": "SD – Kolejová doprava", "text": "SD – Kolejová doprava\n\nSD - Kolejová doprava, a.s. (VKM: SDKD), dceřiná společnost Severočeských dolů a.s., je český železniční dopravce, provozující železniční nákladní dopravu především na vlečkách, ale též na síti Správy železnic. Společnost je zároveň provozovatelem dráhy na některých vlečkách. Sídlem společnosti jsou Tušimice, k 31. červenci 2013 měla 591 zaměstnanců.\n\nSpolečnost vznikla zápisem do obchodního rejstříku dne 7. listopadu 2001. Jejím zakladatelem a jediným akcionářem je důlní společnost Severočeské doly, která do nově vzniklé společnosti vyčlenila své železniční aktivity.\n\nŽelezniční doprava je společností SDKD zajišťována ve dvou provozech: Ledvice a Tušimice.\n\nProvoz Ledvice má na starosti především posun s uhelnými soupravami v úpravně uhlí Ledvice. To znamená přístavbu prázdných vozů k nakládce, posun při nakládce pod násypkami a odsun naložených souprav od násypek na odjezdové koleje. Pro tento účel jsou v tomto provozu využívány pouze lokomotivy nezávislé trakce. Dále je zajišťován provoz na vlečce elektrárny Ledvice.\n\nTento provoz má na starosti nejen posun, ale i vozbu vlaků. Základem posunovací služby je podobně jako v Ledvicích servis při nakládce uhlí na úpravně uhlí Tušimice. Zároveň pak společnost zabezpečuje vozbu vlaků mezi Tušimicemi a stanicí Březno u Chomutova na síti SŽDC a přepravu uhlí pro elektrárny Prunéřov po tzv. Kadaňsko-tušimické dráze. Zároveň dopravuje soupravy s vápencem pro odsíření elektrárny Tušimice II, samotné energetické uhlí je pak do této elektrárny přepravováno pomocí pásových dopravníků. Od dubna 2004 společnost zajišťuje též provozování drážní dopravy na vlečce elektráren Prunéřov, které bylo převzato od společnosti OKD, Doprava. Traťové koleje z Tušimic do Prunéřova i Března jsou elektrizovány, takže v traťové službě zde SDKD nasazuje elektrické lokomotivy. Dieselové lokomotivy jsou pak provozovány pro posun, neboť ne všechny koleje na provozovaných vlečkách jsou elektrizovány.\n\nKromě výše jmenovaného jezdí místní lokomotivy i na jiných výkonech po tratích SŽDC, po boku firmy ČD Cargo tak vozí ledvické uhlí do Elektrárny Mělník, zajíždí do Berouna pro vlaky se štěrkem a vápencem aj.\n\nPro posun v obou provozech jsou určeny motorové lokomotivy těchto řad:\n\nDále jsou provozovány elektrické lokomotivy následujících řad:\n\nZákladem parku železničních vozů jsou samovýsypné vozy řady Falls (Wap), kterými je zabezpečován návoz uhlí do elektráren Prunéřov a Mělník. Kvůli nedostatku vlastních vozů si firma často pronajímá i vozy stejné řady od ostatních provozovatelů. Dále společnost vlastní po několika kusech další vozy pro různé účely.\n\n"}
{"id": "258514", "url": "https://cs.wikipedia.org/wiki?curid=258514", "title": "Strana ruské obrody", "text": "Strana ruské obrody\n\nStrana ruské obrody (rusky \"Партия возрождения России\") je malá ruská politická strana. Vznikla oddělením od Komunistické strany RF. Program strany je sociálně demokratický a středo-levicový. \n"}
{"id": "258515", "url": "https://cs.wikipedia.org/wiki?curid=258515", "title": "Pyxis", "text": "Pyxis\n\nPyxis (řecky πυχίς, plurál: \"pyxidy\") je většinou okrouhlá starověká řecká schránka na kosmetické nebo toaletní potřeby. Zpočátku bývala vybavena víčkem. V keramickém provedení se tento tvar objevuje již v době bronzové, největší popularity však dosáhl v attické keramice od poloviny 5. století př. n. l. Vedle keramických byly vyráběny také kamenné nebo slonovinové pyxidy.\n\n"}
{"id": "258516", "url": "https://cs.wikipedia.org/wiki?curid=258516", "title": "Zweitfrau", "text": "Zweitfrau\n\nZweitfrau je vídeňská rocková skupina založená v roce 2004.\n\n\n\n"}
{"id": "258517", "url": "https://cs.wikipedia.org/wiki?curid=258517", "title": "Sklerotesta", "text": "Sklerotesta\n\nSklerotesta je nejvnitřnější obal semene cykasů a některých dalších nahosemenných rostlin ležící obvykle pod měkkou vrstvou zvanou sarkotesta.\n\n"}
{"id": "258525", "url": "https://cs.wikipedia.org/wiki?curid=258525", "title": "Píchoš Woodův", "text": "Píchoš Woodův\n\nPíchoš Woodův (\"Encephalartos woodii\") je druh cykasu z čeledi zamiovité (\"Zamiaceae\"). Jedná se o jednu z nejvzácnějších rostlin světa, která ve volné přírodě již vymřela. I z tohoto důvodu patří k nejdražším, pokud je vůbec možné je získat. Několikacentimetrové odnože stojí desítky tisíc dolarů.\n\nJméno obdržel po Johnu Medley Woodovi, kurátorovi botanické zahrady v Durbanu a řediteli \"Natal Government Herbarium\", který objevil jediný existující strom a přesadil jej do Durbanu.\n\nWood popsal nalezený strom jako variantu druhu \"Encephalartos altensteinii\" (\"Encephalartos altensteinii var. bispinna\"). V roce 1908 byl strom popsán jako samostatný druh anglickým zahradníkem Henry Sanderem.\n\nStrom pochází z Jižní Afriky, z lesa \"Ngoya Forest\". V roce 1907 byl v přírodě nalezen pouze jeden samčí strom, který byl přemístěn do botanické zahrady. Z jeho odnoží pocházejí všechny současné rostliny ve světových sbírkách. Ty jsou také pouze samčího pohlaví. Semena této rostliny tedy neexistují.\n\nMnožení této rostliny proto probíhá dvěma způsoby:\n\n\nPíchoš Woodův ve volné přírodě vyhynul. Je proto zapsán na hlavním seznamu CITES I, který kontroluje obchod s ohroženými druhy.\n\n\n"}
{"id": "258526", "url": "https://cs.wikipedia.org/wiki?curid=258526", "title": "Osecký klášter", "text": "Osecký klášter\n\nKlášter Osek je bývalý cisterciácký klášter v Oseku u Duchcova pod Krušnými horami. Původně románsko-gotický klášter z 13. století (křížová chodba, kapitulní síň s originálním pulpitem) byl přestavěn za účasti Octavia Broggia do dnešní podoby vrcholně barokního areálu. Jeho součástí je kostel Nanebevzetí Panny Marie, budovy starého a nového konventu, prelatura s hodinovou věží a hospodářské budovy. Areál kláštera je od roku 1995 národní kulturní památkou.\n\nPrvním zakladatelem kláštera byl jistý Milhost, který ke konci 12. století oslovil bavorský klášter Waldsassen a mnichům nabídl statek Mašťov. Vše nasvědčuje tomu, že Milhost nadále pobíral část výnosu z klášterního zboží a po šesti letech nešťastné mnichy z Mašťova vyhnal. Vyhnancům poskytl azyl Slávek z rodu Hrabišiců (nejvyšší komorník krále Přemysla Otakara I.) a přibližně v roce 1197 je usadil ve svém Oseku. Postupem času Slávkovi potomci Osek zcela přenechali mnišskému řádu, a přestěhovali se na nově vybudovaný hrad Rýzmburk.\nOchranu oseckému klášteru přislíbil i sám panovník Přemysl Otakar I. a papež Inocenc III.\n\nKaždý cisterciácký klášter má svou „rodovou linii“, vedoucí zpět až k původní cisterciácké komunitě v Citeaux. V případě Oseka tato linie vypadá následovně:\n\nCiteaux – Morimond – Kamp – Volkenroda – Waldsassen – Mašťov/Osek\n\nVe třicátých letech 13. století se stal opatem vnuk zakladatele, také Slávek. Klášter získával nové statky, horečně se budovalo, a osečtí cisterciáci se dokonce pokusili o vlastní filiaci v Nížkově. Filiace se nezdařila a v době povstání kralevice Přemysla proti otci klášter doplatil na příslušnost k rýzmburskému zakladatelskému rodu. Straníkem krále Václava I. byl totiž i bratr opata Slávka Boreš z Rýzmburka, který porazil Přemysla v bitvě u Mostu. Horkokrevný mladík se poté pomstil vypleněním kláštera v Oseku. Po královském smíření se klášter z újmy rychle vzpamatoval a začal opravovat poškození a také dále rozšiřovat svůj majetek. Boreš z Rýmburka se roku 1260 zúčastnil českouherské bitvy u Kressenbrunnu a tam ukořistil pro klášter vzácnou relikvii – ostatek sv. Jana Křtitele. V sedmdesátých letech třináctého století se Boreš zřejmě podílel na vítkovském povstání proti králi a klášter se opět dostal do potíží. V době po smrti krále Přemysla Otakara II. celý konvent po dalším drancování na tři roky odešel do Míšně, aby za vlády Václava II. opět zažil dobu hospodářské prosperity a míru.\n\nJan Lucemburský na základě již předchozích panovnických snah učinil osecký klášter klášterem královským a až do husitských válek se cisterciákům dařilo zachovat majetek a klid na svém území. V červenci roku 1421 husitská vojska Pražanů klášter dobyla a vypálila. Mniši naštěstí situaci předvídali a včas vyhledali útočiště v míšeňském klášteře Altzella.\n\nPokračováním kláštera byl návrat cisterciáků zhruba v polovině 15. století. Šlo o období permanentních problémů, které se stupňovaly. V roce 1579 zemřel opat Baltazar a administrátorem kláštera se stal Ondřej Wiedemann, opat v Sedlci a na Zbraslavi. O rok později bylo osecké opatství zrušno papežem na návrh Rudolfa II. a jeho majetek přešel do správy pražské arcibiskupské konsistoře. Osečtí mniši byli nuceni odejít na Zbraslav. Arcibiskup Karel z Lamberka si klášter velmi oblíbil a často a rád v něm pobýval. Dokonce se pokusil jej natrvalo přičlenit k arcibiskupským majetkům. Dokonce za tím účelem nechal zničit klášterní archiv, dokumentující, co všechno si mohou cisterciáci v případě obnovy kláštera nárokovat. Jednomu z klášterních písařů se povedlo uchránit před spálením tzv. Codex Damascus, tedy rukopisný kopiář všech pro klášter důležitých listin. Takže Lamberkova snaha vyšla naprázdno. \n\nK obnově klášterního života v Oseku došlo až v roce 1626, o což se velmi přičinil pražský arcibiskup Jan Lohelius. Ten byl mimo jiné veden snahou odčinit barbarský přístup svého předchůdce Karla z Lamberka. K volbě nového opata mohlo být přikročeno až v roce 1650. U kostela Nanebevzetí Panny Marie byla v letech 1726–1732 uspořádána terasovitá zahrada s plastikami I. Reichmana a vybudován i barokní pavilon.\n\nAreál velkoryse přestavěl Octavio Broggio. Za josefinských reforem hrozilo klášteru zrušení, tehdejší opat Mauritius Elbel však dokázal fungování kláštera uhájit. Za opatů Elbela a Venusiho také došlo k některým dalším úpravám v areálu kláštera (opat Elbel dal např. vymalovat do současné podoby velký sál v opatství), k rozšiřování klášterních sbírek a podporování vědecké práce členů konventu. V klášteře tehdy působila celá řada hudebně nadaných mnichů. Například Jakob Trautzl, Nivard Sommer či Joachim Cron. Za opata Zahrádky byla obnovena klášterní nemocnice.\n\nZa druhé světové války byl opat Scharnagl donucen nacisty k odprodeji části klášterního hospodářství. Scharnglův nástupce, opat Eberhard Harzer byl po skončení války internován a připravoval se jeho odsun do Německa. Spolu s ním bylo uvězněno několik dalších mnichů, kteří byli brutálně vyslýcháni s cílem prokázat jim kolaboraci s nacisty. Ač jim nic prokázáno nebylo, byli určeni na nucenou práci v uhelných dolech v okolí Oseka (klášterní provizor Dionýsius Heger během důlních prací tragicky zahynul). Opat Harzer se pokusil klášter udržet v chodu tím, že jmenoval převorem českého cisterciáka, P. Zikmunda Jana Kapice, který byl za války nacisty perzekvován. P. Kapic měl rovněž být národním správcem klášterního majetku. Tato snaha vyšla naprázdno a P. Kapic se pouze stal administrátorem oseckého děkanství (v roce 1947 jej zde doplnil Lužický Srb, P. Mickel, O.Cist.). Po roce 1948 byl přeložen do Bíliny. Z českých cisterciáků se v blízkosti kláštera udržel pouze P. Nivard F. Krákora, O.Cist., který spravoval až do své smrti v roce 1975 farnost Mariánské Radčice. \n\nP. Mickel po roce 1948 působil ve farnostech Vtelno, Vysočany a Židovice a později v Hrobu. V 60. letech byl několik let ve vězení, a na sklonku života byl opět administrátorem farnosti Vtelno. Zemřel v roce 1980. \n\nDo oseckého kláštera byli v roce 1946 na základě dohody cisterciáků a diecéze povoláni salesiáni. Cisterciáci, většinou německé národnosti, byli postupně odsunuti do Německa. Salesiáni (kněží, klerici, asistenti a koadjutoři) zde působili jako kaplani v duchovní správě, především na inkorporovaných cisterciáckých farách. Současně však zde založili pro celou českomoravskou salesiánskou inspektorii \"institutum theologicum\" pro vlastní bohoslovce, jejichž počet brzy přesáhl 45. V roce 1950 pak jejich činnost v Oseku z důvodu zákazu v rámci Akce K skončila a oseckému klášteru nastala další etapa vývoje, protože zde byl zřízen internační tábor pro řeholníky.\n\nPozději zde byly internovány řeholní sestry. Některé jsou pochovány na oseckém hřbitově. Sestry zde ještě v devadesátých letech dvacátého století po určitou dobu žily, ač do kláštera se již vrátili opět cisterciáci.\n\nKlášter měl své inkorporované farnosti, v nichž už dnes cisterciáčtí kněží nepůsobí. Byly to: \n\nPo roce 1990 se začalo s obnovou cisterciáckého působení v klášteře. Postupně se zde vystřídalo několik řeholníků a řeholních kandidátů. V roce 2007 bylo v opatském kostele poprvé po několika desetiletích udíleno kněžské svěcení. V roce 2008 tvořili komunitu dva cisterciáci – opat Jindřich Bernhard Thebes O. Cist. a P. Charbel J. Schubert O.Cist. Od září 2008 se opat přestěhoval do hospicu Goppeln v Německu, kde 27. března 2010 zemřel, a P. Charbel byl přemístěn do jednoho z klášterů v Rakousku. V současné době tedy není v klášteře mnišská komunita, funguje pouze společenství oblátů kláštera.\n\nNa přelomu let 2013/2014 byl klášter svěřen řádem do užívání litoměřické diecéze s tím, že se do něj mohou mniši kdykoliv vrátit.\n\nV rámci Programu záchrany architektonického dědictví bylo v letech 1995-1996 na opravu památky čerpáno 10 300 000 Kč.\n\nBudovy konventu jsou rozděleny na \"Starý konvent\" a \"Nový konvent\". Starý konvent byl vybudován v letech 1225–1250. Je tvořen gotickou kapitulní síní a křížovou chodbou se studniční kaplí. V kapitulní síni je dochován unikátní gotický kamenný otáčecí pulpit. Nový konvent byl vybudován v letech 1705–1708. V 1. patře se nachází bohatě zdobený slavnostní sál. K Novému konventu přiléhá zahrada s gloriety.\n\nVěže kostela Nanebevzetí Panny Marie jsou bez zvonů, pouze v centrální věži se nachází zvon z roku 1489 s českým nápisem gotickou minuskulí. Ve zvononosné konstrukci je prázdné místo po dvou jiných zvonech. V boční lodi chrámu je pozdně gotická soška Panny Marie. V roce 2009 se slavilo 800 let od posvěcení kostela. Hlavním bodem oslav byla Mše svatá v sobotu 15. srpna 2009, jíž celebroval litoměřický biskup Jan Baxant. V roce 2010 zemřel v Goppelnu v Německu osecký opat Jindřich Bernhard Thebes, a 7. dubna toho roku byl pohřben do hrobky klášterního kostela.\n\nPrelatura byla zbudovaná po roce 1710. Ve střední části má bránu a hodinovou věž v ose hlavního vstupu do kláštera. V patře nad hodinami se na dřevěné konstrukci, která byla před nedávnem restaurována firmou Perner, nachází celkem čtyři zvony, přičemž každý byl vyroben jiným zvonařem:\nV 19. století je zde doložen ještě zvon od Jana Jiřího Kühnera, dnes nezvěstný. Nad zvony se ve zdvojené lucerně nacházejí nad sebou dva cymbály, rozeznívané hodinovým strojem.\n\nVstupní část kláštera souvisí s hospodářskými budovami, které zahrnují tzv. Panský dům (zde zřejmě v minulosti sídlila klášterní hospodářská správa), někdejší stáje a dílny a klášterní pivovar. Ten byl obnoven v roce 2014 a zde uvařené pivo je dodáváno do pohostinství v Oseku a v blízkém okolí. Vedle \"Panského domu\" se rovněž nachází kaple sv. Kateřiny a Barbory, původně součást klášterního špitálu.\n\n\n\n\n"}
{"id": "258527", "url": "https://cs.wikipedia.org/wiki?curid=258527", "title": "Boby na Zimních olympijských hrách 1928", "text": "Boby na Zimních olympijských hrách 1928\n\nNa II. Zimních olympijských hrách se závodilo, podobně jako před čtyřmi lety, v soutěži čtyřbobů. Závodištěm byla 1.570 metrů dlouhá dráha Bobsleigh-Run, která měla převýšení 120 metrů a 16 zatáček. Mezinárodní bobová federace FIBT se rozhodla zavést styl jízdy zvaný «ventre à terre», při kterém posádka leží na bobu směrem dopředu. Podobně jako roku 1924, i v St. Moritzu bylo povoleno absolvovat závody se čtyřčlennou nebo pětičlennou posádkou. Všechny posádky pak závody absolvovaly s maximálně možným počtem povolených závodníků. Již však následujícího roku byl styl «ventre à terre» kvůli bezpečnosti závodníků zakázán a navíc bylo nově nařízeno absolvovat závody s přilbou.\n\nPosádky měly původně podle rozpisu absolvovat čtyři jízdy, ale díky oblevě a následným posunům v olympijském programu byly nakonec odjety pouze dvě jízdy. Prvá dvě místa obsadily posádky ze Spojených států a potvrdily tak své výborné tréninkové časy. Na třetím místě skončili bobisté Německa a získali tak pro svou zemi historicky první olympijskou medaili ze zimních her. Obě původně přihlášené posádky z Československa odřekly svoji účast na olympiádě a složily odstupné. První bob Rakouska při své druhé jízdě ztratil jednoho člena posádky a byl diskvalifikován. Z 25 původně přihlášených posádek jich tak bylo klasifikováno 22.\n\nAmerický bobista William Fiske se stal nejmladším mužským vítězem na zimních olympijských hrách se svým věkem 16 let a 260 dní. Tento primát mu vydržel až do roku 1992, kdy ho překonal finský skokan Toni Nieminen, který byl v době svého olympijského vítězství o jeden den mladší.\n\nČlen posádky prvého bobu Spojených států, Jennison Heaton, získal ke stříbru z bobů i zlato ve skeletonu a stal se jedním z nejúspěšnějších sportovců těchto her.\n"}
{"id": "258528", "url": "https://cs.wikipedia.org/wiki?curid=258528", "title": "Karusel", "text": "Karusel\n\nKarusel může být:\n\n\n"}
{"id": "258530", "url": "https://cs.wikipedia.org/wiki?curid=258530", "title": "Stamnos", "text": "Stamnos\n\nStamnos (řecky στάμνος, σταμνίον, plurál: \"stamnoi\") je širší starověká řecká nádoba baňatého nebo kulovitého tvaru s krátkým širokým krkem a dvěma malými vodorovnými uchy. Tvar se vyskytuje po dobu 5. století př. n. l., přičemž se postupně zeštíhluje. Sloužil především k uskladňovacím účelům, a to jak pro tekutiny, tak pro ovoce nebo pokrmy.\n\n"}
{"id": "258533", "url": "https://cs.wikipedia.org/wiki?curid=258533", "title": "USS Yorktown (CV-5)", "text": "USS Yorktown (CV-5)\n\nUSS \"Yorktown\" (CV-5) byla letadlová loď Námořnictva Spojených států, která působila ve službě v letech 1937–1942. Jednalo se o vedoucí loď stejnojmenné třídy. Také byla prvním velkým americkým plavidlem tohoto typu, které bylo od počátku stavěno jako letadlová loď.\n\nStavba \"Yorktownu\" byla zahájena 21. května 1934 v loděnicích Newport News Shipbuilding v Newport News ve Virginii. Vzhledem k tomu, že tempo stavby nebylo v mírových dobách nikterak vysoké, mohla být loď spuštěna na vodu až 4. dubna 1936. O rok a půl později, 30. září 1937, byla již zcela dokončena a zařazena do služby v US Navy. Jednalo se o moderní loď, při její konstrukci byly využity zkušenosti získané provozem starších letadlových lodí.\n\nMírová služba lodi \"Yorktown\" se omezovala na zkušební a cvičné plavby a před vstupem USA do války pobývala na východním pobřeží Spojených států amerických.\n\nKdyž japonským útokem na Pearl Harbor 7. prosince 1941 začala válka i v Tichomoří, byl \"Yorktown\" jednou z pouhých tří amerických letadlových lodí, které bylo možno v krátké době nasadit do bojových operací v Pacifiku. Není proto divu, že jeho vytížení bylo značné.\n\nZačátkem ledna 1942 se \"Yorktown\" spolu se sesterskou lodí USS \"Enterprise\" účastnil nájezdů na ostrovy Wake, Jaluit, Makin a další, kde jejich letadla napadala japonská postavení a letiště. V únoru se účastnil leteckých útoků na nepřátelské pozice na Marshallových ostrovech.\n\nKoncem dubna téhož roku byl \"Yorktown\" s letadlovou lodí USS \"Lexington\" poslán do Korálového moře, kde měl čelit hrozbě japonské invaze v přístavu Port Moresby na Nové Guineji. Počátkem května došlo ke tvrdé bitvě se svazem japonských letadlových lodí, jež se do dějin zapsala jako úplně první, ve které bojovala výhradně letadla z palub letadlových lodí. Američané sice po tvrdých bojích invazi zabránili, ale zaplatili vysokou cenu. Obě lodě byly vystaveny tvrdým útokům japonských bombardérů. \"Lexington\" byl potopen a \"Yorktown\" natolik poškozen, že si Japonci byli jistí, že se během několika okamžiků potopí. Pomalu plující a ve velmi špatném stavu nacházející se \"Yorktown\" se však 27. května objevil v Pearl Harboru. Odhadovaná doba, potřebná na opravu, byla pět měsíců. Na to ale nebyl čas. Američané stáli před další hrozbou. Japonci měli v úmyslu začátkem června 1942 zaútočit na atol Midway a každá letadlová loď měla nyní cenu zlata. \"Yorktown\" byl během tří dnů provizorně opraven a 1. června už spěchal na místo utkání jedné z rozhodujících bitev druhé světové války.\n\nTři americké letadlové lodě, \"Yorktown\", \"Enterprise\" a \"Hornet\", shodou náhod všechny spadající do třídy \"Yorktown\", se u atolu Midway počátkem června 1942 střetly s japonským úderným svazem se čtyřmi letadlovými loděmi. V průběhu bitvy byl \"Yorktown\" zasažen a na lodi vypukl velký požár. Záchranné čety odvedly skvělou práci a \"Yorktown\" brzy mohl pokračovat v bitvě. Další osud lodi byl víceméně již jen tragický. Při jednom z dalších útoků byl \"Yorktown\" opět velmi těžce poškozen. Bylo rozhodnuto opustit loď a ponechat ji svému osudu. \"Yorktown\" se však nevzdal a poté, co vyhořelo vše, co mohlo, stále plul na hladině. Nakonec jej oceánský remorkér USS \"Vireo\" vzal do vleku a pomalu nabral kurs k Pearl Harboru. Pomalu taženou letadlovou loď spatřila 6. června japonská ponorka \"I-168\" a torpédovala ji. \"Yorktown\", těžce zkoušený posledními týdny, se potopil v ranních hodinách 7. června severovýchodně od atolu Midway na pozici .\n\nLetci, kteří z paluby \"Yorktownu\" vzlétali do bojů u ostrova Midway, se zásadní měrou podíleli na potopení dvou letadlových lodí japonského císařského námořnictva: \"Sórjú\" a \"Hirjú\".\n\n"}
{"id": "258534", "url": "https://cs.wikipedia.org/wiki?curid=258534", "title": "Pithos", "text": "Pithos\n\nPithos (řecky πίθος, plurál: \"pithoi\") je velká starověká řecká hliněná zásobní nádoba s plastickou výzdobou. Tvar se objevuje již v době bronzové v mínojské a mykénské kultuře. Největší pithy dosahovaly výšky až 2 m. Sloužil jako velká zásobnice pro potraviny, především pro víno a obilí. Taktéž byl používán k pohřebním účelům.\n\nKynický filosof Díogenés ze Sinópé si jej údajně zvolil jako své obydlí, aby lidem ukázal, do jaké míry lze omezit lidské potřeby.\n\n"}
{"id": "258538", "url": "https://cs.wikipedia.org/wiki?curid=258538", "title": "Fiálé", "text": "Fiálé\n\nFiálé (řecky φιάλη, plurál: \"fiálai\") je bezuchá starověká řecká keramická nebo kovová nádoba s oblým plastickým výčnělkem uprostřed dna a bez podstavce. V keramice je tento tvar poměrně vzácný. Nejvíce byl vyráběn během 3. a 2. století př. n. l. v řeckých koloniích v Kampánii.\n\nSloužila především k pití nebo k libačním rituálům.\n\nVyskytuje se také ve starověkém Římě pod názvem \"patera\" a někdy je vybavena jedním horizontálním držadlem.\n\n"}
{"id": "258540", "url": "https://cs.wikipedia.org/wiki?curid=258540", "title": "Myorelaxans", "text": "Myorelaxans\n\nMyorelaxancia (jednotné číslo myorelaxans) jsou látky, které uvolňují spazmy (křeče) a vedou k relaxaci příčně pruhovaného svalstva. Existují dva druhy myorelaxancií, \"periferní\" a \"centrální\" myorelaxancia. Periferní jsou vysoce účinné látky používané při operacích, způsobují celkové ochrnutí (například přírodní kurare), centrální pouze snižují napětí svalstva a používají se například při léčbě bolesti zad.\n\n- látky blokující stah kosterních svalů periferními mechanismy, zásahem do procesů neurotransmise na nervosvalovém spojení; snižují svalový tonus, vyvolávají úplnou relaxaci kosterních svalů, nepůsobí na hladké svaly. Jejich použití je omezeno na anestezii při operacích, dochází k přechodnému ochrnutí.\n\nNa nervosvalovém spojení končí pouze jedno nervové vlákno. Neurotransmiterem je acetylcholin (ACH). ACH je uvolněn akčním potenciálem a difunduje přes synaptickou štěrbinu k N receptorům, které jsou lokalizované v membráně svalové buňky. Aktivací těchto receptorů se zvyšuje permeabilita pro Na a K ionty, membrána depolarizuje a tato změna potenciálu se nazývá ploténkový potenciál. Pokud je tento potenciál dostatečně vysoký, dochází k depolarizaci membrány a impuls se šíří z nervosvalového spojení do svalové buňky, vzniká akční potenciál svalové buňky a svalová buňka se kontrahuje.\n\nPodle mechanismu, kterým periferní myorelaxancia vyvolávají blokádu přenosu, rozdělujeme\n\nObsazují postsynaptické nikotinové receptory a zabraňují působení ACH, jsou to kompetitivní antagonisté ACH. Nevyvolávají depolarizaci, podle velikosti molekuly se také nazývají pachykurarové látky. Mezi další účinky patří účinek na žírné buňky, mohou uvolňovat histamin (pruritus, bronchospasmus…). Účinky nedepolarizujících myorelaxancií je možné ukončit podáním inhibitorů ACH-esterázy, kdy nahromadění endogenní ACH vytěsní myorelaxancium z vazby na receptor.\n\nd-tubokurarin, pipekuronium, pankuronium (dlouhotrvající úč.), vekuronium, alkuronium (střednědobý úč.), gallamin\n\nÚčinky nedepolarizujících myorelaxancií se manifestují na kosterních svalech počáteční únavou, slabostí žvýkacích svalů, obtížnými pohyby bulbů a obtížemi při mluvení, následované ochablostí víček, diplopií, dysfagií. Paralýza kosterních svalů postupuje od periferie k trupu, ochabuje svalstvo krku, břišní svaly, dochází k relaxaci bránice s rizikem periferní zástavy dýchání. Po celou dobu je zachováno vědomí i schopnost vnímat bolest, proto se podávají až po aplikaci celkového anestetika. Účinek je závislý na dávce, obvykle trvá 12-30 min.\n\nHlavním nebezpečím je zástava dechu obrnou dýchacích svalů. Další je riziko vyplavení histaminu s následnou hypotenzí, bronchospazmem a zvýšením bronchiální sekrece a salivace. Myorelaxační účinek může být výrazně prodloužen při poruchách funkce jater a ledvin a u pacientů s myopatií. Tubokurarin může vyvolat hypotenzi, pravděpodobně vyvolanou vyplavením histaminu (premedikace antihistaminiky), pankuronium a gallamin zvyšují srdeční frekvenci. Antidotem jsou inhibitory ACH-esterázy, nejčastěji neostigmin, pyridostigmin (zvýšení dostupnosti ACH inhibicí ACH-esterázy a také zvýšeným uvolňováním ACH z nervových zakončení) a edrofonium.\n\nCelková anestetika – zvyšují stupeň nervosvalového bloku v závislosti na dávce;\nATB (zejména aminoglykosidy) – zvýšení nervosvalové blokády; lokální anestetika – potencují blokádu\n\nNedepolarizující myorelaxancia se používají k dosažení svalové relaxace u déle trvajících operací, podmínku použití je zajištění řízeného dýchání, a k diagnostice \"myasthenia gravis\", již ve velmi malých množstvích vyvolávají silnou myorelaxaci.\n\nVšechny látky jsou strukturálně podobně ACH. Nedepolarizující mají strukturu ACH schovanou v objemných cyklických strukturách – isochinolinové deriváty a steroidy (bazické androstany). Přítomnost kvarterního dusíku zajišťuje nízkou lipofilitu a tím brání přestupu přes HEB do CNS.\n\nJejich působení je dvoufázové. V první fázi vyvolávají depolarizaci a kontrakci kosterních svalů za pomoci stimulace NM receptorů. Tento účinek má delší trvání než účinek vyvolaný endogenní ACH. Přetrvávající depolarizace vede ke ztrátě elektrické dráždivosti membrány, dochází k depolarizační membráně. Depolarizovaná ploténka není schopná reagovat na ACH impulsy, tuto blokádu nelze odstranit nahromaděným ACH. Podáním ACH-esterázy může být stav spíše prohlouben, protože dojde ke zpomalení odbourávání depolarizujícího myorelaxancia. Není znám antagonista této fáze depolarizace. V druhé fázi se účinek depolarizujícího myorelaxancia zmenšuje, dochází k částečné repolarizaci, která ale nestačí k obnovení polarizovatelnosti membrány. V této fázi může být účinek myorelaxancia zmírněn podání ACH-esterázy.\n\nSuxamethonium (sukcinylcholin je jeho (účinný) metabolit, vzniklý odbouráním jednoho cholin ze dvou z molekuly), dekamethonium\n\nDepolarizující myorelaxancia vyvolávají nejprve svalové záškuby, po kterých nastupuje stádium relaxace. K relaxaci dochází nejprve na končetinách a poté se rozšiřuje na svalstvo břicha a hlavy. Efekt látek je jen několikaminutový. Sukcinylcholin je rozkládán cholinesterázou, při jejím nedostatku může být jeho účinek výrazně prodloužen.\n\nU depolarizujících myorelaxancií může docházet k periferní zástavě dechu. Po podání suxamethonia (především u pacientů s popáleninami, úrazy, selháním ledvin) může dojít ke zvýšení plazmatických hladin draslíku a poruchám srdečního rytmu až srdeční zástavě. Suxamethonium také zvyšuje nitrooční a nitrolební tlak, proto je kontraindikován u glaukomu. Po podání suxamethonia může dojít k alergické reakci nebo k výskytu přetrvávajících bolestí ve svalech, které mohou být vyvolány i svalovým poškozením v důsledku nesynchronizovaných kontrakcí v počátcích jeho působení.\nSuxamethonium zvyšuje intragastrický tlak (náchylnost ke zvracení, riziko aspirace žaludečního obsahu) a po jeho podání si pacienti stěžují na bolest svalů, doprovázenou myoglobinurie (poškození svalů nesynchronizovanými kontrakcemi sousedních svalových vláken před nástupem paralýzy). Může se objevit i maligní hypertermie, velmi závažný stav, který může končit i fatálně. Řeší se intenzivním ochlazováním a podáním dantrolenu.\n\nATB (zejména aminoglykosidy) – zvýšení nervosvalové blokády;\nlokální anestetika – potencují blokádu, depolarizující jsou antagonizována nedepolarizujícími, ty se podávají v neparalyzujících dávkách jako prevence k fascikulací (svalové záškuby) a pooperačních bolestí.\n\nDepolarizující myorelaxancia působí velmi krátce a využívají se tam, kde je nutná krátká a rychlá svalová relaxace (např. intubace, endoskopie). Aplikují se až po podání celkového anestetika. Dále je lze využít proti křečím různé etiologie a při umělé plicní ventilaci ke snížení rezistence hrudníku.\n\nOpět strukturálně podobné ACH, většinou zdvojená molekula ACH, lineární struktura. Kvarterní dusík zabraňuje přestupu přes HEB do CNS.\n\nZástupcem je botulotoxin A. Jedná se o proteinový komplex neurotoxinu A, který je produkován \"Clostridium botulinum\". Botulotoxin A interferuje s proteiny odpovědnými v nervovém zakončení motorického nervu za skladování neurotransmiteru, inhibuje synaptobrevin a další bílkoviny, a inhibuje tak uvolňování ACH z nervového zakončení. K obnovení funkce dochází až po vytvoření nových bílkovin membrány vezikul. Používá se u blefarospasmu, k mírnění projevů spastické tortikollis a jiných neurologických poruchách, které jsou doprovázeny spazmy (mozková obrna). V moderní době jsou injekce botulotoxinu používány v estetické medicíně\n\nZde je zástupcem dantrolen (derivát hydantoinu). Mechanismem účinku dantrolenu je blokáda uvolňování iontů vápníku ze sarkoplazmatického retikula přes vazbu na ryanodinové receptory. Tím dochází k přerušení spojení mezi excitací a kontrakcí kosterních svalů. Je používán v terapii maligní hypertermie. Maligní hypertermie je charakterizována vzestupem koncentrace vápníku v myocytech, který je provázen hypertermií a metabolickou acidózou. Dantrolen však musí být podán včas, tj. dříve než se vyplaví všechny zásoby vápníku za sarkoplazmatického retikula.\n\nDo velké míry snižují klidový tonus svalů bez ztráty jejich volní kontrakce. Způsobují útlum polysynaptických drah v CNS, tím tlumí různé reflexy, které vedou ke spastickým reakcím. Všeobecným nežádoucím účinkem je celkové snížení svalového tonu s rizikem posturální nestability, dále ospalost, zmatenost (projevy celkového útlumu CNS).\n\nbaklofen, tetrazepam, chlorzoxazon, tolperizon, tizanidin\n\nPoranění míchy, porodní poškození mozku, spasticita spojená se sclerosis multiplex, adjuvantní léky u spastických stavů různé etiologie\n\nPůsobí přes GABA receptory. Baklofen je selektivní agonista na GABA lokalizovaných presynapticky. Zde podráždění znamená inhibici produkce cAMP, otevření K kanálů a hyperpolarizaci membrány, snížení vstupu Ca iontů. V důsledku tohoto dojde k inhibici uvolňování neurotransmiteru z presynaptického zakončení neuronu.\n\nSedace (útlum), změny chování, hypotonie, zmatenost, cefalgie (bolest hlavy), nauzea (nevolnost)\n\nÚčinek a toxicitu baklofenu mohou zvyšovat tricyklická antidepresiva, sám zvyšuje hodnoty jaterních transamináz\n\nTizanidin má výrazné alfamimetické účinky, posiluje jak presynaptickou, tak postsynaptickou inhibici v míše a tím snižuje uvolňování excitačních působků, zejména NMDA. Nežádoucí účinky v podobě ospalosti, hypotenze, sucha v ústech a tělesné slabosti.\n\nBenzodiazepiny selektivně obsazují specifické vazebné místo na GABA receptoru, který je spřažen s transmembránovým chloridovým kanálem. Touto vazbou alostericky zvyšují afinitu vazebného místa pro GABA. Výsledkem je zvýšení influxu Cl iontů do cytoplasmy a prohloubení postsynaptického inhibičního potenciálu. Dále se předpokládá existence dvou skupin benzodiazepinových receptorů BZD-1 (sedativní, anxiolytické a hypnotické účinky) a BZD-2 (antikonvulzivní a myorelaxační účinky). Většina benzodiazepinů působí na všechny typy receptorů. Benzodiazepiny mají výbornou biologickou dostupnost, silnou vazbu na bílkoviny, snadno prostupují HEB a jsou biotransformovány pomocí CYP 450 a následně glukurovány.\n\nSedace (útlum), riziko vzniku závislosti, riziko respiračního útlumu\n\nNa úrovni vazby na plazmatické bílkoviny, na úrovni CYP 450, alkohol\n\na) deriváty propandiolu – meprobamat, guajfenesin\n\nb) heterocyklické sloučeniny – tetrazepam, chlorzoxazon\n\nc) centrální myorelaxancia jiných struktur – memantin, chlorpromazin\n\ndále tolperison, lanperison (látky ze skupiny aminoketonů) – účinek na úrovni míchy nebo mozkového kmene\n\nJediným zástupcem periferních myorelaxancií ve farmakognosii je kurare, indiánský šípový jed používaný indiány v Jižní Americe k lovu zvěře. Kurare vznikne zahuštěním vodního extraktu z částí rostlin rodu \"Chondrodendron\", \"Telitoxicum\", \"Anomospermum\" a \"Strychnos\". Účinný je pouze při parenterální aplikaci. Dříve se kurare dělilo dle typů obalů, které jsou specifické pro jednotlivé oblasti, na tukokurare (bambusové roury), postkurare (hliněné nádoby) a kalebasové kurare (plody lahvovníku). V současnosti se kurare dělí dle botanického původu a chemické konstituce obsahových látek na dvě skupiny.\n\n\"Chondrodendron tomentosum\" (Menispermaceae), keř rostoucí v Jižní Americe; další zdroje rostliny rodu \"Anospermum\" a \"Telitoxicum\".\n\nVodní extrakt kořenů, listů, kůry, který je zahuštěný do pevné konzistence\n\nSměs alkaloidů s převahou tubokurarinu. Ten se získává izolací z vodného roztoku jako pikrát, pro aplikaci se používá chlorid. Dále terciární aminy – isochondrodendrin, kurin, chondrokurin, isochondrokurin.\n\nSvalové relaxans v hrudní a břišní chirurgii při celkové anestezii, k uvolnění spasticity svalů, tetanických křečí, diagnostika myastenia gravis.\n\nZ chemického hlediska patří mezi bisbenzylisochinolinové deriváty s kvarterním dusíkem, spojené hlava-pata. Patří mezi alkaloidy odvozené od fenylalaninu.\n\n\"Strychnos toxifera\", \"S. crevauxii\", \"S. castelnaei\" (Loganiaceae)\n\nVodní extrakt listů a kůry, který je zahuštění do pevné konzistence\n\nDeriváty bisondolových alkaloidů typu strychninu – C-toxiferin, C-kurarin, dále monomerní strychninové nebo karbolinové akaliody.\n\nSvalové relaxans v hrudní a břišní chirurgii při celkové anestezii, k uvolnění spasticity svalů, tetanických křečí, diagnostika myastenia gravis, pro výrobu polosyntetického alkuroniumchloridu\n\nZ chemického hlediska patří mezi bisindolové alkaloidy, je to dimer strychninu. Patří mezi alkaloidy odvozené od tryptofanu.\n\n"}
{"id": "258542", "url": "https://cs.wikipedia.org/wiki?curid=258542", "title": "Encephalartos ferox", "text": "Encephalartos ferox\n\nEncephalartos ferox je druh cykasu z čeledi zamiovité. Pochází z Jižní Afriky. Je známý velkými lístky a zářivě červenými šišticemi.\n\nJedná se o chráněnou rostlinu jejíž přežití je v přírodě ohroženo. Druh \"Encephalartos ferox\" je zapsán na hlavním seznamu CITES I, který kontroluje obchod s ohroženými druhy - jak s rostlinami, tak i jejich semeny.\n\n"}
{"id": "258543", "url": "https://cs.wikipedia.org/wiki?curid=258543", "title": "Prosek (stanice metra)", "text": "Prosek (stanice metra)\n\nProsek (zkratka PR, projektový název \"Prosek II\") je stanice metra na Proseku v Praze, budovaná od května 2004. Stanice je umístěna na křižovatce ulic Vysočanská a Prosecká, je součástí úseku IV.C2 linky C pražského metra a leží mezi stanicemi Letňany (konečná stanice) a Střížkov. Uvedena do provozu byla 8. května 2008.\n\nV původním plánu se s touto druhou stanicí na Proseku nepočítalo, do územního plánu byla zanesena až v roce 2000.\n\nHloubená stanice je umístěna 13 metru pod povrchem a je řešena jako dvoulodní - se dvěma postranními nástupišti. Přechod mezi nástupišti je umožněn pomocí přemostění. Nástupiště mají vysoký strop, podpíraný sloupy mezi kolejemi. Součástí stanice je vestibul s východy v oblasti křižovatky Vysočanská x Prosecká a podchody pod oběma zmíněnými ulicemi.\n\nStanice navazuje na autobusovou zastávku Prosek. V jejím okolí je panelová zástavba sídliště Prosek, obchodní centrum, a nové bytové a kancelářské budovy (například kancelářské centrum \"Prosek Point\").\n\nPoblíž stanice stojí kostel sv. Václava.\n\n\n"}
{"id": "258546", "url": "https://cs.wikipedia.org/wiki?curid=258546", "title": "Delirium tremens", "text": "Delirium tremens\n\nDelirium tremens (latinsky „třesoucí šílenství“, volně přeloženo „šílenství s třesem“) nebo též alkoholové delirium je život ohrožující stav, který vzniká u alkoholiků při náhlém přerušení užívání alkoholu. Je nejtěžším stádiem abstinenčního syndromu, má 5–15% úmrtnost. Toto delirium je též označováno jako alkoholická psychóza. Velmi obdobné příznaky se objevují u rychlého vysazení benzodiazepinů a barbiturátů.\n\nPrůběh je individuální, předchází mu predelirantní stav charakterizovaný pocením, nevolností, zrychlenou srdeční činností, nespavostí.\n\nPokud se nezasáhne včas, dochází k přechodu do deliria.\nBěhem deliria pacient mohutně halucinuje – může vidět různá malá zvířata (tzv. mikrozoopsie), často vykonává zažité, zautomatizované pohyby (např. řidiči z povolání řídí auto). Dostavuje se hrubý tremor (třes).\nV čase a prostoru je nepřesně orientován či vůbec neorientován, výrazná je porucha bezprostřední paměti a porucha konsolidace paměťových stop (tj. není schopen si zapamatovat nové údaje a události).\nDochází k poruchám psychomotoriky – pacient je zvýšeně aktivní, neklidný, agresivní či naopak zcela klidný, utlumený. Toto se může celkem rychle měnit.\n\nNastávají poruchy emocí – může být nadnesená nálada, euforie či naopak úzkost či agrese.\nMohou být přítomné bludy – např. pacient může být přesvědčen, že mu ostatní usilují o život. Může se objevit epileptický záchvat – křeče.\n\nK ohrožení života dochází nejčastěji srdečním (arytmie) nebo dechovým selháním.\n\nTento stav může trvat několik dní a končí hlubokým spánkem. Na proběhlý stav je amnézie.\n\nVzhledem k nespecifičnosti těchto příznaků je nutné i u prokázaných alkoholiků vyloučit jiné příčiny stavu, především sníženou hladinu cukru v krvi, poškození mozku úrazem nebo infekcí a další onemocnění.\n\nPrvotní příčinou je návyk na alkohol, bezprostředním startérem deliria je přerušení užívání alkoholu – typicky pokud se pacient v opilosti zraní a je hospitalizován.\nAlkohol působí na přenos nervových signálů, především ovlivněním metabolismu kyseliny gamaaminomáselné – GABA a dalších neurotransmiterů. Při vysazení alkoholu chybí jeho tlumivý účinek a dochází k zvýšenému nervovému dráždění, neklidu, zrychlení srdeční činnosti, křečím a nemožnosti usnout.\n\nJedná se o život ohrožující stav, pacienti bývají často hospitalizováni na jednotkách intenzivní péče. Před nástupem intenzivní péče byla úmrtnost více než dvojnásobná.\n\nLékem první volby tohoto stavu je Clomethiazol (firemní název Heminevrin) ve vyšších dávkách – až 16 tablet denně.\nPokud ten nelze podávat – např. z důvodů odmítání cokoliv spolknout (v ČR je dostupný pouze ve formě kapslí), lze použít další nitrožilně podávané preparáty:\n\nVzhledem k tomu, že u těchto pacientů je přítomná minerálová dysbalance (zejména nízká hladina draslíku), dále deficit vitamínů skupiny B – zejména thiamin, je nutné tyto látky dodávat, a to buď perorálně, nebo, pokud pacient není schopen či ochoten polykat, ve formě infúzí. V důsledku nižší hladiny záchvatového prahu se k prevenci epileptického záchvatu podává hořčík. V důsledku vysokého krevního tlaku a pulzu je někdy nutné podávat antihypertenziva, pro poruchy krevního cukru se většinou dávají infúze s glukózou.\n\nHrozí riziko smrtelných komplikací vyplývajících z nasedajících tělesných komplikací typických pro chronickým alkoholismem poškozený a oslabený organizmus (například zápal plic, selhání jater, ruptura (trhliny) jícnových varixů apod.)\n\n"}
{"id": "258547", "url": "https://cs.wikipedia.org/wiki?curid=258547", "title": "José Andrade", "text": "José Andrade\n\nJosé Leandro Andrade (20. listopadu 1901, Montevideo – 5. října 1957) byl uruguayský fotbalista - záložník, přezdívaný také Černý zázrak. Je považován za jednoho z nejlepších fotbalistů své doby. Ve své kariéře nastupoval za kluby Bella Vista Montevideo a Nacional Montevideo. Za reprezentaci Uruguaye odehrál 31 zápasů a dosáhl s ní svých největších úspěchů. Mistr světa 1930, Olympijský vítěz 1924 a 1928, Mistr Jižní Ameriky 1923. Stal se také 2x mistrem Urugaye (1924 a 1926).\n"}
{"id": "258548", "url": "https://cs.wikipedia.org/wiki?curid=258548", "title": "Encephalartos transvenosus", "text": "Encephalartos transvenosus\n\nEncephalartos transvenosus je druh cykasu z čeledi zamiovité (\"Zamiaceae\"). Pochází z provincie Limpopo v Jižní Africe, kde je zvaný Modjadji Cycad.\n\nJedná se o chráněnou rostlinu jejíž přežití je v přírodě ohroženo. Druh \"Encephalartos transvenosus\" je zapsán na hlavním seznamu CITES I, který kontroluje obchod s ohroženými druhy – jak s rostlinami, tak i jejich semeny.\n\n\n"}
{"id": "258549", "url": "https://cs.wikipedia.org/wiki?curid=258549", "title": "Alex Pettyfer", "text": "Alex Pettyfer\n\nAlexander Richard Pettyfer (narozen 10. dubna 1990) je anglický herec. Syn herce a někdejší modelky. Role Alexe Ridera ve filmu \"Stormbreaker\" nebyla jeho první rolí. Film byl celosvětově uveden v roce 2006. Jeho filmové role má na starosti agentura PDF. Modelingovou práci zařizuje Select model management.\n\nAlex Pettyfer se narodil ve Stevenage, Hertfordshire jako syn Richarda Pettyfera a bývalé modelky Lee Robinson (známé pod jménem „Lee Ireland“ ) má nevlastního bratra Jamese Irelanda, mladého tenistu, jehož otcem je Michael Ireland, vývojový projektant. Matku mají společnou.\nPettyfer se stal modelem, když mu bylo sedm let. Pózoval pro společnosti jako je Gap a po setkání s Ralphem Laurenem pro obchodní dům s hračkami v New York City. Také natočil několik reklam na jogurty. Svou první reklamu natočil, když mu bylo šest. Navštěvoval Twickenhamovu přípravku v Hamptonu a později Mall, malou soukromou školu v Twinskenhamu, kde jako student účinkoval v různých hrách. Jednou z nich byla i role Willyho Wonky ve hře Karlík a továrna na čokoládu.\nV roce 2005 po ukončení své kariéry modela udělal svůj profesionální debut v britské televizi. Ztvárnil hlavní roli Toma Browna v projektu Tom Brown’s schooldays. Za tuto roli obdržel kladné recenze. V červnu 2005 byl vybrán pro roli ve filmu \"Stormbreaker\" (natočeno podle knihy od Anthony Horowitze), kde měl ztvárnit Alexe Ridera, čtrnáctiletého špióna. Tato jeho zatím největší role ho vynesla na výsluní. Na konkurz se přihlásilo 500 lidí. Pettyfer se rozhodl pro tento film, i přes to, že měl hrát hlavní roli ve filmu Eragon. Hlavním důvodem, proč zavrhl roli Eragona, byl fakt, že \"Stormbreaker\" se natáčel ve Velké Británii, zatímco Eragon v České republice. A navíc Pettyfer má strach z létání. Stormbreaker měl premiéru 21. července 2006 ve Velké Británii, 6. října 2006 ve Spojených státech a 10. října 2006 v České republice.\nAutor jedné recenze uvádí, že hraje s \"vroucí intenzitou\", i když jiný poznamenal, že \"není dostatečně uvolněný, jak by měl herec být\". Podle médií z něj film měl udělat \"idola náctiletých\". Pokud se budou natáčet další díly, Pettyfer roli nevezme, protože je už příliš starý.\nSám sebe popisuje jako \"diletantského atleta\". Bydlí ve Windsdoru, Berkshire, a chodí na Shiplake Collage blízko Henley-on-Thames v Oxfordshire a na Lambrook Haileybury v Bracknellu. Millfieldu školu v Somersetu opustil, aby mohl chodit na dramatickou školu. Když zrovna nepracuje, rád lyžuje, baletí, tancuje nebo hraje hokej.\nPo natáčení se s nikým ze školy o filmu nebavil, protože Ewan McGregor, jeho kolega z práce, mu poradil, aby nemíchal svůj osobní život s profesním. Pettyfer je rozhodnut, že opustí školu a bude se naplno věnovat své herecké kariéře, stejně tak studiu na dramatické škole. Jak říká: \"Jak jednou vyjdete ven, pracujete ve skutečném světě a pak se vrátíte do školy, připadá vám to jako hřiště a už chcete zůstat navždy venku.\"\n\n"}
{"id": "258550", "url": "https://cs.wikipedia.org/wiki?curid=258550", "title": "Encephalartos laurentianus", "text": "Encephalartos laurentianus\n\nEncephalartos laurentianus je druh cykasu z čeledi zamiovité (\"Zamiaceae\"). Pochází z jihu Konga a severní Angoly, z okolí řeky Kwango River. Jedná se o cykas s největšími listy, které dorůstají délky až 7 metrů.\n\nJedná se o chráněnou rostlinu jejíž přežití je v přírodě ohroženo. Druh \"Encephalartos laurentianus\" je zapsán na hlavním seznamu CITES I, který kontroluje obchod s ohroženými druhy – jak s rostlinami, tak i jejich semeny.\n\n\n"}
{"id": "258551", "url": "https://cs.wikipedia.org/wiki?curid=258551", "title": "Píchoš Lehmannův", "text": "Píchoš Lehmannův\n\nPíchoš Lehmannův (\"Encephalartos lehmannii\") je druh cykasu z čeledi zamiovité (\"Zamiaceae\"). Pochází z Jižní Afriky. Díky namodralé barvě lístků se řadí mezi atraktivní, tzv. modré cykasy.\n\nJedná se o chráněnou rostlinu jejíž přežití je v přírodě ohroženo. Druh je zapsán na hlavním seznamu CITES I, který kontroluje obchod s ohroženými druhy - jak s rostlinami, tak i jejich semeny.\n\n\n"}
{"id": "258552", "url": "https://cs.wikipedia.org/wiki?curid=258552", "title": "Monogramista IP", "text": "Monogramista IP\n\nMonogramista IP, také Meister IP, byl německý řezbář původem z Pasova, který působil v letech 1521 až 1525 v českých zemích a vytvořil zde svá stěžejní díla. \nMonogramista IP přišel do Pasova ve druhém desetiletí 16. století. Byl v kontaktu s dvorním malířem Wolfem Huberem, jehož kresby použil jako náměty pro některé své řezbářské práce. Je možná identický s tzv. Mistrem oltářních křídel z Irrsdorfu (Meister der Irrsdorfer Altarflügel). Jméno anonymního tvůrce je odvozeno od jeho významného díla - drobné řezby \"Navštívení Panny Marie\", které je podepsáno písmeny „IP“. \n\nV Čechách zřejmě pracoval pro Zdeňka Lva z Rožmitálu (\"Oltář sv. Anny\" pro zámeckou kapli v Blatné), pro Kostel Matky Boží před Týnem (\"Oltář sv. Jana Křtitele\") nebo pro některého donátora z pražského vysokého kléru nebo královského dvora. \"Votivní oltář ze Zlíchova\" byl pravděpodobně původně umístěn v katedrále sv. Víta, kde je pohřben i Zdeněk Lev z Rožmitálu.\n\nGrafické předlohy pro díla Monogramisty IP pocházely od Albrechta Dürera (luneta Votivního oltáře ze Zlíchova), Albrechta Altdorfera, Lucase Cranacha staršího a od Michaela Ostendorfera (dílna Lucase Cranacha). Šablony pocházejí také od norimberských \"Malých mistrů\" (Nürnberger Kleinmeistern).\n\nMonogramista IP, který v Čechách vytvořil své nejvýznamnější skříňové vyřezávané oltáře, je jedním z nejdůležitějších mistrů podunajské pozdně gotické plastiky. Z témat jeho řezbářských prací je zřejmé, že byl obeznámen s křesťanským humanismem a myšlenkami reformace. Ústředním motivem zlíchovského oltáře je smrt a vykoupení s Marií jako prostřednicí a ústřední postavou Krista - populární téma pozdního středověku z doby před reformací. Dílo Monogramisty IP spojuje pozdně gotickou expresivní a velmi detailní řezbu vysokého reliéfu s renesanční prostorovou kompozicí. Architektonicky budované interiéry s lineární perspektivou a hluboké průhledy do krajiny vycházejí z předloh malířů Dunajské školy, ale rozumově konstruktivní složka jeho díla má těsný vztah k Dürerově grafice a vytváří přechod k Severské renesanci.\n\nPlastiky nejsou polychromovány, aby vynikly jemné detaily, ale řezbář užívá moření k docílení specifické barevnosti dřeva a vědomě pracuje s efektem světla, které prohlubuje prostor a opticky sceluje detaily. Jeho figury jsou modelované plasticky, se znalostí anatomie lidského těla.\n\n\n"}
{"id": "258554", "url": "https://cs.wikipedia.org/wiki?curid=258554", "title": "Hochtor", "text": "Hochtor\n\nHochtor je hora v pohoří Ennstalské Alpy, jejichž je s výškou 2369 m nejvyšším vrcholem. Nachází se 4,5 km severovýchodně od Johnsbachu, v rakouské spolkové zemi Štýrsko. Leží na území Nationalpark Gesäuse.\n\nMasiv Hochtoru je, stejně jako celé Ennstalské Alpy, budován z vápence. Současné ostře řezané rysy tohoto vrcholu byly zformovány ledovci, které se dříve nacházely na jeho svazích. Zůstaly po nich kary \"Haindlkar\", \"Tellersack\", \"Steinkar\" a \"Schneeloch\". Pro Hochtor jsou rovněž charakteristické četné tvary vysokohorského krasu - především škrapy a jeskynní výklenky. Nejstrmější svahy Hochtoru jsou severovýchodní, které jsou tvořeny 900 m vysokou stěnou. Celkově se Hochtor zvedá nad údolím Ennstal o 1800 m.\n\n\nHesshütte (1699 m). K chatě lze dorazit ze všech čtyř světových stran - z jihu pěšky z Johnsbachu, z východu pěšky z Hartelsgraben, ze severu zajištěnou cestou Wasserfallweg obtížnost A/B (3,5 h) z Kummerbrücke a ze západu lezecky trasou Peternpfad (UIAA II+) od Haindlkar Hütte.\n\nHaindlkar Hütte (1121 m). Chata je přístupná od zájezdního hostince Bachbrücke (525 m) údolím Johnsbach a strmou soutěskou přes sedlo Gsengscharte zajištěnou na několika místech jako klettersteig, nebo jednodušeji přímo z údolí Enže po pěší cestě.\n"}
{"id": "258555", "url": "https://cs.wikipedia.org/wiki?curid=258555", "title": "Kinského zahrada", "text": "Kinského zahrada\n\nKinského zahrada, Kinského sady či zahrada Kinských jsou park v Praze na Smíchově. Spojuje oblast Holečkovy ulice s Petřínským vrchem, na jehož jižním a jihozápadním úbočí se nachází, od malostranské části vrchu (zahrady Nebozízek) je oddělen Hladovou zdí. Zahrada se rozkládá v nadmořské výšce 200 až 315 metrů nad mořem a její rozloha činí 17 hektarů.\n\nVe středověku se zde již zhruba od 12. století nacházely zahrady a vinice; později tu vznikaly i dvory a usedlosti. Kartuziánský řád tu měl také svojí vinici. Dvůr a vinice v těchto místěch patřily cisterciáckému klášteru v Plasích, který zničili husité. Zdejší vinice byly zničeny napřed za husitských dob a poté znovu za třicetileté války. Kolem roku 1730 patřily do dvora Marie Anny Libštejnské z Kolovrat. Rozparcelováním zde vzniklo několik samostatných vinic a zahrad: Brabcová, Husinka, Štikovna, Peldřimovka, Plaska a Mouřenínka. Postupně zpustly a místu se říkalo Vrabcovna, zřejmě podle jedné z někdejších viničních usedlostí, která patřila slepému vysloužilci Brabcovi. Stálo tu několik obydlí a při nich malé zelinářské zahrady.\n\nRoku 1798 (1799) Růžena Kinská všechny tyto pozemky vykoupila s úmyslem vybudovat zde ovocný sad. V letech 1827 až 1831 zde kníže Rudolf Kinský pozemek ještě rozšířil a nechal zde vybudovat anglický park a empírový Letohrádek Kinských, po jeho smrti výstavbu řídila jeho manželka Vilemína. Autorem budovy letohrádku a níže umístěného hospodářského objektu zvaného Švýcárna byl arch. Jindřich Koch, detaily stavby rozpracoval E. Kozlík.\n\nNávrh na uspořádání parku o rozloze cca 17 hektarů s rybníčky a vodopádem, skleníky a zelinářskou zahradou vypracoval hospodářský ředitel František Höhnel, po něm pokračoval v jeho práci jeho nástupce Bedřich Wünscher, definitivní podobu získal park roku 1860. Park tvoří dvě části, spodní plochá část s letohrádkem a Švýcárnou a stromovitá svahová část se dvěma okrasnými jezírky. Pro přívod vody z horní části Petřína bylo vybudováno několik štol. Nejdelší je Železitá štola o délce 100 metrů. Zámecká štola přivádí nejlepší vodu pro potřeby letohrádku. Voda ze štoly V kaštánkách vedla ke koňským stájím. Jiný zdroj uvádí délku vodovodní štoly 380 metrů. Dále bylo vybudováno zhruba deset skleníků pro teplomilné rostliny rozličných druhů.\n\nPozději prodával Karel Kinský přebytečnou vodu klášteru svatého Gabriela, kterému později byla odprodána jihozápadní část zahrady, na níž byl vybudován ústav pro hluchoněmé.\n\nZahrada sice nebyla volně veřejně přístupná, ale v paláci Kinských na Starém Městě bylo možno zakoupit vstupenky pro vstup do zahrady, a to pouze na dobu, kdy zde panstvo nebylo přítomno. V dobách největší slávy zahrady zde jako host pobýval i korunní princ Rudolf či arcivévoda Ferdinand. Časem však rod Kinských o zahradu ztrácel zájem a uvažoval o její parcelaci pozemku na výstavbu vil a činžovních domů.\n\nPo složitých jednáních roku 1901 zahradu s letohrádkem koupila pražská obec spolu se smíchovskou za 919 500 korun. Původní vybavení letohrádku bylo odvezeno do Kinského paláce v Praze a na rodové zámky Heřmanův Městec, Choceň a Česká Kamenice. V roce 1902 byly do vily umístěny sbírky sebrané u příležitosti Národopisné výstavy roku 1895 a brzy poté se sem přestěhovalo národopisné oddělení Národního muzea.\n\nZahrada byla hned roku 1901 zpřístupněna veřejnosti. Proražením Hladové zdi byla propojena se zahradou Nebozízek. Roku 1908 byla zahrada renovována. Zahradu však kompozičně narušilo rozšíření Holečkovy ulice.\n\nPůvodně ze zahrady měly být vybudovány národopisné sady, tedy skanzen lidové architektury, z finančních důvodů však byly tyto plány značně zredukovány. Do vily byly umístěny národopisné sbírky Národního muzea a zahrada byla postupně doplněna několika lidovými artefakty: dřevěnou zvoničkou z Dolních Bojanovic a barokními božími mukami, přenesenými k horními jezírku z dolní části Smíchova. V sousedství letohrádku byl vystavěn pomník herečce Haně Kvapilové. V roce 1927 sem byl přenesen i dřevěný kostelík svatého Michala z Podkarpatské Rusi, z Medvedovců u Mukačeva. Kostel stál původně ve Velkých Loučkách, ale ty se z důvodu neúrody zadlužily a kostel prodaly v roce 1793 obci Medvedovce. Ta jej v roce 1929 věnovala Praze, stal se součástí národopisných sbírek Národního muzea. Na jeho sestavení osobně dohlížel farář z Medvedovců. V roce 1902 byl u vchodu do zahrady při příležitosti výstavy děl A. Rodina postaven provizorní secesní pavilon spolku Mánes od Jana Kotěry, s dřevěnou konstrukcí štítu. Později byl přenesen na Kavalírku, přeměněn na filmový atelier a následně vyhořel.\n\nV horní části zahrady bývala zahradní restaurace (jejíž ruiny stojí dodnes) a malý zookoutek, kde byli chováni daňci, kolouchové, pávi, bažanti, koroptve, kachny a labutě.\n\nV první dekádě 21. století prošla zahrada částečnou renovací, kompletní rekonstrukce v ceně přes 300 milionů Kč byla dokončena roku 2010.\n\nObjekt domků pro zaměstnance (čp. 99) a empirového zahradního pavilonu (později restaurace) čp. 242 jsou však ve zdevastovaném stavu bez střech, zůstaly z nich pouze obvodové zdi.\n\nDomek čp. 99 je prostá klasicistní stavba z konce 19. století, částečně z opukového zdiva, původně se sedlovou střechou. Po sametové revoluci zde krátce bydlel restituent, od roku 1993 dům patřil několika soukromým firmám, které se ho snažily neúspěšně opravit - nejprve společnost EVM patřící Jiřímu Prorokovi, pak jiné firmy a poté Sergej Jelínek, který si u společnosti Coda nechal vypracovat projekt rekonstrukce. Byl obydlen narkomany a bezdomovci a postupně zničen, elektroinstalace byla rozkradena. Několikrát dům vyklízela policie, v roce 1997 policie z domu odvezla tři feťáky „v hrůzném stavu“. Na konci roku 1999 objekt poprvé vyhořel, 26. února 2002 znovu vyhořel. Čp. 99, bývalý domek zaměstnanců paláce a zahrady Kinských.\n\nBudova bývalé restaurace Na jezírkách či U jezírka sloužila svému účelu až do 70. let 20. století. V 90. letech ji v rámci privatizace koupil od Restaurací a jídelen za 150 tisíc korun hudební skladatel Karel Svoboda, údajně aby zde zřídil Radio Vox. V tom mu prý zabránily „četné kampaně vedené proti jeho osobě“ a po vypracování několika projektů na rekonstrukci se realizace zalekl, protože tam bylo příliš mnoho omezení a chybí příjezdová cesta. V roce 2001, když městská část hrozila vyvlastněním, ji nabídl k odkupu městské části za odhadní cenu 6 až 8 milionů Kč, městská část ho však odkázala na magistrát, který je vlastníkem okolních pozemků. Magistrátní odbor památkové péče majiteli již v roce 1999 uložil, aby zajistil udržovací práce, ale přestože se tak dosud nestalo, žádnou pokutu mu neudělil (podle jiného článku Karel Svoboda tvrdil, že mu několik pokut bylo uloženo a všechny zaplatil). Na odkoupení památky ani na provedení nezbytných úprav na náklady, které by později byly vymáhány od vlástníka, Praha prý nemá peníze. Zástupce vlastníka Jiří Paulů v roce 2002 uváděl, že jedná s několika vážnými zájemci o koupi, ale odmítl komentovat, proč se vlastník o památku nestará. V roce 2002 objekt vyhořel, poté různě měnil majitele a dnes už se nedá zachránit. Provoz i rekonstrukce restaurace by byly komplikovány tím, že k ní nevede žádná příjezdová cesta.\n\nLetohrádek byl v roce 1986 také pro havarijní stav uzavřen, po roce 1989 si jej pak město vyžádalo od státu v restituci, avšak na jeho rekonstrukci nenalezlo peníze, takže dále chátral, byl napaden dřevomorkou domácí, plísní i spodními vodami; v roce 1999 byl převeden do vlastnictví státního Národního muzea, za zhruba 100 milionů Kč zrekonstruován a roku 2005 znovuotevřen.\n\nV roce 2001 majitel s povolením stavebního úřadu zahájil rekonstrukci bývalé vrátnice, avšak protože se podle statického posudku při stavebních pracech sesul, objekt zbořil a nahradil jej novým, větším domem. Ředitel Státního památkového ústavu v Praze Ladislav Špaček se o údajném sesutí vyjadřoval s pochybnostmi a rozhořčoval se nad tím, že ústav nebyl přizván k šetření a nebyl o bourání památky informován. Podle vedoucí odboru výstavby městské části Praha 5 Dany Nacházelové domek neměl valnou historickou hodnotu a na seznam památek se dostal jen proto, že leží v chráněné zahradě Kinských. K údajnému sesutí uvedla, že neví, jestli sesutí někdo nepomohl, ale že je fakt, že to bylo děsné zdivo. Ředitel SPÚ namítl, že stavební úřad není kompetentní k tomu, aby posuzoval, proč je nějaký objekt zapsaný na seznam památek, a zdůraznil, že potřebný souhlas k demolici SPÚ nikdy nevydal, takže byl porušen památkový i stavební zákon. Na otázku, podle jakého stavebního povolení je stavěn nový, větší dům, když stavební povolení počítalo s rekonstrukcí, Nacházelová uvedla, že dům nepřeměřovali, ale že nevidí důvod udělovat majiteli pokutu, a připojila otázku, proč nebylo tolik křiku kolem těch neslavných záchodků, které patřily městu a které ji jako občana celé roky pohoršovaly.\n\nZahrada se stavbami je zapsána do seznamu nemovitých kulturních památek, 22. prosince 1964 byly zapsány vila Kinských čp. 98 se zahradou, Švýcárna čp. 97 a zahradní pavilon čp. 242, později byly zahrnuty společně pod jedno rejstříkové číslo. Většina svahovité části zahrady je také od roku 1988 součástí přírodní památky Petřín.\nV zahradě jsou dvě dětská hřiště: jedno při dolním vstupu u náměstí Kinských, a druhé, využívající svažitosti terénu k umístění několika řad klouzaček, v horní části nad školou pro hluchoněmé. Do areálu je zakázán vjezd jízdních kol a od roku 2016 i segwayů.\n\n\n"}
{"id": "258557", "url": "https://cs.wikipedia.org/wiki?curid=258557", "title": "Encephalartos latifrons", "text": "Encephalartos latifrons\n\nEncephalartos latifrons je druh cykasu z čeledi zamiovité (\"Zamiaceae\"). Pochází z Jižní Afriky, kde ve volné přírodě již prakticky vyhynul. Jedná se o jednu z nejvzácnějších rostlin na světě.\n\nŘadí se do podskupiny cykasů s pichlavými listy - \"Encephalartos horridus\", \"Encephalartos trispinosus\" a \"Encephalartos arenarius\". Vzhledově je rostlina velmi podobná druhu \"Encephalartos arenarius\", je však vyšší, s lesklými listy a částečně se překrývajícími lístky. Odlišují se i jejich šištice.\n\n\"Encephalartos latifrons\" je odkázán na umělé opylení, protože poslední existující rostliny jsou od sebe příliš vzdálené. Nové sazenice jsou známy svým extrémně pomalým růstem. Poslední přirozeně vzniklá semena byla nalezena v roce 1925.\nJedná se o přísně chráněnou rostlinu, zařazenou do kategorie kriticky ohrožený druh na Červeném seznamu IUCN. V přírodě prakticky vyhynul. Posledních přibližně 70-100 vzrostlých stromů roste daleko od sebe a přirozeně již nevytváří semena. Druh \"Encephalartos latifrons\" je zapsán na hlavním seznamu CITES I, který kontroluje obchod s ohroženými druhy - jak s rostlinami, tak i jejich semeny.\n\nMladá rostlina je od roku 2008 ve skleníku Fata Morgana v Praze.\n\n\n"}
{"id": "258559", "url": "https://cs.wikipedia.org/wiki?curid=258559", "title": "Brada", "text": "Brada\n\nBrada (latinsky \"mentum\") je v lidské anatomii dolní část lidského obličeje, umístěna je v přední dolní části čelisti. U mužů bývá zpravidla pokryta vousy, kdežto u žen nikoliv. Brada je tvořena výběžkem dolní čelisti (latinsky \"mandibula\"). \n\nBrada se využívá často jako pevný úchyt pro ochranné pomůcky hlavy jako jsou helmy.\n"}
{"id": "258560", "url": "https://cs.wikipedia.org/wiki?curid=258560", "title": "Klášter Poblet", "text": "Klášter Poblet\n\nKlášter Poblet je cisterciácký klášter v Katalánsku mezi městy Vimbodí a Espluga de Francolí. Tento architektonický skvost je zařazen na seznamu světového dědictví UNESCO.\n\nBarcelonský hrabě Ramón Berenguer IV. založil na místě zvaném Poblet cisterciáckou fundaci a povolal mnichy z languedockého kláštera Fontfroide. V roce 1151 byla zahájena výstavba kaple a poté stavba kláštera Panny Marie. Zároveň s povýšením fundátorova potomstva na aragónské krále došlo k dalšímu rozmachu rozvoje opevněného kláštera, který se časem stal i královským pohřebištěm.\n\nCisterciáci postavili klášter v románském slohu, později byly připojeny gotické budovy. Součástí komplexu je obrovský dormitář dlouhý 87 a široký 10 m. Jeho rozměry dávají tušit, jak velké množství mnichů tu bylo ubytováno. Impozantní prostor byl počátkem 15. století přestavěn v gotickém slohu. Hlavní oltář z alabastru je mistrovským dílem renesančního sochaře Damia Formenta z let 1527–29. Královské náhrobky byly roku 1835 zničeny a ve 20. století byl rekonstruovány Fredericem Marèsem.\n\nV klášteře jsou uloženy ostatky sv. Bernarda z Alciry, cisterciáckého mnicha a mučedníka. Je zde rovněž pohřben generální opat cisterciáckého řádu, rodák z jižních Čech, Matthäus Quatember.\n\nV klášteře dodnes žije mnišská komunita. Mniši vydávají tzv. \"Scriptorium populeti\", texty o historii kláštera a cisterciácké spiritualitě. V klášterním kostele bývají podle komunitního rozvrhu několikrát denně bohoslužby.\n\n\n"}
{"id": "258561", "url": "https://cs.wikipedia.org/wiki?curid=258561", "title": "Rumunská fotbalová reprezentace", "text": "Rumunská fotbalová reprezentace\n\nRumunská fotbalová reprezentace reprezentuje Rumunsko na mezinárodních fotbalových akcích, jako je mistrovství světa nebo mistrovství Evropy.\n\nSeznam zápasů rumunské fotbalové reprezentace na MS\nSeznam zápasů rumunské fotbalové reprezentace na ME\n"}
{"id": "258562", "url": "https://cs.wikipedia.org/wiki?curid=258562", "title": "Megasporofyl", "text": "Megasporofyl\n\nMegasporofyl (syn. makrosporofyl, en: macrosporophyll) je přetvořený list nesoucí semena například u cykasů. Tyto upravené listy nesou každý dvě nebo více semen. U většiny cykasů vytvářejí megasporofyly samičí šištice.\n\nMegasporofyly u cykasů jsou:\n\n\nNaopak samčí šištice se skládají z mikrosporofylů.\n"}
{"id": "258564", "url": "https://cs.wikipedia.org/wiki?curid=258564", "title": "Nikolaj Charitonov", "text": "Nikolaj Charitonov\n\nNikolaj Michajlovič Charitonov (rusky: \"Николай Михайлович Харитонов\") (* 30. října 1948) je ruský politik.\n\nPatří mezi čelné představitele Agrární strany Ruska. V roce 2004 neúspěšně kandidoval jako společný kandidát své strany a Komunistické strany Ruské federace v prezidentských volbách. Skončil za Vladimirem Putinem na druhém místě se ziskem 13,7 % hlasů.\n"}
{"id": "258568", "url": "https://cs.wikipedia.org/wiki?curid=258568", "title": "Klášter Veruela", "text": "Klášter Veruela\n\nKlášter Veruela je španělský cisterciácký klášter na hranici provincií Soria a Zaragoza.\n\nRoku 1171 se Pedro de Atarés z vděčnosti za záchranu života v horách Moncayo rozhodl poděkovat nebesům založením cisterciáckého kláštera. Po jednání s gaskoňským klášterem Escaladieu byl do Veruely vyslán nový konvent, který pomalu začal stavět. Architektura kláštera je velmi podobná dispozici kláštera Clairvaux. Dodnes je ve Veruele zachována hrobka Jany z Pernštejna, nejstarší dcery Vratislava \"Nádherného\" z Pernštejna, manželky Ferdinanda Aragonského.\n\n"}
{"id": "258569", "url": "https://cs.wikipedia.org/wiki?curid=258569", "title": "Gallery", "text": "Gallery\n\nGallery je open source systém pro internetové album fotografií a obrázků. Tento skript, který můžete snadno implementovat do Vašeho webu je vytvořen v PHP a vyžaduje jednu z několik podporovaných databází včetně nejpoužívanější MySQL. Tato galerie je plně přeložena do češtiny i slovenštiny, takže je vhodná pro použití na českých a slovenských webech i na multijazyčných webech.\n\nGallery je světově nejpoužívanější systém svého druhu. Využívá ho miliony uživatelů po celém světě. V současnosti je nejvíce používána Gallery 2, která nabízí veškeré vymoženosti, které v internetové galerii můžete potřebovat a přitom je lincesována pod GPL, takže je k plnému použití zdarma.\n\nGallery vyvíjí rozsáhlý tým vývojářů z celého světa. Původním autorem a zakladatelem komunity vytvářející Gallery je Bharat Mediratta.\n\nPHP - PHP verze 4. 3. 0. nebo vyšší, PHP safe mode musí být vypnuto (off).\n\nDatabáze - je vyžadována 1 z těchto možných podporovaných databází: MySQL 3.x, 4.x nebo 5.x, PostgreSQL 7.x nebo 8.x, Oracle 9i nebo 10g, DB2 8.2, MS SQL Server 2005.\n\nStarší verze Gallery 1 žádnou databázi nevyžaduje.\n\nPlatforma - server musí běžet na UNIXovém (BSD, Linux,…) systému nebo Win systému.\n\nWebserver - webový server by měl být Apache, Microsoft IIS, Zeus či podobné.\n\nImage Processing Library - pro dokonalejší správu a úpravu obrázků a fotografií by na serveru měly být nainstalovány některé nástroje, které to budou umožňovat - např. ImageMagick, NetPBM, GD či GraphicsMagick (není vyžadováno).\n\n"}
{"id": "258571", "url": "https://cs.wikipedia.org/wiki?curid=258571", "title": "Nova Religio", "text": "Nova Religio\n\nNova Religio (s podtitulem ) je americký religionistický časopis, který vydává University of California Press v Berkeley. První číslo vyšlo roku 1997 a nejdříve časopis vycházel v půlročních intervalech, od roku 2005 začal vycházet čtvrtletně. Zaměřuje se na nová a alternativní náboženství.\n\n"}
{"id": "258572", "url": "https://cs.wikipedia.org/wiki?curid=258572", "title": "Ruská strana sociální spravedlnosti", "text": "Ruská strana sociální spravedlnosti\n\nRuská strana sociální spravedlnosti (rusky \"Российская партия справедливости\") je malá ruská politická strana. Programově se řídí ideou progresivismu, lze jí tak zařadit na levici politického spektra.\n\n"}
{"id": "258573", "url": "https://cs.wikipedia.org/wiki?curid=258573", "title": "Svaz sociálních demokratů", "text": "Svaz sociálních demokratů\n\nSvaz sociálních demokratů (rusky \"Союз социал-демократов\") je ruská politická strana vzniklá 20. října 2007. Jedná se o druhý pokus Michaila Gorbačova o ustanovení autentické sociálně demokratické strany v Rusku. V roce 2002 založil Ruskou sjednocenou sociálnědemokratickou stranu (později Sociálně demokratická strana Ruska), která však byla ústavním soudem rozpuštěna. SSD požaduje rozvoj demokratických a ekonomických reforem bez porušování sociální spravedlnosti a principů sociálního státu. Parlamentních voleb v prosinci 2007 se strana nezúčastní, vytyčila si cíl stát se masovou stranou do roku 2011.\n\n"}
{"id": "258574", "url": "https://cs.wikipedia.org/wiki?curid=258574", "title": "Alfons II. Aragonský", "text": "Alfons II. Aragonský\n\nAlfons II. Aragonský zv. \"Zdrženlivý\" (25. března 1157, Huesca - 26. dubna 1196, Perpignan) byl aragonský král 1162-1196, barcelonský hrabě (jako \"Alfons I.\") 1162-1196, hrabě provensálský 1167-1196 (jako \"Alfons I.\"), hrabě z Girony, Osony, Besalú, Cerdagne a Roussillonu. Za jeho vlády byl sestaven iluminovaný rukopis \"Liber feudorum maior\" sloužící jako pozemková kniha.\n\nZemřel roku 1196 a byl pohřben v cisterciáckém klášteře v Pobletu. jeho náhrobek byl roku 1835 zničen společně s ostatními a ve 20. století byl rekonstruován Fredericem Marèsem.\n\n"}
{"id": "258585", "url": "https://cs.wikipedia.org/wiki?curid=258585", "title": "Zdena Mašínová starší", "text": "Zdena Mašínová starší\n\nZdena Mašínová (20. května 1907 Olomouc - 12. června 1956 Praha-Pankrác) byla manželka Josefa Mašína a matka Josefa, Ctirada a Zdeny Mašínových.\n\nZdena Mašínová se narodila 20. května 1907 v Olomouci. Po maturitě vystudovala ČVUT, obor zeměměřičství. Tento obor zde vystudovala jako vůbec první žena. V roce 1929 se provdala za majora čsl. armády Josefa Mašína, se kterým měla tři děti. Po okupaci Československa byla pro odbojovou činnost svého manžela sledována a od ledna 1942 vězněna nacisty. Propuštěna byla teprve po jeho smrti v červnu 1942.\n\nV letech 1948 a 1949 byla členkou KSČ. V době soudního procesu s Miladou Horákovou organizovala podpisovou petici za její omilostnění. 26. listopadu 1953 byla zatčena za odbojovou činnost svých synů. Komunisté ji i přes její špatný zdravotní stav nechali ležet 12 měsíců bez pokrývky na betonové zemi ve vazbě v Ruzyni. Dne 3. června 1955 byla v samostatném vykonstruovaném procesu už těžce nemocná odsouzena na 25 let žaláře za údajný čin velezrady a špionáže, přičemž obžaloba požadovala trest smrti. Byla umístěna do tábora nucených prací v Pardubicích. Když se její špatný zdravotní stav (trpěla rakovinou střev) ještě více zhoršil, byla převezena do vězeňské nemocnice v Praze-Pankráci, kde 12. června 1956 zemřela. Pohřbena byla do hromadného hrobu v Praze-Ďáblicích.\n\n27. února 1991 byla rehabilitována a v roce 1998 obdržela \"in memoriam\" Řád Tomáše Garrigua Masaryka IV. třídy za zásluhy o rozvoj demokracie.\n\nDne 28. června 2003 byla v Poděbradech na Jiřího náměstí (adresa: Jiřího náměstí 1, 290 01 Poděbrady) na prvním nádvoří zámku odhalena mramorová pamětní deska věnovaná Josefu Mašínovi a jeho manželce Zdeně Mašínové. Pamětní deska je umístěna u Pomníku obětem nacizmu a byla instalována z iniciativy Milana Paumera. (GPS souřadnice: ) V centrální evidenci válečných hrobů je tato pamětní deska evidována pod označením CZE-2119-03252. Na desce je nápis: GENERÁL JOSEF MAŠÍN / NAROZEN 26. 8. 1896 / POPRAVENÝ NACISTY V KOBYLISÍCH 30. 6. 1942 / ZDENA MAŠÍNOVÁ / NAROZENA 20. 5. 1907 / ZEMŘELA ZA KOMUNISMU V PANKRÁCKÉ VĚZNICI 12. 6. 1956 / ČEST JEJICH PAMÁTCE //.\n\nV roce 1994 nechala dcera Zdeny Mašínové - Zdena Mašínová mladší zhotovit své matce symbolický hrob (Adresa: Ďáblická ulice, 182 00 Praha 8, GPS souřadnice: ). Hrubě opracovaná mramorová deska se zlaceným nápisem je umístěna v části tzv. \"dětského hřbitova\". Symbolický hrob Zdeny Mašínové starší je součástí úpravy Čestného pohřebiště politických vězňů na Ďáblickém hřbitově. Na desce je nápis: ZDE V HROMADNÉM HROBĚ / POLITICKÝCH VĚZŇŮ SPOČÍVÁ / ZDEŇKA MAŠÍNOVÁ / *20. 3. 1907 †12. 6. 1956 //\n\n"}
{"id": "258586", "url": "https://cs.wikipedia.org/wiki?curid=258586", "title": "Ústav zemědělských a potravinářských informací", "text": "Ústav zemědělských a potravinářských informací\n\nÚstav zemědělských a potravinářských informací byl státní příspěvkovou organizací spadající pod Ministerstvo zemědělství ČR, jejímž cílem bylo šíření informací a poradenství v oborech zemědělství a potravinářství. Ústav vzniká v roce 1993 sloučením \"Ústavu vědeckotechnických informací pro zemědělství\" a \"Střediska technických informací Výzkumného ústavu potravinářského průmyslu\". Tato instituce sídlila v Domě zemědělské osvěty na pražských Vinohradech a po celé ČR se nacházeli územní pracoviště a informační střediska. Pod ústav spadly Zemědělská a potravinářská knihovna, Vydavatelství UZPI, Informační centrum pro bezpečnost potravin, internetový portál Agronavigator. Ústav pořádal různé přednášky, workshopy a mezinárodní konference. Dne 30. června 2008 byl výnosem Ministerstva zemědělství ČR zrušen, sloučením do Ústavu zemědělské ekonomiky a informací.\n\n"}
{"id": "258587", "url": "https://cs.wikipedia.org/wiki?curid=258587", "title": "Horten Ho 229", "text": "Horten Ho 229\n\nHorten H.IX, RLM značení Ho 229 (někdy mylně zvaný Gotha Go 229) bylo proudovými motory poháněné samokřídlo z doby druhé světové války, z kategorie takzvaných Wunderwaffen. Šlo o vůbec první samokřídlo vybavené proudovými motory. Letoun je společným dílem bratří Hortenů – Waltera, Reimara a Wolframa. Příznivcem jejich projektu byl samotný Hermann Göring a jako jediný stroj měl teoretickou šanci na splnění požadavků jeho soutěže 3x1000 (vyvinout letadlo, které dopraví pumu o hmotnosti 1000 kg rychlostí 1000 km/h na vzdálenost 1000 km).\n\nBratři Hortenovi začali vyvíjet elegantní samokřídla už jako mladíci v aeroklubu ve Wasserkupe, nedaleko Frankfurtu nad Mohanem. Nejprve jako modely, později již jako větroně, které byly po zrušení omezení, vyplývajících z Versailleské smlouvy, osazeny motory. Horten II dostal dodatečně tlačný motor Hirth HM 60R o výkonu 80 koní. Prvním typem projektovaným od počátku s motory byl Horten V, který měl dva motory Hirth stejného typu. Ten byl později pro účely zkoušek přestavěn z dvoumístného na jednomístné uspořádání.\n\nV roce 1939 všichni bratři nastoupili k Luftwaffe. Wolfram zahynul při výbuchu svého Heinkel He 111 při kladení min v květnu 1940. Reimar sloužil jako instruktor létání v Kolíně nad Rýnem a nadále stavěl větroně-samokřídla, zatímco Walter bojoval v Bitvě o Británii v řadách JG 26, kde dosáhl 7 vítězství. Po skončení bitvy o Británii nastoupil na žádost svého tehdejšího velitele Kurta von Doeringa na velitelství, kde se zabýval technickým vývojem stíhacích letadel. Zde se mohl seznámit s řadou nových projektů a technických novinek. Asi nejvíce ho zaujaly proudové motory, které by byly ideálním pohonem stíhacích samokřídel. Díky svým pravomocem vytvořil v Göttingenu malý tým, označený \"Sonderkommando 3\", kam převelel i bratra Reimara. Zde se tajně a nelegálně, za peníze Inspektorátu stíhacího letectva, pracovalo na vývoji samokřídel.\n\nPro ověření koncepce projektu byl v letech 1942–1943 postaven dvoumístný stroj Horten VII, poháněný dvěma motory Argus As 10C, který měl být používán k výcviku. Při testech ukázal své dobré vlastnosti. Uvažovalo se o sériové výrobě, pravděpodobně v továrně Klemm, pod označením Ho 226. Prototyp byl naposled spatřen koncem války na letišti v Oranienburgu.\n\nV roce 1943 byly v Goettingenu vyrobeny první dva prototypy plnohodnotného stíhače Horten IX. Horten IX V1 byl bezmotorový kluzák, na kterém byla ověřována aerodynamická koncepce. První let proběhl 28. 2. 1943 a ukázal, že koncepce funguje, včetně netradičních prvků - aerodynamických brzd v polovině křídla, které byly součástí řízení, elevonů a brzdícího padáku, zkracujícího přistání. Po zkušenostech s V1, dostal V2 robustnější přední podvozkovou nohu. U prototypu V2 už se také počítalo s montáží proudových motorů BMW 003, ze kterých se však podařilo získat pouze pláště.\n\nProblém, jak dát projektu oficiální status byl vyřešen přihlášením k soutěži 3x1000, kterou v roce 1943 vyhlásil Hermann Göring. Ten dostal materiály o projektu (že už probíhá stavba mu bylo zatajeno) a projekt odsouhlasil s podporou 500 000 říšských marek. Göring si dokonce nechal stroj osobně předvést a jeho schopnost provádět běžné manévry při letu na jeden motor, na něj velice zapůsobila.\n\nStavba prototypů pokračovala, ale vývoj motorů BMW 003 se zpožďoval a proto byly, stejně jako u dalších projektů proudových letadel, nahrazeny motory Jumo 004B. Jejich větší průměr si ale vyžádal úpravy draku.\n\nPrototyp Horten IX V2, pilotovaný Erwinem Zillerem, prokázal svou dobrou ovladatelnost už během prvního zkušebního letu, v prosinci 1944 (toto tvrzení je přinejmenším sporné — \"řada jiných pramenů totiž první „proudový“ vzlet udává až k 18. únoru 1945, při kterém ovšem došlo k fatální havárii, která stála Lt. Zillera život\"). V té době bylo typu přiděleno označení Ho 229 a bylo rozhodnuto o sériové výrobě. Firma Klemm měla postavit 40 kusů a továrna Gotha dalších 53. Reálně bylo objednáno 6 dalších prototypů a 20 předsériových kusů (tyto stroje měly být pod označením Ho 229 A-0 nasazeny u JG 400, používající tehdy Messerschmitt Me 163). V březnu 1945 byl program Ho 229 zařazen mezi programy zázračných zbraní s nejvyšší prioritou. Bratři Hortenové už v té době pracovali na projektu bombardéru, který by byl schopen svrhnout pumu na New York (projekt Ho XVIIIB).\n\nV továrně Gotha se započalo se stavbou objednaných 6 prototypů Ho 229, označených V3 až V8, které měly nahradit i Ho 229 V2, ztracený při nehodě v únoru 1945 (letounu při zkušebním letu vysadil jeden motor, pilot nezvládl přistání, narazil do náspu a při nehodě zahynul). Z nich prototypy V3, V6 a V8 představovaly jednomístný stíhací Ho 229 A-1, V4 a V5 byly noční stíhačky a V7 byl cvičný dvoumístný stroj. Dvoumístné stroje se označovaly jako Ho 229 B-1.\n\nKonec války přišel ještě předtím, než byly prototypy dokončeny. Jejich stavba pokračovala pomalu, jednak se konstruktéři naplno věnovali projektu atomového bombardéru, důvodem mohlo být i to, že firma Gotha sama pracovala na svém projektu samokřídla P.60. Američané při obsazení továrny Gotha nalezli téměř dokončený prototyp V3 a rozpracované V6, V7 a V8. Po prototypech V4 a V5 zbyly jen některé pozůstatky, ale o jejich osudu nejsou žádné zprávy.\n\nHo 229 byl samokřídlem smíšené konstrukce. Konstruktéři použili svůj tradiční postup, osvědčený už z předchozích projektů. Konstrukce trupu byla žebronosníková s použitím ocelových trubek. Křídlo bylo poloskořepinové, smíšené konstrukce ze dřeva a ocelových trubek. Křídlo mělo vztlakové klapky, elevony na koncích křídla (měly funkci křidélek a výškovky) a spoilery (měly funkci směrovky). K řízení sloužily i aerodynamické brzdy na křídlech. Stroj měl příďový podvozek a byl opatřen přistávacím padákem. K pohonu sloužila dvojice motorů Jumo 004B. Pilot měl mít k dispozici jednoduché vystřelovací sedadlo.\n\nNa konci války Američané realizovali operaci Paperclip jejímž cílem bylo získat informace o německých zbraních a výzkumu. V rámci operace byl do USA odvezen i prototyp Ho 229V3 (část programu byla zničena, aby se nedostala do rukou Sovětskému svazu). Díky škrtům v rozpočtu ale nebyl zcela dokončen a testován. Byl ale poslán do továrny Northrop ke zkoumání. Továrna Northrop byla vybrána proto, že sama měla zkušenosti se stavbou samokřídel (J. K. Northrop na nich pracoval již ve dvacátých letech, a roku 1928 postavil první prototyp, stojící na počátku celé řady pozdějších „skutečných“ samokřídel). Jeho varianta N-1B je společně s Hortenovým kluzákem Horten IV k vidění v expozici \"Planes of Fame\" v muzeu v severní Kalifornii. Samotný prototyp V3 později získalo National Air and Space Museum ve Washingtonu, kde je k vidění dodnes.\n\n\nPrototypy stavěné firmou Gotha:\n\n\n2× proudový motor Junkers Jumo 004B\n\n\n"}
{"id": "258588", "url": "https://cs.wikipedia.org/wiki?curid=258588", "title": "Ochuzený uran", "text": "Ochuzený uran\n\nOchuzený uran (angl. \"depleted uranium – DU\", řidčeji \"tulalloy\") je uran s obsahem radioaktivního izotopu U v množství 0,23 %. Přídomek „ochuzený“ získal proto, že byl oproti přírodnímu uranu s podílem 0,7 % U zbaven podstatné části tohoto izotopu ve prospěch obohaceného uranu. Ochuzený uran má nejaderné využití v civilním i vojenském sektoru.\n\nOchuzený uran má hustotu 19,07 g.cm (1,7krát větší hustota než olovo). Reaguje stejně se všemi nekovovými prvky jako kovový uran, s nimiž vytváří kovové směsi. V práškové formě se ochuzený uran spontánně odpařuje při teplotě 600–700 °C. \n\nNa rozdíl od wolframu či jiných jeho alternativ je získávání ochuzeného uranu poměrně levné a tento materiál je dostupný ve velkých množstvích.\n\nOchuzený uran je odpadní produkt v procesu obohacování přírodního uranu na použití v jaderných reaktorech a v jaderných zbraních.\n\nOchuzený uran je pro svou vysokou hustotu využíván všude tam, kde je žádoucí vysoká hmotnost (vyvážení, nutnost dosáhnout vysoké kinetické energie při malém objemu).\n\nV případě zbraní je DU činí extrémně tvrdými a schopnými proniknout do větší hloubky. Vedle wolframu se ochuzený uran využívá pro výrobu protipancéřových projektilů (tzv. šípové, přesněji podkaliberní střely – průměr střely je menší než průměr hlavně, ze které je vystřelena). Působí zde sice především vysoká kinetická energie střely, účinek však zesiluje i to, že po průniku projektilu za pancíř se tlakem a třením rozžhavené úlomky uranu vznítí, což zvyšuje ničivý účinek uvnitř obrněného prostoru. Střely z ochuzeného uranu též mají výhodnější mezní úhel, pod kterým po zásahu do svého opancéřovaného cíle pronikne a neodrazí se od něj. \n\nDalší využití: například na výplně tanků, kanónů v letadlech A-10 nebo do hrotů balistických zbraní.\n\nStřely z ochuzeného uranu byly použity spojenci v první válce v Iráku v roce 1991, v Kosovu v roce 1999, pravděpodobně rovněž v Afghánistánu v roce 2001 a od března 2003 i v Iráku během operace Irácká svoboda, kdy bylo podle irácké ministryně zdravotnictví Nermin Othman bombardováním kontaminováno přes 350 míst. Jen Američané vypálili milion těchto střel, mnohé z nich v obydlených oblastech a proti neobrněným cílům. Počet rakovinných onemocnění údajně činí 140 tisíc a každý rok je registrováno 7 až 8 tisíc případů rakoviny. \n\nPodle bývalé kongresmanky a nezávislé pozorovatelky Cynthie McKinneyové i jiných zdrojů ochuzený uran používala vojska NATO během občanské války v Libyi.\n\nV listopadu 2015 provedla americká letadla A-10 ve východní Sýrii dva nálety zaměřené na zničení obchodu Islámského státu s ropou. Magazínu Foreign Policy Američané později potvrdili, že při těchto útocích použili munici z ochuzeného uranu. Při dvou náletech na cisterny džihádistů vypálili 6 320 střel, z toho 5 265 z ochuzeného uranu.\n\n\nŠkodlivé účinky na zdraví mohou být způsobeny především inhalací uranu a jeho chemickou toxicitou (pronikání do těla), která může způsobit poškození ledvin.\n\nPodle Světové zdravotnické organizace (WHO) by pro vyvolání rakoviny plic bylo nutné vdechnout velké množství uranového prachu. U jiných typů rakoviny je riziko ještě mnohem menší.\n\nPodle listu The Independent byla úroveň dětské úmrtnosti, rakoviny a leukémie ve městě Fallúdža vyšší, než v Hirošimě po shození atomové bomby. Podle neoficiálních zpráv trpí děti ve Fallúdži především srdečními poruchami, jejich počet je údajně až 13 krát vyšší než v Evropě, také počet vrozených defektů ve Fallúdži podle místních lékařů vzrostl. Na potvrzení těchto svědectví však chybí jasné důkazy a výzkumy. Irácká vláda přiznává jen přibližně dva až tři případy ročně. Oficiální expertní zprávy, které by ukazovaly nárůst vrozených defektů v oblasti nebo jejich souvislost s použitím munice s ochuzeným uranem, nejsou k dispozici..\n\nJe třeba důrazně upozornit na to, že toto použití jako takové nemá absolutně žádnou souvislost s jaderným využíváním uranu pro výrobu nukleárních zbraní. Důvodem je zde pouze vysoká hustota uranu, pevnost srovnatelná s jeho konkurenčním materiálem wolframem, snadná vznětlivost a relativně nízká cena. Přes poměrně nízkou radioaktivitu U však přesto dochází k slabému radioaktivnímu zamoření, míra jeho neškodnosti nebo škodlivosti není dosud dořešena. V posledních letech padlo na Valném shromáždění OSN několik návrhů na prozkoumání účinků zbraní a munice z ochuzeného uranu, které byly přes odpor několika zemí (USA, Izrael, Francie, Česká republika, …) schváleny.\n\nVětší roli přitom hraje ani ne tak radioaktivita ochuzeného uranu (která je nízká, ovšem pokud se dostane dovnitř těla, její účinky jsou vyšší), jako jeho celková toxicita, protože uran stejně jako většina těžkých kovů je pro živé organizmy jedovatý. Jeho velké rozptýlení v prostředí poskytuje možnost dostat se přímo do těla živých organizmů (potravou, pitím nebo vdechnutím).\n\n31. října 2007 první výbor OSN schválil většinou hlasů návrh rezoluce požadující přezkoumání zdravotních rizik zbraní používajících ochuzený uran. Pro bylo 122 zemí, proti 6 (včetně Česka, rozhodnutím Karla Schwarzenberga, které proti jednáním o omezení zbraňových systémů s ochuzeným uranem hlasovala i 5. prosince).\n\n\n"}
{"id": "258589", "url": "https://cs.wikipedia.org/wiki?curid=258589", "title": "Moroni", "text": "Moroni\n\nMoroni (arabsky: موروني) je hlavní město souostrovního státu Komory. Město se stalo hlavním městem v roce 1962, zároveň je největším městem Komor. V roce 2003 žilo 60 200 obyvatel.\n\nMěsto leží na západním pobřeží ostrova Grande Comore (\"Velký Komor\"), který je největší ze souostroví v Indickém oceánu. Nad městem se tyčí sopka Karthala. Asi 20 km severně od města je mezinárodní letiště Prince Said Ibrahim Airport.\n"}
{"id": "258592", "url": "https://cs.wikipedia.org/wiki?curid=258592", "title": "Jennifer Hale", "text": "Jennifer Hale\n\nJennifer Hale (* 1. ledna 1972 Happy Valley-Goose Bay, Labrador, Kanada) je americká herečka kanadského původu. Její nejznámější role, kde propůjčila svůj hlas, jsou v animovaných filmech z produkce Disney a v počítačových hrách.\n\nJennifer Hale vyrůstala ve Spojených státech. Vystudovala Alabamskou uměleckou školu v Birminghamu v Alabamě. Zatímco Jennifer Hale studovala, začala pracovat jako produkční asistentka. Po dokončení studia pracovala jako herečka a žila střídavě v Birminghamu a Atlantě. První velký zlom v její kariéře přišel v roce 1988, kdy dostala roli v televizním filmu \"A Father's Homecoming\". Poté odešla do Hollywoodu a od roku 1993 začala s dabováním počítačových her, animovaných filmů a seriálů. Několikrát se objevila jako host ve známých televizních show, jako například \"Charmed\", \"ER\", \"Just Shoot Me!\" a dalších.\n\n\n\n\n"}
{"id": "258594", "url": "https://cs.wikipedia.org/wiki?curid=258594", "title": "Hesla Jednoty bratrské", "text": "Hesla Jednoty bratrské\n\nHesla Jednoty bratrské jsou sbírkou biblických veršů, vydávanou bez přestávky již více než 280 let. Tím jsou pravděpodobně nejdéle vydávanou ročenkou v celosvětovém měřítku.\n\nHesla vznikla v roce 1728 v době ochranovského probuzení v Jednotě bratrské, aby byla každodenním povzbuzením. Tiskem vyšla poprvé pro rok 1731, od té doby vycházejí každoročně.\n\nDnes je originál s názvem „Die Losungen der Herrnhuter Brüdergemeine“ vydáván v německém Ochranově (Herrnhut) a z němčiny překládán do více než padesáti jazyků (v některých jazycích vycházejí i ve slepeckém písmu). Jednotlivé jazykové verze většinou mají oproti ochranovské předloze svá specifika.\n\nPro každý den roku nabízí knížka Hesel v ochranovské předloze tři obsahově související biblické texty:\nPoté následují dva oddíly pro každodenní čtení bible:\n\nNa začátku každé neděle je uvedeno heslo, které nás bude provázet celý týden. ÖAB vybírá rovněž hesla měsíců a heslo roku.\n\nO nedělích bývá průběžné čtení vynecháno, ale namísto něj je uvedeno čtení z epištoly a ze žalmu (jako doplnění nedělního evangelia z lekcionáře).\n\nU všech nedělí a významných dnů ochranovská předloha uvádí doporučený text kázání. U nedělí bývá ještě uvedena píseň pro týden (tzv. Wochenlied).\n\nV českém jazyce se Hesla Jednoty bratrské objevily poprvé v roce 1758. V dnešní době vydává jejich knižní podobu jednak soukromý vydavatel RNDr. Petr Heřman (Ochranovský seniorát při Českobratrské církvi evangelické), jednak Česká provincie Jednoty bratrské.\n\nVe vydání Ochranovského seniorátu jsou vypuštěny třetí texty a nedělní čtení ze žalmu. Na místě písně pro týden jsou uváděny vhodně volené sloky písně, vybrané zpravidla z Bratrského zpěvníku. Doporučené texty kázání jsou v tomto vydání uváděny na jednom místě jako tzv. perikopy.\n\nHesla připomínají rovněž významná výročí, připadající na ten který rok: např. v roce 2013 se jednalo o 400. výročí posledního vydání Bible kralické (1613-2013), v roce 2014 šlo o 600. výročí dopsání Bible litoměřicko-třeboňské (1414–2014), v roce 2015 se jednalo o 600. výročí Husovy mučednické smrti, spadající přibližně do doby sepisování Bible boskovické. V roce 2016 se jedná o 600. výročí mučednické smrti Jeronýma Pražského a zároveň o 600. výročí Bible hlaholské. Výřezy z faksimile příslušných manuskriptů jsou použity v návrhu obálky a předsádek.\n\n\nVe vydání České provincie jsou vypuštěny třetí texty a nedělní čtení z epištoly – místo něj je uváděn jen doporučený text kázání. Píseň pro týden není uváděna. Toto vydání vychází ve dvou verzích: První verzí je knížečka s biblickými texty na každý den ve formátu A6, která obsahuje také kontakty na sbory Jednoty bratrské. Dále je to verze s diářem, která má navíc stránky časového rozvrhu a také krátké pojednání o historii a současnosti Jednoty bratrské a kontakty na různá občanská sdružení, nadace, mateřská centra, kavárny, diakonie a školy, která při Jednotě bratrské u nás fungují. Při převodu z ochranovské předlohy jsou v současné době používány tyto překlady Bible do češtiny: Český ekumenický překlad, Český studijní překlad, Bible 21 a Slovo na cestu.\n\nDenní čtení – Úvahy nad Hesly Jednoty bratrské jsou Hesla Jednoty bratrské, doplněná o výklad biblického textu z pera různých theologů i laiků ze sedmi církví (tzv. Leuenberská konkordie):\n\n\nVychází každý rok ve formátu A5.\n\nPro rok 2019:\n\n\n"}
{"id": "258596", "url": "https://cs.wikipedia.org/wiki?curid=258596", "title": "Eldfell", "text": "Eldfell\n\nEldfell (v překladu \"Hořící hora\") je sopka na ostrově Heimaey na souostroví Vestmannaeyjar na jihozápadě Islandu. Naposledy vybuchla 23. ledna 1973.\n"}
{"id": "258600", "url": "https://cs.wikipedia.org/wiki?curid=258600", "title": "Gardéz", "text": "Gardéz\n\nGardéz ( ) je město na východě Afghánistánu, hlavní město provincie Paktíja. Nachází se v nadmořské výšce 2 300 m n. m. Má přibližně 111 747 obyvatel.\n\nGardéz leží na silnici spojující Kábul s Chóstem, blízko podzemních opevnění Tóra Bóra, jižně od Kábulu a západně od Chóstu.\n\nZakladatelem Gardézu byl údajně místní vojenský velitel Hamza bin Abdulláh Šárí. Patrně však jde jen o odkaz na dobytí oblasti muslimy. Původními obyvateli Gardézu jsou Tádžikové, kteří v oblasti byli usídleni před příchodem Paštunů. Během Anglo-afghánských válek Gardéz zůstal součástí Afghánistánu.\n\nV průběhu Sovětské války v Afghánistánu probíhaly v celé oblasti intenzivní boje a pouze Gardéz zůstal pod kontrolou afghánské prosovětské vlády. Jedna z nejvýznamnějších operací Sovětské armády na území Afghánistánu (Operace Magistrála) uvolnila dlouhotrvající blokádu silnice mezi Gardézem a Chóstem.\n"}
{"id": "258601", "url": "https://cs.wikipedia.org/wiki?curid=258601", "title": "John Parish von Senftenberg", "text": "John Parish von Senftenberg\n\nJohn Parish (23. února 1774, Hamburg – 2. září 1858, Žamberk - Senftenberg), byl obchodník a astronom.\n\nJohn Parish byl nejstarší syn Johna Parishe, obchodníka z Hamburku a jeho ženy Henriette, rozené Todd. Otec mu v roce 1796 svěřil vedení firmy \"Parish & Co\", kterou pak vedl společně s bratrem Richardem. Po francouzské okupaci Hamburku v roce 1806 emigrovala rodina do Anglie, odkud pak během napoleonských válek finančně podporoval rakouské koaliční vojsko.\n\n27. srpna 1814 se v kostele Sv. Jiří v Londýně oženil s Catherine Birney. V roce 1815 zanechává Parish všech obchodů a od Werianda Alfreda Windisch-Graetze získává panství Žamberk s hradem Litice, společně s dvaceti vesnicemi ve východních Čechách. Zámek Žamberk volí jako místo svého odpočinku.\nDne 24. února 1816 byl Parishovi udělen titul českého rytíře \"Ritter von Senftenberg\" (rytíř ze Žamberka), za zásluhy v Koaliční válce a v roce 1817 dostává dědičný titul \"Freiherr von Senftenberg\" (svobodný pán ze Žamberka).\n\nParish se věnoval astronomickým pozorováním. Vedle zámku v Žamberku postavil soukromou observatoř, na které prováděl pozorování nejdříve s Paulem Hackelem a později s dánským astronomem Theodorem Brorsenem. Společně s Brorsenem objevil několik planetek.\n\nU vesnice Helvíkovice založil John Parish bažantnici a vybudoval lovecký zámeček v empírovém stavebním stylu. Podobný lovecký zámeček vybudoval i v nedalekých Liticích nad Orlicí.\n\nJohn Parish zemřel jako bezdětný, jeho majetek zdědil mladší bratr Richard Parish von Senftenberg (1776–1860) a následně jeho synové. Žamberk byl sídlem rodiny Parish až do roku 1948 kdy jim byl majetek znárodněn. V roce 1990 získali Parishové v restituci majetek zpět, zámek ve kterém je umístěno Střední integrované učiliště, prodali státu v roce 2004.\n\n"}
{"id": "258602", "url": "https://cs.wikipedia.org/wiki?curid=258602", "title": "Dientzenhofer", "text": "Dientzenhofer\n\nDientzenhofer nebo Dienzenhofer je příjmení rodiny významných barokních architektů bavorského původu, kteří působili v 18. století v Čechách. V první umělecké generaci Dientzenhoferů se setkáváme s pěticí významných architektů, bratry Georgem, Wolfgangem, Kryštofem, Leonhardem a Johannem. Nejprve působili v Pasově při přestavbě tamního dómu a po roce 1678 se s nimi již setkáváme v Praze, kde působili na zdejších stavbách. V Praze však nakonec zůstal jen Kryštof, neboť Georg a Wolfgang zakotvili v Horní Falci, zatímco Leonhard a Johann se umělecky realizovali ve Francích. Společným východiskem tvorby všech bratrů bylo skvělé zvládnutí konstrukčního typu Wandpfeilerhalle, jejíž klenby nenesou stěny, ale k vnitřnímu líci stěn přiložené pilíře. Tato konstrukce umožňovala velkou prostorovou variabilitu, a právě mimořádná vynalézavost v uspořádání prostoru stavby se stala nejvýznamnějším přínosem Dientzenhoferů pro středoevropskou barokní architekturu. Ve druhé generaci pak vynikl především příslušník pražské větve rodiny, Kilián Ignác Dientzenhofer.\n\n\nPoznámka: způsob zápisu příjmení se různí, Dientzenhofer je ale nejčastější. Zápis se lišil i v dobových dokumentech týkajících se příslušníků tohoto rodu. Např. Biografický slovník českých zemí zmiňuje i další tvary (Dienzenhofer, Dienstehower, Dienstenhofer, Dienzenhover, Dienzehoffer, Dintzenhofer a jiné).\n"}
{"id": "258604", "url": "https://cs.wikipedia.org/wiki?curid=258604", "title": "ROSTA", "text": "ROSTA\n\nROSTA (rusky РОСТА, celým jménem Российское телеграфное агенство, tj. Ruská telegrafní agentura) byla první státní zpravodajská agentura v SSSR, fungující v letech 1918 - 1935. Po vytvoření agentury TASS v roce 1925 se stala státním orgánem Ruské SFSR. Její jméno je spojeno s tzv. „okny ROSTA“.\n\n\"Okna ROSTA\" (rusky Окна РОСТА) nebo \"Satirická okna ROSTA\" (Окна сатиры РОСТА) byly cyklostylově rozmnožované propagandistické plakáty, tvořené výtvarníky a básníky, pracujícími pro ROSTA v průběhu let 1919 - 1921. Vychází z ruských tradic obrazů lubok a rajok, jejich hlavními tématy byly aktuální politické události. Zpravidla byly ukazovány v oknech, z toho vychází název.\n\nPrvní \"Okno ROSTA\" vytvořil v Moskvě Michail Michailovič Čeremnich (1890 - 1962). Ke skupině autorů se brzy přidal Vladimír Vladimirovič Majakovskij, jejich oblíbený a plodný autor, Dimitrij Stachijevič Moor (1883 - 1946), Alexandr Rodčenko a další. Verše pro \"Okna\" psal i Velemir Chlebnikov. Podobně došlo k rozvoji projektu i v jiných sovětských městech.\nDesign byl graficky jednoduchý, vhodný pro zobrazování s nadhledem a často užíval sekvence obrázků ve stylu lubok, mající i děj, podobné dnešním komiksům.\n\nV průběhu Velké vlastenecké války byla tato metoda obnovena v tzv. \"Oknech TASS\".\n\n"}
{"id": "258607", "url": "https://cs.wikipedia.org/wiki?curid=258607", "title": "Česká hokejová extraliga 2006/2007", "text": "Česká hokejová extraliga 2006/2007\n\nČeská hokejová extraliga 2006/2007 byla 14. ročníkem nejvyšší hokejové soutěže v České republice.\n\n\nZákladní část se hrála od září do února, kdy se všechny týmy utkaly každý s každým celkem čtyřikrát. Poté následovalo podle nových pravidel rozšířené play-off. Nejprve se hrálo předkolo play-off, ve kterém se utkaly sedmý s desátým a osmý s devátým umístěným klubem v tabulce po základní části. Předkolo se hrálo na 3 vítězné zápasy. Poté následovalo klasické play-off, kdy hrál první s osmým, druhý se sedmým, třetí s šestým a čtvrtý s pátým. Od čtvrtfinále se hrálo na 4 vítězné zápasy. Čtyři vítězné týmy ze čtvrtfinále postoupily do semifinále. Vítězní semifinalisté do finále. Vítěz finále se stává Mistrem extraligy, konečné druhé až desáté místo je určeno úspěšností týmů v play-off.\n\nV tomto ročníku se nesestupovalo.\n\n\nPoznámky:\n\n1. utkání\n\n2. utkání\n\n3. utkání\n\n\n1. utkání\n\n2. utkání\n\n3. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n7. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n7. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n"}
{"id": "258608", "url": "https://cs.wikipedia.org/wiki?curid=258608", "title": "Španělský sál", "text": "Španělský sál\n\nŠpanělský sál je největším slavnostním prostorem Pražského hradu v severním křídle Nového královského paláce nad vstupní branou směrem od Prašného mostu. Užívá se pro reprezentační shromáždění, velké recepce prezidenta republiky, slavnostní koncerty a podobně.\n\nObdélný sál o rozměrech 47 × 24 m s plochým štukovým stropem ve výšce 13 m a velmi bohatou štukovou výzdobou, s dvakrát devíti okny ve dvou patrech v severní stěně. Na východní straně k němu přiléhá poněkud užší Rudolfova galerie (Německý sál). Do sálu se vstupuje z průjezdu Matyášovy brány po schodišti Plečnikovy Sloupové síně a přes Rothmayerův sál.\n\nNový, od 18. století Španělský sál byl patrně původně navržen italským architektem Giovanni Gargiolim pro Rudolfovu obrazárnu jako dvoulodní se čtyřmi sloupy uprostřed, byl však dostavěn až počátkem 17. století podle plánů Giovanni Maria Filippiho a dokončen možná až za Ferdinanda II. Část původní rudolfínské štukatury se zachovala dodnes. V sále se původně nacházely sochy z Rudolfových sbírek. Po pruském obléhání Prahy roku 1757 byl sál opravován a roku 1783 nově vymalován. V letech 1867–1868 prošel důkladnou rekonstrukcí v souvislosti s plánovanou korunovací Františka Josefa I. českým králem. Tehdy byly zcela nově postaveny dvě kratší stěny sálu, vznikly nové štuky na stropě i na stěnách, čímž sál získal dnešní podobu. Sál dnes osvětluje přes dva tisíce žárovek.\n\n\n\n"}
{"id": "258609", "url": "https://cs.wikipedia.org/wiki?curid=258609", "title": "Columbia Records", "text": "Columbia Records\n\nColumbia Records je nejstarší dodnes existující hudební značka, která vznikla roku 1888 a byla první nahrávací společností, která začala vydávat hotové zvukové nahrávky už na nahrávacích válečcích k Edisonovu fonografu.\n\nV současnosti je značka Columbia Records součástí korporace Sony BMG Music Entertainment, Inc.\n\n\n\n"}
{"id": "258611", "url": "https://cs.wikipedia.org/wiki?curid=258611", "title": "Separace proměnných", "text": "Separace proměnných\n\nSeparace proměnných (Fourierova metoda) je postup při řešení obyčejných a parciálních diferenciálních rovnic v matematice založený na převedení nezávislé proměnné na jednu stranu a závislé proměnné na druhou stranu rovnice a následné integraci obou stran rovnice.\n\nSeparaci proměnných nelze provést u všech diferenciálních rovnic. Rovnice, u kterých separaci proměnných provést lze, bývají označovány jako separabilní (separovatelné).\n\nPředpokládejme, že diferenciální rovnici lze zapsat ve tvaru\n\npro formula_2 můžeme psát:\n\nPokud \"h\"(\"y\") ≠ 0, můžeme rovnici upravit:\n\ntakže na každé straně rovnice je jenom jedna z proměnných \"x\" a \"y\". S d\"x\" (a d\"y\") můžeme pracovat jako s jinými prvky ve výrazu, aniž by nás zajímala formální definice d\"x\" jako diferenciálu.\n\nMísto Leibnizovy notace můžeme použít zápis\n\nze kterého ale není zcela zjevné, proč se tato metoda nazývá „separace proměnných“. Integrováním obou stran rovnice podle formula_6 dostáváme:\n\nnebo ekvivalentně,\n\ndíky substitučnímu pravidlu pro integrály.\n\nPro vyřešení rovnice stačí spočítat oba integrály. Tento postup nám umožňuje efektivně považovat derivace formula_9 za zlomky, které mohou být rozděleny. To umožňuje postupovat při řešení separabilních diferenciálních rovnic podobně jako při úpravě aritmetických výrazů:\n\nPoznámka: Při integraci rovnice (1) není třeba používat dvě integrační konstanty jako v\n\nstačí zavést jedinou konstantu, která je jejich rozdílem: formula_11.\n\nObyčejnou diferenciální rovnici\n\nmůžeme zapsat jako\n\nPokud položíme formula_14 a formula_15, můžeme tuto rovnici zapsat ve tvaru rovnice (1) výše. Tato diferenciální rovnice je tedy separabilní.\n\nJak je ukázáno výše, můžeme považovat formula_16 a formula_17 za zvláštní hodnoty, takže obě strany rovnice můžeme znásobit formula_17. Vydělením obou stran výrazem formula_19 dostáváme\n\nTím jsou proměnné \"x\" a \"y\" \"separované\", protože \"x\" je na pravé straně rovnice a \"y\" pouze na levé.\n\nIntegrováním obou stran dostaneme\n\ncož pomocí rozkladu na parciální zlomky převedeme na\n\na pak\n\nkde \"C\" je integrační konstanta. Trocha algebra dává řešení pro \"y\":\n\nNaše řešení můžeme zkontrolovat zderivováním nalezené funkce podle proměnné x, kde \"B\" je libovolná konstanta. Výsledek se musí shodovat s původním problémem. (Při řešení rovnice uvedené výše musíme být opatrní při práci s absolutními hodnotami. Ukazuje se, že různá znaménka absolutní hodnoty přispívají postupně ke kladným a záporným hodnotám \"B\". Případ \"B\" = 0 pochází z \"y\" = 1, jak je diskutováno níže.)\n\nNezapomeňte, že protože jsme dělili formula_25 a formula_26, musíme zkontrolovat, zda řešení formula_27 a formula_28 není také řešením (singulárním) diferenciální rovnice (v tomto případě obě tyto funkce řešením jsou).\n\nPopulační růst je často znázorněn diferenciální rovnicí\n\nkde formula_30 je populace s ohledem na čas formula_31, formula_32 je rychlost růstu a formula_33 je nosná kapacita prostředí.\n\nPro řešení této diferenciální rovnice lze použít separaci proměnných.\n\nPro vyhodnocení integrálu na levé straně zlomek zjednodušíme\n\na pak jej rozložíme na částečné zlomky\n\nČímž dostaneme\n\nProto řešení logistické rovnice je\n\nPro nalezení formula_52, položíme formula_53 a formula_54. Pak máme\n\nVzhledem k tomu, že formula_56, dostaneme řešení pro A\n\nMetoda separace proměnných se používá také pro řešení množství lineárních parciálních diferenciálních rovnic s okrajovou a počáteční podmínkou, jako například rovnice vedení tepla, vlnová rovnice, Laplaceova rovnice a Helmholtzova rovnice.\n\nUvažujme jednorozměrnou rovnici vedení tepla:\n\nHraniční podmínka je homogenní, to jest\nPokusíme se hledat řešení které není identicky rovné nule, a které splňuje okrajovou podmínku ale s následující vlastností: \"u\" je součin, ve kterém je závislost \"u\" na \"x\" a \"t\" oddělena, to jest:\n\nSubstitucí \"u\" zpátky do rovnice a použitím součinového pravidla dostaneme\n\nProtože pravá strana závisí pouze na \"x\" a levá strana pouze na \"t\", obě strany jsou rovné nějaké konstantní hodnotě − λ. Tedy:\n\na\n\n− λ zde je vlastní hodnota pro oba diferenciální operátory a \"T(t)\" a\n\"X(x)\" jsou odpovídající vlastní funkce.\n\nNyní ukážeme, že řešení pro \"X(x)\" pro hodnoty λ ≤ 0 nemůže existovat:\n\nPředpokládejme, že λ < 0. Pak existují reálná čísla \"B\", \"C\" taková, že\n\nZ dostaneme\n\na proto \"B\" = 0 = \"C\", což implikuje, že \"u\" je identicky rovno 0.\n\nPředpokládejme, že λ = 0. Pak existují reálná čísla \"B\", \"C\" taková, že\n\nZ odvodíme stejným způsobem jako v 1, že \"u\" je identicky rovno 0.\n\nProto musí existovat případ, kdy λ > 0. Pak existují reálná čísla \"A\", \"B\", \"C\" taková, že\na \n\nZ dostaneme \"C\" = 0 a, které pro nějaké kladné celé číslo \"n\",\n\nToto je řešení rovnice šíření tepla ve speciálním případě, kdy závislost \"u\" má speciální tvar .\n\nObecně suma řešení které vyhovují hraniční podmínce také vyhovuje a . Tudíž úplné řešení může být daný jako\n\nkde \"D\" jsou koeficienty určené počáteční podmínkou.\n\nJe-li dána počáteční podmínka\n\nmůžeme dostat\n\nToto je sinová řada rozvoje funkce \"f(x)\". Znásobením obou stran formula_66 a integrováním na \"[0,L]\" dává\n\nTato metoda vyžaduje, aby vlastní funkce \"x\", zde formula_68, byly ortogonální a úplné. To je obecně zaručeno Sturm-Liouvilleovou teorií.\n\nPředpokládejme, že rovnice je nehomogenní\n\ns okrajovou podmínkou stejnou jako .\n\nRozšíříme \"h(x,t)\", \"u(x,t)\" a \"f(x,t)\" na\n\nkde \"h\"(\"t\") a \"b\" můžeme vypočítat integrací, zatímco \"u\"(\"t\") je třeba určit.\n\nSubstitujeme a zpátky na a uvažováním ortogonality funkce sinus dostaneme\n\ncož jsou posloupnosti lineárních diferenciálních rovnic, které lze ihned řešit, například Laplaceovou transformací nebo Integrační faktor. Navíc můžeme dostat \n\nJestliže je okrajová podmínka nehomogenní, pak expansion a není povolený. Hledáme funkci \"v\", která vyhovuje okrajové podmínce pouze a subtract na z \"u\". Funkce \"u-v\" pak vyhovuje homogenní okrajové podmínce a lze ji řešt výše uvedenou metodou.\n\nSeparaci proměnných lze provádět i v ortogonální křivočaré souřadnicové soustavě, ale v detailech se liší od postupu v Kartézských souřadnicích. Například podmínka regularity nebo periodicity podmínka může určovat vlastní hodnoty místo okrajových podmínek. Viz např. sférické harmonické funkce.\n\nMaticový tvar separace proměnných je Kroneckerova suma.\n\nJako příklad uvažujme 2D diskrétní Laplacián na regulární mřížce:\n\nkde formula_72 a formula_73 jsou 1D diskrétní Laplaciány ve směru \"x\", resp. \"y\" a formula_74 jsou identity vhodné velikosti. Podrobnější informace jsou v článku Kroneckerova suma diskrétních Laplaciánů.\n\n\n\nPodrobnější informace o separaci proměnných:\n"}
{"id": "258619", "url": "https://cs.wikipedia.org/wiki?curid=258619", "title": "Diktatura proletariátu", "text": "Diktatura proletariátu\n\nDiktatura proletariátu je termín, který v marxistické teorii označuje přechodovou fázi mezi kapitalismem a komunistickou společností, v níž na sebe po úspěšné revoluci všechnu moc ve státě strhne dělnická třída.\n\nJako příklad diktatury proletariátu uvedl Friedrich Engels ve svém dodatku k \"Francouzské občanské válce\" (1891) Pařížskou komunu.\n\n"}
{"id": "258621", "url": "https://cs.wikipedia.org/wiki?curid=258621", "title": "Sloupová síň Pražského hradu", "text": "Sloupová síň Pražského hradu\n\nSloupová síň Pražského hradu je slavnostní vstupní prostor se schodištěm, vedoucím do prostor severního křídla Pražského hradu, zejména ke Španělskému sálu. Vznikla během úprav Hradu jako sídla presidenta republiky v letech 1927-1930 vybouráním pater západního křídla II. nádvoří podle plánů slovinského architekta J. Plečnika. Ten zachoval vnější vzhled fasád a i uvnitř připomněl bývalá patra třemi dekorativními sloupořadími nad sebou; odtud i název síně.\n\nDo Sloupové síně se vstupuje přímo z průjezdu Matyášovy brány a odtud přes Rothmayerův sál do Španělského sálu a Rudolfovy galerie.\n\n\n\n"}
{"id": "258624", "url": "https://cs.wikipedia.org/wiki?curid=258624", "title": "Beta-methylamino-L-alanin", "text": "Beta-methylamino-L-alanin\n\nβ-Methylamino--alanin, zkráceně BMAA, je aminokyselina působící jako neurotoxin. Ukládá se v semenech cykasů. Je derivátem aminokyseliny alaninu. Vytváří ho sinicemi rodu \"Nostoc\", které žijí v kořenech rostlin. \n\nOtrava dobytka tímto jedem po spasení rostlin rodu \"Macrozamia\" se nazývá kejáková motolice.\n\nVzhledem k tomu, že cykasy slouží i jako zdroj potravy, používají domorodci různé metody vyplavovaní tohoto jedu před konzumací, který může způsobovat otravu cykasy.\n\nDalším jedem vytvářeným cykasy je cykasin.\n"}
{"id": "258627", "url": "https://cs.wikipedia.org/wiki?curid=258627", "title": "Italská hokejová reprezentace", "text": "Italská hokejová reprezentace\n\nItalská hokejová reprezentace se účastnila Mistrovství světa v ledním hokeji, Mistrovství Evropy v ledním hokeji a Olympijských her.\n\n\n"}
{"id": "258630", "url": "https://cs.wikipedia.org/wiki?curid=258630", "title": "Milij Alexejevič Balakirev", "text": "Milij Alexejevič Balakirev\n\nMilij Alexejevič Balakirev (rusky: Милий Алексеевич Балакирев) (2. ledna 1837, Nižnij Novgorod – 29. května 1910, Petrohrad) byl ruský skladatel, klavírista, dirigent, hudební pedagog, přední osobnost ruského hudebního romantismu, člen a vedoucí osobnost Ruské pětky.\n\nMilij Balakirev se narodil do šlechtické rodiny Balakirevových, byl synem titulárního poradce Alexeje Konstantinoviče Balakireva (1809–1869). \nPočátky hry na klavír mu dala v dětství matka. V deseti letech strávil letní prázdniny v Moskvě, kde se věnoval intenzivní klavírní výuce a u klavíristy a skladatele Alexandra Dubuqua. Poté ve studiu pokračoval v Nižním Novogorodu u klavíristy a dirigenta Karla Eisericha. Velkou roli v jeho osudu sehrál A. D. Ulybyšev, hudebník amatér, mecenáš a autor první ruské monografie o Mozartovi.\n\nPo dokončení Novgorodského dvorního institutu v roce 1853 studoval dva roky na Matematické fakultě Kazaňské univerzity. Na studiích se živil výukou hudby. V té době zkomponoval své první skladby: klavírní fantazii na téma z opery Michaila Ivanoviče Glinky \"Život za cara\", romanci \"Ты пленительной неги полна\" (1855) a koncertní \"Allegro\".\n\nV roce 1855 odjel spolu s Ulybyševem do Petrohradu, kde se setkal s Glinkou, který přesvědčil Balakireva, aby komponoval hudbu v ruském národním duchu. V témže roce vystoupil poprvé na veřejnosti v roli klavírního virtuóza. 18. března 1862 založil spolu s hudebním pedagogem a dirigentem Gavriilem Jakimovičem Lomakinem pod imperátorskou záštitou Bezplatnou hudební školu. Na koncertech pořádaných touto školou vystupoval Lomakin jako sbormistr a Balakirev jako dirigent. \n\nNa přelomu padesátých a šedesátých let, spolu s přítelem a kritikem Vladimírem Stasovem, shromáždil okolo sebe skupinu hudebních skladatelů, které byla později známa jako Mocná hrstka (také \"Pětka\", \"Ruská pětka\" nebo \"Novoruská škola\"). Dalšími členy byli Alexander Borodin, César Kjui, Modest Musorgskij a Nikolaj Rimskij-Korsakov. Skupina si kladla za cíl skládat specificky ruský druh hudby a neimitovat starší evropskou hudbu, případně se nespoléhat na konzervatorní výuku v evropském stylu. Po mnoho let byl Balakirev jediným profesionálním hudebníkem ve skupině. Svými názory ovlivnil Balakirev i tvorbu Petra Iljiče Čajkovského.\n\nV roce 1866 byl Balakirev pozván do Prahy, aby nastudoval Glinkovy opery \"Život za cara\" a \"Ruslan a Ludmila\". I když Balakirevův pobyt v Praze provázely spory s Bedřichem Smetanou, který představení dirigoval, měly opery mimořádný úspěch. V Praze Balakirev zkomponoval také symfonickou báseň \"V Čechách\", kde jako téma použil tři české národní písně.\n\nOd podzimu 1867 do jara 1869 řídil Balakirev koncerty Ruské imperátorské hudební společnosti na kterých uváděl, kromě děl Hectora Berlioze a Franze Liszta také díla ruských skladatelů Rimského-Korsakova, Borodina, Musorgského a dalších. Nikolaj Rubinstein pozval Balakireva na Moskevskou konzervatoř. Skladatel však pozvání odmítl, neboť se domníval, že nemůže být profesorem pro nedostatek systematického hudebního vzdělání.\n\n28. ledna 1868 se stal ředitelem \"Bezplatné hudební školy\" a vedl jí až do roku 1874. V té době byl odstraněn z řízení koncertů Petrohradské hudební společnosti. Vzdal se veškeré hudební činnosti a pracoval jako pouhý úředník u Varšavské železnice. Na veřejnost a k hudbě se vrátil až koncem 70. let a v roce 1881 se stal znovu ředitelem hudební školy.\n\nV roce 1883 byl Balakirev jmenován ředitelem dvorního orchestru a Rimskij-Korsakov se stal jeho asistentem. V této funkci působil až do roku 1895, kdy odešel do důchodu a věnoval se pouze komponování.\n\nZemřel v Petrohradě 29. května 1910. Je pochován na Tichvinském hřbitově Alexandro-Něvského kláštera.\n\nSeznam Blakirevových skladeb je v článku Seznam skladeb Milije Alexejeviče Balakireva.\n\nPřestože začal komponovat již raném věku a vytvořil několik skvostných děl, je Balakirev znám spíše jako hnací síla ruské hudby konce devatenáctého století, než jako skladatel. To by sice nemělo bránit jeho hudební tvorbě, ale jeho zájem o ostatní mu nedovoloval se plně věnovat práci vlastní. Přesto je jeho hudba pozoruhodná, snoubící autentické ruské kvality Glinky a Borodina se západoevropskými strukturami. Důkazem toho je i jeho symfonická báseň, která podle mnohých předběhla svou dobu: \"Tamara\". Pozoruhodné jsou i jeho dvě symfonie, které dokončil těsně po roce 1895. Cenným příspěvkem k ruské hudební etnografii je sbírka 40 ruských národních písní vydaná Balakirevem v roce 1866. \n\n\n"}
{"id": "258633", "url": "https://cs.wikipedia.org/wiki?curid=258633", "title": "Lotyšská hokejová reprezentace", "text": "Lotyšská hokejová reprezentace\n\nLotyšská hokejová reprezentace reprezentuje Lotyšsko na mezinárodních hokejových soutěžích, jako je Mistrovství světa v ledním hokeji nebo Olympijský hokejový turnaj.\n\nOd roku 1997 patří mezi elitní mezinárodní reprezentace. Největším úspěchem lotyšské hokejové reprezentace je 7. místo na MS 1997, 2004 a 2009.\n\nHistorie lotyšského hokeje se začala psát v roce 1929. V roce 1931 bylo Lotyšsko přijato do Mezinárodní hokejové federace. První utkání odehrála lotyšská reprezentace 27. února 1932, kdy vyhrála 3:0 nad Litvou. Zcela první reprezentační branku vstřelil Indriķis Reinbahs. V tomto roce se lotyšská hokejová reprezentace poprvé zúčastnila Mistrovství Evropy v ledním hokeji v Berlíně, kde se v prvním utkání střetla s československou reprezentací a prohrála 0:7. Ve druhém utkání Lotyšsko prohrálo s Francií (0:1) a vyhrálo nad Rumunskem (3:0). Po prohře 2:5 s reprezentací Velké Británie, vybojovalo Lotyšsko na svém prvním mistrovství 8. místo z devíti týmů, za sebou zanechalo pouze Rumunsko.\n\nV roce 1933 se lotyšská reprezentace vydala poprvé na Mistrovství světa v ledním hokeji do Prahy, ovšem už v prvních dvou utkáních prohrála se Švýcarskem (1:5) a Maďarskem (0:3), proto bojovala jen o 9.—12. místo. Po výhře nad Itálií (2:0) a prohře s Rumunskem (0:1) ukončilo Lotyšsko svůj první světový šampionát na 10. místě. V roce 1934 se Lotyšsko Mistrovství světa v ledním hokeji v Miláně nezúčastnilo. V roce 1935 na Mistrovství světa v ledním hokeji v Davosu byla lotyšská reprezentace v jediné ze čtyř základních skupin, kde byly tři týmy. Lotyšsko prohrálo s Kanadou 0:14, což je doposud největší lotyšská prohra, a s Velkou Británií 1:5. V dalších utkáních Lotyšsko prohrálo s Rumunskem (2:3) a Německem (1:3) a vyhrálo s Nizozemím a skončilo na 13. místě.\n\nV roce 1936 v Garmisch-Partenkirchenu se lotyšská hokejová reprezentace poprvé zúčastnila zimních olympijských her. Prohrála s Kanadou (0:11), Rakouskem (1:7) a Polskem (2:9) a skončila na 13. místě. Jak v roce 1938, tak v roce 1939 skončil lotyšský výběr na mistrovství světa 10. místě. Poté začala druhá světová válka a mistrovství světa se nekonalo až do roku 1947, kdy už bylo Lotyšsko součástí Sovětského svazu. Poslední utkání před okupací baltských zemí odehrála lotyšská reprezentace 10. března 1940, kdy v poslední minutě vybojovala vítězství nad Estonskem.\n\nDo roku 1940 hrála lotyšská hokejová reprezentace 26 utkání (6 výher, 16 proher a 4 remízy), vstřelila 37 branek a dostala jich 93.\n\n\n"}
{"id": "258634", "url": "https://cs.wikipedia.org/wiki?curid=258634", "title": "Slovinská hokejová reprezentace", "text": "Slovinská hokejová reprezentace\n\nSlovinská hokejová reprezentace se od roku 1993 účastní Mistrovství světa v ledním hokeji. Hokej v zemi hraje 117 registrovaných dospělých hráčů. Tým má přezdívku \"Risi\" a hraje v dresech s hlavou rysa ostrovida. Na světovém žebříčku IIHF figuruje v roce 2016 na 14. místě.\n\n\n"}
{"id": "258636", "url": "https://cs.wikipedia.org/wiki?curid=258636", "title": "Krevnatka úhoří", "text": "Krevnatka úhoří\n\nKrevnatka úhoří (\"Anguillicola crassus\") je parazitická hlístice, která parazituje v plynových měchýřích úhořů. Původním konečným hostitelem je úhoř japonský, ale ve 2. polovině 20. století se rozšířila i na úhoře říčního a amerického. Jako mezihostitelé slouží planktonní organismy a jiné, menší druhy ryb.\n\nZdá se, že se snadno šíří mezi populacemi úhořů po zavedení do vody. To je považováno za jednu z hrozeb pro udržitelnost populací evropského úhoře (Anguilla anguilla). To bylo představeno na evropském kontinentě v osmdesátých létech, kde to bylo hlášeno nezávisle od Německa a Itálie v roce 1982, pravděpodobně byl zaveden z Tchaj-wanu. Tato myšlenka se dostala do Anglie roku 1987 z kontinentální Evropy. Je to přirozený parazit japonského úhoře v jeho rodné oblasti.\n\nŽivotní cyklus Anguillicoloides crassus začíná, když dospělý hlíst uvolní tisíce vajec do hmyzu. Vajíčka procházejí trávicím traktem úhoře a larvy se objevují ve vodě a usazují se na substrát. Oni jsou přijímáni jejich středním hostitelem, který je často kopepod nebo jiný korýš, ale může být také ryba. Larva hlístice dosáhne svého infekčního stupně v tomto prostředním hostiteli. Hostitel je zkonzumován úhořem a hlíst se nachází od trávicího ústrojí úhoře až po houpačku. Úhoře s pokročilým zatížením parazitů vykazují příznaky, jako jsou krvácení a zhroucení. Úhoř se stává náchylnější k nemocem, míra růstu se zpomaluje a pokud je napadení natolik těžké, může zemřít. Vzhledem k tomu, že swimbladder je vznášedlný orgán, který dovolí plavání úhořů, silné napadení parazitem může brzdit jeho schopnost dosáhnout místa pro rozmnožování.\n\n"}
{"id": "258639", "url": "https://cs.wikipedia.org/wiki?curid=258639", "title": "Motýlokvěté", "text": "Motýlokvěté\n\nMotýlokvěté (\"Faboideae\" nebo \"Papilionadeae\") je podčeleď (čeledi bobovité, někdy chápaná i jako čeleď (\"Papilionaceae\"). Nazvána je podle charakteristického typu květu. Ten má pětičetný kalich i korunu, rozlišenou na pavézu, křídla a člunek. Podčeleď je široce rozšířena a její příslušníci jsou přizpůsobeni široké škále přírodních podmínek. Může jít o strom, keře i byliny. Hospodářsky nejvýznamnější příslušník podčeledi je hrách.\n"}
{"id": "258648", "url": "https://cs.wikipedia.org/wiki?curid=258648", "title": "Neofolk", "text": "Neofolk\n\nNeofolk má kořeny v lidové hudbě, jsou v něm prvky industrialu i punku. Do neofolkových kapel můžeme zařadit Current 93, Death in June, Forseti, Of the Wand and the Moon, Orplid, Darkwood, Heilung a mnoho dalších. \nMnoho neofolkových prvků lze nalézt také v black metalu.\n"}
{"id": "258652", "url": "https://cs.wikipedia.org/wiki?curid=258652", "title": "Německá hokejová reprezentace", "text": "Německá hokejová reprezentace\n\nNěmecká hokejová reprezentace reprezentuje Německo v ledním hokeji. Od konce druhé světové války až do roku 1991 existovaly v důsledku rozdělení země dvě německé reprezentace: „západoněmecká“ (reprezentovala Německou spolkovou republiku) a „východoněmecká“ (NDR). Největším úspěchem německé hokejové reprezentace je 2. místo na ZOH 2018.\n\n\n"}
{"id": "258654", "url": "https://cs.wikipedia.org/wiki?curid=258654", "title": "Cynghanedd", "text": "Cynghanedd\n\nCynghanedd (vyslovováno , doslova harmonie) je tradiční velšský prozodický systém, v němž je uspořádání verše řízeno složitým a velmi přísným systémem souhláskových shod, cézur a rýmů. Ve velšské poezii je používáno dvacet čtyři složitých básnických forem, užívajících cynghanedd. Cynghanedd je velmi starý systém, je však užíván dodnes. Mimo velštinu není užíván především proto, že je to téměř nemožné. \n\nCynghanedd Gytsain je založen na souhláskové shodě. Je téměř nemožné ho užít mimo velštinu. Tato forma má dva běžně používané typy:\n\n\"clawdd i ddal / cal ddwy ddwylaw\" (opakující se souhlásky jsou značeny tučně, cézura je značena lomítkem).\n\nTato forma je založena na koncovém rýmu a souhláskové shodě. Každý verš je dvěma cézurami rozdělen na tři části, první a druhá část se rýmují. Druhá a třetí část jsou spojeny souhláskovou shodou (shoduje se většinou ale jen poslední souhláska před přízvučnou slabikou, někdy ale i všechny souhlásky ve verši). \n\nCynghanedd Lusg je založen pouze na rýmu, nikoli na souhláskové shodě jako ostatní formy. Tento rým ale není koncový, jak je obvyklé v češtině, ale vnitřní, tj. že se může rýmovat i jiná než poslední slabika slova. Každý verš je tu rozdělen na dva půlverše. Poslední slovo každého půlverše musí být víceslabičné (což ve velštině automaticky znamená přízvuk na předposlední slabice). Poslední slabika prvního půlverše se rýmuje s předposlední slabikou druhého. \n"}
{"id": "258655", "url": "https://cs.wikipedia.org/wiki?curid=258655", "title": "Anglický pravopis", "text": "Anglický pravopis\n\nAnglický pravopis představuje pravidla písemného záznamu angličtiny. Tento pravopis patří k nejvíce stabilním na světě. Nebyl v minulosti výrazně reformován, proto existují v současné angličtině značné rozdíly mezi psanou podobou a výslovností.\n\nAngličtina využívá latinské hláskové písmo – latinku – v jeho základní podobě bez diakritiky. Diakritika se zachovává pouze u slov a vlastních jmen cizího původu (francouzština, němčina, španělština), zvláště nejsou-li v angličtině zdomácnělá.\n\nAnglická abeceda má 26 písmen.\n\nSoučasný pravopis odráží stav anglického jazyka v době okolo roku 1400 (viz obrázek). Zachovává tedy historické principy, ale nebere ohled na výrazné změny fonologického systému, tedy výslovnosti. Není proto přímo fonetický, není zde jednoduchý vztah mezi fonémy (hláskami) a grafémy (písmeny). Stejný zvuk se v různých slovech zaznamenává různými způsoby a naopak stejný znak nebo skupina v písmu se čte různě. U každého slova je třeba znát nazpaměť jeho výslovnost a pravopis zvlášť. Různý způsob zápisu často rozlišuje stejně znějící slova (homofona), např.\nNejstarší písemné památky staroanglického období po příchodu germánských kmenů do Anglie jsou psány germánským runovým písmem (anglosaský futhork). \n\nPozději, po přijetí křesťanství (7. století) se vlivem církevní latiny začala používat latinka. \n\nPo dobytí Anglie Normany (1066) převládla až do 14. století jako úřední jazyk francouzština, která měla na angličtinu výrazný vliv. I v tomto období vznikaly literární památky psané anglicky. Stará a střední angličtina byla psána foneticky, pravopis v této době poměrně dobře vystihoval výslovnost. Jazyk tehdy nebyl standardizovaný, proto se u jednotlivých autorů liší pod vlivem nářečí. V těchto textech najdeme znaky, které se v moderní angličtině nepoužívají:\nAngličtina se opět začala prosazovat v úředním styku koncem 14. století. Za vlády Jindřicha V. (1413–1422) byl pro úřední účely z londýnského dialektu vytvořen tzv. kancelářský standard (Chancery Standard), který je základem moderního anglického spisovného jazyka včetně pravopisu. Ten se začal postupně stabilizovat okolo roku 1600 ve slovnících, v dnešní podobě je ustálený již přibližně od roku 1800.\n\nMezitím ale proběhly výrazné změny výslovnosti, především v systému samohlásek (tzv. Great Vowel Shift). Tyto změny se nepromítly v pravopisu, proto je v současné době velký rozdíl mezi mluvenou a psanou podobou angličtiny. Pokusy o reformy pravopisu obvykle selhaly. \n\nRelativně nejzásadnější změnou anglického pravopisu je zavedení amerického pravopisu v USA, který je oproti britskému standardu mírně zjednodušen. Jeho autorem je Noah Webster (1758–1843), otec známého slovníku \"An American Dictionary of the English Language\" (Americký slovník anglického jazyka, 1828). Tím se poněkud rozešly pravopisné standardy USA a Británie, které ale nebrání oboustrannému porozumění textům.\n\nVývoj samohlásek od staroanglického období po současnou angličtinu:\n\nLze vysledovat určitý vztah mezi grafickým záznamem a výslovností. Lze tedy odhadnout způsob čtení konkrétního slova s jistou pravděpodobností. Navíc dost komplikovaná pravidla ještě mají velké množství výjimek. Tato pravidla se týkají:\n\nVýslovnost přízvučných samohlásek závisí na tom, zda je daná slabika v písmu otevřená či zavřená (tj. ukončená souhláskou). Její výslovnost dále ovlivňuje následující <r>, které v mnoha nářečích není vyslovováno. Pravidla jsou shrnuta v následující tabulce, která uvádí standardní britskou výslovnost (tzv. Received Pronunciation):\n\nTzv. němé (nehlasné) e, psané na konci slov, není vyslovováno, má pomocný význam podobně, jako v jiných jazycích diakritická znaménka. Zajišťuje, že předcházející slabika je chápána jako otevřená. Ovlivňuje tedy její výslovnost. Toto -e se vypouští před příponami \"-ed\" a \"-ing\":\n\nJsou-li tyto přípony připojovány k zavřené slabice, zdvojuje se koncová souhláska, čímž zůstává zachována zavřenost této slabiky:\n\nNa konci slov se až na výjimky (např. \"I, hi\") nepíše -i, místo něj bývá -y. Připojením přípon (sufixů) se y mění v i(e), např. v těchto případech:\n\nPředchází-li y samohlásce, vyslovuje se zpravidla : yes.\n\nSkupiny samohlásek mohou být v přízvučných slabikách čteny, jak je uvedeno v tabulce. \n\nV nepřízvučných slabikách se výslovnost samohlásek (skupin i jednotlivých) redukuje ( nebo ).\n\nPravopis souhlásek (zápis a čtení) je historicky velmi ovlivněné zdrojem slova, jakého je původu, zda germánského, francouzského nebo latinského. Tabulka ukazuje pravidla, která ale mohou mít jednotlivé výjimky:\n\n"}
{"id": "258656", "url": "https://cs.wikipedia.org/wiki?curid=258656", "title": "Germánie", "text": "Germánie\n\nGermánie (latinsky \"Germania\") případně Magna Germania („Velká Germánie“) či Germania libera („svobodná Germánie“) bylo ve starověku označení území východně od řeky Rýna, které obývaly veskrze germánské kmeny. V době kolem přelomu letopočtu, za vlády císaře Augusta, se Římané pokusili toto území dobýt a přeměnit je v římskou provincii. Avšak po porážce v bitvě v Teutoburském lese, kde v roce 9 n. l. náčelník Cherusků Arminius zničil tři římské legie, jimž velel Publius Quinctilius Varus, byli Římané postupně donuceni od svých dobyvatelských záměrů upustit.\n\nGermánie byla drsná, nehostinná, hustě zalesněná a bažinatá země, jejíž největší bohatství představovali její obyvatelé. Rozkládala se na území vymezeném na západě Rýnem (\"Rhenus\") a na jihu Dunajem (\"Danuvius\"). Od Sarmatie na východě ji oddělovala řeka Visla (\"Vistula\") a pohoří Západní Karpaty. Severní hranici tvořil Oceán (Severní moře) a Svébské moře (Baltské moře), za nimiž se nacházela mýtická země Thúlé (pravděpodobně Skandinávie). V současnosti se na tomto teritoriu nalézají následující evropské státy: Nizozemsko, Německo, Dánsko, Česko, Polsko a části Rakouska a Slovenska. Kromě vlastní Germánie existovaly ještě dvě římské provincie rovněž nesoucí tento název a rozprostírající se západně od Rýna. Dolní Germánie zahrnovala nynější jižní Nizozemsko, Belgii a severní část německého Porýní. Horní Germánie odpovídala svým rozsahem území dnešního Švýcarska a Alsaska.\n\nHlavním způsobem obživy obyvatel Germánie bylo zemědělství. Většina Germánů obdělávala půdu, nicméně velká část z nich se věnovala rovněž pastevectví. Nejčastěji pěstovanými plodinami byly různé druhy obilí – pšenice, ječmen, oves a žito. V severněji ležících oblastech převládal chov dobytka. Jakmile ustaly římské snahy o dobytí Germánie, rozvinuly se mezi Římany a Germány čilé kulturní a především obchodní vztahy. Rozsáhlá opevnění pohraničních oblastí římské říše nedokázala zamezit vzájemným obchodním stykům. Římané vyváželi do Germánie keramiku, sklo a železné nástroje, zatímco z druhé strany Rýna proudily do říše jantar, kůže a otroci. Obzvláště jantar byl v Římě velmi ceněnou komoditou, jíž si mohli dopřát pouze bohatí jedinci. Malý kousek této žluté suroviny měl tehdy vyšší hodnotu než zdravý otrok. Římské ženy nosívaly jantar kolem krku, neboť věřily, že je ochrání před nemocemi a uchová jim jejich mladistvý vzhled.\n\nNejkomplexnějším popisem Germánie z dob římské říše je stejnojmenné dílo z pera historika Tacita. O původu jména této země Tacitus v roce 98 n. l. napsal:\n\nGermánie byla obývána různými kmeny převážně germánského, avšak také keltského či slovanského původu. Kmenové a etnické složení se měnilo po celá staletí vlivem asimilace a migrace. Znalosti Řeků a Římanů o národech žijících na severu Evropy v době před 2. století př. n. l. byly velice nízké. V 5. století př. n. l. považovali Řekové obyvatele nevlídných severních končin za Kelty. Hérodotos se zmiňoval rovněž o Skythech, nebyla mu však známa existence žádné jiné skupiny kmenů. Někdy kolem roku 320 př. n. l. se Pýtheás z Massalie plavil kolem břehů Británie a podél severního pobřeží Evropy. To, co na svých cestách viděl a popsal, se jevilo pozdějším historikům natolik neskutečné, že mu jednoduše odmítali uvěřit. Pýtheás byl patrně prvním člověkem ze Středomoří, který odlišil Germány od Keltů.\nKoncem 2. století př. n. l. došlo k prvnímu významnějšímu kontaktu mezi Germány a Římany poté, co kmeny Kimbrů a Teutonů napadly Galii. Po zdolání této germánské invaze přetrval vzájemný mír mezi oběma národy dalších padesát let až do začátku galských tažení Julia Caesara. Během nich byli Římané přinuceni k vedení třech vojenských výprav proti Germánům. Poprvé v roce 58 př. n. l. vyhověl Caesar žádosti Galů o pomoc proti germánským Svébům vedeným Ariovistem, kteří se o několik let dříve usadili ve východní Galii. Caesar spolu se svými germánskými spojenci z kmene Ubiů vypudil Svéby zpět za Rýn, odkud tito barbaři původně přišli. V roce 55 př. n. l. přemohli germánští Tenkterové a Usipové kmen Menapiů v Belgice. Nato Caesar postavil most přes Rýn, načež jako první Říman vpadl za tuto řeku. Dva roky poté Caesar znovu vstoupil na pravý břeh Rýna, když pronásledoval kmeny, které pomáhaly Galům v odboji proti Římanům. Germáni poučeni předchozími nezdary se však stáhli z dosahu římských legií a Caesar tak vyšel naprázdno. Pokračování výprav do Germánie zamezily na několik dalších desetiletí římské občanské války. Teprve Augustovo vítězství umožnilo Římanům opět pomýšlet na podrobení území za Rýnem.\n\nVe svém díle Zápisky o válce galské popsal Caesar kulturní rozdíly mezi Germány, Římany a Galy. Galové byli podle něho, i přes svoji bojovnost, schopní přijmout civilizaci, naproti tomu germánské kmeny byly prý příliš divoké a navíc znamenaly hrozbu pro římskou vládu v Galii, a proto měly být podrobeny. Jeho charakteristika barbarských kmenů severu zdůrazňovala převahu Říma. Nicméně Caesarův popis vyjádřil rovněž římské obavy z Germánů a z nebezpečí, jež ztělesňovali.\n\nPoté, co bylo kolem roku 25 př. n. l. dokončeno ovládnutí keltských kmenů sídlících v Alpách, započali Římané s dobýváním zemí ležících na sever od tohoto pohoří. Nedlouho nato byly zřízeny kastely u Basileje, Curychu a Oberwinterthuru v dnešním Švýcarsku a také opěrné body v Xantenu (\"Castra Vetera\"), Bonnu (\"Bonna\") a v Nijmegenu (\"Noviomagus\"). Přibližně v roce 20 př. n. l. zahájili Římané výstavbu silnice z Lugduna (dnešní Lyon) vedoucí přes Trevír až k Rýnu. V letech 17/16 př. n. l. zaútočily z Germánie do oblastí na západ od Rýna kmeny Sugambrů, Usipetů a Tenkterů, které rozdrtily římskou legii pod velením Marca Lollia. Krátce po této události se císař Augustus odebral do Galie, kde strávil tři roky (15 až 13 př. n. l.) reorganizací provincie a její obrany. Legie rozmístěné dosud po celé Galii byly v této době přesunuty přímo na ohroženou rýnskou hranici, kde byly po dvou umístěny do stálých táborů. V roce 15 př. n. l. postoupil Drusus (Augustův nevlastní syn) z nynějšího Trenta alpskými průsmyky na sever, zatímco Tiberius (Drusův bratr) podnikl z Galie výpravu směrem na východ podél severního předhůří Alp. Výsledkem této koordinované operace bylo připojení Raetie k římské říši.\n\nPo završení těchto příprav začala v roce 12 př. n. l. pod Drusovým velením římská invaze do Germánie. Výchozími body při pronikání na nepřátelské území byly tábory v Mohuči (\"Mogontiacum\"), Xantenu a Nijmegenu. Z těch pak byly strategicky nejvýznamnější posádka v Mohuči, jež se nacházela přímo na soutoku Rýna s řekou Mohanem (\"Moenus\"), a legionářský tábor v Xantenu, na soutoku Rýna a Lippe (\"Lupia\"). Mohan i Lippe představovaly ideální zásobovací trasy zajišťující přístup hluboko do nitra Germánie. Drusus se vydal nejprve v čele římského loďstva podél břehu Severního moře, přičemž si podmanil kmeny Frísů a Chauků, jejichž území leželo při ústí řeky Vezery (\"Visurgis\"). V dalším roce (11 př. n. l.) uskutečnil tažení proti vzpurným Sugambrům. Drusus je však nezastihl v jejich sídlech, neboť právě vytáhli do pole proti svým nepřátelům Chattům. Římané se proto obrátili proti Cheruskům, ti však ustoupili před římskými legiemi dále na východ směrem k Labi (\"Albis\"). Při jejich stíhání Drusus vyplenil celé jejich území. Toto tažení ale přesto neskončilo úspěchem, jelikož neporažení Cheruskové unikli do bezpečí na východ od Labe. Na zpátečním pochodu byli Římané přepadeni v úzkém údolí u Arbala mezitím se vrátivšími Sugambry, kteří se spojili se Svéby a s Cherusky vedenými Segimerem (Arminiův otec). Jen díky Drusově chladnokrevnosti se Římané dokázali uvolnit ze svého nebezpečného postavení a o vlásek se tak vyhnuli katastrofě.\n\nCílem Drusovy kampaně v roce 10 př. n. l. se vedle Sugambrů stali tentokrát také Chattové. V tomto roce nechal Drusus vybudovat kanál (\"fossa Drusiana\"), který spojoval Rýn přes \"Lacus Flevo\" (IJsselmeer) se Severním mořem. Tímto počinem byla podstatně zkrácena cesta římských lodí mezi opěrnými body na Rýně a ústím Labe. Tažení v roce 9 př. n. l. směřovalo proti Chattům a Svébům. Drusus znovu přivedl své vojsko k Labi a potom se vydal zpět na západ proti Cheruskům. Během pochodu však spadl z koně, přičemž si přivodil zlomeninu nohy a asi po třiceti dnech následkům tohoto zranění podlehl. Tiberius, který přispěchal ke svému umírajícímu bratrovi, převzal bezprostředně po jeho skonu velení v Germánii.\n\nNavzdory Drusovým úspěchům zůstával odpor germánských kmenů proti římské nadvládě stále velmi urputný. V roce 8 př. n. l. přicestoval Augustus do Galie, aby zde přispěl k zintenzivnění dalšího dobývání území na pravém břehu Rýna. Germáni v uplynulých letech seznali, že počty jejich válečníků budou neustále klesat, zatímco Římané jsou i přes utrpěné ztráty schopni přivádět stále větší vojska. Někteří náčelníci byli proto připravení uzavřít s Římany tzv. spojenecké smlouvy (\"foedus\"), které z nich ve skutečnosti činily poddané impéria. Tiberiovo tažení v roce 8 př. n. l. znamenalo počátek zániku Sugambrů jako samostatného kmene, neboť už kvůli nezměrným ztrátám nemohli dále odolávat římskému tlaku. Tiberius tudíž část Sugambrů přesídlil na levý břeh Rýna, kde se podrobili římské autoritě. Zbytek populace tohoto kmene se následně připojil k Chattům. Tiberius pokračoval v útocích do Germánie, nicméně v roce 6 př. n. l. se vzdal velení. O dalším vývoji v pravobřežní Germánii postrádáme až do roku 1 n. l. jakékoli bližší informace.\n\nV roce 2 n. l. vedl Lucius Domitius Ahenobarbus tažení proti Hermundurům. Přitom překročil Labe a dokonce sjednal smlouvy s některými kmeny na jeho pravém břehu. Další vojenské kampaně na germánské území byly podnikány z oblasti Podunají. Ahenobarbus spolu s legátem Marcem Viniciem opakovaně pronikali do prostoru mezi Rýnem a Emží. Při jedné zpáteční cestě se Ahenobarbus zastavil v zemi Cherusků. Protože se při té příležitosti natolik zapletl do vnitřních záležitostí kmene, rozhořčení Cheruskové vypověděli smlouvu uzavřenou kdysi s Tiberiem. Během dalšího pochodu zpět k Rýnu nechal Ahenobarbus položit slavný \"pontes longi\" – most z fošen (jakýsi archaický ponton), přes nějž jeho vojáci přešli bažiny. V dalších letech přetrvávaly nepokoje v celé severní Germánii.\n\nV roce 4 n. l. se Tiberius opět chopil velení. Krátce poté si podmanil kmen Chattuariů a o rok později dohodl smlouvu s Chauky. Do roku 6 n. l. uzavřeli Římané spojenecké svazky s většinou germánských kmenů mezi Rýnem a Labem, což umožnilo zahájit výstavbu nové provincie \"Germania\". Římané postavili v zemi silnice, založili místní trhy a budovali kastely. Současně byly položeny základy řady kolonií, jako byl Halberstadt, Hildesheim nebo Waldgirmes. V roce 6 Tiberius protáhl Germánií a pak zamířil proti Markomanům. Marobudovo markomanské království, které se rozkládalo v české kotlině, pokládali Římané za potenciální hrozbu jejich kontrole Germánie. K celému podniku bylo vyčleněno 12 legií rozdělených po šesti do dvou armád. První měla postupovat z Germánie a jejím velitelem byl Sentius Saturninus, druhou vedl z Norica sám Tiberius. Když byl však Tiberius vzdálen asi pět dní pochodu od místa, kde Marobud shromáždil svojí brannou moc čítající kolem 75 000 markomanských bojovníků, obdržel zprávu o vzrůstajícím neklidu v Panonii a v Dalmácii. Ihned poté přikázal svým legionářům zastavit postup, načež s Marobudem uzavřel mírovou smlouvu. Tento první vážný nezdar byl pouhou předzvěstí budoucích těžkostí.\n\nRok nato ustavil Augustus novým správcem Germánie Publia Quinctilia Vara na místo Tiberia, který se tehdy potýkal s panonským povstáním. Varovým úkolem bylo zajistit, aby s Germány smluvně ujednané daně a dodávky obilí byly (i navzdory neúrodám) spolehlivě plněny, neboť jich bylo naléhavě třeba k nerušenému zásobování římských vojsk operujících v Panonii. Tato skutečnost spolu s tím, jak sílil římský vliv v Germánii díky obchodu a budování prvních římských sídel, Varovi jeho pozici nijak neulehčovala. Nespokojenost se ztrátou svobody mezi germánskými kmeny vytrvale vzrůstala a nepříliš vlídné zacházení Římanů s poraženými ji ještě více rozjitřovalo. Patrně v srpnu roku 9 vyrazil Varus s celým svým vojskem pěti legií z letního tábora při Veseře poblíž území Cherusků (jejichž náčelníci Arminius, Segimer a Segestes byli v jeho doprovodu) k Rýnu. Na cestě se však doslechl o tom, že členové některých nedaleko sídlících kmenů povraždili na jejich půdě pobývající Římany.\n\nNa tento čin zareagoval Varus okamžitým zahájením tažení proti vzbouřeným kmenům. V předvečer výpravy Varus uspořádal hostinu, během níž ho Segestes upozornil, že Arminius a Segimer plánují proti němu spiknutí, ale jak se zdá, Varus tomuto varování nepopřál sluchu. Po menší rozepři se svým synovcem Asprenou se Varus rozhodl oddělit od svého vojska dvě legie, které pod Asprenovým velením pokračovaly k původnímu cíli. S těmito oddíly šly také ženy a děti. Aby vynahradil ztrátu těchto vojenských sil, požádal Varus přítomné kmenové vůdce o pomocné sbory, které mu tito ochotně přislíbili.\n\nPřesné místo střetnutí není dosud známo. Podle všeobecně přijímaného názoru se bojiště nacházelo na kopci Kalkriese poblíž dnešního Osnabrücku v Dolním Sasku. Tím, kdo vyprovokoval a inicioval povstání, byli podle Tacita Chattové, Marsové, Brukterové a především Cheruskové, přičemž samotný počátek vzpoury lze vypozorovat zřejmě u prvně jmenovaných. Sídla tohoto kmene ležela směrem na jih, kam také vytáhl Varus v čele svých legií. Jeho průvodci byli titíž náčelníci, kteří se zavázali poskytnout mu svoje vojenské síly. Nedlouho poté se náčelníci od Varova vojska oddělili, údajně proto, aby zmobilizovali své válečníky, s nimiž měli na smluveném místě Římany posílit.\n\nS přibývající dobou pochodu intenzita nepřátelských útoků na římské vojsko narůstala, pročež Varus usoudil, že bude vhodné projít územím močálů, neboť tento typ terénu ztěžoval nepřátelům jejich neustálé ataky. Protože však nebylo možné se zde utábořit, museli Římané podstoupit noční pochod. Jakmile narazili na příhodné místo k postavení tábora, rozbili zde na počátku září své ležení, v němž setrvali asi dva nebo tři dny. Této doby zatím barbaři využili k přeskupení svých sil. Když se Římanům nepodařilo dorážející germánské voje zahnat pouhými výpady a naopak počet nepřátel stále stoupal, rozhodl Varus o svedení bitvy.\n\nJak přesně následný boj probíhal, není známo, ale je pravděpodobné, že Římané v něm měli zpočátku navrch. Při pronásledování zdánlivě prchajících Germánů se však vzdálili od svého tábora, kterým jim poskytoval ochranu. Přesně tohoto momentu využily oddíly barbarů dobře schované na křídlech Římanů ke svému útoku. Varova dosud vítězící vojska byla ve chvíli sevřena ze tří stran a ihned propadla panice. Bitva se změnila v masakr Římanů a pouze malá část z nich se z bitevní vřavy zachránila útěkem do míli vzdáleného tábora. Kvůli nedostatku vojáků k jeho hájení nezbylo Varovi než zmenšit svůj tábor, což naznačuje, že v tomto okamžiku postrádal zřejmě více než polovinu všeho mužstva. Vědom si beznadějnosti postavení svého vojska nakonec Varus nalehl na svůj meč. Jeho vojáci se ho pokusili důstojně pochovat a zpopelnit jeho ostatky, než se tak však stalo, zmocnili se Germáni tábora. Ohořelému Varovu tělu byla uťata hlava, jíž Arminius poslal Marobudovi. Zbytky zoufale bojujících legionářů se poté vzdaly barbarům, kteří je ale do jednoho zmasakrovali a jejich velitele obětovali v posvátných hájích k poctě svým bohům.\n\nKdyž byla Augustovi oznámena zpráva o katastrofě Varova vojska v Germánii, ze zoufalství prý vykřikl: „Quintili Vare, legiones rede!“ („Vare, vrať mi mé legie!“). Důkazem toho, jak trvale se tato prohraná bitva zapsala do povědomí Římanů, je skutečnost, že zničené legie (XVII, XVIII, XIX) nebyly již nikdy obnoveny. Během jediného krátkého tažení tak Římané ztratili jednu desetinu své vojenské síly. Jen nepatrnému počtu z odhadovaných 25 000 mužů se podařilo uniknout pohromě. V důsledku porážky v Teutoburském lese museli Římané dočasně rezignovat na podmanění Germánie, načež se stáhli zpět za Rýn.\n\nV dalších třech letech se Tiberius věnoval reorganizaci a konsolidaci rýnské hranice. Vrchní velení legií na Rýně bylo pak svěřeno Drusovu synovi Germanikovi, jenž musel záhy čelit vzpouře vojáků, kteří ho po Augustově smrti v roce 14 chtěli provolat císařem místo neoblíbeného Tiberia. Po potlačení povstání se Germanicus vypravil proti Marsům. Jelikož barbaři právě oslavili jakýsi kmenový svátek, římský útok je naprosto zaskočil. Většina jejich území byla proto zcela zničena. V následném krveprolití pobíjeli nemilosrdní Římané i ženy, děti a starce. O rok později zahájil Germanicus ohromné tažení, jehož cílem byl kmen Chattů. V jeho průběhu dorazilo římské vojsko na místo bitvy v Teutoburském lese. Ostatky padlých byly posbírány a důstojně uloženy v pohřební mohyle. Římané pak postoupili k řece Veseře, kde Germanicus rozdělil svoje vojsko o síle 8 legií na dvě části, jež se měly vrátit do zimních táborů odděleně. Jedna z armád, jíž velel Gaius Silius Caecina, se na zpátečním pochodu k Rýnu ocitla blízko podlehnutí. Při pochodu přes pontes longi byl Caecina obklíčen Germány, přičemž jen díky své taktické obratnosti (která chyběla Varovi) dokázal se značným vypětím sil odvrátit pohromu, která by byla srovnatelná s Teutoburským lesem.\n\nGermanicus však neustával ve své snaze konečně zdolat odpor barbarů a v roce 16 vytáhl proti Cheruskům. Římské vojsko čítající 8 legií a silné pomocné sbory se střetlo se silami aliance germánských kmenů pod vedením Arminia ve dvou velkých bitvách. První z těchto utkání bylo svedeno na planině u Idistavisa mezi Veserou a nedaleko položenými pahorky. Po překročení Vesery postavili Římané tábor, z něhož druhý den vyrazili do bitvy proti nepříteli. Již při postupu na bitevní pole byla římská vojska napadena Germány. Samotná bitva trvala od brzkých ranních hodin až do noci, kdy byla germánská vojska za těžkých ztrát zatlačena na ústup. Náčelníkům Arminiovi a Inguiomerovi se podařilo s částí vojska prolomit římskou linii, jíž hájily pomocné sbory Chauků, a uniknout na východ. Na paměť svého vítězství zbudovali Římané na místě bitvy násep a poté se obrátili zpět proti Cheruskům, aby je definitivně zničili.\n\nTi se však spolu s přeživšími Arminiovými muži postavili proti Římanům u valu Angrivariů. Arminiův lstivý plán, který počítal s útokem jízdy ukryté v okolních lesích, nezůstal Germanikovi utajen. Římská jízda proto napadla germánské jezdce a zabránila jim tak ve vpádu do týlu římských pěšáků. Římští legionáři dorazili bez vážnějších ztrát k valu bráněnému Germány, kteří byli překvapeni nečekaně silným náporem Římanů. Intenzivní římské ostřelování valu katapulty, balistami a jinými druhy metacích a střelných zbraní dokonalo zmatek nastalý v germánských řadách. Římané dosáhli druhého vítězství, zatímco Germáni byli opět rozprášeni. Ani po opakovaných porážkách Germánů však Římané nedokázali rozbít alianci kmenů v čele s Arminiem. Germanicus byl v dalším roce odvolán Tiberiem do Říma, kde oslavil triumf nad Germány, načež byl poslán na východ. Ukončení Germanikových tažení znamenalo faktický konec římských pokusů o podmanění pravobřežní Germánie.\n\nV roce 28 vypuklo kvůli vysokým daním povstání Frísů, v jehož důsledku Římané vyklidili většinu území dnešního Nizozemska. Císař Claudius, jenž byl Germanikovým bratrem, započal s výstavbou rozsáhlého systému kastelů a pevností na Rýně (\"Limes Romanus\"). V roce 47 zasáhl římský místodržitel Gnaeus Domitius Corbulo proti Frísům a Chaukům, ovšem Claudius mu poté nařídil ustoupit zpět za Rýn. Tři roky nato pronikli Chattové do Galie, ovšem Římané je zdárně odrazili. Výraznější ohrožení římské Galie představovalo povstání Batavů, jež vypuklo v Dolní Germánii v roce 69. Za Vespasiana obsadili Římané území nazývané \"Agri Decumates\" („desátková pole“, zhruba nynější spolková země Bádensko-Württembersko). Další vojenské operace v Germánii probíhaly mezi léty 83 až 85, kdy Domitianus vedl podle Tacita nepříliš úspěšnou válku s Chatty.\n\nOd 2. století se role Římanů a Germánů postupně obracely. Kmeny sídlící v Germánii podnikaly stále častěji vpády na římské teritorium. Za vlády Marca Aurelia vzplanul na středním Dunaji v letech 166 až 180 rozsáhlý konflikt nazývaný markomanské války. Římané se v jejich průběhu opět chopili iniciativy a dokonce uvažovali o zřízení provincie \"Marcomania\" v oblasti dnešní jižní Moravy. V první polovině 3. století se jednotlivé germánské kmeny sloučily v mocnější kmenové svazy, které vážně ohrozily římskou říši v době krize třetího století. V důsledku stěhování národů se v 5. století usadily četné germánské kmeny na římském území, kde si na troskách impéria založily vlastní nezávislá království.\n\n\n\n"}
{"id": "258659", "url": "https://cs.wikipedia.org/wiki?curid=258659", "title": "Ságo", "text": "Ságo\n\nSágo je škrobovitý prášek, který se vyrábí především ze středu kmene ságových palem \"Metroxylon sagu\". Slovo ságo pochází z domorodého názvu \"sagu\" pro jídlo. Ságo je základem jídla v nížinách Nové Guiney a na Molukách, kde se často jí v podobě placky s rybou.\n\nCykas japonský bývá v angličtině občas chybně nazýván \"sago cycad\". Z něj i dalších cykasů se vyrábí druh sága, který je od původního sága biologicky i výživně velmi odlišný. Na rozdíl od palem obsahují cykasy několik jedovatých složek, především cycasin a BMAA. Výroba potravin z cykasového sága je nicméně tradicí v řadě zemí. Rodu píchoš (\"Encephalartos\") dokonce daly jméno, znamenající v řečtině „v hlavě je chleba“.\n\n\n"}
{"id": "258660", "url": "https://cs.wikipedia.org/wiki?curid=258660", "title": "Měsíční prach", "text": "Měsíční prach\n\nMěsíční prach je hard science fiction román britského spisovatele Arthura C. Clarka vydaný ve Velké Británii v roce 1961. V anglickém originále se kniha jmenuje \"A Fall of Moondust\". Román se dostal do nominace na cenu Hugo v kategorii „nejlepší román“ za rok 1963.\n\nV díle je uvedeno několik měsíčních povrchových útvarů, např. Mare Nubium (Moře mraků), Mare Imbrium (Moře dešťů), Mare Nectaris (Moře nektaru), Sinus Roris (Záliv rosy), Montes Apenninus (pohoří Apeniny), krátery Archimedes, Plato, Aristillus, Eudoxus, hora Mons Pico. Samotný děj je však umístěn do fiktivního Moře žízně (ležícího v Zálivu rosy).\n\nVe 21. století lidé osídlili Měsíc, jenž je otevřen i vesmírným turistům, kteří si to mohou dovolit. Turistická loď Seléné zůstane i s pasažéry po měsíčním zemětřesení uvězněna pod prachem. Nastává souboj s časem o jejich záchranu.\n\n\nNa palubě ztroskotané Seléné:\n\nVe 21. století jsou na Měsíci vědecké základny a turistické kanceláře organizují turistické zájezdy. Jednou z atrakcí je „plavba“ po měsíčních mořích, které jsou složeny z velice jemného prachu. Speciálně zkonstruovaná turistická loď Seléné se plaví po prachu na Moři žízně (situovaného do Zálivu rosy – Sinus Roris), který je tak jemný, že má téměř vlastnosti vody.\n\nPři jedné vyhlídkové jízdě po Moři žízně dojde k havárii. Záchvěvy půdy způsobí, že se Seléné propadne do prašného podloží.\nZásoby vzduchu jsou omezené, teplo nemá kam unikat, komunikace není možná a nikdo přesně neví, kde se nacházejí. Pro kapitána Pata Harrise je největším problémem zaměstnat cestující a udržet morálku na palubě, zatímco musí čekat na své záchrance. Má štěstí, mezi pasažéry je několik zkušených vědců a vesmírný badatel v penzi, komodor Hansteen. Tito lidé mu pomohou udržet na ztroskotaném měsíčním plavidle optimistickou náladu.\n\nHlavní inženýr přivrácené strany Měsíce Robert Lawrence je skeptický ohledně možné záchrany. Zdá se totiž, že člun je pohřben pod sesuvem horniny. Na vyproštění nejsou lidské ani materiální zdroje. Lawrence zkontaktuje Thomas Lawson, vynikající a výstřední astronom z kosmické stanice Lagrange II, kterému se ze svého výhodného postavení vysoko nad povrchem Měsíce podaří zjistit zbytky tepelné stopy člunu na povrchu. Vyjde najevo, že člun se nachází na jiném místě, než se původně zdálo. Okamžitě je zorganizována výprava a Lawrence s pomocí dr. Lawsona vskutku nalezne Seléné uvězněnou 15 metrů pod povrchem prachu.\n\nPoté je vyslána záchranná expedice. Čekajícím cestujícím se v kabině začíná hromadit CO, což zhoršuje dýchání. Kapitán Harris navrhne kolektivní aplikaci hypnotik, kterými je Seléné vybavena. Tímto se sníží spotřeba vzduchu až o polovinu. Zachránci spustí k lodi trubky s kyslíkem právě včas. To je pouze dílčí úspěch, kvůli unikající vodě z poškozených nádrží sjede člun níže. Dalším nebezpečím je vypuknuvší požár, cestující a posádka jsou zachráněni šachtou jen několik sekund před výbuchem nádrže s kapalným kyslíkem.\n\nV epilogu je napsáno, že kapitán Pat Harris pokračuje ve vztahu se stewardkou Zuzanou Wilkinsovou (který začal ještě během ztroskotání), společně čekají dítě. Má na starost nově zkonstruovaný člun Seléné II, ale doufá, že se mu podaří složit zkoušky na kapitána kosmické lodi.\n\nKniha obsahuje několik zmínek o známých osobnostech, např.:\n\nKingsley Amis, Isaac Newton, Auguste Comte, Nell Gwynnová, Charles Dickens, George Pollard (kapitán velrybářské lodi Essex), Hector Berlioz, Aram Chačaturjan.\n\n\nDalším literárním dílem, kde prach na Měsíci způsobí lidem komplikace je vědeckofantastická povídka amerického spisovatele Hala Clementa „Mít tak s sebou prachovku...“\n\n\n"}
{"id": "258662", "url": "https://cs.wikipedia.org/wiki?curid=258662", "title": "Žerotínovo náměstí", "text": "Žerotínovo náměstí\n\nŽerotínovo náměstí má více měst:\n\n"}
{"id": "258663", "url": "https://cs.wikipedia.org/wiki?curid=258663", "title": "Ga'on z Vilna", "text": "Ga'on z Vilna\n\nHa-ga'on rabi Elijahu ben Šlomo, podle akrostichu citován jako הגר״א - ha-Gra, nazývaný též Vilenský ga'on nebo Ga'on z Vilna (23. dubna 1720 – <time datetime=\"1797-10-09\">28. září 1797 [podle juliánského kalendáře]</time>) patřil k nejvýznamnějším židovským učencům své doby a je považován za jednu z největších postav novodobého židovství. Od mládí byl pověstný svou genialitou, fenomenální pamětí, širokým záběrem (od halachy až po kabalu) i asketickým životem a odporem k chasidismu.\n\nÚdajně již ve třech letech zvládl nastudovat celý Tanach i s komentáři, v sedmi letech již znal několik traktátů Talmudu zpaměti, a v jedenácti letech, ještě před dosažením věku k bar micva, znal zpaměti oba Talmudy. Na rozdíl od svých souputníků kladl mnohem větší důraz na studium Jeruzalémského Talmudu, než bylo obecně zvykem. Ve svém volném čase se věnoval i matematice a astronomii. Během dospívání cestoval a studoval po Polsku a Německu, aby se ve dvaceti letech vrátil do rodného Vilniusu, a stal se největší náboženskou autoritou aškenázských židů.\n\nGa'on nebyl literárně tak plodný, jako například Raši, Maimonides nebo jiní, dřívější velikáni židovského národa. Ale jeho glosy k Talmudu a Šulchan aruchu nazvané \"Be'urej ha-Gra\" (výklady ha-Gry) znamenaly svým způsobem revoluci v chápání a studiu těchto spisů, stejně jako jeho komentář k Mišně, nazvaný \"Šnot Elijahu\" (Roky Elijášovy).\n\nGa'on z Vilna byl jedním z prvních učenců, kteří začali na studium Talmudu aplikovat i kriticko-gramatickou metodu. Zároveň nabádal své současníky, aby se nebránili studiu světských věd (především již zmíněné a jím oblíbené matematiky), což rovněž v jeho době nebyl standardní přístup většiny rabínů. Velkou známost mu přinesl spor s chasidy a následné odmítnutí chasidismu.\n\nVilenský ga'on byl ztělesněním toho, co chasidé odsuzovali a odmítali - prototypem přísného učence, neúnavně studujícího a z jejich pohledu nesmyslně memorujícího svaté knihy, bez emocí, bez jakéhokoli vnějšího prožitku. Pro Ga'ona z Vilna, který spal pouze pár hodin denně a odmítal většinu tělesných požitků, byli naopak chasidé tlupou zdivočelých, negramotných a nevzdělaných hlupáků, oddávající se extatickým i jiným požitkům, zanedbávající studium a nebezpečně se oddávající různým lidovým zvykům, jako bylo vytváření amuletů, různé lidové pověry jako víra ve skřítky, dybuky apod. Důraz chasidismu na kabalu přiměl Ga'ona z Vilna k tomu, aby kabalu studoval hlouběji a nakonec dospěl k jinému pohledu, když sjednotil mystické vlivy a myšlenky s halachou, a kabala se stala i součástí aškenázské liturgie a zvyků.\n\nGa'on z Vilna se stal vůdčí osobností hnutí Mitnagdim, tedy odpůrců proti chasidismu. Podařilo se mu vytlačit chasidy z Vilna (centrum chasidismu tak leželo především v Haliči, Ukrajině a Bělorusku, litevští židé, známí též pod označením „litvaci“ zůstali většinou ne-chasidy), uvalil na chasidy klatbu \"(cherem)\" a vyjádřil se na jejich adresu slovy:\nObrovská autorita Ga'ona ovlivnila řadu jeho mladších současníků. Jeden z jeho nejvýznamnějších žáků, rabi Chajim z Voložina, se stal duchovním zakladatelem Voložinské ješivy, ze které vzešli pozdější velikání židovského náboženského či kulturního života, jako např. Abraham Isaac Kook, Chajim Nachman Bialik nebo Chajim Solovejchik, jeho žáci a přívrženci se začali nazývat podle starověkých farizeů „perušim“ a samotný Ga'on plánoval odchod do země Izrael. Ačkoli jej nikdy neuskutečnil a zemřel ve Vilniusu, několik set jeho následníků do Izraele skutečně odešlo a usadili se nejprve v Safedu a poté v Jeruzalémě, kde se soustředili kolem slavné synagogy Churva a poté i v části města, která později dostala název Me'a Še'arim.\n\n"}
{"id": "258664", "url": "https://cs.wikipedia.org/wiki?curid=258664", "title": "Kanadská hokejová reprezentace", "text": "Kanadská hokejová reprezentace\n\nKanadská hokejová reprezentace je jedním z šesti nejsilnějších hokejových týmů světa (vedle reprezentací Ruska, Finska, Švédska, USA a Česka – tato skupina bývá označována jako „Velká šestka“).\n\n"}
{"id": "258665", "url": "https://cs.wikipedia.org/wiki?curid=258665", "title": "Lúčanská Malá Fatra", "text": "Lúčanská Malá Fatra\n\nLúčanská Malá Fatra je jižní část slovenského pohoří Malá Fatra, která je od jeho severní části Krivánské Malé Fatry oddělena Strečnianským průsmykem řeky Váh. Pohoří je z jihu ohraničené pohořím Strážovské vrchy, na východě Turčianskou kotlinou, na západě Rajčankou a na severu řekou Váh. Je tvořeno žilnými a hlubinnými vyvřelinami mladšího paleozoika (karbonu) granodiority a křemennými diority, které postupně krystalizovaly a vyzdvihovaly se až do dnešní podoby. Nejvyšší vrchol, Veľká lúka (1475,5 m n. m.) je oblý kopec, také nazývaný Martinské hole. Pod ním je lyžařský areál. Přes celý hřeben, od Kľaku na jihozápadě až na Minčol na severovýchodě vede hřebenová cesta, z níž je místy krásný výhled na okolní hory.\n\nLúčanská Malá Fatra je na rozdíl od Krivánské Malé Fatry nižší a má odlišný tvar. V centrální části má široký plochý hřbet s lučními porosty vertikálně jen málo členitý. Jižnější část je zalesněna, je celkově nižší a vertikálně členitější. Údolí vyúsťující do Turčianské kotliny jsou kratší než na opačné straně hor směrem do Rajecké doliny.\nPotoky, které z Lúčanské Malé Fatry stékají, se vlévají do řek Turiec, Rajčanka a Váh. Poblíž Fačkovského sedla se nalézá pramen řeky Nitra\n\nNásleduje popis hlavního hřebene Lúčanské Malé Fatry od jihozápadu, k severovýchodu, od Fačkovského sedla (802 m n. m.). Prvním vrcholem je charakteristický skalnatý kopec Kľak (1352 m n. m.), jehož vrchol je výborným vyhlídkovým bodem. Pod ním se nachází Kľacký vodopád. Hřeben pokračuje přes Ostrou skálu (1220 m n. m.), Vrícke sedlo (950 m n. m.) na skalnatý vrchol Skalky (1191 m n. m.). Odtud pod kótu Janková (1163 m n. m.) mírně do Sedla pod Úplazom (988 m n. m.), které je křižovatkou turistických tras. Nad sedlem je vrchol Úplazu (1085 m n. m.) a pod ním Sedlo pod Hnilickou Kýčerou (1028 m n. m.) s pramenem pitné vody a křižovatkou značkovaných turistických cest. Hlavní hřeben pokračuje strmě nahoru na vrchol Hnilické Kýčery (1218 m n. m.), která je výborným vyhlídkovým bodem. Z vrcholu se hřeben táhne převážně lesem přes sedlo Maríková (990 m), Kopu (1232 m), Hornú lúku (1299 m n. m.) na Veterné (1442 m n. m.). Odtud pokračuje delší úsek lučnatého, bezlesého hřebenu. Dalším vrcholem je nejvyšší bod hřebenu, podle kterého dostalo celé pohoří své jméno – Veľká lúka (1475 m n. m.). Tato část pohoří bývá často po deštích rozmočena, mimo jiné též proto, že se zde nalézají rašeliniště. Z Velké louky vede hřeben na Krížavu (1457 m n. m.), na které se nacházejí různé telekomunikační vysílače. Kótou Zázrivá (1394 m n. m.) hřeben pokračuje na Minčol (1363 m n. m.), pod kterým se nacházejí památníky na prudké boje, které zde probíhaly v době druhé světové války během Slovenského národního povstání. Od kóty Úplaz (1301 m n. m.) klesá hřeben do lesa přes sedlo Javorina (967 m n. m.) do obce Strečno.\n\nLetní turistické cesty vedou dlouhými dolinami, které zpočátku nejprve mírně a na závěr pak strmě stoupají na hlavní hřeben. Velmi dobré terény na zimní turistiku a lyžování mají Martinské hole a okolí Fačkovského sedla. K dalším lyžařským střediskům patří Holý díl ve Višňovém, Valčianská dolina u obce Valča, Košariská v Rajeckolesnianské dolině a Piatrová u Vrútek. Oblast Lúčanské Malé Fatry je podstatně méně navštěvovaná než severní Krivánská Malá Fatra, což nabízí ideální možnosti trampské turistiky. Tento fakt je podpořen také tím, že Lúčanská Malá Fatra není zařazena mezi slovenské národní parky či chráněné krajinné oblasti.\n\nK zajímavostem tohoto atraktivního regionu patří například Slovenský betlém v Rajecké Lesné a Malofatranské muzeum ve Stráňavách.\n"}
{"id": "258667", "url": "https://cs.wikipedia.org/wiki?curid=258667", "title": "Rajecká dolina", "text": "Rajecká dolina\n\nRajecká dolina (Rajecká kotlina) je podcelek Žilinské kotliny. Tvoří ho zejména údolí, kterým teče řeka Rajčanka, pramenící v Strážovských vrších, protékající přes rázovitou obec Čičmany. Teče směrem severním a vlévá se v Žilině zleva do řeky Váh. Dolina je ze západní strany tvořena Strážovskou vrchovinou s nejvyšším vrchem Strážov, z východní strany ji ohraničuje masiv Lúčanské Malé Fatry (část Malé Fatry na jih od Váhu). Celá dolina je bohatá na flóru a přírodní výtvory, velmi známé jsou lázně Rajecké Teplice, a množství jiných zajímavostí.\n\n\n"}
{"id": "258668", "url": "https://cs.wikipedia.org/wiki?curid=258668", "title": "Otmarové z Holohlav", "text": "Otmarové z Holohlav\n\nOtmarové z Holohlav byli staročeskou vladyckou rodinou, žijící převážně na Královéhradecku a Chrudimsku, vymřevší patrně v 17. století. \n\nJejich předek \"Olkmar\" se vyskytuje od roku 1395 jako držitel části Holohlav a statků u Žíželevsi,a byl dobrodinec holohlavského a žiželevského kostela. Jeho křestní jméno se častým opakováním stalo jménem či příjmením. \n\nPo Janovi z Holohlav byli roku 1438 sirotci Olkmar a Mikuláš, kteří ještě roku 1454 drželi část Holohlav. Na konci téhož století žili bratři Jan a Prokop a jejich strýc Mikuláš. Ten držel hrad Žumberk v roce 1487 a dům v Chrudimi v roce 1493 a žil ještě v roce 1515. Tehdy také žili bratři Jan a Otmar starší v roce 1518. Jan se oddělil a držel roku 1515 Skřivany, které roku 1519 prodal a pak měl Třebnouševes. Otmar držel Jeřice, jež vyměnil roku 1522 za Milčeves. Od obou byli potomci. Kromě nich v té době žil také Petr, jenž do roku 1527 držel Úlibice. Ještě v té době žil Mikuláš, který zemřel před rokem 1538. Otmar zanechal s manželkou Johankou Cidlinskou ze Sluh syna Viléma, který se okolo roku 1544 ujal Milčevse, avšak již roku 1566 zemřel. Milčeves dědily po něm sestry Anežka Karlíková z Nežetic a Mandaléna Sadovská ze Sloupna a dcery Anna a Kateřina a roku 1557 jej prodaly. Petr měl syna Václava, jenž měl napřed Újezd a pak Chomutičky, které roku 1549 prodal. Žil ještě roku 1551, ale o jeho potomcích není nic známo. Po Janovi dědili synové Prokop, Mikuláš, Jiřík a Bedřich, kteří se roku 1543 dělili. První a čtvrtý dostal Třebouševes, ostatní Myštěves a tito se zase roku 1544 dělili. Prokop držel později Myštěves, kterou roku 1563 prodal,v letech 1564-1565 držel Kamenici. Mikuláš prodal v roce 1548 svůj díl v Myštěvsi a seděl pak na tvrzi v Malé Skalici. Zemřel v roce 1564. Jeho manželkou byla Saloména z Dohalic. Jiřík zbaviv se svého dílu, držel roku 1545 Skalici a roku 1551 nabyl Milovic, které roku 1562 prodal. Zemřel roku 1567.\n\nPo Mikuláši zůstali synové Jiří Koloděj, Prokop Střízka, Petr Skála a Jan Držka, za jejichž nezletilosti byl skalický statek pro dluhy prodán v roce 1573. Jiří byl úředníkem v Hrádku nad Nisou roku 1584. Jan seděl roku 1589 v Pardubicích a Prokop v Újezdě. Prokop roku 1601 zemřel. Jan, zemřivší roku 1592, odkázal statek Jiříkovým sirotkům. Ujal se jej druhý syn Zachař a před rokem 1602 jej prodal a seděl pak v letech 1624-1640 na dvoře v Medlešicích u Chrudimi. Mikuláš Otmar z Holohlav seděl roku 1589 na Vísce a po něm roku 1603 Markéta Otmarová ze Zahrádky. Kateřina Otmarová z Hustířan zdědila okolo roku 1595 Chvalkovice, které roku 1600 prodala. Měla tři dcery a syna Václava Bohaboje. \n\nNejdéle žil vzpomínaný Petr Skála, který držel roku 1615 statek Vísku. Od té doby se v pamětech nikdo téhož příjmení nevyskytuje.\n\nJejich erbem byl krkavec s prstenem.\n\n"}
{"id": "258669", "url": "https://cs.wikipedia.org/wiki?curid=258669", "title": "Beograđanka", "text": "Beograđanka\n\nBeograđanka, nebo také Palata Beograd ( ) je výšková budova v Bělehradu. Nachází se mezi ulicemi \"Masarikova\" a \"Krále Milana\", má adresu \"Srpskih vladara 38\". 101 m vysoká budova má 23 pater.\n\nBudova vznikla v období mezi lety 1969 a 1974 podle projektu architekta Branka Pešiće. Projektanti stavby byli Đorđe Lazarević a Milorad Ivković. Ve své době se jednalo se o první výškovou stavbu v užším centru města a také o manifestaci technických možností jugoslávské architektury konce 60. let 20. století. Po svém dokončení byla nejvyšší nejen v SFRJ, ale i na celém balkánském poloostrově. Stavba má betonovou konstrukci, která je obložená hliníkovými obklady v tmavě hnědé barvě. \n\nBudova byla slavnostně otevřena dne 22. dubna 1974. Kanceláře uvnitř sloužily řadě jugoslávských podniků, které byly dobře reprezentovány i v zahraničí (Geneks aj.) Budova je rozčleněna na dominující věž s 24 podlažími a na širší třípatrový objekt v spodní části, kde se nachází obchodní dům a kancelářské prostory. \n\nPod budovou se nacházejí tři podzemní podlaží, která byla vyčleněna pro supermarkety a další obchodní prostory. \n\nPůvodně se v nejvyšším patře nacházela také restaurace s vyhlídkou na město, kterou navštěvovaly tisíce lidí. Postupně však návštěvnost klesala a nejvyšší patro si zakoupila lokální stanice RTV Studio B. Některé další významné společnosti obsadily hned několik pater. Výhledově se plánuje oprava budovy a rekonstrukce fasády. \n"}
{"id": "258670", "url": "https://cs.wikipedia.org/wiki?curid=258670", "title": "Makovský průsmyk", "text": "Makovský průsmyk\n\nMakovský průsmyk, slovensky Makovský priesmyk, (801 m n. m.) je horské sedlo na Kysucích, na rozhraní pohoří Javorníky a Turzovská vrchovina, mezi vrchy Dupačka (928 m n. m.) a Beskydok (953 m n. m.), na česko-slovenské státní hranici.\n\nPrůsmykem vede silnice číslo II./487 odbočující ze silnice číslo I./18, která vede z Makova do Velkých Karlovic. Spojuje údolí Kysuce s moravským Vsetínskem.\n\nDále jím prochází naučná stezka Javorníky-Družba, hřebenem vede červená turistická značka souběžně s lyžařskou turistickou trasou od sedla Pindula dále na sever do sedla Bumbálka.\n\nV průsmyku je na slovenské straně motorest, na české straně pak památník Slovenského národního povstání.\n"}
{"id": "258672", "url": "https://cs.wikipedia.org/wiki?curid=258672", "title": "Giovanni Arpino", "text": "Giovanni Arpino\n\nGiovanni Arpino (27. ledna 1927, Pula, dnes Chorvatsko – 10. prosince 1987, Torino) byl italský prozaik, básník a publicista, představitel italského neorealismu. Ve svých psychologických románech zobrazil typické současné italské politické, sociální a mravní problémy.\n\nZa román \"L'ombra delle colline\" získal v roce 1964 cenu Strega.\n\n\n\n"}
{"id": "258674", "url": "https://cs.wikipedia.org/wiki?curid=258674", "title": "Sajjid Alí Chameneí", "text": "Sajjid Alí Chameneí\n\nÁjatolláh Sajjid Alí Chameneí (persky \"/Āyatollā́h-e Sayyéd ʽAlī́-ye Xāmeneʼī́/;\" * 18. dubna 1939 Mašhad, Írán) je od úmrtí Rúholláha Chomejního v červnu 1989 duchovním vůdcem Íránu a tím faktickou hlavou státu. V letech 1981–1989 byl v pořadí třetím prezidentem Íránu a patřil k předním Chomejního důvěrníkům. Jeho rodina, která odvozuje svůj původ od imáma Husajna, měla silné náboženské kořeny – otec Hádží Sajjid Džavád Chameneí dosáhl hodnosti mudžtáhida, děd Sajjid Husajn Chameneí byl ájatolláhem v iráckém Nadžafu.\n\nChameneí se narodil ve městě Mašhadu jako druhý nejstarší z osmi dětí – dva z jeho bratrů jsou dnes rovněž duchovními. Po otci je azérského původu, zatímco některé zdroje tvrdí, že jeho matka byla etnická Peršanka z města Jazd. Po studiu na různých teologických seminářích se stal jedním z žáků Rúholláha Chomejního a od roku 1963 byl aktivní v islamistickém hnutí, které se stavělo na odpor světskému režimu šáha Muhammada Rezy Pahlavího. Mezi lety 1964 a 1978 byl několikrát za své politické smýšlení vězněn.\n\nŠáhův pád počátkem roku 1979 vynesl Chameneího do funkce člena revoluční rady a náměstka ministra obrany. Jeho přičiněním byla také 19. února 1979 založena Islámská republikánská strana, konzervativní politické uskupení, sdružující různé fundamentalistické proudy v zemi. V roce 1980 učinil dosud nepříliš známého Chameneího středem pozornosti výrok, jímž tvrdě napadl ženy protestující proti příkazu povinně nosit šátek. \"Nechci je nazývat prostitutkami,\" řekl, \"to, co činí prostitutka, dotýká se jen jí samotné, ale to, co činí tyto ženy, dotýká se celé společnosti.\"\n\nPo úspěšném atentátu na prezidenta Muhammada Alího Radžáího 30. srpna 1981 byl Chameneí na Chomejního návrh zvolen 95 % hlasů 2. října prezidentem republiky. Sám se tehdy ještě léčil z následků bombového útoku, který ho vážně zranil při modlitbě v mešitě – od těch dob má postiženou pravou ruku. Názory nového prezidenta na probíhající konflikt s Irákem byly podobně nesmiřitelné jako názory Chomejního. „Válka, válka až do konečného vítězství,“ prohlásil rozhodně. Teprve jmenování pružného Alího Akbara Rafsandžáního vrchním velitelem ozbrojených sil umožnilo konflikt v roce 1988 ukončit.\n\nDne 3. června 1989 zemřel duchovní vůdce Chomejní a Rada expertů o den později překvapivě zvolila jeho nástupcem Chameneího. Tento vývoj přijalo duchovenstvo s jistým odporem, protože dosavadní prezident neměl v šíitské hierarchii příliš vysoké postavení. Kvůli volbě musela být změněna ústava a Chameneí byl povýšen na ájatolláha – v Íránu je funkce duchovního vůdce prakticky doživotní.\n\nNa rozdíl od svého předchůdce neměl Chameneí zdaleka takovou autoritu a charisma, aby mohl ztělesňovat „jednotu íránského lidu“. Jeho přístup k věcem veřejným byl spíše skrytý – do každodenních politických rozhodnutí zasahoval málo, snažil se však neustále vyvažovat aktuální rozloženi sil. Aby si zajistil kontrolu nad duchovenstvem, v němž hlavně na počátku nechyběly kritické hlasy na jeho osobu, nechal zřídit Zvláštní soud pro duchovenstvo; jeho pokus získat v roce 1994 titul velkého ájatolláha ale selhal.\n\nVlivní konkurenti uvnitř kléru byli v průběhu doby buď zbaveni moci, nebo dokonce dáni do domácího vězení. Naopak neúspěšní kandidáti na úřad prezidenta dostali jiné funkce – tak duchovní vůdce udržoval řevnivost na íránské politické scéně a tím nepřímo posiloval svoje postavení. Pokud jde o vztah k Salmanu Rushdiemu, proti němuž vyhlásil Rúholláh Chomejní fatvu, byl Chameneí nekompromisní: „Černý šíp smrti je vystřelen a na cestě k cíli.“\n\nDne 6. srpna 1991 byl v Paříži zavražděn poslední předseda vlády jmenovaný šáhem, Šápúr Bachtijár, a podle výpovědi jednoho ze zatčených atentátníků byl čin přímo nařízen Chameneím. Také atentát v řecké restauraci Mykonos v Berlíně, spáchaný 17. září 1992 na čtyřech kurdských exilových politicích, pravděpodobně organizovala nejvyšší místa v Íránu, přičemž Chameneí a tehdejší prezident Rafsandžání byli o přípravách předem informováni.\n\nZvolení proreformního duchovního Muhammada Chátamího v roce 1997 prezidentem republiky a vítězství reformistů v parlamentních volbách o tři roky později způsobily v Íránu nástup určité liberalizace v celospolečenském měřítku. Chameneího snahou bylo především udržet proces pod kontrolou, aby nedošlo k narušení teokratických základů státu. Jeho zahraničněpolitické názory, které vycházely z představ Rúholláha Chomejního, doznaly jen minimálních změn, třebaže vláda dělala vše pro to, aby vylepšila obraz země ve světě. V roce 1999 Chameneí prohlásil, že \"z islámských, lidských, hospodářských, bezpečnostních a politických důvodů je existence Izraele hrozbou pro národy a státy v regionu\" a že \"zbývá jen jediná možnost, jak řešit situaci na Blízkém východě: rozbít a zničit sionistický stát\".\n\nV letech 2004–2005 se za aktivní účasti duchovního vůdce podařilo proces liberalizace v podstatě zastavit. Vnějším projevem toho vývoje byly parlamentní volby z roku 2004, v nichž díky manipulacím triumfovaly konzervativní síly, a vítězství konzervativce Mahmúda Ahmadínedžáda v prezidentských volbách o rok později. Aktuální spor s USA o íránský jaderný program komentoval Chameneí v tom smyslu, že Írán nechce vlastnit „atomové zbraně a Západ to ví. (…) Odporuje to politickým a hospodářským zájmům země i dikci islámského učení.“ Současně ale oznámil, že v jaderném programu se bude pokračovat.\n\nV září 2014 podstoupil Alí Chameneí operaci prostaty. Dne 6. března 2015 uvedl deník Jerusalem Post s odvoláním na arabská média, že Alí Chameneí byl v kritickém stavu hospitalizován v nemocnici v Teheránu. Objevily se spekulace o možné rakovině prostaty.\n\n\n"}
{"id": "258675", "url": "https://cs.wikipedia.org/wiki?curid=258675", "title": "Vladislavský sál", "text": "Vladislavský sál\n\nVladislavský sál je největší slavnostní prostor středověké části Pražského hradu, součást Starého královského paláce. Byl postaven za kralování Vladislava Jagellonského, po němž je pojmenován, architektem Benediktem Rejtem a představuje jednu z předních ukázek české pozdní, vladislavské gotiky. V minulosti sloužil jako místo korunovačních hostin českých panovníků a dokonce se zde konaly jezdecké rytířské turnaje na koních apod. Dnes je sál využíván pro reprezentační shromáždění o státních svátcích, slavnostní zasedání Parlamentu, vystavení korunovačních klenotů a podobně, roku 2019 také ke komerčním účelům.\n\nVladislavský sál vznikl v letech 1490 až 1502 pod vedením architekta Benedikta Rieda (Rejta) a stavebně se zachoval v původní podobě. Navzdory rozšířenému mínění nesloužil jako sněmovní sál (sněmy se konaly v přilehlé Staré sněmovně), nýbrž spíše jako komunikační prostor. Byl však rovněž využíván pro pořádání šlechtických zábav (turnaje, tanec, divadelní představení) a od korunovace Karla VI. roku 1723 se zde pořádaly korunovační hostiny (dříve rovněž konané ve Staré sněmovně). Ve Vladislavském sále se v roce 1791 konala průmyslová výstava a od roku 1918 slouží pro nejvýznamnější státní slavnosti, volbu prezidenta republiky a podobně.\n\nV červnu 2019 se zde poprvé v historii konala komerční akce; sál byl pronajat francouzské luxusní oděvní značce Louis Vuitton. Ta za prostory, ve kterých uspořádala galavečeři, zaplatila 15,5 milionů korun. Pronájem vyvolal kontroverze, zda se má sál spjatý s českou identitou pronajímat k soukromým firemním akcím. Správa pražského hradu se hájila tím, že jde o značku, která je značně spjata s kulturním dědictvím.\n\nPozdně gotický obdélný sál o rozměrech 62 × 16 m s bohatou krouženou klenbou v pěti polích (výška 13 m) a renesančními pravoúhlými okny. Vznikl spojením několika starších prostor na místě, kde bývaly sněmovní sály patrně už od Vratislava II. (zčásti jsou zachovány v podzemí). Ve své době šlo o největší světský klenutý sál na světě.\nNa jižní straně je sál lemován kamenným balkonem s krásnou vyhlídkou na město, z jihozápadního rohu sálu je přístup do České kanceláře (tzv. Ludvíkovo křídlo, vystupující z jižní fronty Hradu). Na severní straně je menší sál Staré sněmovny a Jezdecké schodiště, přímý vstup do sálu z Jiřského náměstí před bazilikou sv. Jiří. Na východní straně k sálu přiléhá kostel Všech svatých, na jehož kruchtu je ze sálu přímý vstup. Do sálu se dnes vstupuje pod balkonem na východní straně III. nádvoří, historický vstup byl Jezdeckým schodištěm.\n\nVladislavský sál je rovněž cenným archeologickým prostorem; roku 2008–2009 zde provedl Archeologický ústav AV ČR Praha při rekonstrukcích podlah odkryvy, které odhalily množství archeologických nálezů. Mezi zvláště cenné patří doklady vysušených exotických rostlin z přelomu 16. a 17. století. U některých jde o první výskyt v Evropě v postkolumbovské době (podzemnice olejná) nebo ve Střední Evropě (kávovník). Nálezy pocházejí z klenebních zásypů, které sloužily v renesanci jako odlehčovací a izolační materiál.\n\n\n"}
{"id": "258677", "url": "https://cs.wikipedia.org/wiki?curid=258677", "title": "Čongmjo", "text": "Čongmjo\n\nČongmjo (: 종묘) je konfucianská svatyně zasvěcená vzpomínkovým obřadům za zemřelé krále a královny korejské dynastie Čoson. Nachází se v Soulu, jižně od paláce Čchangdokkung a je obklopena rozlehlým parkem. V roce 1995 byla svatyně Čongmjo zapsána na Seznam světového dědictví UNESCO. Podle něj je svatyně nejstarší dochovanou královskou konfuciánskou svatyní a zdejší rituální obřady pokračují v tradici založené už ve 14. století. Podobné svatyně existovaly během existence Tří království Koreje, ale jen svatyně čosŏnských vládců se dochovaly.\n\n"}
{"id": "258680", "url": "https://cs.wikipedia.org/wiki?curid=258680", "title": "Úhoř japonský", "text": "Úhoř japonský\n\nÚhoř japonský (\"Anguilla japonica\") je ryba podobná evropskému úhoři říčnímu. Má hadovité tělo, bez břišních ploutví a nepárové ploutve splývají v celistvý lem. Dosahuje menších rozměrů.\n\nObývá sladké a brakické vody východní Asie, a stejně jako ostatní druhy této čeledi se rozmnožuje v moři. Trdliště úhoře japonského se podle výzkumů japonského oceánologa Katsumi Tsukamota nachází u podmořské hory Suruga u Marianských ostrovů.\n\nVe své domovině se jedná o hospodářsky velmi významný druh, který je ve velkém množství loven a také chován ve speciálních farmách pro kvalitní maso. Vzhledem ke své oblíbenosti je úhoř japonský na asijském jídelníčku doplňován dovozem úhoře říčního.\n"}
{"id": "258683", "url": "https://cs.wikipedia.org/wiki?curid=258683", "title": "Lyský průsmyk", "text": "Lyský průsmyk\n\nLyský průsmyk, slovensky Lyský priesmyk, je průsmyk (456 m n. m.) v jihozápadním cípu geomorfologického celku Javorníky, v části Lysianska brázda.\n\nPrůsmyk je sníženinou mezi Javorníky na severu a pohořím Bílé Karpaty na jihu. Vede jím státní hranice se Slovenskem, silnice I. třídy číslo I./49 a železniční trať Hranice na Moravě - Horní Lideč - Státní hranice - Púchov (v jízdním řádu pro cestující označená číslem 280 na českém území a 125 na slovenském území). Nachází se zde silniční i železniční hraniční přechod, na slovenské straně se nalézá parkoviště.\n\nNejbližším osídlením na slovenské straně je osada Strelenka (cca 1 kilometr na východ), na české straně pak obec Střelná (asi 2 kilometry na západ). Přes Lyský průsmyk protéká potok Lysky.\n"}
{"id": "258685", "url": "https://cs.wikipedia.org/wiki?curid=258685", "title": "Lupkovský průsmyk", "text": "Lupkovský průsmyk\n\nLupkovský průsmyk (640 m n. m., , ) je průsmyk v severním hřebenu Laborecké vrchoviny, mezi vrchem Szczolb (763,8 m n. m.) a kótou 696,0 m n. m., na slovensko-polské státní hranici. Poláci považují tento průsmyk za předěl mezi východními a západními Karpaty, jakož i za předěl mezi Nízkými Beskydy a Bukovskými vrchy. Podrobnější informace o dělení jsou uvedeny u odkazovaných hesel daných horstev.\n\nPřímo na západním úpatí pramení říčka Vydranka, levostranná zdrojnice řeky Laborec. Pod průsmykem na slovenské straně vyvěrá minerální pramen a několik dalších studánek.\n\nPrůsmyk je křižovatkou turistických cest: červená stezka je součástí mezinárodní trasy E8, která vede od Laboreckého průsmyku dále na Vysoký grúň (904,6 m n. m.) a zeleně značená turistická stezka vede z obce Palota. Na křižovatce se nachází nouzová útulna.\n\nŽelezniční trať číslo 191 (číslo 107 v polském systému) z Medzilaborců do polského města Sanok překonává průsmyk Lupkovským tunelem. Průsmyk leží mezi obcemi Palota a Nowy Łupków. Nejblíže průsmyku však byla dříve lemkovská obec Stary Łupków, která byla zničena v druhé světové válce a obyvatelstvo posléze odešlo, případně bylo vysídleno nebo zabito, nebo jim nebyl umožněn návrat v průběhu operace Visla. Z původní obce poté zůstala jen budova železniční stanice z roku 1872 a zbytky hřbitova a řeckokatolického kostela směrem asi 500 metrů od nádraží na jihovýchod.\n\nDalšími nejbližšími průsmyky jsou Ruské sedlo na východě a Laborecký průsmyk směrem na západ.\n\nPrvní zmínka o Lupkovském průsmyku je známa z roku 1231 kdy byl nazýván „Uherskou branou“, přičemž na dnešní slovenské straně byl nazýván „Ruskou branou“. Jednalo se o tradiční spojnici mezi Polskem a podunajím.\n\nRoku 1619 tudy přešlo okolo 10 000 polských žoldnéřů Lisovčíků, aby se střetli s vojsky Sedmihradského knížectví v bitvě u Humenného. V průběhu Krakovského povstání roku 1846 zde polští i místní povstalci pod velením Jerzyho Bułharyna provedli několik výpadů směrem k Sanoku a následně se stáhli zpět do Uher.\n\nZ důvodů zásobování rakousko-uherské vojenské pevnosti v Přemyšlu byla průsmykem v roce 1874 vybudována železnice, která spojovala tehdejší Uhersko a Halič. Pod sedlem byl postaven tunel o délce 416 metrů. Do provozu tunel pod sedlem uveden 30. května 1874. V roce 1896 byla trať zdvoukolejněna.\n\nO tento strategický objekt bojující strany vedly v průběhu první světové války tvrdé boje. V roce 1914 byl tunel zavalen Rakousko-uherským vojskem. V roce 1915 byl tunel vyhozen do vzduchu ustupující ruskou armádou. Průsmyk byl místem častých ofenzív zejména v období od podzimu 1914 do léta 1915. Z této doby lze nalézt i neudržovaný pomník „Hrdinům z Lupkovského průsmyku“ z roku 1915 který stojí za nádražní budovou v Starém Łupkówě. V roce 1920 byla v souvislosti s Trianonskou smlouvou demontována druhá kolej trati.\n\nV průběhu zářijové kampaně byl tunel 1. září 1939 zničen polskou armádou za účelem zadržení postupu armády Slovenského štátu. Již 6. září 1939 ale držela slovenská armáda průsmyk na obou stranách. Průsmyk německá armáda překročila až 12. září 1939. V roce 1943 byl obnoven provoz a tunel byl využíván pro zásobováni německých vojsk na východní frontě. V roce 1944 byl německou armádou při ústupu tunel opět vyhozen do vzduchu.\n\nRudá armáda překročila průsmyk 18. října 1944 v průběhu karpatsko-dukelské operace. Z důvodu dalšího zásobení jednotek na frontě byla následně sedlem položena širokorozchodná trať. Trať překonávala průsmyk na povrchu protože tunel byl zničen. Na dnešní slovenské straně byla vybudována úvraťová stanice \"Vítězství\" (Pobeda) a trať byla pro velký sklon i válečné potíže spojené s dopravou nazývána Čertovou smyčkou nebo Ďábelskou dráhou. K této pověsti přispěly i četná tragická železniční neštěstí. Touto tratí se z Moskvy do již částečně osvobozeného Československa vrátil dne 3. dubna 1945 speciálním vlakem prezident Edvard Beneš do vlasti, aby následně ohlásil Košický vládní program. Plaketu na tunelu upomínající návrat Edvarda Beneše do vlasti dal údajně v roce 1993 odstranit Vladimír Mečiar.\n\nPo válce byl tunel odminován a obnoven. Celá trať až do Humenného byla předělána na standardní rozchod kolejí 1435 mm. Tunel byl slavnostně znovuotevřen 7. listopadu 1946 a na oslavu byl vypraven zvláštní vlak s místní honorací. Otevření byl přítomen i tehdejší ministr dopravy ČSR Dr. Ivan Pietor. Na polské straně tou dobou docházelo k opakovaným střetům polských pohraničníků s UPA. Polští pohraničníci i obyvatelé ustoupili na Slovensko ze Stareho Łupkówa po útoku UPA 25. března 1946 z důvodu nemožnosti další obrany oblasti. Až později v šedesátých letech se rozrostl blízký Nowy Łupków a to zejména stavbou JZD a věznice ve které byli později internováni disidenti a aktivisté Solidarity. Zdroje se značně rozcházeji o tom ke kterému datu byl uzavřen osobní provoz v tunelu. Objevují se roky 1952, 1965, nebo dokonce až 1977. Pro nákladní dopravu byl tunel znovu otevřen 13. června 1974. Nákladní přeprava byla provozována do 8. listopadu 1988, a to převážně za účelem přepravy uhlí a koksu z Polska do Rumunska a Bulharska.\n\nTrať přes průsmyk byla renovována v letech 1995 a 1996. Náklady na obnovu na slovenské straně si vyžádaly asi 100 miliónů slovenských korun. Nákladní provoz byl posléze obnoven 3. března 1996 a 27. června 1999 byla obnovena osobní přeprava. I přes původní ambiciózní plány na provoz mezinárodních rychlíků na relacích například Humenné - Zagórz nebo Tokaj - Krosno byla trať postupně utlumována. V roce 2009 se zastavila nákladní doprava a od 1. května 2011 i osobní. Od roku 2017 je opět železniční osobní provoz veden přes tento průsmyk, ale pouze o víkendech letní sezóny. Nákladní provoz je tudy veden především v případě výluk železničního hraničního přechodu Muszyna – Plaveč.\n\n"}
{"id": "258688", "url": "https://cs.wikipedia.org/wiki?curid=258688", "title": "Laborecký průsmyk", "text": "Laborecký průsmyk\n\nLaborecký průsmyk, slovensky Laborecký priesmyk, polsky Przełęcz Radoszycka, 684 m n. m. je průsmyk v severním hřebeni Laborecké vrchoviny, součást slovensko-polské státní hranice.\n\nPrůsmykem vede silnice z obce Palota do polské obce Komancza, v současnosti je sjízdná pro motorová vozidla. Vede jím mezinárodní turistická trasa E3 od vrchu Paseky (844 m n. m.) na Vysoký grúň (905 m n. m.).\n\nPrůsmyk je pramennou oblastí Vydranky, levostranného přítoku řeky Laborec.\n"}
{"id": "258697", "url": "https://cs.wikipedia.org/wiki?curid=258697", "title": "Absolution", "text": "Absolution\n\nAbsolution je třetí studiové album anglické kapely Muse. Bylo oficiálně vydané 21. září 2003 ve Velké Británii a o šest měsíců později v USA. Album obsahuje první písně, které se staly ve Spojených státech hitem – „Time Is Running Out“ a „Hysteria\".\n\nTexty a hudba od Matthewa Bellamyho, kromě těch kde je to zmíněno.\n\n\n"}
{"id": "258698", "url": "https://cs.wikipedia.org/wiki?curid=258698", "title": "Darina Gabániová", "text": "Darina Gabániová\n\nMUDr. Darina Gabániová, PhD. (* 20. srpna 1955) je slovenská politička a poslankyně Národní rady Slovenské republiky.\n\nV roce 1978 absolvovala Lékařskou fakultu Univerzity Komenského v Bratislavě. Do roku 1990 pracovala jako stomatoložka v MÚNZ Košice a od roku 1990 jako odborná asistentka na oddělení Předklinické stomatologie na LF UK v Bratislavě.\n\nPoslankyní Národní rady Slovenské republiky byla ve volebním období 2002 až 2006 za stranu SMER, která od 1. ledna 2005 působí pod názvem SMER - sociálna demokracia. Ve volbách v roce 2006 byla do Národní rady za tuto stranu opět zvolena.\n"}
{"id": "258699", "url": "https://cs.wikipedia.org/wiki?curid=258699", "title": "Black Holes and Revelations", "text": "Black Holes and Revelations\n\nBlack Holes and Revelations je v pořadí čtvrté album anglické hudební skupiny Muse. Kapela ohlásila nové LP v květnu 2006. Album bylo opět produkované Richem Costeym.\n\nTexty a hudba od Matthewa Bellamyho, kromě těch kde je to zmíněno.\n\n\n"}
{"id": "258700", "url": "https://cs.wikipedia.org/wiki?curid=258700", "title": "Dargovský průsmyk", "text": "Dargovský průsmyk\n\nDargovský průsmyk, slovensky Dargovský priesmyk, (473 m n. m.) je průsmyk (horské sedlo) v hlavním hřebeni centrální části Slanských vrchů, odděluje podcelky Mošník na severu a Bogota na jihu.\n\nPrůsmyk se nalézá na severovýchod od vrchu Ploská (602 m n. m.) a je pramennou oblastí říčky Trnávky.\n\nZa druhé světové války během sedmi týdnů bojů o průsmyk tu padlo od 9. prosince 1944 do 17.ledna 1945 na 3000-3500 sovětských vojáků (na památníku uvedených 22 000 padlých vojáků je v průběhu všech bojů při osvobozování východního Slovenska, mimo bojů v Dukelském průsmyku). Strategickou obrannou linii Slanských vrchů prolomila sovětská armáda 17. ledna 1945. Stojí zde památník vítězství, Růžový sad vděčnosti, na místě bývalého minového pole (plocha 7 ha) a Pamětní síň bojových tradic s rekonstruovanými bunkry, zemljankami a vojenskými stanovišti, kudy vede naučná stezka s expozicemi vojenské techniky. Na monumentálním piedestalu, zasazeném do zdejší horské scenérie, stojí velký památník Vítězství.\n\nPrůsmykem vede důležitá silniční spojnice z Košic do Zemplína, silnice I/50 tvoří součást mezinárodní silnice E50.\n\nTaké tudy prochází červená turistická značka (součást mezinárodní trasy EB) do Herlianského sedla a vychází odtud modrá turistická značka do rekreačního střediska Borda-lázně.\n\nV průsmyku se nalézá parkoviště a motorest. Severně od něho leží rekreační středisko Borda-lázně, východně rekreační středisko Bílé Studničky.\n"}
{"id": "258702", "url": "https://cs.wikipedia.org/wiki?curid=258702", "title": "Mitnagdim", "text": "Mitnagdim\n\nMitnagdim (\"hebrejsky Odpůrci\") jsou ortodoxní aškenázští židé, kteří odmítají chasidismus. Jejich vůdčí osobností byl v 18. století Gaon z Vilna. Přestože se během 19. a 20. století \"chasidim\" a \"mitnagdim\" spojili zpět v rámci tzv. ultraortodoxního judaismu, stále mezi jednotlivými skupinami existuje jistá dávka nevraživosti. Svůj podíl na této nevraživosti sehrává i prosionistická nebo antisionistická orientace různých skupin \"chasidim\" nebo \"mitnagdim\". Posledním velkým představitelem mitnagdim ve 20. století byl izraelský rabín Eleazar Menachem Man Šach z Tel Avivu, v současnosti je jím např. Rabi Josef Šalom Eljašiv z Me'a Še'arim v Jeruzalémě. Jedním z těch, kteří v rámci judaismu úspěšně spojovali prvky učení mitnagdim a chasidismu, byl Elijahu Eli'ezer Dessler.\n"}
{"id": "258704", "url": "https://cs.wikipedia.org/wiki?curid=258704", "title": "Polská hokejová reprezentace", "text": "Polská hokejová reprezentace\n\nPolské národní hokejové mužstvo patří mezi národní reprezentační mužstva v ledním hokeji.\n\n\n\n"}
{"id": "258705", "url": "https://cs.wikipedia.org/wiki?curid=258705", "title": "Ján Gabriel (politik)", "text": "Ján Gabriel (politik)\n\nJán Gabriel (* 2. října 1955, Zvončín) je slovenský politik, bývalý poslanec Národní rady Slovenské republiky.\n\nJán Gabriel byl zvolený za poslance NR SR ve volební období 2002-2006 za HZDS. V roce 2003 byla strana přejmenovaná na ĽS-HZDS. Ještě předtím, začátkem roku 2003, byl Ján Gabriel ve skupině 11 poslanců pod vedením Vojtecha Tkáče, kteří vystoupili z HZDS a založili novou politickou stranu s názvem Ľudová únia. V současnosti je místopředsedou této strany. Byl členem Výboru NR SR pro zdravotnictví.\n"}
{"id": "258707", "url": "https://cs.wikipedia.org/wiki?curid=258707", "title": "USS Wasp (CV-7)", "text": "USS Wasp (CV-7)\n\nUSS \"Wasp\" (CV-7) byla letadlová loď námořnictva Spojených států, která působila ve službě v letech 1940–1942. Byla jedinou lodí své třídy. Zapojila se do bojů ve druhé světové válce, při nichž byla v září 1942 v Tichém oceánu potopena japonskou ponorkou \"I-19\".\n\nNa začátku druhé poloviny 30. let 20. století bylo ve Spojených státech amerických rozhodnuto o stavbě nové letadlové lodi, která by nahradila zastaralou USS \"Langley\" v roli lehké letadlové lodě.\n\nStavba \"Waspu\" byla zahájena 1. dubna 1936 a byly pro ni použity zmenšené plány pro stavbu jednotek třídy \"Yorktown\". Pro dosažení plánovaného standardního výtlaku kolem 15 000 t však muselo být zmenšeno i pancéřování, což se v budoucnu stalo \"Waspu\" osudným. Práce prostupovaly pomalu, loď byla spuštěna na vodu až 4. dubna 1939. Vzhledem ke stále narůstajícímu napětí mezi USA a Japonskem však tempo po spuštění na vodu rychle vzrostlo a za další rok, 25. dubna 1940, již mohl být \"Wasp\" zařazen do služby.\n\nV dobách před vstupem USA do války se letadlová loď \"Wasp\" zdržovala v Atlantském oceánu. Její činnost tvořily eskorty konvojů do Velké Británie a na Island. V březnu 1941 se Wasp podílel na nalezení škuneru \"George E. Klinck\". Ten zabloudil v bouři u mysu Hatteras v Severní Karolíně a kvůli silné mlze nemohl najít cestu domů. \"Wasp\" jej díky svým silným pátracím reflektorům lokalizoval a dovedl bezpečně k pobřeží. V červenci toho roku se \"Wasp\" zúčastnil akce na zajištění bezpečného vylodění amerických vojáků na Islandu, kteří podle plánu vystřídali britské jednotky v zajištění ostrova před případnou německou invazí.\n\nVstup USA do druhé světové války zastihl \"Wasp\" v Atlantiku. Během prvních měsíců roku 1942 se podílel na doprovodech konvojů a také na dopravě britských stíhaček Spitfire Mk.V do Středomoří. Dne 17. března byl \"Wasp\" poškozen srážkou s torpédoborcem USS \"Stack\". Ve druhé čtvrtině roku byl \"Wasp\" stažen do Norfolku ve Virginii, kde byly provedeny všechny nutné opravy a poté se loď vydala na cestu Panamským průplavem vstříc válce v Tichomoří.\n\nPrvní velkou akcí, které se \"Wasp\" v Pacifiku zúčastnil, byla podpora jednotek vyloďujících se na ostrově Guadalcanal v Šalomounových ostrovech dne 7. srpna 1942. Tam jeho letci spolu s letci z USS \"Enterprise\" a USS \"Saratoga\" několik prvních dní bránili čerstvě dobytá postavení na ostrově před útoky japonských bombardérů.\n\nDalší boje s Japonci \"Wasp\" propásl ve dnech 24.–25. srpna. V tu dobu se odehrála bitva ve východních Šalomounech, \"Wasp\" však neměl dostatek pohonných hmot a bitvy se kvůli tankování zúčastnit nemohl.\n\nDne 15. září křižoval \"Wasp\" se svým svazem jihovýchodně od ostrova San Cristóbal, když byl spatřen a torpédován japonskou ponorkou \"I-19\". Jedním z důvodů, proč zmizel během krátké chvíle pod hladinou bylo i omezené pancéřování, které měl \"Wasp\" kvůli dodržení plánovaného výtlaku. Ztráty dosáhly necelých 200 členů posádky.\n\nZa své zásluhy \"Wasp\" obdržel dvě battle star.\n\nVrak letadlové lodě \"Wasp\" byl 14. ledna 2019 lokalizován výzkumnou lodí RV \"Petrel\". Vrak se nachází v hloubce 4200 metrů.\n\n\n"}
{"id": "258708", "url": "https://cs.wikipedia.org/wiki?curid=258708", "title": "Ježdík dunajský", "text": "Ježdík dunajský\n\nJeždík dunajský (\"Gymnocephalus baloni\"; Holčík & Hensel, 1974) je ryba z čeledi okounovití. Jedná se o endemit žijící v rychle proudících úsecích v povodí Dunaje, který byl objeven v roce 1974 československými vědci; v latinské nomenklatuře je pojmenována po Evženu Balonovi. O způsobu života tohoto ježdíka není dosud mnoho spolehlivých informací.\n\nTělo je zavalité. Na hřbetě dvě splývající hřbetní ploutve. Na okraji žaberního víčka se nacházejí dva ostny. Šupiny jsou drobné, ktenoidní. Na těle je velké množství tmavých skvrn, které splývají v několik příčných pruhů.\n\nJeždík dunajský obývá proudné úseky Dunaje a jeho přítoky. Zjištěn byl v Česku, Slovensku, Rakousku, Německu, Maďarsku, Srbsku, Rumunsku a Moldavsku.\n\n\n"}
{"id": "258714", "url": "https://cs.wikipedia.org/wiki?curid=258714", "title": "César Antonovič Kjui", "text": "César Antonovič Kjui\n\nCésar Antonovič Kjui (rusky Цезарь Антонович Кюи; , Vilnius – 13. března 1918, Petrohrad), známý také jako César Cui byl Rus s francouzským a litevským původem, který vynikl především jako přední skladatel hudebního romantismu a člen tzv. Ruské pětky, skupiny ruských skladatelů pod vedením Milija Balakireva, která se oddala specificky ruské hudbě. Výrazně se zapsal do dějin hudby i svou výraznou činností hudebního kritika a je znám i jako armádní důstojník.\n\nKjui se narodil ve Vilniusu v římsko-katolické rodině, jako nejmladší z pěti dětí. Jeho otec Antoine byl francouzského původu (v ruštině se jmenoval Anton Leonardovič) a do Ruska se dostal jako člen Napoleonovy armády v roce 1812. Po porážce Napoleona se usadil ve Vilniusu a oženil se zde s Julií Gucewiczovou. V tomto prostředí se naučil několika jazykům včetně francouzštiny, ruštiny a litevštiny. V roce 1850 byl Kjui poslán do Petrohradu, aby se připravil na studia na stavební škole. V roce 1855 absolvoval studia na Akademii a v roce 1857 započal svou úspěšnou vojenskou kariéru jako instruktor. Mezi jeho studenty patřilo i několik členů císařské rodiny, jako například Mikuláš II.. Nakonec získal v roce 1880 titul profesora a v roce 1906 hodnost generála a začal učit ve třech vojenských akademií v Petrohradě. Velký vliv na něj měla i rusko-turecká válka v letech 1877-1878 a během níž napsal několik spisů, které dosáhly několika vydání.\nI přes jeho obdivuhodné úspěchy jako profesionálního vojenského akademika, je Kjui nejznámější pro svou hudební činnost. Už jako chlapec se ve Vilniusu učil na klavír, studoval Chopinova díla a už ve čtrnácti letech začal skládat své první skladby. Než odcestoval do Petrohradu studoval i u polského skladatele Stanisława Moniuszko, který v té době ve Vilnisu bydlel. Své hudební záměry změnil v roce 1856, kdy se setkal s Milijem Balakirevem, který ho přiměl k tomu, že se vážně zabýval hudbou.\n\nAčkoliv hudbu skládal a psal hudební kritiky jen ve svém volném čase, ukázal se zanedlouho jako velice plodný a uznávaný skladatel a kritik. Zlom v jeho životě nastal dne 26. prosince 1859 kdy bylo uvedeno v Petrohradě jeho orchestrální dílo \"Scherzo\", pod taktovkou Antona Rubinsteina. V roce 1869 se konalo první veřejné představení Kjuiovi opery \"William Ratcliff\" (podle tragédie od Heinricha Heina). S tímto dílem sklidil také obdivuhodný úspěch a Kjuiho to významně povzbudilo k dalšímu komponování.\n\nVšechny jeho opery vznikly na podkladě děl ruských umělců, s výjimkou opery \"Le Flibustier\", která byla komponována podle hry od Jeana Richepina. Poprvé byla uvedena v Opéra-Comique v Paříži v roce 1894. S tímto dílem však ani po čtyřech uvedení příliš úspěchů nesklidil, což bylo způsobeno rostoucí oblíbeností Verdiho a Richarda Wagnera. Větší úspěch sklidil po premiéře komické opery \"Mandarínský syn\" (1878), po třech uvedeních opery \"Vězeň z Kavkazu\" (podle básně Alexandra Sergejeviče Puškina 1883) a po premiéře \"Mademoiselle Fifi\" ( podle Gue de Maupassanta, 1903). Kromě opery Flibustier se mimo Rusko hrála jen dvě Kjuiova díla: \"Vězeň z Kavkazu\" (v Liège, 1886) a dětská opera \"Kocour v botách\" (v Římě, 1915).\n\nKjui se stal také významným členem operního výboru v Mariánském divadle. Odsud odešel spolu s Rimskim-Korsakovem v roce 1883 na protest proti odmítnutí Musorgského opery \"Chovanština\". Mezi lety 1896-1904 působil jako ředitel Petrohradského oddělení Ruské hudební společnosti.\nCésar Kjuj udržoval přátelské vztahy se skladateli z celého světa. Mezi ně patřili i takoví velikáni jako např. Franz Liszt. Liszt si velice vážil ruských skladatelů a pro operu \"William Ratcliff\" složil Kjuiovi velikou poklonu. Kjui se mu za to také odvděčil. Svou knihu \"La musique en Russie\", \"Soupravy skladeb pro klavír\" a orchestrální skladbu \"Tarantalle\" Lisztovi věnoval.\n\nVelkou a nevyčerpatelnou inspirací byly pro skladatele také ženy, které byly zvláště oddané jeho hudbě. Např. v Belgii ho La Comtesse de Mercy-Argenteau (1837-1890) inspirovala k napsání jeho vrcholného díla \"Vězeň z Kavkazu\". V roce 1896 založila Maria Kerzina a částečně i Arkadia Kerzin „Kruh milovníků ruské hudby“, kde od roku 1898 věnovali mimořádnou pozornost právě pracím Césara Kjue.\n\nZa svůj dlouhý a aktivní hudební život získal Kjuj několik významných ocenění. V 80. a 90. letech ho poctilo několik cizích hudebních společenství členstvím a v roce 1894 byl na návrh Ambroise Thomase zvolen členem Académie française, kde nahradil Čajkovského, který v té době zemřel. Za svou operu \"Le Flibustier\" získal také Řád čestné legie. V roce 1896 mu bylo nabídnuto členství v Královské akademie literatury a umění.\n\nKjuj si v roce 1858 vzal Malvinu Rafailovnu Bambergovou (rus. Мальвина Рафаиловна Бамберг). Poprvé se setkali před domem Alexandra Sergejeviče Dargomyžského, u nějž Malvina studovala zpěv. I ona ho inspirovala v několika jeho dílech. Např. v jeho \"Scherzu\" (1857) se některá témata se podle ní jmenují (Bamberg) a inspirace se objevuje i v komické opeře \"Mandarínský syn\". Malvina a César spolu měli dvě děti: Lidiu a Aleksandra. Lidia byla amatérskou zpěvačkou a Aleksandr působil před Říjnovou revolucí jako člen ruského senátu.\n\nNešťastným okamžikem jeho života byl rok 1916, kdy skladatel zcela oslepl. I přesto, byl schopný do jisté míry skládat diktováním. Kjuj zemřel 13. března 1918 na mrtvici a byl pohřben vedle své manželky Malviny (která zemřela v roce 1899) v Lutheranském hřbitově ve Smolensku. V roce 1939 bylo jeho tělo převezeno na Tichvinský hřbitov u Kláštera Alexandra Něvského v Petrohradě, poblíž ostatních členů Mocné hrstky.\n\nJako hudební kritik přispěl mezi lety 1864-1918 Kjui téměř 800 články do různých novin a jiných publikacích v celém Rusku a části Evropy. Po roce 1900 však již přispíval zřídka. Jeho rozsáhlé zpravodajství zahrnovalo od koncertů, recitálů, hudebního života, až po nové hudební publikace a osobnosti. Velkou pozornost věnoval především opeře, o které napsal na. 300 nejrůznějších článků. Několik desítek jeho významných článků bylo také často vydáváno jako monografie. Mezi ně patřily témata jako Wagnerův \"Prsten Nibelungův\" z roku 1876, vývoj ruských romancí, ruská hudba nebo klíčové přednášky Antona Rubinsteina o historii klavírní hudby z let 1888-1889. Mimo jiné vydal mnoho ve své době oblíbených knih a článků s tematikou vojenství.\n\n"}
{"id": "258717", "url": "https://cs.wikipedia.org/wiki?curid=258717", "title": "Trnávka (přítok Ondavy)", "text": "Trnávka (přítok Ondavy)\n\nTrnávka je říčka na východním Slovensku, pravostranný přítok Ondavy o délce 35 kilometrů.\n\nPramení v Slanských vrších, v podcelku Bogota, na východním úpatí vrchu Ploská (602 m n. m.), jihojihovýchodně od Dargovského průsmyku (473 m n. m.), v nadmořské výšce cca 470 m n. m.\n\nNa krátkém úseku teče na sever, vzápětí se stáčí na východ a vytváří předěl mezi podcelky Bogota na jihu a Mošník na severu. Potom protéká rekreačním střediskem Bílé Studničky a vtéká do Východoslovenské pahorkatiny, podcelek Podslanská pahorkatina, kde zleva přibírá potok Pecový jarok. Protéká obcí Dargov, na jejím území přibírá zprava Kamenný potok. Vzápětí se stáčí jihovýchodním směrem a koryto se zde více horizontálně vlní. Zprava přibírá Lieskovec (187 m n. m.) a dále teče přes obec Trnávka. Napájí vodní nádrž Sečovce, do které z pravé strany ústí Miľač a Trnávka pak pokračuje východním směrem. Protéká přes Sečovce, kde se na krátkém úseku větví na dvě ramena, koryto řeky se výrazně rozšiřuje a zprava přibírá říčku Trnavu. Vstupuje na Výchoslovenskou rovinu, podcelek Ondavská rovina, zde protéká přes obec Hriadky, u které přibírá levostranný Višňovský potok a prudce se stáčí na jih. Dále teče vyrovnaným regulovaným korytem, zleva se spojuje s Manovým kanálem, následně protéká přes Vojčice, okrajem Milhostova a vstupuje na území města Trebišov. Zde napájí pět vodních nádrží na pravém břehu, které využíval místní cukrovar, a dále protéká východním okrajem města. Z pravé strany přibírá vícero zavlažovacích kanálů, křižuje se s kanálem Čapliny a protéká okrajem obce Zemplínske Hradište. Zleva přibírá kanály Kropa a Lesík a následně i svůj nejvýznamnější přítok, pravostranný Chlmec (99 m n. m.). Od hlavního koryta se zprava odděluje Neľovský kanál, který probíhá souběžně s Trnávkou a ústí do Kopaného jarku. Trnávka se stáčí postupně na jihovýchod, teče okrajem obce Hraň, v blízkosti které se vlévá do Ondavy.\n"}
{"id": "258719", "url": "https://cs.wikipedia.org/wiki?curid=258719", "title": "Oxid zinečnatý", "text": "Oxid zinečnatý\n\nOxid zinečnatý ZnO je bílá práškovitá látka, nerozpustná ve vodě. Je to nejstarší známá zinková ruda. V přírodě se vyskytuje jako nerost zinkit. Laboratorně se vyrábí nejčastěji rozkladem hydroxidu zinečnatého, průmyslově však spalováním zinku. Největší využití má oxid zinečnatý v malířství jako bílý pigment známý pod názvem \"zinková běloba\".\n\nOxid zinečnatý ZnO je bílá práškovitá látka, nerozpustná ve vodě. Rozpouští se však v zředěných kyselinách a roztocích hydroxidů, jedná se tedy o amfoterní oxid. Oxid zinečnatý krystaluje v šesterečné soustavě nebo tvoří jemný bílý prášek známý v malířství jako zinková běloba. Oxid zinečnatý se rozkládá (na kyslík a plynný zinek) při teplotě 1 975 °C.\n\nPrvní použití oxidu zinečnatého (jako rudy) lze datovat ve starověku, kdy se zinek používal ve slitině s mědí jako mosaz a to již ve starověkém Egyptě okolo roku 1400 př.n.l. nebo Homérově době. Mosaz se získávala tavením mědi se zinkovou rudou, kterou Řekové označovali jako cadmia - časem se z tohoto názvu vyvinul název \"kalamín\", což je nejstarší známá zinková ruda. Místo \"kalamín\" se dnes častěji nazývá zinkit.\n\nV přírodě se nachází jako nerost zinkit neboli \"kalamín\" či \"červená ruda zinková\".\n\nLaboratorní příprava\n\nOxid zinečnatý se dá připravit termickým rozkladem hydroxidu zinečnatého, uhličitanu zinečnatého nebo dusičnanu zinečnatého.\n\nPrůmyslová výroba\n\nPrůmyslová výroba probíhá spalováním zinku.\n\nPoužívá se jako netoxický bílý pigment při výrobě barviv známých jako zinková běloba. Je součástí gumárenských směsí nutnou při vulkanizaci kaučuku na pryž a nachází uplatnění i v keramickém a sklářském průmyslu při výrobě speciálních chemicky odolných skel a glazur nebo emailů. Oxid zinečnatý je také jeden z meziproduktů při výrobě zinku z rudy sfaleritu. Sloupce bloků ZnO se používají jako bezjiskřišťové omezovače přepětí (varistory) v elektroenergetických soustavách na principu nelineárního odporu. Ve formě nanočástic může být zdraví nebezpečný.\n\n"}
{"id": "258721", "url": "https://cs.wikipedia.org/wiki?curid=258721", "title": "Antagonismus", "text": "Antagonismus\n\nAntagonismus je soupeření dvou neslučitelných nebo oponujících si subjektů, využívaný jako stylistický prvek také v umění (souboj dobra a zla).\n\n\n"}
{"id": "258738", "url": "https://cs.wikipedia.org/wiki?curid=258738", "title": "Martin Dzúr", "text": "Martin Dzúr\n\nMartin Dzúr (12. července 1919 Ploštín u Liptovského Mikuláše – 15. ledna 1985 Praha) byl slovenský a československý politik Komunistické strany Slovenska, armádní generál, dlouholetý ministr národní obrany ČSSR (od 24. dubna 1968 do 11. ledna 1985) a poslanec Sněmovny lidu Federálního shromáždění za normalizace.\n\nV roce 1941 nastoupil základní vojenskou službu v armádě Slovenského státu, v lednu 1943 na východní frontě z ní přeběhl k Rudé armádě. Příslušníkem československé vojenské jednotky v SSSR byl od června 1943. Zúčastnil se bojů o Kyjev, Dukelský průsmyk, také i o své rodné město Liptovský Mikuláš.\n\nV roce 1946 se stal vojákem z povolání. Vykonával řadu funkcí, především v týlu 2. vojenského okruhu. V letech 1958 až 1968 byl náčelníkem týlu – zástupcem ministra národní obrany. V dubnu 1968 byl jmenován do funkce ministra národní obrany v první vládě Oldřicha Černíka. Na post se dostal díky přátelství s Alexanderem Dubčekem. Zároveň měl, coby absolvent válečné školy Generálního štábu SSSR, dobré jméno i v Moskvě.\n\nV srpnu 1968 byl prvním členem československé vlády, který se oficiálně od sovětských míst dozvěděl o začínající invazi a byl varován, aby československá armáda nekladla odpor. Sověti mu tvrdili, že invaze probíhá se souhlasem vedení KSČ a Dzúr tak přislíbil, že okupaci nebude vojensky bráněno. Ještě v noci na 21. srpna byl nicméně invazními jednotkami internován. O rok později v srpnu 1969 dal příkaz ČSLA k násilnému potlačení demonstrací při příležitosti prvního výročí vpádu vojsk Varšavské smlouvy.\n\nPo nástupu normalizace se udržel ve vysokých funkcích. Ministerskou funkci zastával až do roku 1985 v druhé vládě Oldřicha Černíka, třetí vládě Oldřicha Černíka, první vládě Lubomíra Štrougala, druhé vládě Lubomíra Štrougala, třetí vládě Lubomíra Štrougala a čtvrté vládě Lubomíra Štrougala.\n\nV dubnu 1969 se účastnil schůzky mezi československými představiteli a sovětským maršálem Andrejem Antonovičem Grečkem, na které sovětské vedení nastolilo nutnost odchodu Alexandera Dubčeka z vedení strany. Zastával i stranické a parlamentní posty. V letech 1968-1981 se uvádí jako účastník zasedání Ústředního výboru Komunistické strany Slovenska. Vysočanský sjezd KSČ ho zvolil za člena Ústředního výboru Komunistické strany Československa, formálně pak byl do této funkce kooptován k 31. srpnu 1968. XIV. sjezd KSČ, XV. sjezd KSČ a XVI. sjezd KSČ ho v této funkci potvrdil.\nPo volbách roku 1971 zasedl do Sněmovny lidu (volební obvod č. 189 – Michalovce, Východoslovenský kraj). Mandát obhájil ve volbách v roce 1976 (obvod Trenčín) a volbách v roce 1981. Ve Federálním shromáždění setrval do své smrti roku 1985. Nahradil ho pak Milan Václavík.\n\nV roce 1969 mu byl udělen Řád práce, roku 1974 Řád Vítězného února, roku 1983 Leninův řád. V dubnu 1981 obdržel medaili Za upevnění bojové družby, kterou mu propůjčil Nejvyšší sovět SSSR v souvislosti s 25. výročím Varšavské smlouvy.\n2. října 1984 byl také vyznamenán Řádem Klementa Gottwalda. 11. ledna 1985 jej prezident Gustáv Husák z vážných zdravotních důvodů odvolal z funkce ministra; nástupcem byl téhož dne jmenován generálplukovník Milan Václavík. O čtyři dny později zemřel.\n\nByl tchánem geografky Dagmar Dzúrové.\n\n\n\n"}
{"id": "258744", "url": "https://cs.wikipedia.org/wiki?curid=258744", "title": "Tunel Branisko", "text": "Tunel Branisko\n\nTunel Branisko je 4975 m dlouhý dálniční tunel na slovenské dálnici D1 mezi Beharovcemi a Fričovcemi, mezi slovenskými okresy Levoča a Prešov. Nahradil státní silnici I/18, která procházela přes průsmyk Branisko ve nadmořské výšce 751 m n. m. v pohoří Branisko. Tunel začali razit v dubnu 1996. Dne 1. května 1999 byl tunel za přítomnosti tehdejšího slovenského předsedy vlády Mikuláše Dzurindy slavnostně proražen. Jižní tunelová trouba byla otevřena do zkušebního provozu dne 29. června 2003.\n\nDne 15. listopadu 2009 došlo v tomto tunelu ke srážce českého terénního automobilu Hyundai a dálkového linkového autobusu Mercedes-Benz O580 Travego. Zahynuly dvě osoby a jedna byla těžce zraněna (všichni tři z terénního automobilu). Řidiče autobusu museli vyprošťovat hasiči pomocí hydraulických nůžek.\n\n"}
{"id": "258745", "url": "https://cs.wikipedia.org/wiki?curid=258745", "title": "Abalos Colles", "text": "Abalos Colles\n\nAbalos Colles je skupina několika hor na povrchu Marsu, která se nachází na severní polokouli nedaleko Severní polární čepičky Marsu severo-severo-východním směrem od štítové sopky Alba Patera, severně od planiny Hyperboreus a jižně od kaňonového systému Hyperboreus Labyrinthus. Na východ od Abalos Colles se nachází kráter Escorial Crater. Polární čepička je oddělena pomocí Rupes Tenuis od nížiny, na které se hory nacházejí.\n\nPojmenována byla v roce 2003 dle klasického albedového jména. Skupina hor se nachází na 245 km.\n\n\n"}
{"id": "258748", "url": "https://cs.wikipedia.org/wiki?curid=258748", "title": "Jezdecké sedlo", "text": "Jezdecké sedlo\n\nSedlo ve smyslu postroje pro zvíře je podpůrná struktura pro jezdce nebo jiné zatížení, která se umisťuje na zvíře, aby toto zatížení bylo na zvířeti lépe rozloženo a upevněno. Sedla se většinou vyrábějí z kůže nebo ze syntetických hmot.\n\nKlasické jezdecké sedlo je ergonomicky upravená pomůcka ulehčující člověku (jezdci) jízdu na nějakém zvířeti. V našich krajích se nejčastěji jedná o jízdu na koni, v jiných zemích se může jednat i o jízdu na velbloudovi, slonovi či dalších zvířatech. Sedlo se připevňuje zvířeti šetrným způsobem na záda pomocí soustavy plochých látkových pásů, textilních popruhů či měkkých řemenů.\n\nI když je pravděpodobné, že k prvním pokusům o jízdu na koni docházelo krátce po začátku jeho domestifikace, nemáme žádné textové ani obrazové důkazy o ježdění na koni v době starší než 1500 př. n. l.\n\nNa koních se dlouho jezdilo bez sedel, někdy se pro tyto účely používala látka nebo pokrývka.\n\nPrvní důkazy o jednoduchých postrojích (kolem koně upevněný pruh látky), které předcházely vzniku moderního sedla pocházejí z Asýrie z doby 800–700 př. n. l. Rovněž Skythové používali postroj připomínající sedlo, který byl zdobený a čalouněný, ovšem bez pevné konstrukce a bez třmenů. Tyto rané formy sedel zvyšovaly ochranu a pohodlí jezdce, ale jen s malým nárůstem bezpečnosti samotné jízdy.\n\nRovněž Sarmati (kolem roku 300 př. n. l.) užívali sedla doplněná o další popruhy přidržující sedlo na místě. Sedla pro jízdu na velbloudech a slonech se objevila přibližně ve stejné době.\n\nVývoj sedel s pevnou konstrukcí byl motivován snahou rozložit lépe váhu jezdce na koňském hřbetu a zvýšit tak pohodlí a výdrž koně. Vynález pevného sedla umožnil také rozvoj skutečného třmenu, jak jej známe dnes. Bez pevného sedla vytváří jezdec váhou ve třmenech místa na hřbetě koně zatížená vysokým a a často bolestivým tlakem. Termografické studie studující používání sedel bez pevné konstrukce ukazují na velké tření na středové linii koňského hřbetu.\nV Asii byla pevná sedla s dřevěným rámem známa již cca 200 př. n. l. Jako jedni prvních na západě použili pevná (čtyřrohá) sedla Římané v prvním století př.n.l.. Ani tato sedla ještě neměla třmeny.\n\nVynález třmenu byl jedním z milníků historie. První třmenu podobné postroje pocházejí z Indie ve druhém století před naším letopočtem. Byl to jen jednoduchý kožený pásek do kterého se umisťovala špička nohy jezdce. Vynálezci idey moderního třmenu jsou patrně kočovné kmeny v severní Číně, ale první spolehlivý důkaz pochází z Číny z hrobky dynastie Jin asi 302 n. l. Jedná se o keramiku s vyobrazením jezdce se třmeny nalezenou v hrobě v Changsha (Hunan).\nDo roku 477 dosáhlo používání třmenů rozšíření po celé Číně a odtud se pak začalo šířit do Evropy..\n\nPřenos třmenů na západ byl zprostředkován migrací divokého kmene známého v Evropě pod názvem Avaři. Asi v polovině šestého století byli vyhnáni z původních sídel a začali migrovat směrem na západ. Avaři představovali vážné ohrožení Byzantské říše. Jejich jízda byla díky používání třmenů velmi efektivní. V reakci na toto ohrožení vydal roku 580 n. l. císař Flavius Mauricius Tiberius vojenský manuál Strategtkon s popisem jízdní techniky, kde se o nutnosti používat třmeny výslovně zmiňuje. Je to první zmínka o třmenech v evropské literatuře.\n\nPoužití třmenů je doloženo u Vikingů a Langobardů, ale konvenční evropské armády toto vybavení nepřijaly dříve, než v raném středověku. Možným důvodem byl nedostatek metalurgických znalostí. Třmeny se musely dlouhou dobu vyrábět pracnou technikou tepání železa než se technologie lití zlepšila natolik, aby bylo možné zahájit masovou výrobu třmenů touto levnou cestou.\n\nV jezdectví se používá několik druhů sedel přizpůsobených příslušnému účelu respektive dané jezdecké disciplíně:\n\nKlasická sedla jsou obecně vyráběna s tuhou kostrou, která sedlo nese, udržuje jeho tvar a rozkládá hmotnost jezdce. Kostra bývá dřevěná nebo ocelová. Nevýhodou těchto koster je to, že sedlo má pevný tvar a nedovoluje koni správně vyklenout hřbet, omezuje jeho pohyb při ohnutí do stran, a pokud sedlo „nesedne“, způsobuje koni nepříjemné otlaky, které až mohou způsobit trvalé poškození. Proto je u sedel vybavených kostrou velmi důležitý správný výběr sedla - pokud ovšem kůň zhubne nebo se zakulatí, sedlo mu opět nevyhovuje.\n\nBezkostrové sedlo je moderní koňské jezdecké sedlo bez tuhé konstrukce.\nV poslední době se zvýšenou měrou začínají prosazovat právě sedla bezkostrová. Hlavním důvodem je snaha člověka vrátit se zpět ke kořenům a začít se k dalším živým bytostem chovat šetrně a ohleduplně.\nKůň pod jezdcem potřebuje možnost ohnout páteř do stran a vyklenout hřbet tak, aby mohl lépe nést váhu jezdce. Je-li osedlán sedlem s tuhou kostrou, sedlo se nemůže přizpůsobit jeho pohybům a při některých pohybech ho tlačí.\nPředností sedel bez tuhých koster bývá také nižší hmotnost, protože postrádají tuhou (a těžkou) konstrukci. Rozložení váhy jezdce se provádí jinými způsoby: gelovými nebo pěnovými podložkami. Podle zkušeností jezdců mají jezdci úzký kontakt s koněm podobně jako na neosedlaném koni a současně bezpečí hlubokého sedla.\nV Evropě jsou běžná sedla \"Barefoot\", \"Nomad\" nebo \"Freeform\".\n\nSedla Barefoot byla vyvinuta koňskou fyzioterapeutkou. Nijak neomezují volný pohyb koně, jeho ohnutí do stran, vyklenutí hřbetu pod jezdcem. Nikde netlačí, a jsou proto šetrná ke koňskému hřbetu. Díky tomu se osvědčila i pro mladé koně při výcviku. Vyrábějí se jako trekkingová, drezurní a westernová.\nNejsou vhodná jako skoková sedla.\n\nSedla Nomad mají podobné vlastnosti jako Barefoot, vyrábějí se k turistickému ježdění.\n\n\n"}
{"id": "258750", "url": "https://cs.wikipedia.org/wiki?curid=258750", "title": "Protiválečná demonstrace v Sarajevu 1992", "text": "Protiválečná demonstrace v Sarajevu 1992\n\nProtiválečná demonstrace v Sarajevu roku 1992 předznamenala rozšíření vojenského konfliktu i do Bosny a Hercegoviny. Byla to reakce obyvatel města na blokádu Sarajeva ze strany JNA.\n\nAž 40 tisíc lidí (v dějinách Jugoslávie ojedinělý počet) vyšlo 5. a 6. dubna roku 1992 do ulic města Sarajeva aby vyjádřili svůj nesouhlas s blokádou města, která následovala po vyhlášení nezávislosti země na Jugoslávii 1. března 1992 na základě referenda. Blokádu zajistila vojenská přítomnost jednotek Jugoslávské lidové armády v okolí města.\n\nBěhem demonstrace byla zastřelena mladá studentka Suada Dilberović, označovaná mnohdy jako první oběť války; útočníkem byl srbský odstřelovač , který mířil ze střechy olympijského hotelu Holiday Inn. 6. dubna 1992 bylo zabito celkem pět lidí a dalších 30 zraněno. Jednotky milice, loajální tehdejšímu vedení státu, okamžitě vtrhly do budovy a zatkly osoby odpovědné za střelbu, v místě byly rozmístěny obrněné transportery. Při následném výslechu tito odstřelovači uvedli, že jím za střelbu byly přislíbeny peníze ze strany zahraničních novinářů, konkrétně 500 DEM za 1 výstřel, do míst kam měli namířené kamery. Kromě Sarajeva se ale demonstrovalo také i v Mostaru, Bělehradu a dalších městech. Zmobilizovala se následně i Teritoriální obrana Bosny a Hercegoviny, která se později změnila v Armádu BiH.\n\n\n"}
{"id": "258753", "url": "https://cs.wikipedia.org/wiki?curid=258753", "title": "Danilo Türk", "text": "Danilo Türk\n\nDanilo Türk (* 19. února 1952 Maribor) je bývalý prezident Slovinska (2007–2012), povoláním právník, diplomat a profesor mezinárodního práva.\n\nTürk se narodil v roce 1952 v Mariboru, kde také prožil i svoje dětství. Na právnické fakultě Ljubljanské univerzity i Bělehradské univerzity zakončil studia úspěšně roku 1975, poté ještě pokračoval dalších sedm let v doktorském studiu. Od roku 1988 do roku 1992 působil v OSN, zabýval se zde problematikou lidských práv a diskriminace menšin. Byl prvním velvyslancem Slovinska v OSN mezi lety 1992 a 2002, následovně zastával funkci zástupce generálního tajemníka OSN pro politické záležitosti (2000–2005). Poté do roku 2007 působil jako profesor mezinárodního práva na univerzitě v Lublani.\n\nV červnu 2007 se stal jedním z kandidátů na prezidentskou volbu v říjnu 2007, podporu mu vyslovili slovinští sociální demokraté a politické strany Zares a DeSUS spolu s neparlamentními křesťanskými socialisty a demokraty. V prvním kole 21. října 2007 se umístil na druhém místě s 24,54 % hlasů, postoupil do kola druhého, které se konalo 11. listopadu 2007. V tomto byl považován dle předvolebních průzkumů za favorita; jeho soupeřem byl bývalý premiér Alojz Peterle. Türk nakonec zvítězil, získal 68,6 % hlasů voličů.\n\n\n"}
{"id": "258761", "url": "https://cs.wikipedia.org/wiki?curid=258761", "title": "Cykasin", "text": "Cykasin\n\nCykasin (cycasin) je glykosid methylazoxymethanolu CHNO, který se tvoří v cykasech. Je hepatotoxický, neurotoxický a karcinogenní pro člověka i zvířata. Dalším jedem vlastním cykasům je BMAA.\n\nVzhledem k tomu, že cykasy slouží i jako zdroj potravy, používají domorodci různé metody vyplavovaní tohoto jedu, který může způsobovat otravu cykasy. V oplodněných vajíčkách cykasů se nachází až 3,5 % cykasinu.\n"}
{"id": "258766", "url": "https://cs.wikipedia.org/wiki?curid=258766", "title": "Arcadia Dorsa", "text": "Arcadia Dorsa\n\nArcadia Dorsa je nízký horský hřeben na povrchu Marsu nacházející se na severní polokouli severozápadním směrem od štítové sopky Alba Patera, severním směrem od impaktního kráteru Diacria Patera, na východním okraji Arcadia Planitia a na západ od kráteru Milankovič.\n\nPojmenováno bylo v roce 2003 dle klasického albedového jména po horách nacházejících se v Řecku. Horský hřeben se táhne přes 1 900 km.\n\n\n"}
{"id": "258767", "url": "https://cs.wikipedia.org/wiki?curid=258767", "title": "Naučení muže synovi", "text": "Naučení muže synovi\n\nNaučení muže synovi je staroegyptské literární dílo z žánru Knih moudrých rad do života. Je dílem adresovaným synovi neznámého autora, který z neznámého důvodu záměrně a zcela v rozporu s egyptskou tradicí neuvádí své jméno. Text vznikl někdy na počátku Střední říše a podobně jako další soudobá díla (Naučení Amenemheta I., Loajalistické naučení) má zjevně propagandistický účel: v době obnovy politické správy po První přechodné době byl určen příslušníkům nově vznikající úřednické vrstvy, které vyzývá k věrnosti panovníkovi. \n\nText je znám z nesouvislých fragmentů několika papyrů a asi 60 ostrak, je zapsán také na jednom koženém svitku. To svědčí o jeho značné oblibě ve školách, kde byl spolu s jinými texty používán k výuce ještě v době Nové říše. Pro obtížnost je ovšem překlad prozatím na mnoha místech neověřený a původní členění je neznámé; pořadí jednotlivých útržků textu je ovšem jisté.\n\nUkázka textu (řádky 5–10, 31–34 a 37–40):\n\n\n"}
{"id": "258768", "url": "https://cs.wikipedia.org/wiki?curid=258768", "title": "Northrop N-1M", "text": "Northrop N-1M\n\nNorthrop N-1M byl letoun firmy Northrop, s koncepcí létajícího křídla, navržený konstruktérem Jackem Northropem. Byl to výsledek zaujetí Jacka Northropa pro tuto čistou, aerodynamickou koncepci a také předchůdce pokusného typu Northrop N-9M a bombardérů Northrop YB-35 a Northrop YB-49. Jack Northrop se zajímal o létající křídla už dlouho před válkou.\n\nN-1M byl prvním létajícím křídlem vyvinutým v USA a vůbec první konstrukci v roce 1939 nově založené firmy Northrop. Typ byl navržen v letech 1939–1940 a k jeho konečné podobě přispěly rozsáhle testy v aerodynamickém tunelu NACA. Poprvé vzlétl z Bakerova jezera v Kalifornii 3. července 1941, přičemž se ukázalo, že aby letoun vůbec mohl létat (vzlet se mu nedařil), bude nutné upravit jeho řízení. Nakonec pomohla úprava elevonů. N-1M provedl desítky testovacích letů, o kterých se ale nedochovaly tovární záznamy.\n\nNestabilní a podmotorovaný letoun se stal vzorem pro řadu následujících projektů létajících křídel firmy Northrop. Letadlo bylo v roce 1945 věnováno USAAF a následující rok bylo umístěno v expozici \"National Air Museum\". Po několika letech však putovalo do depozitáře. V roce 1979 začala jeho rekonstrukce a od roku 1983 je k vidění ve sbírce \"National Air and Space Museum\" ve Washingtonu D.C. \n\n\n"}
{"id": "258771", "url": "https://cs.wikipedia.org/wiki?curid=258771", "title": "Bács-Kiskun", "text": "Bács-Kiskun\n\nBács-Kiskun [báč-kiškun] () je největší župa v Maďarsku. Vznikla při administrativní reformě roku 1950 sloučením maďarského zbytku župy Bács-Bodrog a jižní poloviny dosavadní župy Pest-Pilis-Solt-Kiskun. Hlavním městem je Kecskemét, dalšími významnými městy jsou Baja a Kalocsa.\n\nBács-Kiskun hraničí se župami Baranya, Tolna, Fejér, Pest, Jász-Nagykun-Szolnok, Csongrád a na jihu se Srbskem a velmi krátce i s Chorvatskem.\n\nÚzemí župy se nachází v plochém Dunajsko-Tiském meziříčí (\"Duna-Tisza köze\"), jeho nadmořská výška se pohybuje mezi 94 a 174 metry. Nejvyšším bodem je \"Ólom-hegy\" (\"Olověná hora\") na vrcholu písečné duny \"Illancs\". Západní hranici župy tvoří veletok Dunaj, jinak je území poměrně suché a jeho značnou část pokrývá step, chráněná v Malokumánském národním parku.\n\nSeverovýchodem župy (přes Kecskemét a Kiskunfélegyházu) prochází dálnice M5, vedoucí z Budapešti do Szegedu a dále na Balkán. Druhou silniční osou je silnice č. 51, vedoucí podél Dunaje. Se západním břehem ji spojuje úsek dálnice M9, vedoucí do Szekszárdu.\n\nOd severu na jih prochází župou hlavní železnice mezi Maďarskem a Srbskem, přes hraniční přechod Kelebia-Subotica. Na této trati leží města Kiskunhalas a Kiskőrös.\n\nŽupa Bács-Kiskun se člení na 11 okresů.\n\n\nV závorce je uveden počet obyvatel z roku 2005\n"}
{"id": "258774", "url": "https://cs.wikipedia.org/wiki?curid=258774", "title": "Žerotínovo náměstí (Třebíč)", "text": "Žerotínovo náměstí (Třebíč)\n\nŽerotínovo náměstí je náměstí v Třebíči na Podklášteří.\n\nProstor Žerotínova náměstí zřejmě sloužil jako tržiště ještě před založením města Třebíče; je tedy pravděpodobně nejstarší ve městě. Vzniklo při brodu přes řeku Jihlavu. Vedla tudy obchodní cesta od jihu z Rakous. Ta se pak v Týně spojovala s další obchodní cestou ze střední Moravy (Rajhrad) a Uher. Z Týna pak cesta vedla dál na Přibyslavice a do jižních Čech (Chýnov), resp. ke Kamenici a Polnou do Čech (Libici, Chrudimsko). Po založení benediktinského kláštera roku 1101 se hlavní místní tržiště přesunulo k němu, aby těžilo z výhod blízkosti klášterního opevnění. V době vrcholného stavebního rozmachu kláštera sahalo jeho opevněné předhradí v místech dnešního finančního úřadu až k řece.\n\nŽerotínovo náměstí bylo jádrem někdejší Obce Podklášteří, sloučené v roce 1944 s Třebíčí. Před rokem 1945 nemělo žádný úřední název. Poté dostalo jméno slavného moravského šlechtice Karla staršího ze Žerotína, který byl od roku 1614 manželem Kateřiny z Valdštejna, majitelky třebíčského panství.\n\nŽerotínovo náměstí má téměř tvar obdélníka ve směru severozápad-jihovýchod. Dosahuje délky asi 70 m a šířky asi 35 m. Svou nadmořskou výškou se pohybuje v rozmezí 395–400 m n. m. Jeho plocha bez bočních prostranství dosahuje 0,3 ha.\n\nJižní strana náměstí plynule přechází do 53metrového podklášterského (Masarykova) mostu, spojující Podklášteří s Vnitřním Městem a Stařečkou. Mostem vede a Podklášteří protíná silnice č. 351 běžící dále na Račerovice. Na náměstí jsou zastávky městské hromadné dopravy.\n\nZ širšího prostoru Žerotínova náměstí, z místa zvaného Na Sálku býval přímý přístup do kláštera vstupní bránou. Hlavní vstup do zámku z ulice 9. května zbudovali až Osovští z Doubravice. Ze zbytku bývalé hlavní vstupní brány je dnes dům čp. 163. Aby došlo k opětovnému spojení baziliky s Žerotínovým náměstí, muselo by dojít k majetkovému vypořádání dosavadních vlastníků (čp. 112) přilehlé parcely. Prostranství Na Sálku má své jméno podle toho, že v blízkosti býval zahradní taneční sál někdejšího Bittrova hostince (dnes pletárna). O výsadbě tamních kaštanů se podklášterská obec usnesla roku 1900.\n\nV domě čp. 22 na rohu k ulici Blahoslavově míval obchod s železným zbožím Hugo Bachrach. Po odsunu třebíčských židů bylo v tomto domě vetešnictví, Třebíčany nazývané \"Aso\". Vedle toho zde býval řezník a sedlář. Hned vedle v domě čp. 21 pak býval jeden z podklášterských hostinců – U Bouzků, nazývaný též V Tunelu pro jeho dlouhý klenutý lokál. Dům čp. 20 patřil klempířskému mistru Janu Hovězovi, dům čp. 19 náležel Karlu Pejcharovi a jeho pekařství a krupařství. Na východ od těchto čtyř domů začínají Židy, třebíčská židovská čtvrť.\n\nPřed domem čp. 19 a 20 stávala trojice domků sloužících židovským obchodníkům. Podnikali v nich řezníci nebo prodejci textilu. Vysoký válec vedle domků, jak je patrný na starších fotografiích, býval transformátor, sloužící jako plakátovací plocha. Domky byly zbořeny v roce 1953.\n\nPodklášterská radnice – obecní úřad býval v domě čp. 25 zvaném Na Pančavě. Tento dům v patře mezi oběma okny nese barevný znak Podklášteří, obnovený na podzim 2008. Na radnici bývala obecní šatlava.\n\nNaproti budově radnice přes ulici je stará budova zájezdního hostince U Rakouského císaře, dnes U Staré radnice.\n\nDům čp. 17 hostí finanční úřad. Předtím sloužil Hospodářskému družstvu. Rozsáhlou přestavbou a přístavbou prošel v roce 1938. Původně to byl mlýn.\n\nPodklášterský most (původně nazývaný také Masarykův most) je spojnicí mezi Vnitřním městem a Podklášteřím a Zámostím. Původní most byl postaven v roce 1930, v roce 2009 bylo rozhodnuto, že původní most bude stržen a bude postaven nový most, ke stavbě nového mostu došlo v roce 2016 s tím, že dostavěn bude v roce 2017.\n\n"}
{"id": "258782", "url": "https://cs.wikipedia.org/wiki?curid=258782", "title": "Dřevnice", "text": "Dřevnice\n\nDřevnice je levostranný přítok řeky Moravy ve Zlínském kraji. Délka toku je 42,3 km. Plocha povodí měří 436,5 km².\n\nŘeka pramení na jihu Hostýnských vrchů, v katastru obce Držková, zhruba 3 km severně od vlastní obce Držková, v nadmořské výšce 551 m. Před Slušovicemi napájí vodní nádrž Slušovice. Hráz vybudovaná v polovině 70. let 20. století je kromě ochrany před povodněmi především vodárenským zdrojem pro Zlín - úpravnu ve Slušovicích. Od roku 1989 má i malou vodní elektrárnu (30 kW). \n\nTok dále pokračuje jižním směrem až do Lípy, odkud pokračuje západním směrem přes Zlín a za Otrokovicemi se vlévá zleva do řeky Moravy v nadmořské výšce 182 m. Podél toku řeky vedou trasy pro turisty a cykloturisty.\n\n\nPrůměrný průtok u ústí činí 3,15 m³/s.\n\nHlásný profil:\nV roce 1938 bylo dokončeno splavnění řeky v délce cca 1 km spolu s vybudováním Baťova kanálu, sloužícím pro přepravu lignitu z Ratíškovických dolů u Hodonína do elektrárny v Baťových závodech v Baťově (dnes Otrokovice). Splavný byl úsek od ústí Dřevnice do Moravy k továrně. Na splavněný úsek Dřevnice navazoval 760 m dlouhý kanál s přístavem, který vedl v rámci továrny kolem koželužen k elektrárně. Přístav byl 100 m dlouhý, 18 m široký a umožňoval kotvení až 8 nákladních 38 m dlouhých lodí.\n\nPro překonání výškového rozdílu mezi hladinou Dřevnice a kanálem byla vybudována plavební komora, která je stále patrná v Přístavní ulici. Kanál a přístav byly zasypány a nejsou patrné.\n\nDřevnice je od pramene až po most u vlakové zastávky v městské části Příluky voda pstruhová, od tohoto místa až po ústí do Moravy je to voda mimopstruhová. Vyskytují se zde v hojných počtech parmy, hrouzci a jelci. Občas se v dolních částech vyskytne ostroretka stěhovavá či kapr obecný. V proudnějších částech žijí především pstruzi potoční. Jelikož je řeka rychlejšího a menšího rázu, mezi ideální rybolovné techniky patří přívlač, plavaná, muškaření a feeder.\n\n"}
{"id": "258783", "url": "https://cs.wikipedia.org/wiki?curid=258783", "title": "Kromlech", "text": "Kromlech\n\nKromlech nebo také cromlech (\"crom\" - křivý, \"lech\" - kámen) je okrouhlé seskupení jednotlivých vztyčených kamenů, menhirů. Může mít tvar kruhu, oválu, elipsy, ale i neúplného kruhu nebo jen polokruhu. Proto archeologové před obecněji užívaným termínem \"kamenný kruh\" upřednostňují právě označení \"kromlech\".\n\nPodle archeologů jde zřejmě o vývojově nejmladší typ megalitických okrouhlých svatyní či shromaždišť, na Britských ostrovech také nejčastější. Předcházejí mu nejjednodušší, ale přitom co do průměru největší objekty typu \"causewayed enclosures\" (příkopy obklopené velké kruhové prostory, v nichž nebyly nalezeny zbytky žádných objektů), a o něco menší henges, kruhové objekty ohraničené příkopem a valem. Součástí henges byly většinou i kruhové stavby z dřevěných kůlů, které mají v některých případech trvanlivější podobu kamenných kruhů (např. Stonehenge). Kromlech v užším slova smyslu je objekt samostatný; neobklopuje ho žádný příkop ani val, tvořící všechny henges. Kromlechy jsou také menší, jejich maximální průměr se pohybuje kolem 20 metrů. Pravé kromlechy se vyskytují nejčastěji v nepřístupných vrchovinách Skotska a na ostrovech severně od něho. Podobné okrouhlé kamenné sestavy se daleko řidčeji vyskytují v Bretani, jižní Francii či na Pyrenejském poloostrově.\nZvláštním typem kromlechu je tzv. kruh s ležatým kamenem. Pro všechny kromlechy je typické, že se v nich kameny k jedné straně kruhu zvětšují. U některých pak bývá mezi dvěma největšími kameny v linii kruhu umístěn jeden kámen ležatý, často z jiné horniny, s pečlivě vodorovně upravenou svrchní plochou. Tyto kruhy se nalézají pouze ve Skotsku, většinou na místech vyvýšených, s dobrým výhledem a ležatý kámen je vždy zhruba na jižní straně.\n\nPřes veškeré úsilí badatelů se dosud nepodařilo odhalit účel kromlechů. Nejnadějněji se podle archeologů jeví výklad kamenného kruhu jako posvátného okrsku a rituálního shromaždiště pro náboženské a jiné společensky důležité úkony. Někteří odborníci jsou přesvědčeni, že kromlech může být zmenšeninou henge, určenou menším kolektivům v odlehlejších oblastech kraje (jako je právě Skotsko a přilehlá severní souostroví). \n\n"}
{"id": "258785", "url": "https://cs.wikipedia.org/wiki?curid=258785", "title": "Krivánská Malá Fatra", "text": "Krivánská Malá Fatra\n\nKrivánská Malá Fatra je část slovenského pohoří (geomorfologický podcelek) Malá Fatra, která se rozprostírá na sever od řeky Váh. Velká část Krivánské Malé Fatry (22 630 ha) je od 1. dubna 1988 vyhlášena Národním parkem Malá Fatra, předtím, od roku 1967 na stejném území byla vyhlášena chráněná krajinná oblast.\n\nV Krivánské Malé Fatře se nacházejí nejvyšší vrcholy Malé Fatry - Veľký Kriváň (1708 m) a Malý Kriváň (1671 m), podle kterých byla tato část pohoří pojmenována. Nejznámějším a možná i nejkrásnějším vrcholem Malé Fatry je Veľký Rozsutec (1610 m). \nHlavní hřeben Krivánské Malé Fatry se začíná v obci Nezbudská Lúčka u Váhu a pokračuje po červené turistické značce okolo hradní zříceniny Starhradu, dále okolo chaty pod Suchým na vrchol Suchý (1468 m). Odtud hřeben pokračuje přes sedlo Vráta (1462 m) na Stratenec (1513 m), potom přes sedlo Priehyb (1462 m) na Malý Kriváň (1671 m), druhý nejvyšší vrchol Malé Fatry. Sedlem Bublen (1510 m) a vrcholem Pekelníka (1609 m) je Malý Kriváň oddělen od nejvyššího vrcholu pohoří, kterým je Veľký Kriváň (1709 m). Hřeben se dále táhne přes Snilovské sedlo (1524 m) s horní stanicí lanovky na Chleb (1646 m), Hromové (1636 m), Steny, Poludňový grúň (1460 m) do Stohového sedla (1230 m). Odtud pokračuje na výrazný vrchol Stohu (1607 m) a přes sedlo Medziholie (1185 m) na nejkrásnější vrchol - Veľký Rozsutec (1610 m). Hřeben klesá do sedla Medzirozsutce (1225 m) a naposledy stoupá na skalnatý Malý Rozsutec (1344 m). Červená turistická značka na hřebeni pokračuje do obce Zázrivá.\n\nVelkou část Krivánské Malé Fatry tvoří Národní park Malá Fatra (22 630 ha). Oplývá bohatou a zachovalou západokarpatskou přírodou. Pestré geologické složení a značná relativní výška pohoří podmiňuje existenci bohatství flóry a fauny a pestrost forem reliéfu. Krivánská Malá Fatra patří mezi nejvýznamnější slovenské turistické oblasti.\n\nGeologické jádro pohoří tvoří žuly. Hlavní hřeben a severní část pokrývají horniny obalové série chočského a krížňanského příkrovu (vápence, dolomity, křemence, slínité vápence, břidlice, pískovce…). Ve vápenitých horninách vznikly soutěsky, skalní útvary, krasové jevy a rozeklané hřebeny. Tento reliéf kontrastuje s méně členitým povrchem snadněji zvětrávajících hornin. Nejbohatší velmi členitý reliéf vznikl na dolomitech (masiv Rozsutec).\n\nPovrchovou vodu z několika potoků, vyvěraček a pramenů odvádějí řeky Váh a Orava patřící do úmoří Černého moře.\n\nV Krivánské Malé Fatře žije vícero endemitických druhů fauny a flóry.\n"}
{"id": "258803", "url": "https://cs.wikipedia.org/wiki?curid=258803", "title": "Miloslav Baláš", "text": "Miloslav Baláš\n\nMiloslav Baláš (22. října 1907 Křivé, dnes součást Valašského Meziříčí – 31. října 1983 Nový Jičín) byl český spisovatel, historik a překladatel z arabštiny, perštiny, turečtiny, bulharštiny a francouzštiny. Miloslav Baláš byl rovněž vlastivědný pracovník zaměřený na region Valašska a Novojičínska. Spolupracoval s krajovými muzei a přispíval do regionálních časopisů a novin.\n\nNarodil se jako třetí ze šesti sourozenců Emanueli a Amálii Balášovým. Navštěvoval obecnou školu ve svém rodišti. Poté vystudoval gymnázium ve Valašském Meziříčí a později v Holešově, kde maturoval (1930). Studoval orientalistiku (1930–34) u profesora Jana Rypky (1886–1968) na Univerzitě Karlově v Praze, studoval současně práva, doktorát získal v roce 1946. \n\nVe třicátých letech 20. století opakovaně navštívil Balkán a Turecko, od padesátých let cestoval po různých evropských zemích a po Egyptě. Po základní vojenské službě (1936–38) pracoval jako úředník okresního úřadu, potom jako archivář a muzejní pracovník (1942–45) ve Valašském Meziříčí, kde byl rovněž činný v bibliofilském Kroužku knihomilů. Oženil se (1943) s Hedvikou Juškovou (1908–1991). Z existenčních důvodů se stal právníkem v Novém Jičíně, kde až do odchodu do důchodu působil na okresním národním výboře (1946–68).\n\nZačal publikovat časopisecky v polovině dvacátých let. Jeho prvotina, tradiční román z Valašska \"Mezi sousedy\" (1927), vycházela na pokračování v Ostravském deníku. Je znám především díky valašským vyprávěnkám \"Kouzelný kvítek\" (1979) a \"Čarovné housle\" (vydané posmrtně 1987), které ilustroval Václav Houf (1949-).\n\nOd počátku je pro Balášovu tvorbu charakteristické tíhnutí k básnicky organizovanému textu. O sevřený a stylisticky vytříbený výraz usiloval už v experimentálním cyklu básnických próz \"Stínohry ze tmy\" (1936). Historické povídky o lásce a zradě \"Hlas a mlčení\" (1944) začínají milostnou idylou tovaryše zlatnického cechu, pokračují črtou z rudolfínské doby a končí povídkou z klášterního a vojenského života ve Valdštejnově době. Znalost orientálního písemnictví se odrazila v romanetu \"Vějíř nocí\" (1946), v němž sedmnáct nocí vypravuje o krutosti, vášni a zoufalství královny Bíbí Džán Begüm. \n\n\"Zlatý věk\" (1969) je úsměvně filozofující antický příběh. Námětem novely \"Osamělý vůz na východní trase\" (vydané posmrtně 1984) je skutečná příhoda o záchraně židovského lékaře, kterého vysoký důstojník SS převážel Pobeskydím z koncentračního tábora do Prahy. \n\nBaláš zaznamenal na sto protektorátních anekdot \"Válečná ironie Čechů\" (1945). Jeho cesty mu poskytly inspiraci ke knihám \"Turecko včera a dnes\" (1940) a \"Cestovní knížka\" (1960). Vlastivědné práce připomeňme knihami \"Topografie Nového Jičína v 16. a 17. století\" (1959), \"Od Beskyd do Poodří\" (1965–66), \"Kulturní místopis Novojičínska\" (1967) a \"Z minulosti tiskařské výroby ve Valašském Meziříčí\" (1972). Jako soukromý tisk Baláš vydal folkloristický záznam \"Vánoční pastýřská hra\" z Křivého u Valašského Meziříčí (1944). Knihu vyzdobil a graficky upravil architekt Alois Balán (1891–1960). Regionální zaměření má také část Balášových beletristických prací, například reportáže z Novojičínska \"Vodě neunikneš\" (1967). Zaujetí pro básnický výraz rozhodovalo i o výběru jeho překladů, z nichž kromě časopiseckých vyšla knižně (1943) makáma (arabská rýmovaná próza) \"Beseda mosúlská\", kterou napsal Badí’ az-Zamán al-Hamadhání (969–1007). Na překladu (1948) vizuálních básní \"Kaligramy\" (Calligrammes, 1918), jejichž autorem je Guillaume Apollinaire (1880–1918), se podílel i Balášův bratr Karel.\n\nV Balášově pozůstalosti je ještě celá řada prozaických rukopisů, které tento skromný a dlouhou dobu přehlížený spisovatel, vytvořil.\n\n\n\n\n\n"}
{"id": "258809", "url": "https://cs.wikipedia.org/wiki?curid=258809", "title": "Minčol (Malá Fatra)", "text": "Minčol (Malá Fatra)\n\nMinčol (1363,9 m n. m.) je loučnatý hora v hlavním hřebeni Lúčanské Malé Fatry. Na vrcholu je umístěn velký kovový dvojkříž a nachází se zde křižovatka několika turistických cest.\n\nMinčol se nachází severně od centrální, nejvyšší části Lúčanské Fatry. Nejbližšími vrcholy jižním směrem od Minčolu po hřebeni jsou Dlouhá louka (1304,9 m n. m.), kóta Zázrivá (1394 m n. m.), Krížava (1456,7 m n. m.) a Veľká lúka (1475,5 m n. m.), na které vede evropská dálková trasa E3. Na sever od vrcholu se po hřebeni nachází hora Úplaz (1301 m n. m.), odkud hlavní hřeben pokračuje do sedla Javorina (967 m n. m.) a dále ke Strečnu.\n\nNa úpatí Minčolu se na žilinské straně nacházejí obce Višňové a Turie se stejnojmennými turisticky zajímavými dolinami. Okolí vrcholu je porostlé souvislými plochami brusnice borůvky (\"Vaccinium myrtillus\").\n\nZ vrcholu je kruhový výhled na Žilinskou kotlinu, město Žilina, Turčianskou kotlinu, město Martin, na Malou a Velkou Fatru. Při příznivých podmínkách se projeví jeho výhodná poloha v ose horního toku řeky Váh a nižších pohoří ležících na severu a západě. Na východě tak lze dohlédnout přes Liptov ke štítům Vysokých i Nízkých Tater, vidět Veľký Choč, Oravské i Kysucké Beskydy. Na západě lze pozorovat Lysou horu či Radhošť a jihozápadním směrem lze v dálce zahlédnouz vysílač na vrcholu Velké Javořiny nad Starou Túrou.\n\nV okolí Minčola se během druhé světové války odehrály silné boje, čehož dokladem je i památník na úpatí kopce směrem na Strečno. Na jeho svazích jsou stále patrné pozůstatky zákopů a expozice zbraní, které se v dubnu 1945 používaly na ostřelování německých pozic v Žilinské kotlině a na osvobození samotné Žiliny.\n\n\nJméno Minčol je poprvé listinně doloženo už v roce 1563. Patrně zde bylo přineseno z Balkánu během valašské kolonizace. Je odvozeno z rumunského \"muntecel\", \"muncel\" (= kopeček, pahorek).\n\n\n"}
{"id": "258813", "url": "https://cs.wikipedia.org/wiki?curid=258813", "title": "Minčol", "text": "Minčol\n\nJméno Minčol nese více různých objektů:\n\n"}
{"id": "258814", "url": "https://cs.wikipedia.org/wiki?curid=258814", "title": "Jaroslav Tvrdík", "text": "Jaroslav Tvrdík\n\nJaroslav Tvrdík (* 11. září 1968 Praha) je český politik ČSSD, počátkem 21. století ministr obrany ve vládě Miloše Zemana a vládě Vladimíra Špidly, poslanec Poslanecké sněmovny, následně ředitel Českých aerolinií, od roku 2006 volební manažer ČSSD. Od roku 2015 byl místopředsedou představenstva čínské firmy CEFC pro Evropu, podílel se mj. na převzetí fotbalového klubu SK Slavia Praha tímto čínským investorem. V květnu 2018 byl z vedení CEFC odvolán,<ref name=\"ihned 17/5/2018\"></ref> před koncem května se však opět vrátil jako místopředseda představenstva.\n\nDětství strávil v Havlíčkově Brodě. Vystudoval střední ekonomickou školu v Chotěboři, poté Vysokou vojenskou školu pozemního vojska ve Vyškově, kde promoval v roce 1990 (obor ekonomika armády). V průběhu studia se stal členem Komunistické strany Československa.\n\nV období let 1990–1991 pracoval na postu náčelníka finanční služby Školícího a výcvikového střediska Ministerstva obrany ČR. V letech 1991–1992 a znovu 1993–1995 byl vedoucím starším důstojníkem, pak náčelníkem oddělení na sekci zahraničních vztahů Ministerstva obrany. V letech 1992–1993 zastával post náčelníka finanční služby československé jednotky při 1. Praporu mírových sil OSN (UNPROFOR) v bývalé Jugoslávii. Od roku 1996 pracoval opět na Ministerstvu obrany, zpočátku jako ředitel Hlavního úřadu vnitřní správy ministerstva a ještě během roku 1996 se stal ředitelem Vojenských lázeňských a rekreačních zařízení ministerstva. Dosáhl hodnosti podplukovníka. Od roku 2000 byl ekonomickým náměstkem ministra obrany. Stal se předsedou výběrové komise na nákup stíhacích letounů. Z tendru na zakázku v objemu 60,2 miliard korun postupně odstoupily firmy Boeing, Lockheed Martin, Eurofighter i Dassault Aviation, zůstala v něm pouze společnost BAE Systems nabízející letouny Gripen.\n\nV letech 2001–2003 byl ministrem obrany ve vládě Miloše Zemana a vládě Vladimíra Špidly. Ve volbách v roce 2002 byl zvolen do poslanecké sněmovny za ČSSD (volební obvod Kraj Vysočina). Ve sněmovně setrval do července 2003, kdy rezignoval na mandát. V roce 2003 skončil rovněž na ministerském postu. Počátkem května 2003 Tvrdík přiznal, že si telefonoval s podnikatelkou Libuší Barkovou, která mu o rok dříve pomáhala s kampaní při volbách do parlamentu. Redaktorům, kteří v novinách spekulovali o kontaktech Libuše Barkové s Šárkou Grossovou a Stanislavem Grossem odeslal esemesku s textem \"\"Je mi z vás na blití\"\".\n\nNa konci května 2003 Tvrdík podal demisi, poté ji stáhl a vzápětí ji podal podruhé. První demisi Tvrdík podal na protest proti snížení armádního rozpočtu z 2,2 % HDP na 2,05 % HDP, poté ji vzal kuriózně zpět, i když rozpočet pro armádu mezitím klesl až na 1,9 % HDP.\n\nČSSD hledala pro Tvrdíka nové uplatnění. Podle tisku se však proti angažmá v Aeru Vodochody postavil Boeing a s nástupem do státního podniku Česká správa letišť nesouhlasil ministr dopravy Milan Šimonovský (KDU-ČSL). Nakonec zástupci ministerstva financí v dozorčí radě Českých aerolinií odvolali dosavadního šéfa Miroslava Kůlu a Tvrdíka bez řádného výběrového řízení jmenovali na jeho místo.\n\nJaroslav Tvrdík začal okamžitě po svém nástupu s obměnou manažerů, do nejvyššího vedení si vzal své bývalé náměstky z ministerstva obrany. Pod jeho vedením uzavřely ČSA významný kontrakt na dodávku letounů Airbus a platy vzrostly během tří let zhruba o třetinu.. Plán na rozšíření flotily a řadu dalších plánů připravovaly pro Tvrdíkovo vedení poradenské společnosti. V letech 2004-2005 vyplatily ČSA společnosti Deloitte ČR 91 milionů korun a společnosti McKinsey & Company 146 milionů korun. Jednalo se například o projekty převzetí charterové společnosti Travel Service nebo maďarských aerolinek Malév.\n\nV březnu 2004 v pražské Evropské ulici boural se svým služebním BMW, hasiči museli automobil sundavat ze svodidel a zasypávat vyteklý benzín. Pokutu nedostal, policie to řešila domluvou. Ve stejném měsíci ČSA oznámily nákup 29 limuzín Audi, která nahradily stávající vozy Škoda Octavia a starší Peugeoty 406.. V prosinci 2005 poslali odboráři premiéru Jiřímu Paroubkovi ostrý dopis s detailním popisem situace v ČSA, ve kterém žádali odstoupení Jaroslava Tvrdíka. V souvislosti s neúspěšným působením u leteckého dopravce se objevila přezdívka „Luftjarda“, kterou v roce 2009 použil ve Sněmovně Miroslav Kalousek.\n\nV lednu 2006 Tvrdík kývl na nabídku Paroubka stát se před nadcházejícími sněmovními volbami manažerem volebního štábu ČSSD, do kterého byl ve stejné době jmenován jeho dřívější člen, podnikatel Oldřich Lichtenberg. Ve funkci předsedy představenstva ztrátových ČSA Tvrdíka vystřídal Radomír Lašák. Později byl Tvrdík Jiřím Paroubkem jmenován vedoucím jeho poradců. Ve funkci volebního manažera a poradce byl do r. 2010.\n\nBěhem kampaně k volbám do Evropského parlamentu v roce 2009. Vystoupil – spolu s Jiřím Paroubkem a dalšími sociálnědemokratickými politiky – 27. května v Praze na smíchovském Andělu. Odpůrci Jiřího Paroubka a ČSSD zasypali politiky stovkami vajec, několik z nich trefilo i Tvrdíka.\n\nOd roku 2007 se věnuje soukromému podnikání. Pracuje jako finanční a ekonomický poradce a také ve zprostředkování obchodu a služeb. Od roku 2012 byl předsedou dozorčí rady \"Smíšené česko čínské komory vzájemné spolupráce\". Od září 2013 byl neplaceným „honorárním poradcem“ tehdejšího premiéra Jiřího Rusnoka pro Čínskou lidovou republiku. Od roku 2014 se stal prezidentem komory. \n\nOd roku 2015 byl místopředsedou představenstva čínské firmy CEFC China Energy Company Limited pro Evropu, v témže roce dojednal prodej majoritní části fotbalového klubu SK Slavia Praha této společnosti. Následně byl na valné hromadě dne 20. října 2015 zvolen místopředsedou dozorčí rady tohoto fotbalového klubu. V dubnu 2016 se stal předsedou jeho představentstva.\n\nV květnu 2018 byl z vedení CEFC Europe odvolán poté, co CEFC China Energy včas neuhradila pohledávky ve výši 475 mil. euro (cca 12 mld. Kč) vůči J&T Private Investments. J&T pak přebrala výkon akcionářských práv v CEFC Europe, odvolala její představenstvo a dosadila krizový management.\n\nOd roku 1993 je ženatý, s manželkou Janou. V roce 2000 se jim narodila dcera Jana.\n\n\n"}
{"id": "258816", "url": "https://cs.wikipedia.org/wiki?curid=258816", "title": "George Jung", "text": "George Jung\n\nGeorge Jung (* 6. srpna 1942), přezdívaný \"Boston George\", byl americký drogový pašerák a dealer, v 70. letech a 80. letech 20. století patřil k hlavním aktérům obchodu s kokainem ve Spojených státech. Jako mladý a nezkušený člověk přijel s pár přáteli do Kalifornie zbohatnout prodáváním drog. Začal u marihuany, po které byla mezi obyvateli Kalifornie velká poptávka a pokračoval ke kokainu a tvrdším drogám. Jung patřil k Medellínskému kartelu, který byl odpovědný až za 85 procent kokainu pašovaného do USA. Po nesčetných zatčeních a následných únicích zákonu byl odsouzen na 60 let vězení. Na svobodu byl propuštěn po 20 letech 3. června 2014.\n\nV roce 2001 natočil Ted Demme o George Jungovi životopisný film \"Kokain\". Junga v něm ztvárnil Johnny Depp, který Junga před natáčením osobně navštívil ve vězení. Jeho dcera Kristina Sunshine Jung, která hrála ve filmu i v Jungově reálném životě důležitou roli, ho ve vězení navštívila poprvé až rok po uvedení filmu.\n"}
{"id": "258819", "url": "https://cs.wikipedia.org/wiki?curid=258819", "title": "Šakal pruhovaný", "text": "Šakal pruhovaný\n\nŠakal pruhovaný (\"Canis adustus\") je psovitá šelma, která se vyskytuje ve spíše sušších, ale bujně zarostlých biotopech Afriky v oblasti Sahelu, na východním pobřeží od Somálska a Etiopie po JAR, v jižním Kongu, Angole, Namibii, Botswaně, Zimbabwe a Zambii. Tento druh nežije v oblastech deštných pralesů a na jižním pobřeží Afriky.\n\n\nŠakal pruhovaný má šedohnědou srst s velmi tmavým až černým pruhem táhnoucím se podél boků od lopatek až po kořen ocasu. Ocas je tmavý, skoro černý, s bílou špičkou. Srst na břiše a končetinách je o trochu světlejší než u zbytku těla. Dále má velké špičaté uši, díky nimž má vynikající sluch, a úzký černý čenich, díky kterému má dobrý i čich. Končetiny šakala pruhovaného jsou dlouhé a dobře přizpůsobené k běhu jako u ostatních druhů šakalů.\n\nŠakal pruhovaný je plaché zvíře, obývající okraje deštných pralesů, řídké lesy, savany a hojně také člověkem vytvořené kulturní krajiny. Šakalové žijí v soudržných rodinných smečkách o průměru 6 jedinců a jsou převážně noční lovci. Přes den odpočívají v norách cizích druhů zvířat nebo v opuštěných termitištích, popřípadě v úkrytu ve křoví. Dospělí šakali obsazují teritorium o relativně malé rozloze (cca 0,5–2,5 km), které si značkují. Mezi příslušníky své smečky se šakalové dorozumívají kňučením, štěkáním a vytím, čímž si u domorodých afričanů vysloužili pojmenování „\"Bwa\"“ nebo „\"o-lu\"“.\n\nŠakalové pruhovaní tvoří stálé partnerské svazky, ale i přesto v období páření propukají boje samců s ostatními samci, kteří se objeví v teritoriu. Dokonce i fenky se občas zapojí do boje a vyhání z teritoria cizí feny, které by jí chtěly přebrat partnera. I když šakal pruhovaný dospívá ve věku 21 měsíců, mladé fenky se dost často nepáří, protože slouží v rámci smečky jako chůvy starším fenám, kterým pomáhají s výchovou jejich mláďat. Tyto chůvy navíc hlídají mladé, když jsou starší členové smečky na lovu. Tímto způsobem zvyšují šanci mláďat na přežití a zároveň i upevňují vztahy uvnitř smečky. Když samice porodí po devítitýdenní březosti mladé, což ve střední Africe probíhá v lednu a v únoru a na jihu Afriky v březnu nebo v dubnu, jsou štěňata slepá a bez chrupu. V jednom vrhu jich je tři až šest. Jsou kojena pět týdnů a po té době jsou již štěňata natolik vyspělá, že mohou své rodiče doprovázet na lov. Rodiče je sice ještě půl roku dokrmují zpola natrávenou potravou, ale ve věku zhruba 8 měsíců jsou již mláďata natolik soběstačná, že mohou opustit rodinnou smečku.\n\nCo se týče potravy, nejsou šakali příliš vybíraví. Živí se prakticky čímkoliv, co naleznou nebo uloví, ať už to jsou ptáci, drobní savci nebo plazi. Požírají také mršiny, které zanechají ladem větší šelmy, a někdy i ovoce. Přestože je šakal velmi rychlý běžec a často by i dokázal svou kořist uštvat, upřednostňuje trpělivé plížení a stopování pomocí výborně vyvinutého čichu a sluchu. Pak svou oběť ve vhodný okamžik překvapí skokem a usmrtí ji svými tesáky.\n\n"}
{"id": "258823", "url": "https://cs.wikipedia.org/wiki?curid=258823", "title": "Camille Dalmais", "text": "Camille Dalmais\n\nCamille Dalmais známější pouze pod jménem Camille (* 10. března 1978 v Paříži), je francouzská zpěvačka, skladatelka a příležitostná herečka.\n\nSvé první album \"Le Sac des filles\" vydala ještě v době studií na Institut d'études politiques de Paris. V roce 2005 bylo její album \"Le Fil\" oceněno francouzskou hudební cenou \"Prix Constantin\" a dále toto album získalo i \"disque d'or\" (obdoba české Zlaté desky) kterou uděluje \"Syndicat national de l'édition phonographique\" za více jak 100 000 prodaných kopií. Album \"Le Fil\" je mnohými přirovnáváno k albu \"Medúlla\" od islandské zpěvačky Björk. Obě zpěvačky totiž pracují velmi podobně s hlasem a se zvuky, které je schopno vytvořit lidské tělo. Na rozdíl od alba \"Medúlla\" které je poměrně temné je však \"Le Fil\" lehké a hravé.\n\nCamille spolupracovala mj. i s francouzským hudebním uskupením Nouvelle Vague a podílela se i na soundtracku k animovanému filmu \"Ratatouille\".\n\n\n"}
{"id": "258824", "url": "https://cs.wikipedia.org/wiki?curid=258824", "title": "Centro (portugalský region)", "text": "Centro (portugalský region)\n\nRegion Centro (portugalsky \"Região Centro\", výslovnost IPA []) je region ve středním Portugalsku. Je jedním z pěti hlavních regionů Portugalska (regionů NUTS II). Region má 2 376 609 obyvatel (2005) a rozlohu 28 462 km² (hustota 83 obyvatel na km²). Hlavním městem regionu je Coimbra. Dalšími významnými městy regionu jsou Aveiro, Viseu, Leiria, Covilhã, Castelo Branco, Figueira da Foz, Guarda a Caldas da Rainha. \n\nRegion sestává z osmi meziokresních společeství:\n\n"}
{"id": "258829", "url": "https://cs.wikipedia.org/wiki?curid=258829", "title": "Vlastimil Rada", "text": "Vlastimil Rada\n\nVlastimil Rada (5. dubna 1895, České Budějovice – 22. prosince 1962, Praha) byl český grafik, malíř (zejména krajinář), ilustrátor a spisovatel.\n\nNarodil se v rodině c. k. středoškolského profesora Petra Rady (* 1857) a jeho manželky Udalriky (* 1858). Rodina se brzy přestěhovala do Prahy, kde Vlastimil navštěvoval školy. V letech 1912–1919 vystudoval malbu na Akademii výtvarných umění v Praze u profesorů Maxe Švabinského, Jana Preislera a sochařství u Jana Štursy. Jako student roku 1913 podnikl studijní cestu do Francie, zejména aby se seznámil s dílem Paula Cézanna.\nByl členem a teoretikem výtvarného odboru Umělecké besedy a hlavním představitelem jejího reformního venkovského křídla kolem \"Jarešovy skupiny\".\n\nNavazoval na tradiční českou realistickou krajinomalbu. Již roku 1917 projevil tyto tendence v kresbě, která se vyznačovala po celý život charakteristickou nervní \"roztřesenou\" obrysovou linkou a bledým barevným laděním akvarelu. Realistická krajinomalba v sytém zeleno-bílo-hnědém barevném akordu, provedená v olejomalbě, zůstala jeho výtvarnou doménou až do smrti. Proslavil se také jako autor knižních obálek a ilustrátor, především děl ruské klasiky (Nikolaj Vasiljevič Gogol, Anton Pavlovič Čechov, Michail Jevgrafovič Saltykov-Ščedrin), Charlese Dickense, ale také hojně knih české klasiky, například Alois Vojtěch Šmilovský: Za ranních červánků, Alois Jirásek, Eduard Bass, Jan Neruda nebo studentské romány Jaroslava Žáka. V nich osvědčoval svůj smysl pro humor.\n\nV letech 1918–1920 byl členem Spolku výtvarných umělců Mánes. V letech 1920–1925 žil v Železném Brodě, potom již stále v Praze.\nRoku 1945 byl jmenován profesorem AVU a vyučoval až do své smrti. V roce 1958 byl jmenován národním umělcem. Svým dílem je zastoupen ve sbírkách Národní galerie, Středočeské galerie v Praze, Galerie hl.m.Prahy a v mnoha soukromých sbírkách.\n\n\n\nPod jeho jménem vydal Karel Poláček v roce 1941 svůj román \"Hostinec \"U kamenného stolu\"\" (zfilmován byl v roce 1948 , do kin uveden roku 1949).\n\n\n\n\n"}
{"id": "258836", "url": "https://cs.wikipedia.org/wiki?curid=258836", "title": "Boeing XB-38 Flying Fortress", "text": "Boeing XB-38 Flying Fortress\n\nXB-38 Flying Fortress byl prototypem amerického bombardéru z druhé světové války, který byl vylepšením typu B-17 Flying Fortress.\n\nTyp XB-38 byl projektem na vylepšení legendárního bombardéru B-17. Projekt probíhal ve spolupráci firem Boeing a Vega (pobočka firmy Lockheed). Aby byla realizace co nejrychlejší, byl přestavěn v pořadí devátý vyrobený kus verze B-17E se sériovým číslem 41-2401 (po přestavbě měl rezervováno nové číslo 42-73515).\n\nHlavní změnou bylo sejmutí původních motorů a instalace pohonných jednotek Allison V-1710. To mělo umožnit pokračování dodávek i v případě nedostatku motorů Wright R-1820, montovaných do typu B-17. Prototyp měl také plně stavitelné vrtule. Vývoj XB-38 trval necelý rok a prototyp vzlétl 19. března 1943. Ukázalo se, že nové motory umožňují lehce zvýšené výkony. Celkem proběhlo devět zkušebních letů. Během posledního letu vypukl požár na pravém vnitřním motoru a posádka musela letoun opustit na padácích. Prototyp XB-38 byl ztracen a program zrušen, protože pohonné jednotky Allison byly akutně potřebné v jiných projektech, zejména pro stíhačky P-38 Lightning, P-39 Airacobra, P-40 Warhawk, P-51A Mustang a P-63 Kingcobra.\n\n\n\n\n"}
{"id": "258838", "url": "https://cs.wikipedia.org/wiki?curid=258838", "title": "Nils Liedholm", "text": "Nils Liedholm\n\nNils Liedholm (8. října 1922, Valdemarsvik – 5. listopadu 2007, Cuccaro Monferrato) byl švédský fotbalista. Člen vítězného mužstva na olympijských hrách v Londýně v roce 1948, finalista mistrovství světa v roce 1958 a dlouholetá opora italského klubu AC Milán. Po skončení hráčské kariéry též úspěšný trenér.\n\nNa mistrovství světa 1958 byl kapitánem švédské reprezentace, ve finále proti Brazílii dal první gól, ale Švédsko nakonec prohrálo 2:5. O deset let před tím se stal i olympijským vítězem na Letních olympijských hrách v Londýně.\n\nV AC Milán získal čtyřikrát italský titul, v 359 ligových zápasech nastřílel 89 gólů, dvakrát vyhrál ligu i jako trenér na lavičce AC Milán (1979) a AS Řím (1983). S AS Roma úspěšně bojoval i v evropských pohárech - ve finále Poháru mistrů evropských zemí 1983/84 podlehl římský klub Liverpoolu na penalty.\n\n"}
{"id": "258853", "url": "https://cs.wikipedia.org/wiki?curid=258853", "title": "Sebereflexe", "text": "Sebereflexe\n\nSebereflexe nebo také vědomí sebe je akt vědomí, jehož tématem či intencí je toto vědomí samo.\n\nProstý fakt, že vědomí samo o sobě ví, zmiňuje už Platón, když mluví o „poznávání poznání“. Aristotelés v úvahách o štěstí ukazuje, jak je člověku milé uvědomovat si, že žije a že jest:\nPodobné myšlenky se pak roztroušeně objevují i v pozdějším myšlení, například u Augustina a dalších, teprve Descartes však učinil sebereflexi základem a východiskem svého myšlení.\n\nPočínaje R. Descartem hraje otázka sebevědomí velmi významnou úlohu nejen ve filosofii. Jeho filosofie vychází z obecné skepse, z toho, že o čemkoli, co vidím, mohu pochybovat. Slavné cogito, věta „myslím, tedy jsem“, je pro Descarta jediný nepochybný důkaz toho, že v okamžiku myšlení také skutečně jest. Nesmíme ovšem přehlédnout, že tato jistota sebe platí přísně vzato pouze v okamžiku sebereflexe, myšlení sebe, a týká se holé existence. Neříká nic o tom, zda se člověk v uvažování o sobě samém může či nemůže mýlit, zda je sám pro sebe dokonale průhledný a podobně.\n\nPodstatným rysem Descartova cogito je, že tato sebejistota není ničím zprostředkována, nespočívá na žádných interpretacích a výkladech. Prostý fakt toho, že myslím, je bezprostřední evidencí mé existence. Tento rys často uniká sensualistickým filosofům, kteří vědomí chápou pouze jako vnímání či pozorování, z čehož jim pak ovšem vyplývá, že mezi pozorováním vlastního vědomí a vnějších předmětů není žádný podstatný rozdíl. Pokud by ale sebereflexe měla znamenat, že pozoruji vlastní vědomí a „přistihuji je“ jak pozoruje nějaký předmět, musel bych při ní předpokládat ještě dalšího pozorovatele, který pozoruje, jak pozoruji sám sebe, a tak dále až do nekonečna.\n\nSebereflexe však není zvláštní druh pozorování či vnímání, který by se od jiných lišil pouze svým tématem či předmětem. V sebereflexi se naopak odhaluje zvláštní a velmi paradoxní povaha vědomí jako takového. V běžných životních situacích, kdy se naše vědomí obrací k různým tématům mimo sebe, máme sklon toto „pole vědomí“ zhruba ztotožnit se zorným polem očí a tedy s jakýmsi obrazem. Přitom však můžeme přehlédnout, čím se toto pole vědomí od jakéhokoli pozorovaného obrazu zásadně liší: předně tím, že zde už není žádný další pozorovatel, který by pole vědomí vnímal, což se za druhé projevuje také tím, že pole vědomí je sice omezené, nemá však žádný omezující okraj. R Ruyer hovoří o „přehlížení bez odstupu“.\n\nSebereflexi tedy nelze chápat jako zvláštní případ vnímání „vnitřních předmětů“, nýbrž jako základní fenomén vědomí vůbec. Vědomí dokáže jednak spojovat vjemy různých předmětů do jednoho obrazu čili „přehlížet“ naše okolí, aniž by tyto předměty navzájem splývaly, dokáže spojit vjemy různých smyslů do jediného „vědomí skutečnosti“, zejména však ve všech těchto případech zároveň ještě také „ví“, že jsem to já, kdo vnímá, spojuje, přehlíží atd. Sebereflexe je tedy zvláštní jen tím, že všechny ostatní obsahy a témata ustupují do pozadí a pozornost soustřeďuje na tento jinak přehlížený rys vědomí, které je vždy také sebe-vědomím, vědomím sebe: “Ať myslím o čemkoli, jsem si vždycky zároveň více či méně vědom sebe sama, své osobní existence.“\n\nLidská schopnost sebereflexe je předpokladem odpovědnosti a má tudíž zásadní význam také pro etiku, pro vedení a hodnocení vlastního jednání. Jen proto, že je člověk s to o vlastním jednání přemýšlet a sám je hodnotit, mohou se i ostatní na toto jeho hodnocení spolehnout a uznat jej jako odpovědnou a tudíž i svobodnou osobu. O tom, kdo není schopen hodnotit vlastní jednání a přičítat si jeho důsledky, říkáme, že je „nepříčetný“ a pokud takový stav trvá, v důsledku toho i nesvéprávný.\n\n\n\n"}
{"id": "258859", "url": "https://cs.wikipedia.org/wiki?curid=258859", "title": "Seznam neapolských králů", "text": "Seznam neapolských králů\n\nTento seznam neapolských králů zahrnuje panovníky počínaje rozdělením normanského Sicilského království na ostrovní (\"Trinacria\") a pevninskou část (\"Mezzogiorno\") v roce 1282 až po vznk sjednoceného Italského království v roce 1861. Výraz „Neapolské království“ je moderní označení pevninské části z důvodu rozlišení od té ostrovní. Panovníci obou království se nazývali „králi Sicílie“. \n\nKrálové Trinacrie (Sicílie) jsou uvedeni v hesle Seznam sicilských králů\n\nPrvním králem Sicílie byl od roku 1266 Karel I. z Anjou. Jeho hlavní sídlo bylo v Neapoli, na rozdíl od jeho normansko-štaufských předchůdců, kteří sídlili v Palermu. Po vypuknutí \"Sicilských nešpor\" v roce 1282 ztratil kontrolu nad Sicílií, kterou ovládl Petr III. Aragonský. Zatímco se tak ostrov dostal pod nadvládu aragonsko-katalánské dynastie, udržel si Karel z Anjou vládu nad pevninou. Jeho syn téhož jména nakonec po mnoha letech bojů uznal ve smlouvě z Caltabellotty roku 1302 rozdělení někdejšího normanského království na ostrovní (\"Trinacria\") a pevninskou část (\"Mezzogiorno\").\n\nDynastie Anjou byla vedlejší linií francouzské královské dynastie Kapetovců.\n\nV roce 1816 sjednotil poslední neapolský král Ferdinand IV. Království sicilské s Královstvím neapolským v Království obojí Sicílie.\n\n"}
{"id": "258862", "url": "https://cs.wikipedia.org/wiki?curid=258862", "title": "Igráček", "text": "Igráček\n\nIgráček je hračka ve formě malé plastové figurky nejčastěji lidské postavy, která představuje nejrůznorodější lidské činnosti. Hračka byla velmi oblíbená v někdejším socialistickém Československu a v zemích východního bloku, kde nebyly k dostání originální postavičky Playmobil.\n\nIgráčky vyráběla firma IGRA. Autory postaviček jsou tehdejší návrháři družstva IGRY Jiří Kalina a Marie Krejchová. Vyráběn byl v různých možných variacích, a to buď jako samostatná postava vykonávající nějaké povolání (policista, hasič, doktor, zdravotní sestra, opravář, atd.) nebo i s doprovodnými postavami zvířat (kůň) i složitějšími nástroji (povoz, atd.).\n\nHračka se stala známá pro svůj jednoduchý design – jednotlivé figurky byly sestaveny ze stejných dílů a měnila se pouze vnější výbava postavy. Figurky existují v mužské i ženské podobě, ženy mají stylizovanou sukni. Přibližně osmicentimetrové figurky mají pohyblivé ruce, které se dají dát do pozice předpažení nebo vzpažení, a nohy pohyblivé v oblasti kyčelních kloubů. Obě tyto pohyblivé části jsou pohyblivé pouze v jednom směru. Hlavu je možné otáčet kolem dokola o 360°.\n\nPrvním vyrobeným Igráčkem byla profese zedníka, který byl vyroben v roce 1976. Traduje se, že s nápadem přišel německý designér Hans Beck, který neuspěl na přelomu 60. a 70. let ve své zemi.\nTak jí nabídl na modelářské soutěži v Japonsku svému kamarádovi Jiřímu Kalinovi. Ten ji polidštil s kolegyní Marií Krejchovou a vyrobili v závodě IGRA první řemeslo – zedníka. Když se to dozvěděli v Německu, zareagovali asi takto: „Když ho mohou mít v Československu, proč ne my?“ (Igráček byl připravený a vymyšlený dříve, ale do výroby se dostal až později, jak tomu bylo v tomto období zvykem. Proto je\nPlaymobil o 2 roky starší.) Playmobil se následně uchytil na celém světě.\nPo figurce zedníka z IGRY pak následovaly další profese, jako kuchař, stavbař, kominík, námořník, cestář či matka s dětmi. Výroba Igráčků byla soustředěna do závodu v Mnichovicích u Prahy. Igráčci se především rodili doma u domácích pracovnic.\n\nPo spuštění výroby byly každý rok uvedeny na trh přibližně čtyři nové modely Igráčků a celá sbírka má dnes přibližně 50 různých figurek. Úspěchu se pokoušela zneužít i konkurenční firma, která vyráběla figurky pod názvem hejrupáček. Uvedením značky Playmobil na český trh po roce 1989 ztratili Igráčci částečně svou přitažlivost. V devadesátých letech šel Igráček s dobou. Na trhu se objevil i skateboardista, středověký rytíř, VB se změnila v policii a objevil se i policista na motorce nebo na koni. Přes všechnu snahu Igráček ztrácel na popularitě a v prakticky nezměněné podobě se vyráběl až do roku 2008. Vznikly i drobné úpravy, jako potisky vest a kabátků. \n\nIgráček byl vyráběn až do roku 2006 pod VD IGRA a od roku 2006 do roku 2008 pod záštitou firmy ALL toys. Figurka již v té době měla nos. Občas je mylně uváděno, že nos získal až ve firmě Efko - karton. Nos Igráček dostal již v devadesátých letech a byl doplňován hlavně u nových figurek, jako byl např. lyžař nebo skateboardista. \n\nO znovuuvedení Igráčka na hračkářský trh se v září 2010 postaral český výrobce hraček společnost Efko-karton s.r.o. Igráček přitom prošel mírnými inovacemi – postavička má nyní zápěstí otáčivé o 360°. Igráček přitom dostal sesterskou řadu pojmenovanou MultiGo, ve které jsou nákladní auto, traktor a přívěs s jednoduše vyměnitelnými nástavbami. Původní i nové figurky Igráček veřejnosti představuje putovní výstava \"Fenomén Igráček\". Výrobce nabízí i zakázkovou výrobu na přání, která následně není součástí oficiální nabídky.\n\n\n"}
{"id": "258864", "url": "https://cs.wikipedia.org/wiki?curid=258864", "title": "Cogito ergo sum", "text": "Cogito ergo sum\n\nVěta Cogito ergo sum ( ), zkráceně \"Cogito\", je jádro Descartova pokusu o nové založení filosofické jistoty. I kdybych o všech jistotách, včetně smyslových vjemů mohl pochybovat, věta „myslím, tedy jsem“ je ve chvíli, kdy je vyslovena, nutně pravdivá.\n\nMyšlenka, že v každé vědomé činnosti – jakmile si ji uvědomím – mám zároveň také jakýsi přímý přístup k sobě samému a tedy bezprostřední jistotu, že jsem, se vyskytuje už ve starověké filosofii. Tak Platónův Sókratés mluví o „poznání poznávání“ (řecky \"noésis noéseós\"). Ještě zřetelněji vykládá tuto myšlenku v celé její šíři Aristotelés:\n\nPříležitostně se vyskytuje i u Augustina, u Avicenny a dalších.\n\nNa rozdíl od svých předchůdců, kteří o skutečnosti světa nepochybovali, Descartes žil v době hluboké nejistoty a skepse, kdy se zdálo, že se všechny jistoty – zejména jistota křesťanského Zjevení – v občanských válkách a sporech o výklad Bible zhroutily. Descartova originalita spočívá tedy v tom, že tuto bezprostřední sebejistotu myslícího subjektu použil jako nezpochybnitelný základ, který všem pochybnostem odolá a spolu s přesvědčením o Boží pravdivosti umožní bezpečně založit i myšlení o vnějším světě.\nDescartova kritická filosofie začíná (metodickou) pochybností nejen o různých myšlenkách a názorech, ale i o smyslových vjemech: připusťme, že to všechno by mohl být klam, omyl – zbývá jen jediná jistota, totiž sebe-jistota myslícího, že v okamžiku, kdy si uvědomuje, že myslí (vnímá, chce, hledá, pochybuje a podobně), také existuje. \n\nDescartův „obrat“ tedy neznamená, že by filosof hlásal radikální pochybnost a skepsi, nýbrž že i když připustí ty nejpodivnější předpoklady skeptiků, může něco jistého bezpečně tvrdit. Nemusí se opírat o žádné nezajištěné předpoklady a není odkázán na žádnou vnější autoritu, jež by zaručovala pravdivost jeho závěrů, nýbrž vystačí si s bezprostřední sebejistotou myslícího. Na této myšlence se pak zakládá celé novověké myšlení, které se snažilo zbavit závislosti na autoritách, zejména teologických. Novověcí filosofové od Locka přes Kanta až po Husserla pak věnovali hlavní pozornost sebereflexi čili vědomí sebe, otázkám lidského poznávání, jeho možností, podmínek i hranic.\n\nStarší kritiky vesměs nepostřehly radikální jinakost Descartova východiska a větu chápaly jako obecné tvrzení „ve třetí osobě“, jako sylogismus „cokoliv myslí, jest“, a nikoli jako prosté konstatování zcela základní a bezprostřední evidence. Proto se námitky jeho současníků i dalších filosofů vesměs míjejí cílem. Descartes sám si patrně také uvědomil toto nebezpečí a v „Meditacích o první filosofii“ proto vyjádřil tutéž myšlenku ještě zřetelněji, bez vyvozovací formule \"ergo\" („tedy“):\n\nJako argument se tedy \"Cogito\" v Descartově pojetí může odvolávat jen na shodnou vlastní zkušenost myslícího čtenáře, nikoli na obecnou pravdivost sylogismu apod. Na tuto okolnost znovu upozornil Husserl.\n\nModerní kritikové se většinou zaměřují na jiné problematické důsledky \"Cogito\", zejména na neudržitelnou představu striktního dualismu duše a těla: myslící „já“ není čistý duch, který by se dal beze zbytku oddělit od těla. Descartes toto oddělení potřeboval, aby se zbavil zpochybnitelných odkazů na smyslovou skutečnost; moderní filosofie však naopak zdůrazňuje, že prvotní evidencí člověka není myšlení, nýbrž zkušenost, v níž subjekt není prvotně od svého předmětu tak zásadně oddělen, ale naopak spojen intencí. Ještě radikálněji se descartovský dualismus snaží překonat Heidegger v prvních kapitolách \"Bytí a času\": „Základní vztah člověka ke světu není vztah nezávislého a osamělého pozorovatele nějakého ,vnějšího světa‘. Člověk je bytost, která vždy už je na světě, která se o svůj život musí především starat a myšlení i řeč jsou prostředky, jak se snaží tomuto svému pobytu rozumět.“\n\nV této podobě se věta u Descarta nikde nevyskytuje a přídavek „pochybuji“ (\"dubito\") se objevuje až v předmluvě z roku 1765, podepsané patrně pseudonymem Thomas, která byla převzata do vydání V. Cousina a je k dispozici i na internetu (Bnf/Gallica nebo ). Tento dodatek zavádí pozornost nesprávným směrem, jako kdyby se Descartův argument zakládal právě na pochybnosti, a nikoli na jakékoli uvědomělé myšlenkové činnosti. Descartovi přitom jde o překonání pochybností, ne o pochybování jako takové. Thomasova formulace také prohlubuje nebezpečí nedorozumění, o němž jsme se zmínili výše.\n\nPraha, FÚ AV, 2008, s. 489–499.\n\n\n"}
{"id": "258872", "url": "https://cs.wikipedia.org/wiki?curid=258872", "title": "Sebevědomí", "text": "Sebevědomí\n\nSebevědomí může znamenat:\n\n"}
{"id": "258874", "url": "https://cs.wikipedia.org/wiki?curid=258874", "title": "Ferdinand Hodler", "text": "Ferdinand Hodler\n\nFerdinand Hodler (14. března 1853 – 19. května 1918) byl švýcarský malíř 19. století.\n\nHodler se narodil v Bernu, ale přestěhoval se do Ženevy v 18 letech, aby zde zahájil svou malířskou kariéru. Jeho dílo se skládá především z krajinomaleb, portrétů a figurálních skladeb. V poslední části svého života přešel k symbolismu a secesi. Vytvořil také vlastní styl, kterému říkal paralelizmus, jehož rysem je symetrické uspořádání figur jakoby v tanci.\n\nV roce 1889 se Hodler oženil s Berthe Jacques. Jedním z jejich dětí byl Hector Hodler, zakladatel Světového esperantského svazu. Často stál otci modelem v nepřirozených polohách, oblečený nebo nahý. Když ve 33 letech nečekaně zemřel, přičítalo se to tomu, že stání modelem podlomilo jeho zdraví, není to však lékařsky ověřeno.\n\nV roce 1914 Ferdinand Hodler odsoudil barbarský německý útok na Remeš, za což si vysloužil odstranění svých obrazů z německých obrazáren.\n\nV následujícím roce jeho milenka Valentine Godé-Darel zemřela na rakovinu. Hodler strávil hodiny u jejího lože a maloval její utrpení. V roce 1918 zemřel.\n\n"}
{"id": "258876", "url": "https://cs.wikipedia.org/wiki?curid=258876", "title": "Krysař (muzikál)", "text": "Krysař (muzikál)\n\nKrysař je český muzikál napsaný v roce 1996 Danielem Landou, na motivy novely Viktora Dyka, inspirované německou pověstí ze třináctého století. Režie se ujala Mirjam Landa. \n\nPremiéru měl muzikál v divadle Ta Fantastika 7. listopadu 1996. Dne 6. března 2001 se hrála 100. repríza v divadle Kalich a v roce 2008 bylo odehráno dalších několik repríz v témž divadle.\n\nDirty muzikál Daniela Landy Krysař se 7.9 2017 vrátil na jeviště Divadla Kalich v novém hereckém obsazení a s novou výpravou i choreografií. Krysař je řazen mezi nejúspěšnější původní české muzikály všech dob. Původní pražská inscenace muzikálového příběhu tajemného muže v kápi a s píšťalou měla přes úctyhodných sedm stovek repríz. Zhlédlo je bezmála půl milionu diváků. Premiéra se uskutečnila v listopadu roku 1996. Ještě téhož měsíce vyšla alba Krysař I a Krysař II, jež záhy byla oceněna Zlatou deskou. Dodnes platí za jednu z nejprodávanějších muzikálových nahrávek na tuzemském hudebním trhu. Když tedy Krysař opouštěl Prahu, aby vzápětí sklízel ovace v zahraničí, odcházel jako kultovní představení se širokou základnou věrných diváků.\n\nStejnou diváckou odezvu jako v Praze vyvolaly i inscenace Krysaře na Slovensku či v Rakousku. Slovenská premiéra se uskutečnila 8. a 9. října roku 1999 na Nové scéně v Bratislavě, dirty muzikál se též uváděl v Prešově. Na Slovensku si Krysař připsal na svůj účet dalších sto šedesát repríz. V létě 2001 se Krysař představil rakouským divákům na scéně v Klagenfurtu, pro rakouskou inscenaci připsal Daniel Landa roli Sluhy. Divadlo Kalich přišlo s novým nastudováním v březnu 2002.  Kritika se předháněla v superlativech a diváci se nechtěli „svého\" Krysaře vzdát ani po odehrání původně ohlášené stovky repríz. Dnes má muzikál na svém kontě více než 1000 repríz.\n\nPodle kritika Jiřího Peňáse dodal Landa krysařskému námětu nepokrytě antisemitský, xenofobní rozměr, spekuluje, zda inspirací nebyl též „historický“ román \"Nepřítel z Atlantidy\" od Alexeje Pludka.\n\nVyšel na dvou zlatých CD :\n\n\n\n"}
{"id": "258883", "url": "https://cs.wikipedia.org/wiki?curid=258883", "title": "Kostel svatého Filipa a Jakuba (Zlín)", "text": "Kostel svatého Filipa a Jakuba (Zlín)\n\nKostel svatého Filipa a Jakuba se nachází v centru města Zlína. Je farním kostelem místní římskokatolické farnosti. Původní kostel z konce 14. století byl několikrát přestavován. K zásadní přestavbě došlo na počátku 19. století, kdy byla změněna orientace kostela z východní na jižní, a to z důvodu jeho nedostačující kapacity a nemožnosti rozšířit původní kostel východním směrem. Věž kostela při tom zůstala na původním místě. Kostel byl v letech 1819 a 1849 zasažen ničivými požáry, při obou vyhořela celá střecha a poškozena byla také věž. Její nynější podoba pochází z období po druhém požáru ve 2. polovině 19. století.\n\nKoncem 70. let byl obraz patronů kostela svatých Filipa a Jakuba od malíře Josefa Kesslera z roku 1876 nahrazen mozaikou od výtvarníka Antonína Kloudy.\n\nKostel svatého Filipa a Jakuba je původní zlínský kostel, který se stavěl v letech 1390 až 1420. Kdysi byl kolem kostela velký hřbitov, který patřil k nejstarším hřbitovům ve Zlíně.\n\nPůvodní zvony byly za první světové války zabaveny pro válečné účely a v roce 1920 byly ve Vítkovicích vyrobeny dva ocelové zvony: Filip a Jakub a Panna Maria, které mohly být zakoupeny díky sbírkám mezi věřícími, ale také díky finančním darům Tomáše Bati, majitele panství hraběte Haupta a krajanů žijících v zámoří.\n\nVítkovické zvony začaly na konci 20. století korodovat a jejich zvuk již nebyl tak čistý. Proto byla uspořádaná mezi věřícími sbírka, ve které se získaly finanční prostředky na dva nové zvony. První je zasvěcen svatému Cyrilu a Metoději a váží 900 kilogramů, druhý má hmotnost 345 kilogramů a zasvěcen je svaté Zdislavě.\n\nHlavní výjev zvonu svatého Cyrila a Metoděje vyobrazuje oba svaté stojící vedle sebe, pod nimi je nápis \"Svatý Cyrile a Metoději, vyprošujte nám věrnost Bohu a církvi\". Další z nich symbolizuje příchod obou svatých na Moravu a jejich vítání knížetem Rostislavem, poslední z výjevů je věnován křtu knížete Bořivoje Metodějem za přítomnosti knížete Svatopluka.\n\nMenší zvon připomíná svatou Zdislavu jako matku čtyř dětí, nechybí nápis \"Svatá Zdislavo, přimlouvej se za naše rodiny\". Další z výjevů ji vyobrazuje jako pomocnici potřebným, třetí pak připomíná Zdislavu jako budovatelku církve.\n\nZvony byly vysvěceny v květnu 2008, požehnal jim biskup Josef Hrdlička. V září 2008 byly zvony slavnostně zavěšeny. Jeden ze starších zvonů vážící přes dvě tuny zasvěcený svatému Filipovi a Jakubovi zůstal ve věži a druhý starší, nesoucí jméno Panny Marie, byl na památku umístěn na podlaze v mezipatře věže.\n\nPři kostele býval hřbitov, který byl roku 1842 přemístěn na pole nad Kudlovský potok u dnešní vodní nádrže. Ten byl v roce 1932, po otevření nového Lesního hřbitova, uzavřen a v roce 1949 zrušen. Dnes je v tomto místě park.\n\n"}
{"id": "258886", "url": "https://cs.wikipedia.org/wiki?curid=258886", "title": "Helena Hodačová", "text": "Helena Hodačová\n\nHelena Hodačová (16. září 1916, Jičín – 26. ledna 1998, Praha) byla česká spisovatelka a novinářka, dcera malíře Oldřicha Homoláče.\n\nVzdělání : FFUK – germanistika, romanistika (1945).\n\n\n\n\npublikace, recenze, fejetony v č. časopisech a novinách: Svět v obrazech, Lidové noviny, Práce a.j.\n\n"}
{"id": "258888", "url": "https://cs.wikipedia.org/wiki?curid=258888", "title": "Port of Vancouver", "text": "Port of Vancouver\n\nPort of Vancouver je největší námořní přístav v Kanadě, třetí největší na americkém severozápadě a podle objemu TEU kontejnerové přepravy šestý největší na západním pobřeží Severní Ameriky.\n\nPřístavem ročně projde zboží v hodnotě 43 miliard USD do 90 krajin světa. (VPA) je kanadská státní královská společnost spravující přístav a ve spolupráci s městem Vancouver celý fjord Burrard Inlet a terminál Roberts Bank Superport (označovaný i jako Deltaport), nacházející se ve městě Tsawwassen v okrese Delta.\n\nPřístav má 25 hlavních námořních terminálů:\n\nPřístav má 30 100 zaměstnanců, kteří pracují v pěti sektorech:\n\nNejvětším sektorem je přeprava nákladu po moři zaměstnávající 21000 lidí. Výletní a turistický sektor je s 5600 zaměstnanci druhý největší. Celkově má přístav ve všech pěti sektorech 69 200 zaměstnanců (včetně těch, kteří v něm nepracují trvale). Platy v přístavu Port of Vancouver se pohybují v průměru o 52 % výše než průměrná mzda v Britské Kolumbii.\n\nPřístav přispěl sumou 1,8 miliardy dolarů přímo do kanadského HDP a 4,1 miliardy dolarů do kanadské ekonomiky v roce 2004. Celkově po započítání dalších faktorů dosáhla výše příspěvků do HDP Kanady 4 miliard a do kanadské ekonomiky 8,9 miliard dolarů. Ekonomický dosah přístavu se rozšiřuje do celé západní Kanady, i za hranice, protože většina exportu, jenž projde přes přístav je z oblastí mimo regionální okres Metro Vancouver a většina importovaného zboží je pro trhy ležící za oblastí Lower Mainland.\n\nPort of Vancouver je také domovským přístavem pro výletní lodě na trase Vancouver - Aljaška (), která v období od května do září přepraví každý rok milión cestujících na 300 výletních plavbách. Přístav má dva terminály pro výletní lodě: Canada Place a Ballantyne. V roce 2006 u nich kotvilo 28 výletních lodí a trajektů.\n\nV roce 2006 přístav přepravil 79,4 milionů tun nákladu, což je nárůst o 4 procenta oproti roku 2005, kdy přepravil 76,5 milionů tun. V roce 2005 přístavem prošlo celkově 1,7 milionů kontejnerů s nákladem, 910 172 pasažérů na výletních lodích a odbavilo se 105 246 zahraničních plavidel.\n\nV roce 2005 byl největší import a export zboží ze států:\n\n"}
{"id": "258892", "url": "https://cs.wikipedia.org/wiki?curid=258892", "title": "Formule 2 v roce 1983", "text": "Formule 2 v roce 1983\n\nSedmnácté mistrovství Evropy v závodech automobilů formule 2 v roce 1983 bylo ovlivněno protesty, protiprotesty, diskvalifikacemi a dalšími problémy. Seriál mistrovství Evropy měl tradičně kolem 12 podniků, čtyři v Itálii (Vallelunga, Misano, Enna Pergusa a Mugello), tři ve Velké Británii (Silverstone, Thruxton a Donington), dva v Německu (Hockenheim a Nürburgring) a po jednom ve Francii (Pau), Španělsku (Jarama) a Belgii (Zolder). Mezi favority patřil Beppe Gabbiani, Christian Danner, Stefan Bellof, Jonathan Palmer a Mike Thackwell.\n\nPrvní závod se konal na Silverstone ve Velké Británii, okruh přivítal účastníky chladným a deštivým počasím. Nástrahy trati nejlépe zdolal Beppe Gabbiani a poprvé tak zvítězil po čtyřletém působení ve formuli 2. Za ním skončil Thackwell, Banner, Bellof a Streiff. Jezdci si mohli britského počasí užít, protože i další závod se konal v Thruxtonu, pořadí v závodě bylo téměř shodné s tím v Silverstone. Zvítězil Gabbiani před Thackwellem třetí dojel Palmer a zdálo se že mistrovství bude mít jednoznačný průběh. V následujícím závodě, ale Gabbiani zaváhal a po chybě opustil trať, zvítězil Palmer před Bannerem a Thackwellem. Následující dva závody znovu potvrdily nadvládu Gabbianiho. Na Nürburgringu nejprve vypadalo na dobře rozjetý závod pro domácí jezdce, ve vedení byl Bellof před Bannerem. Nakonec se z třetího vítězství radoval Gabbiani, druhý dojel jeho krajan Alessandro Nannini. Pro domácí závod ve Vallelunze dostal Gabbiani do svého vozu nový motor BMW a Gabbiani si připsal již čtvrté vítězství a jeho náskok v celkovém pořadí nebezpečně narůstal. Nikdo nepředpokládal, že to bylo praktický Gabbianiho poslední slovo. Tímto závodem také skončila bezproblémovost šampionátu a už v Pau začaly problémy. Okruh v Pau přivítal účastníky deštěm a z počátku nejlépe zvládal situaci Thackwell, který vedl, posléze ho předjel Gabbiani. Trať začala vysychat a muselo se do boxu k přezouvání, do čela se dostal Rakušan Jo Partner, kterého předjel Ferté. Ferté byl sice odmávnut na prvním místě, ale z vítězství se neradoval, byl spolu s Bellofem diskvalifikován pro nepřípustný hmotnostní limit vozu. Stáj Maurer, za níž oba piloti jezdili se proti diskvalifikaci odvolala.\n\nNa trati v Jaramě, kde se odehrávala Velká cena Madridu, zvítězil Thackwell před Bellofem a Palmerem, ale proti prvním pěti v cíli byl podán protest pro použití nedovoleného systému odpružení. Na místě byli všichni diskvalifikováni, ale odvolali se a bylo jim vyhověno, ale až po několika dalších závodech a tak se nikdo neorientoval v celkovém hodnocení. Od závodu v Doningtonu začala cesta Palmera za titulem. V misánu se konečně všichni dozvěděli výsledky z Jaramy, v samotném závodě zvítězil Palmer a Gabbiani znovu nedokončil. V nitru Sicílie znovu dominoval Palmer a zajistil si výbornou výchozí pozici pro dobytí titulu. Gabbiani si zajistil alespoň tři body, aby si zachoval šanci na titul. Palmer si titul zajistil již v dalším závodě, který se konal na belgickém okruhu Zolder. Že je titul v dobrých rukou prokázal Palmer vítězstvím v poslední závodě v Mugellu.\n"}
{"id": "258896", "url": "https://cs.wikipedia.org/wiki?curid=258896", "title": "Bakov", "text": "Bakov\n\nNázev Bakov může označovat:\n\n"}
{"id": "258897", "url": "https://cs.wikipedia.org/wiki?curid=258897", "title": "Trolejbusová doprava v Lyonu", "text": "Trolejbusová doprava v Lyonu\n\nTaké třetí největší francouzské město Lyon obsluhuje trolejbusová doprava.\n\nPrvní trolejbusy se v Lyonu objevily již v roce 1901. Tehdy byla zprovozněna krátká trať v předměstské obci Charbonnieres-les-Bains. Provoz, který byl na této „historické“ lince ukončen 10. září 1907, zajišťovaly dva trolejbusy místního výrobce.\n\nHistorie moderního lyonského provozu se datuje od poloviny 30. let 20. století. V té době spolehlivě fungovaly místní tramvaje, přesto bylo rozhodnuto o výstavbě několika trolejbusových tratí. Trolejbusová doprava v Lyonu byla na první lince zahájena 4. září 1935 dvaceti novými vozy Vetra s karoseriemi \"Francheville\". Během několika let získaly trolejbusy, které se rozšířily i za hranice tehdejšího města, charakter příměstských linek, které měly za úkol napájet hlavní městské tramvajové linky.\n\nPo druhé světové válce vypracoval místní dopravní podnik \"Transports en commun lyonnais\" (TCL) program, který vybral trolejbusy jako náhradu za pomalé a zastaralé tramvaje (autobusy měly sloužit jako napaječ pro elektrickou nekolejovou trakci). Plán byl postupně zrealizován, takže v roce 1957 (10 let po zpracování programu) byla zrušena poslední linka místní tramvajové dopravy. Během tohoto období bylo nakoupeno přibližně 300 nových trolejbusů, které byly umístěny do šesti nově zrekonstruovaných, bývalých tramvajových vozoven.\n\nV roce 1960 byl Lyon francouzskou trolejbusovou velmocí, protože zde bylo v provozu přibližně 400 vozů na 21 linkách, které často vedou daleko za hranice města.\n\nJak byl rychlý vzestup, tak stejně rychlý byl i pád trolejbusové dopravy v Lyonu. Příčinou byla nejen levná nafta, ale i úpravy silnic na nábřežích podél Rhôny a postupná výstavba metra. Takže již v roce 1975 je v provozu pouze 6 trolejbusových linek.\n\nMístní radnice se ale v polovině 70. let rozhodla, že ponechá trolejbusovou síť ve stavu, v jakém se nachází (myšleno délkou) a bude ji po krátkých úsecích rozšiřovat. Takže již v roce 1976 je otevřen první nový úsek – ze čtvrti Croix-Rousse do Montesuy, což je první nově postavená trať po 17 letech. Postupně se budují i další úseky a kratší prodloužení.\n\nOvšem stavba metra a také nový projekt rychlodrážní tramvaje se stává pro některé tratě osudným. Na přelomu 20. a 21. století je tak zrušena doprava na trolejbusových tratích do Parilly, na nádraží Perrache, či v centru města na pěší zóně.\n\nNa začátku 21. století ale dochází k nákupu moderních kloubových nízkopodlažních trolejbusů Irisbus Cristalis, pro které jsou postaveny dvě speciální linky (jedna z nich je ale přestavěnou původní městskou linkou). Zbývající trolejbusové linky jsou ale zachovány a jsou obsluhovány staršími trolejbusy; po dodání dostatečného počtu (včetně standardních) vozů Cristalis jsou ale i na těchto linkách nasazovány moderní vozy Irisbus, ostatní trolejbusy jsou postupně vyřazovány. V současnosti (listopad 2007) je tak v provozu 113 vozů na sedmi linkách.\n\n"}
{"id": "258908", "url": "https://cs.wikipedia.org/wiki?curid=258908", "title": "Kvadriga", "text": "Kvadriga\n\nSlovem kvadriga označujeme více různých objektů:\n\n"}
{"id": "258911", "url": "https://cs.wikipedia.org/wiki?curid=258911", "title": "Boeing YB-40 Flying Fortress", "text": "Boeing YB-40 Flying Fortress\n\nBoeing YB-40 Flying Fortress byl modifikací druhoválečného bombardéru Boeing B-17 Flying Fortress. Byl vyvinut jako těžce vyzbrojený eskortní letoun, doprovázející svazy amerických těžkých bombardérů při náletech v Evropě. Americké armádní letectvo se pokusilo o toto řešení ochrany bombardovacích svazů v době, kdy ještě nebyly k dispozici výkonné dálkové stíhací stroje, jako P-51 Mustang, které by byly schopné bombardéry doprovázet do nitra Německa a zpět.\n\nPráce na projektu začaly v září 1942 s výrobou prvního prototypu, označeného XB-40, který upravila firma Lockheed-Vega (pobočka firmy Lockheed) ze sériového B-17F. V lednu 1943 bylo objednáno dalších 12 kusů první série, označených YB-40. Protože Vega byla plně vytížena výrobou zakázek s vyšší prioritou, prováděla úpravy dalších strojů firma Douglas ve své továrně v Tulse ve státě Oklahoma. První z nich byl hotov v březnu 1943.\n\nOproti standardnímu B-17 měl YB-40 především výrazně silnější výzbroj. Měl instalovánu druhou hřbetní střeleckou věž (byla mezi přední věží a bočními střelci), každý z bočních střelců měl místo jednoho kulometu ráže 12,7 mm k dispozici kulometné dvojče stejné ráže. Vybavení bombometčíka bylo odstraněno a pod příď letadla byla instalována malá střelecká věž s dvojicí kulometů ráže 12,7 mm. V Británii byly dokonce opět nainstalovány v modifikaci YB-40 chybějící kulomety, umístěné po stranách přídě letounu před kabinou pilota. YB-40 jich operačně nesl až 16 kusů (během zkoušek byly některé vybaveny údajně až 30 kusy). Vzhledem k tomu, že stroj nesl také výrazně více střeliva, byla pumovnice upravena na muniční sklad. Dodatečně bylo také zesíleno pancéřování, což vedlo k výraznému růstu hmotnosti. Proto zatímco B-17F potřeboval k vystoupání do výšky 20 tisíc stop 25 minut, YB-40 to trvalo dokonce 45 minut. Kromě sériových YB-40 byly postaveny ještě 4 kusy cvičné verze TB-40.\n\nHlavním posláním YB-40 byl doprovod bombardovacích svazů na dálkových misích. Koncepce letounu ale v tomto selhala. Přetížený letoun především nebyl schopen držet formaci se standardními B-17, obzvláště poté, co odhodily své pumy. Po odhození pum jim proto běžné B-17 obvykle ulétly. Chránit proto mohl nejlépe sebe sama. Jeden z celkem 13 vyrobených kusů byl ztracen při nouzovém přistání na ostrově Lewis už během přeletu do Anglie. Ostatní byly zařazeny do stavu 92. bombardovací skupiny a její 327. squadrony.\n\nOd 29. května do 16. srpna 1943 se YB-40 účastnily 14 z celkem 19 operací, které americká 8. letecká armáda uskutečnila. Během těchto akcí proběhlo 48 bojových letů, při kterých bylo sestřeleno 5 německých letounů jistě a 2 pravděpodobně. Jeden YB-40 byl 22. června 1943 sestřelen protiletadlovým dělostřelectvem. Na posledních pěti misích byla změněna taktika a dva YB-40 letěly v čele svazu, aby chránily vedoucí stroj.\n\nV době zkušebního nasazení první série byla letectvem objednána druhá série 11 kusů. Ty byly na základě zkušeností z bojového nasazení o něco odlehčeny. První stroj z druhé série byl 327. squadroně dodán v říjnu 1943. V té době se k jednotkám dostávala podstatně vylepšená modifikace B-17G a proto byly všechny bojově nasazené YB-40 převeleny do USA, kde dosloužily při výcviku, stejně jako všech 11 kusů druhé série.\n\nYB-40 byl slepou uličkou ve vývoji typu a při operačním použití se neosvědčil, ale posloužil alespoň k vyzkoušení některých úprav, které byly následně použity u úspěšné (např. věž v nose letounu), výrazně modifikované verze B-17G.\n\n\n\n\n\n"}
{"id": "258915", "url": "https://cs.wikipedia.org/wiki?curid=258915", "title": "Petr Schulhoff", "text": "Petr Schulhoff\n\nPetr Schulhoff (10. července 1922 Berlín, Německo – 4. května 1986 Praha) byl český režisér a scenárista. Je synem hudebního skladatele a klavíristy Ervína Schulhoffa, s nímž strávil část života v koncentračním táboře Wülzburg. Vrchol své popularity zažíval na přelomu 70. a 80. let, zejména díky svým komediím, jež dle autora životopisu na serveru fdb.cz Mirka Břehovského patřily ke světlým bodům tehdejšího šedého programu Československé televize.\n\nPřed válkou působil jako herec, po válce však začal pracovat na režisérském postu jako asistent režije v barrandovském filmovém studiu. Jeho prvotní tvorba sestávala převážně z detektivek (\"Vrah skrývá tvář\" – 1966, \"Po stopách krve\" – 1970, \"Diagnóza smrti\" – 1979), v polovině sedmdesátých let se však začal více věnovat žánru komedie, jež mu přinesly úspěch. Mezi ně patří \"Hodíme se k sobě, miláčku?\" (1974), \"Zítra to roztočíme, drahoušku…!\" (1976) nebo \"Co je doma, to se počítá, pánové...\" (1980).\n\nOženil se s Marií Šustovou, dcerou někdejších spolumajitelů židlochovického cukrovaru, vlastní děti s ní neměl. Poslední film natočil v r. 1982, poté u něj vypukly zdravotní potíže tělesného i duševního druhu. Když poznal bezvýchodnost své situace, spáchal roku 1986 sebevraždu předávkováním léky.\n\nJiž jako jedenáctiletý si poprvé zahrál ve filmu Vladislava Vančury \"„Na sluneční straně“\" (1933).\n\nU filmu začal pracovat hned po skončení války jako asistent režie v barrandovském filmovém studiu. Od roku 1953 byl režisérem a scenáristou v pražském Studiu dokumentárních filmů . Do poloviny 70. let natáčel pak převážně detektivní filmy – občas s nádechem mírně ironického humoru. Z jedné detektivní novely Eduarda Fikera přejal postavu kriminalisty Kalaše, která procházela (ztělesnil ji Rudolf Hrušínský) filmovými detektivkami Petra Schulhoffa (\"Vrah skrývá tvář\" – 1966, \"Po stopách krve\" – 1970, \"Diagnóza smrti\" – 1979).\n\nNatočil i řadu dalších detektivních filmů, postupně však v jeho tvorbě začaly převažovat komedie. Snad jimi chtěl Schulhoff odlehčit dobu normalizace, která v 70. letech v Československu panovala.\n\nPředznamenáním Schulhoffovy komediální tvorby byla legendární televizní mikrokomedie \"„Bohouš“\" (1968) s Vladimírem Menšíkem a Jiřím Sovákem v hereckém koncertu o nenasytném turistovi, nenasytném hostinském a koneckonců i nenasytném bernardýnu Bohoušovi, po kterém je snímek nazván. O rok později Schulhoff natočil neméně známý televizní seriál \"Trapasy\" (1969), kde navázal bližší pracovní vztah s Milošem Kopeckým, s nímž se přátelil už od dětství, který se stal posléze hvězdou Schulhoffových filmových komedií.\n\nPrvní komedie \"Hodíme se k sobě, miláčku?\" (1974) byla holdem herecké a manželské dvojici Vlastimil Brodský – Jana Brejchová.\n\nO dva roky později začal raketový nástup dodnes populární komedií \"Zítra to roztočíme, drahoušku…!\" (1976). Na ni volně navázala komedie \"Co je doma, to se počítá, pánové\" (1980) – poznamenaná změnou v jedné ze zásadních hlavních rolí: Miloše Kopeckého zde ze zdravotních důvodů nahradil Jiří Sovák. (Miloš Kopecký zaplatil svou manio-depresivní nemocí daň i jiné postavě – Petru Vokovi, kdy po filmu \"Svatby pana Voka\", jej ve volném pokračování \"Pan Vok odchází\" (1979) režiséra Karla Steklého nahradil v této postavě Martin Růžek.)\n\nPetr Schulhoff (libující si v rozvinutých přívlastcích v názvech komedií) točí mimo jiné další komedie \"Já to tedy beru, šéfe\" (1978) s tehdy populární semaforskou dvojicí Luděk Sobota – Petr Nárožný nebo \"Já už budu hodný, dědečku\" (1979), opět s Milošem Kopeckým a v zajímavě komediální roli Ladislava Peška v roli dědečka, stejně tak v dokonale komediálně hysterické postavě manželky ztvárněné Alenou Vránovou, která tím dokázala, že umí zahrát mnohem víc a není jen \"Pyšná princezna\" (1952).\n\nNáměty a scénáře komedií si psal většinou sám. Pamětníci vyprávějí, že, vědom si problematické doby, záměrně do scénářů svých komedií předem zakomponovával nějakou okatě problematickou scénu, o které předem věděl, že ji bdělé oko cenzora (nejčastěji v osobě ústředního dramaturga Filmového studia Barrandov) zakáže. Měl tím pádem takřka zajištěno, že do zbytku scénáře se mu již dále nebude nikdo vměšovat. Jako režisér byl velmi pečlivý a precizní profesionál. Přestože si ale vybíral do svých filmů herce schopné skvěle improvizovat (Iva Janžurová, Stella Zázvorková, Luděk Sobota, Dagmar Veškrnová,aj.), jako režisér Schulhoff improvizaci příliš nemiloval.\n\nPosledním zfilmovaným námětem a scénářem byla však detektivka \"Příliš velká šance\" (1984), kterou ale natočil již jeho kolega Otakar Fuka – mj. režisér filmu \"Akce Bororo\". Podle svědectví pamětníka (pomocný režisér Miroslav Zelenka – hraje sám sebe v úvodní filmové scéně \"Zítra to roztočíme, drahoušku\" – „...kompars je hotov!“). Zákeřná nemoc nutila Petra Schulhoffa zpomalovat tempo práce a v roce 1986 se rozhodl ukončit svůj život.\n\nPetr Schulhoff se narodil do rodiny hudebního skladatele a klavíristy Ervína Schulhoffa, po otci tedy poloviční žid. Vzhledem k tomu se s ním za druhé světové války ocitnul v koncentračním táboře Wülzburg, kde mu otec na tuberkulózu zemřel v náručí, přičemž mladý Petr mu musel vykopat hrob a pochovat jej do něj. Měl z toho celoživotní trauma a následkem toho nechtěl mít vlastní děti. Toto trauma později přispělo k rozvoji jeho psychosomatického onemocnění.\nJeho matka se po válce znovu vdala, otčím jej přijal za svého, ovšem matka krátce nato zemřela a otčím se znovu oženil, díky čemuž se mladý Petr ocitl de facto v cizí rodině. I to přispělo k jeho osobním zmatkům ohledně vlastní identity.\n\nOženil se s Marií Šustovou (roz. Arhovou, postupně Prokopcovou, Šustovou a nakonec Schulhoffovou) a vyženil s ní syna Jana z prvního manželství a dceru Kateřinu z druhého manželství. Předkové nevěsty Arhovi spoluvlastnili cukrovar v Židlochovicích a díky tomu byla velmi dobře zabezpečena. S manželkou Marií se velmi milovali.\nDlouhá léta bydlel v bytě ve vícegenerační vile na Barrandově, poté v bytě na Praze 5 - Malvazinkách. Asi dvě desetiletí vlastnil chalupu v Josefově dole v Jizerských horách, následně chalupu ve Svojetíně u Rakovníka.\nByl vášnivým kuřákem a s oblibou kouřil zejména krátké cigarety (které si žiletkou vlastnoručně nařezával) v dlouhé dřevěné špičce. Občas hrával na tahací harmoniku. Jako režisér a scenárista byl velmi pečlivý a disciplinovaný. Jeho celoživotním přítelem byl herec Miloš Kopecký (s podobným životním traumatem ohledně matky).\nPoslední film natočil v r. 1982, poté u něj vypukly zdravotní potíže tělesného i duševního druhu. Když poznal bezvýchodnost své situace, spáchal v r. 1986 sebevraždu předávkováním léky. Pohřební obřad se nekonal, popel z jeho urny byl rozptýlen na hřbitově v Praze-Malvazinkách.\n\n\n\n"}
{"id": "258918", "url": "https://cs.wikipedia.org/wiki?curid=258918", "title": "Embryonální vývoj jater", "text": "Embryonální vývoj jater\n\nV průběhu embryonálního vývoje jater se játra vytvářejí z entodermu ventrální stěny střevní trubice embrya. Následující údaje o týdnech gestace se týkají lidského zárodku. \n\n\n\nU novorozence tvoří játra 5% objemu jeho těla.\n\n"}
{"id": "258923", "url": "https://cs.wikipedia.org/wiki?curid=258923", "title": "Borsod-Abaúj-Zemplén", "text": "Borsod-Abaúj-Zemplén\n\nBorsod-Abaúj-Zemplén megye (slovensky a česky \"Župa Boršod-Abov-Zemplín\" či \"Boršodsko-abovsko-zemplínská župa\"), běžně zkracovaná jako BAZ, je župa v nejsevernější části Maďarska. Vznikla v roce 1950. Hlavním městem je Miskolc.\n\nŽupa je druhou nejrozlehlejší (7247 km²) a druhou nejlidnatější (739 143 obyv. v roce 2004) v Maďarsku. Náleží jí prvenství v počtu obcí (358).\n\nSoučasná župa zaujímá maďarské části někdejších uherských žup Abovsko-turnianské (\"Abaúj-Torna\") a Zemplínské (\"Zemplén\"), většinu historické župy Boršod \"(Borsod)\", okrajové jižní části Gemeru \"(Gömör)\" a okrajové severozápadní části bývalé Szabolčské župy \"(Szabolcs)\". Borsod-Abaúj-Zemplén hraničí se župami Nógrád, Heves, Jász-Nagykun-Szolnok, Hajdú-Bihar a Szabolcs-Szatmár-Bereg a severu se Slovenskem.\n\nKrajina župy Borsod-Abaúj-Zemplén je velmi pestrá. Na západ zasahuje pohoří Bukové hory (maďarsky Bükk) , na severozápad krasová oblast Aggtelek, která pokračuje na Slovensku jako Slovenský kras. Východně od ní se prostírá nízká pahorkatina Cserehát a pak masiv Slanských vrchů. Jih, střed a východ župy je plochý. Jižní svahy otevřené do Velké uherské nížiny jsou příznivy vinařství, přičemž se zde nachází i proslulá vinařská oblast tokajská. Hlavní řekou je Tisa \"(Tisza)\", protékající podél celé jihovýchodní hranice župy a přijímající pod Miskolcem přítoky Slaná \"(Sajó)\" s Hornádem \"(Hernád)\" a nad Tokajem Bodrog. Na území župy jsou dva národní parky, Národní park Bükk a Národní park Aggtelek.\n\nŽupou prochází dálnice M3 Budapešť – Debrecín / Nyíregyháza, z níž se odpojuje přivaděč M30 do Miskolce, odkud pokračuje dálková silnice č. 3 směr Košice a Rzeszów. Je tudy vedena evropská silnice E71 (Split – Záhřeb – Budapešť – Košice) a E79 (Miskolc – Debrecín – Rumunsko – Sofie – Soluň). Hlavním železničním uzlem župy je Miskolc, kudy prochází hlavní trať Budapešť – Hatvan – Miskolc – Nyíregyháza a odpojují se tratě směr Bánréve, Košice a Sátoraljaújhely.\n\nMěsta podle počtu obyvatel r. 2001:\n\n\nŽupa se dělí na 16 okresů\n\n"}
{"id": "258928", "url": "https://cs.wikipedia.org/wiki?curid=258928", "title": "Martin Faltýn", "text": "Martin Faltýn\n\nMartin Faltýn (* 3. června 1957, Praha) je český režisér a herec.\n\nV letech 1976–1981 vystudoval filmovou režii hraného filmu v Moskvě, VGIK.\n\nProfesní kariéru začal v r. 1981 ve Státním filmu, Filmové studio Barrandov, jako asistent režie, poté pomocný režisér a II. režisér. V těchto profesích pracoval např. na filmech Smrt talentovaného ševce, Poločas štěstí, Piloti, O zatoulané princezně. V rámci zahraničních zakázek pak spolupracoval s režiséry Januszem Majevskim, Georgijem Danelijou nebo Sergejem Bondarčukem.\n\nPostupně se připravoval na samostatnou filmovou režii, tak jak to bylo tehdy běžné. \n\nV roce 1986 natočil filmový debut, povídka Úraz ve filmu-triptychu „Figurky ze šmantů“, FS Barrandov.\n\nPřípravoval pak následně dva projekty pro samostatnou režii celovečerního filmu. Nejprve to byl projekt podle novely Aleše Preslera \"Beatles se steně rozpadli\", který posléze ukončila samotná tvůrčí skupina. Následovala adaptace románu Jiřího Šotoly \"Osmnáct Jeruzalémů\". Přípravy nejen na tomto na scénáři, ale i např. v Tvůrčí skupině filmů pro děti a mládež, kde chtěl hlavně posléze působit, skončily v r.1991, kdy byl Státní film rozpuštěn. \n\nSám pak poté oficiálně ukončil profesní kariéru filmového režiséra a věnuje se nadále aktivitám napříč médii.\n\nZ nerealizovaných scénářů např. v r. 1992 \"Jako v pohádce\" v hlavní roli s Helenou Růžičkovou. Scénář byl napsán a soukromý nezávislý producent zahájil přípravy na jeho realizaci. Avšak projekt byl ukončen z důvodu náhlé insolvence producenta, nezaviněné jím nýbrž krachem banky.\n\nJiž jako svobodný umělec v roce 1994 režíroval jedinou televizní inscenaci „Tři Alberti a slečna Matylda“ podle divadelní hry, kterou napsal Miroslav Horníček. Tato inscenace je od r. 1999 součástí Zlatého fondu České televize. K další spolupráci vzhledem k zániku tvůrčí skupiny nedošlo.\n\nMá na svém kontě rovněž jednu divadelní režii: \"Cesta džunglí\", napsanou Janem Beerem, v r. 2004. Divadlu se však programově nevěnuje.\n\nAktuálně hlavní těžiště činnosti spočívá mimo režijní oblast.\n\nVěnuje se nejrůznější činnosti napříč médii – jako bloger, scenárista; dále v oblasti produkce, jako šéfrežisér zpravodajství bývalé pražské kabelové TV, dále působil jako lektor médií a v mediálním tréninku m.j. v reklamních agenturách, soukromé vysoké škole. Od r. 2002 trvale v RFE/RL, kde působil jako trenér a v současné době jako studiový technik - specialista zahraničního vysílání. \n\nPříležitostně se pak nadále věnuje herectví. Vytváří pro Česko i zahraničí programově především malé role: v reklamách, videoklipech, televizních skečích a hraných filmech zejména komediálního charakteru. K roku 2017 to bylo něco málo přes 100 nejrůznějších rolí.\n\nZ jeho dalších mediálních aktivit je to v současné době především blogerství.\n\n"}
{"id": "258937", "url": "https://cs.wikipedia.org/wiki?curid=258937", "title": "Boeing XB-39 Superfortress", "text": "Boeing XB-39 Superfortress\n\nXB-39 Superfortress byl prototyp bombardovacího letadla, které vzniklo modifikací druhoválečného typu Boeing B-29 Superfortress. Hlavní změnou oproti sériovým B-29 byla výměna původních hvězdicových motorů Wright R-3350 Cyclone za čtyřřadové (W) kapalinou chlazené čtyřiadvacetiválce Allison V-3420-17. Tento motor vznikl s využitím dílů motoru Allison V-1710. Důvodem jeho vzniku byla obava velení USAAF z nedostatku původně vybraných motorů. XB-39 byl možným řešením takového problému.\n\nPrototyp XB-39 vznikl přestavbou prvního předsériového kusu typu YB-29, který měl sériové číslo 41-36954. Původní motory byly odstraněny a místo nich dostal čtveřici motorů Allison V-3420. Testy začaly v říjnu 1944. Přestože se během testů neobjevily závažnější potíže, situace, kdy by byl nedostatek původních motorů nenastala a proto nebyla sériová výroba XB-39 nikdy objednána.\n\n\n\n\n"}
{"id": "258938", "url": "https://cs.wikipedia.org/wiki?curid=258938", "title": "Fučík", "text": "Fučík\n\nExistuje více nositelů příjmení Fučík/Fučíková:\n\n\n"}
{"id": "258939", "url": "https://cs.wikipedia.org/wiki?curid=258939", "title": "Chroustenští z Malovar", "text": "Chroustenští z Malovar\n\nChroustenští z Malovar je jméno českých vladyků, kteří se dělili v roce 1370 s vladyky z Libomyšle nebo s rodem Viléma z Hořovic, kteří se odtud také psali v roce 1379 o panství v Hořovicích. I když již v roce 1406 seděli na Malovarech u Velvar jako bratři Drslav a Zdislav z Hořovic. Jméno přijali Malovarští po vesnici Chroustěnicích, kterou jmenovaní bratři v letech 1389–1410 k Malovarům přikoupili. \n\nRoku 1432 se oba bratři rozdělili. Zdislav držel Chroustěnice a Žichov a Drslav Malovary a Zálezlice. Malovarský hrádek prodal Drslav roku 1437 Václavovi, zvanému Pratvorst z Tuchlovic. Zdislavův syn Drslav, který zemřel roku 1438, měl menší dvůr v Braškově. Druhý Zdislavův syn Václav žil na Chrustenicích v letech 1463–1473. Jan Chroustenský z Malovar měl spor s Menším městem Pražským pro skoupení rybníků od lidí v Jenči roku 1503. Václav Chroustenský z Malovar byl roku 1520 úředníkem a roku 1522–1525 hejtmanem na Pardubicku. Za ušetřené peníze si roku 1530 koupil Myslibořice na Moravě a roku 1553 též držel Německý Rudolec. Po něm dědili jeho synové Rafael a Jan přikoupivše též Měřín, Mezeříčko a Jamné k otcovým statkům. Jan si vzal při dělení Německý Rudolec, Měřín, Mezeříčko a Jamné. Tyto statky se dostaly Janovu synu Václavovi a po něm roku 1585 dědil syn Jan, jenž pojal za manželku Johanku z Tetova. Janův bratr Rafael se ujal po otci Myslibořic, jež po něm dědil roku 1585 syn Petr Rafael mladší. Jan Chroustenský z Malovar, který sídlil na Německém Rudolci, neměl se svou manželkou žádné děti. Zařídil svojí sepsanou závětí roku 1597 Jana syna Petra Rafaela za svého dědice, jenž konfiskací z roku 1620 všechen svůj majetek ztratil. Z císařské milosti mu bylo roku 1624 dáno devět čtvrtí pustých vinic a dům v Třebíči na Moravě. V tamějším kostele se dodnes zachovala křtitelnice, kterou Jan Rafael Chroustenský z Malovar se svou manželkou Annou Šárovcovou ze Šarova roku 1616 zřídil. Poslední zprávu o Janu Chroustenském z Malovar máme z roku 1639, kdy měl dům v Uherské Skalici.\n\nVe svém erbu měli dvě zlatá račí klepeta v modrém poli.\n\n"}
{"id": "258965", "url": "https://cs.wikipedia.org/wiki?curid=258965", "title": "Leszek Kołakowski", "text": "Leszek Kołakowski\n\nLeszek Kołakowski (23. října 1927, Radom – 17. července 2009, Oxford) byl polsko-britský filosof a historik idejí. \n\nKołakowski začínal jako marxista a člen komunistické strany, s komunismem se však postupně rozešel a stal se naopak jeho výrazným kritikem. Roku 1968 emigroval na Západ, stal se profesorem univerzity v Oxfordu, kde přednášel v letech 1970-1995. Roku 1991 byl jmenován řádným členem Polské akademie věd.\n\nJeho nejznámější prací jsou třídílné \"Hlavní směry marxismu\" (1976–1978, \"Główne nurty marksizmu\"), kritická analýza marxistického myšlení od jeho kořenů až po dvacáté století.\n\nV roce 2009 zemřel, je pochován na hřbitově v polské Varšavě.\n\n"}
{"id": "258981", "url": "https://cs.wikipedia.org/wiki?curid=258981", "title": "Osvald Zahradník", "text": "Osvald Zahradník\n\nOsvald Zahradník (16. listopadu 1932, Velký Bočkov, Podkarpatská Rus, Československo – 16. srpna 2017) byl slovenský dramatik.\n\nNarodil se v rodině mlynářského dělníka a vzdělání získal v Banské Bystrici, Svitu a v Praze na Filozofické fakultě Karlovy univerzity, kde studoval obory filosofie a psychologie. Už v roce 1948 začal pracovat jako elektrotechnik ve Svitu, po ukončení vysokoškolského studia pracoval do roku 1961 jako metodik a dramaturg v koncertní a estrádní agentuře v\nPraze, odkud se přestěhoval do Banské Bystrice, kde do roku 1971 pracoval v Československém rozhlase jako režisér a šéfrežisér. V letech 1971-1973 byl vedoucím redaktorem Československého rozhlasu v Bratislavě, potom do roku 1976 pracoval na Ministerstvu kultury Slovenské socialistické republiky a v letech 1976-1979\npůsobil jako šéf činohry Slovenského národního divadla. Od roku 1979 pracoval ve Svazu slovenských dramatických umělců.\n\nDebutoval v roku 1952 krátkými prozaickými útvary, které zveřejňoval v novinách a časopisech \"Rudé právo\", \"Pravda\", \"Práca\", \"Nové slovo\", \"Smer\", \"Rozhlas\", \"Mladá tvorba\", \"Film a divadlo\" a mnoha dalších. Od roku 1967 se začal věnovat také dramatické tvorbě, kdy začal psát rozhlasové a později i televizní hry. Ve svých rozhlasových hrách se věnuje tématům citové krize v manželství, konfliktům s etikou prostředí, návratem z vězení do běžného života, a vícero jeho děl má i detektivní zápletku. V další tvorbě se věnuje konfrontaci světa iluzí se skutečností, světa starých lidí a nejmladší generace, také se vrací k takovým tématům, jako byla druhá světová válka, Slovenský stát, Slovenské národní povstání a rodinné problémy.\n\n\n\n\n"}
{"id": "258983", "url": "https://cs.wikipedia.org/wiki?curid=258983", "title": "Zebra Grévyho", "text": "Zebra Grévyho\n\nZebra Grévyho (\"Equus grevyi\") je největší druh zeber. Pochází z Afriky.\n\nJejí kohoutková výška se pohybuje mezi 140 – 160 cm. Délka těla je kolem 240 – 300 cm a může dosahovat hmotnosti kolem 400 kg. Po celém těle má černohnědé až černé husté pruhování, pouze břicho je bílé.\n\nZebra Grévyho obývá hlavně savany, křovinaté oblasti a polopouště východní Afriky. Vyskytuje se především na území Keni, Etiopie, Somálska a jižního Súdánu.\nPojmenována je podle francouzského prezidenta Julesa Grévyho, jemuž byla darována etiopským císařem.\n\nV České republice je zebra chována např. v Zoo Brno, Zoo Jihlava, ZOO Dvůr Králové, Zoo Ostrava.\n\n\n"}
{"id": "258987", "url": "https://cs.wikipedia.org/wiki?curid=258987", "title": "Dělový člun", "text": "Dělový člun\n\nDělový člun (ve starší literatuře též někdy dělová loď) je malá válečná loď se silnou hlavňovou výzbrojí. Vyvinula se z menších válečných lodí (například korveta a šalupa) a sloužila k obraně přístavů, pobřeží, ale i k nátlaku v rámci tzv. \"politiky dělových člunů\". V širším slova smyslu je dělovým člunem každá malá loď vybavená jedním či více děly. Ty nejmenší byly poháněny vesly, větší pak větrem, kolesy, či šroubem.\n\nV některých případech může splývat s avisem či monitorem.\n\nDělovými čluny ve smyslu člunu jako malé lodě bez podpalubí s děly byly například dánsko-norské dřevěné čluny z války dělových člunů mezi dánsko-norskou unií a Británií v letech 1807–1814. Byly vyzbrojeny buď dvěma děly ráže 18 nebo 24 liber nebo jednou čtyřiadvacetilibrovkou. Jejich výhodou byla snadná konstrukce a nízká cena (daly se stavět ve velkém množství), obratnost a malá velikost (ty z nich dělaly nesnadný cíl). Nevýhodou byla zranitelnost (mohl je potopit i jediný zásah) a neschopnost plavby na rozbouřeném moři. Bylo jich postaveno přes 200.\n\nAmeričané používali dělové čluny během války za nezávislost (např. bitva u ostrova Valcour v říjnu 1776), americko-anglické války v letech 1812–1815 i během války Severu proti Jihu.\nS rozmachem kolonialismu se v 19. století staly dělové čluny nástrojem tzv. \"politiky dělových člunů\", tedy prosazování zájmů mocností jednak mezi sebou, jednak vůči slabším státům. K tomu byly dělové čluny vhodné zejména proto, že pro svoji velikost a malý ponor mohly operovat i ve vodách, kam by se větší jednotky nedostaly, nebo kde by nemohly manévrovat (například mělké pobřeží, zátoky, či koryta řek). Ze stejných důvodů (a kvůli svým ekonomickým možnostem) si je k ochraně vlastní suverenity (či k potlačování rebelií) pořizovaly i právě tyto slabší státy, kde mohly tvořit i nejsilnější lodě jejich námořnictev.\n\nPřed první světovou válkou ale význam dělových člunů upadá, jak dosvědčuje počet stavěných jednotek v námořnictvech Velké Británie, Německa, Francie a USA. Po ní se již prakticky nestaví, případně jsou překlasifikovány na hlídková plavidla (americké označení hlídkových člunů \"PG\" je zkratkou z\" patrol gunboat\", čili „hlídkový dělový člun“).\n\nBritánie za druhé světové války používala motorové dělové čluny MGB (\"motor gun boat\"), které byly obdobou motorových torpédových člunů MTB, k boji proti německým torpédovým člunům i menším plavidlům. Byly vyzbrojeny zpravidla 57 mm kanónem.\n\nKonstrukce mohla být řešena různě. Od celodřevěného trupu, přes dřevo-ocelovou konstrukci (německá třída Iltis), či dřevěný trup pobitý měděným plechem (britské dělové čluny pro službu v tropech), až po celokovové a pancéřované konstrukce. Mohlo se jednat o speciální konstrukce, ale také o narychlo upravené a vyzbrojené lodě (například dělové čluny československých legií na Bajkalu – viz bitva na Bajkalském jezeře). Někdy zase v této kategorii dosluhovaly lodě vyšších tříd (například rakousko-uherský chráněný křižník SMS \"Panther\" dosluhoval za první světové války jako dělový člun).\n\nKoncem 19. století se upouští od oplachtění a hlavním pohonným médiem se stává lodní šroub poháněný zpočátku parním strojem. Výtlak zpravidla nepřesahoval 1000 tun (výjimkou jsou například jednotky americké třídy Nashville se svými 1393 tunami výtlaku a 10 mm silným pancéřováním paluby, které ale byly původně klasifikovány jako křižníky) a hlavní výzbroj tvořila většinou děla ráže 88-152 mm.\n\nPro operace na řekách se používaly také speciální konstrukce dělových člunů s malým ponorem. Používaly se jednak pro ochranu vlastní a ničení nepřátelské lodní přepravy, ale i k podpoře výsadků a palebné podpoře vlastních vojsk a k policejní službě. Rakousko-uherské čluny operovaly na Dunaji a za první světové války se dostaly až do ústí Dunaje. Sovětský svaz za druhé světové války nasadil říční dělové čluny (některé byly schopné i plavby po moři) na velkých řekách a koncem války i na Dunaji a Amuru. Imperialistické říční dělové čluny hájily zájmy svých zemí na čínských řekách na přelomu 19. a 20. století (až do druhé světové války) a Američané používali říční dělové čluny ještě během války ve Vietnamu (zejména při bojích v deltě Mekongu — viz \"„Brownwatter Navy“\").\n\nVýzbroj říčních dělových člunů bývala rozmanitá. Například sovětské broněkatěry (pancéřované dělové čluny) byly vybaveny jednou (typ \"BKA-1125\"), či dvěma (typ \"BKA-1124\") tankovými věžemi z tanků T-28, T-35 a T-34 a několika kulomety. Mohly nést i kaťuše pro podporu pozemních vojsk. Americké říční čluny ve Vietnamu zase kromě kanónů a kulometů používaly i plamenomety.\n"}
{"id": "258988", "url": "https://cs.wikipedia.org/wiki?curid=258988", "title": "Milka Zimková", "text": "Milka Zimková\n\nMilka Zimková (* 1. srpna 1951, Okružná) je slovenská spisovatelka-prozaička, režisérka, autorka monodramat a herečka.\n\nStudovala v Okružné, Kapušanech, Prešově a později v Bratislavě herectví na divadelní fakultě DAMU, kde ukončila studium v roce 1973. Po ukončení studií pracovala rok v divadle v Trnavě, později působila většinou v svobodném povolání. Spolupracuje s filmem, televizí\na uměleckými agenturami. Jako herečka účinkovala v několika celovečerních filmech. Kromě pravidelných vystoupení na Slovensku vícekrát účinkovala v Čechách, Polsku, Maďarsku, Německu, Rusku, Bulharsku i na Kubě. Žije v Bratislavě.\n\nPrvní knížku \"Pásla koně na betóně\", která jí vyšla v roce 1980, jen o dva roky později zfilmoval slovenský režisér Štefan Uher. Svá literární díla umísťuje hlavně do prostředí východoslovenského venkova, kde vykresluje osudy žen, které hledají životní štěstí. Charakteristickým prvkem jejích próz je bohaté používání východoslovenského nářečí. Kromě literatury se úspěšně prosadila i jako herečka, režisérka a scenáristka.\n\n\n\n\n\n"}
{"id": "258990", "url": "https://cs.wikipedia.org/wiki?curid=258990", "title": "Předmostí u Přerova (archeologická lokalita)", "text": "Předmostí u Přerova (archeologická lokalita)\n\nPředmostí u Přerova je významným archeologickým nalezištěm, proslulým zejména paleolitickými vykopávkami značného množství mamutích kostí. Spolu s Dolními Věstonicemi se jedná o nejdůležitější naleziště v Česku.\n\nNaleziště se rozkládá v Předmostí, místní části statutárního města Přerova, na sprašovém návrší, navátém na konci poslední doby ledové (c. 10 000 př. n.l.). V pravěku zde stál vápencový vrch, ze severu a z jihu zakončený 250 m vysokými bradly - Hradištěm a Skalkou. Hřbet mezi nimi byl asi 740 m dlouhý, 500 m široký a okolí převyšoval asi o 34 metrů. Hradisko a z větší části i Skalku zničila průmyslová těžba devonského vápence.\n\nMamutí kosti se zde nalézaly od pradávna. V 16. století se o \"kostech obrů\" zmiňuje ve své Gramatice Jan Blahoslav. Lidé používali kosti také k výrobě hnojiv, od roku 1859 je zpracovával přerovský cukrovar.\n\nNěkteré nálezy skončily v soukromých sbírkách, např. na buchlovském hradu (1848). O naleziště se také v roce 1855 zajímal také piarista a bibliotekář vídeňského muzea I. J. Hradil. V téže době se objevují první teorie o původu kostí. Podle faráře Deutche se mamuti při potopě uchýlili na předmostskou skálu, ale voda je dostihla i tam a zvířata zahynula. Za počátek seriózního zájmu o naleziště můžeme považovat rok 1879, kdy vojenský lékař V. Svoboda tehdy upozornil Jindřicha Wankela na bezohledné rabování cenných nálezů.\n\nPrvní vědecké vykopávky zahájil sám Jindřich Wankel (1880), který i publikoval a vědecky zpracoval první nálezy. Narazil na početné skupiny utříděných kostí - na jedné hromadě bylo asi padesát mamutích stoliček, jinde zase pohromadě řada klů. Vykopal též osamocenou lidskou dolní čelist.\n\nZáhy se do Předmostí sjela řada fundovaných i amatérských badatelů. Od roku 1882 kopal na Skalce Karel Jaroslav Maška, v dalších letech Jan Knies, F. Koudelka, a zejména Martin Kříž. Nedostatkem byl často nekoordinovaný výzkum a ukládání nálezů na různá místa (Wankelovy skončily v Olomouci, Maška ty své odvážel do Nového Jičína, kde učil na reálce). Karel Jaroslav Maška vykopal na 2 tuny zvířecích kostí (mamut, polární liška, medvěd, pižmoň, nosorožec, sněžný kur a řada jiných) a množství kamenných nástrojů a šperků (listovité hroty a čepele z pazourku, rohovce, křemence, ze zeleného i hnědého radiolaritu, dále zpracovaná mamutí žebra, válcovitá, ornamenty zdobená drtidla z mamutoviny, přívěsky z vlčích zubů, lastury měkkýšů apod). V roce 1889 kopal v Předmostí J. Klvaňa, příští rok Vlasta Havelková, dcera Wankela. Nalezla několik čelistí vlka, rosomáka, koně a lišky.\n\nNejpřevratnější objevy se ale uskutečnily v polovině 90. let.\nV roce 1893 zahájil Karel Jaroslav Maška nové výkopy na ostrožně severovýchodně od Chromečkovy zahrady. V průběhu roku naplnil archeologickým materiálem 27 beden o váze 20 q. Jednalo se o velkou sbírku nástrojů (radiolarit, křemenec, vzácně i křišťál), a to otloukačů, velkých jader, plošně opracovaných listových hrotů a pracovních podložek, i šperků (provrtané zuby, mušle). Dále byly v bednách odvezeny kosti lovné zvěře. 18. května 1894 objevil lidskou spodní čelist a několik ramenních kostí. Slibný začátek byl dovršen během výkopů trvajících od 7. srpna až 10. září nálezem hromadného kostrového hrobu 20 jedinců s množstvím nástrojů. K podivuhodným nálezům patřil zejména kruhovitý terč z písčitého jílovce se středovým otvorem, jehož význam zůstává neobjasněn.\n\nMartin Kříž kopal v Předmostí soustavně od podzimu 1894, kdy si dokonce pronajal k tomuto účelu plochu na pozemcích J. Chromečka (asi 85 x 11 m), což vzbudilo zvláště u Mašky značnou nevoli (Kříž měl zde výhradní právo k výkopu). Během tohoto a příštího roku objevil zbytky chýše, ohraničené svislými, do země zakopanými mamutími kostmi. Nálezy lidských pozůstatků se rozrostly ještě o jednu lebku mladého muže, několik spodních čelistí a pár drobných kostí. V roce 1897 Martin Kříž výzkum ukončuje, menší výkopy však nadále provádí Maškův žák Jaroslav Liška.\n\nNálezy v Předmostí značně zahýbaly s dobovými představami o životě lidí v pravěku. Dánský archeolog Japetus Streenstrup, který naleziště navštívil v roce 1883 se domníval, že mamuti a lidé nežili ve stejné době. Předmostský člověk prý pouze našel stádo zmrzlé při nějaké katastrofě, nebyl tedy lovcem mamutů. Využíval tedy mamuty asi tak, jak ještě donedávna obyvatelé Sibiře. Tato hypotéza našla ohlas, proti byl nejdůsledněji pouze Maška a také Martin Kříž. S postupujícími archeologickými poznatky ale byla opuštěna.\n\nDruhou otázkou, kterou rozvířilo Předmostí, bylo táboření pravěkých lovců. Dříve se předpokládalo, že tábořili pod širým nebem, jen na zimu se uchylovali do jeskyní. Nález zbytků chýše však odhalil, že člověk si už tehdy stavěl primitivní obydlí.\n\nMartin Kříž dále archeologickým i geologickým průzkumem odhalil, že spraše okolo vápencových skalisek nebyly naplaveny, jak se dosud soudilo, ale že byly naváty.\n\nArcheologické metody koncem 19. století nebyly ještě na dostatečné výši, takže během vykopávek nebyly např. náležitě prozkoumány stratigrafické vrstvy. To musely učinit - již ale s menší nadějí na úspěch - výzkumy novější. Následující léta byla věnována zejména zpracovávání výzkumů. Došlo také ke spojení sbírek v Moravském muzeu v Brně. Základem byla sbírka Maškova, převezená sem r. 1909. Roku 1916 byla doplněna o pozůstalost Martina Kříže. K novým významným vykopávkám došlo až po roce 1918.\n\nProtože se kosterní pozůstatky zvířat nacházely i nadále, zvláště při stavbě železničního náspu v roce 1917 a v období následujícím, bylo nutno přistoupit k dalším archeologickým výkopům. Nejprve zachránil řadu nálezů amatérský přerovský archeolog Antonín Telička. Jeho sbírka se stala základem pro Teličkovo muzeum, které je od roku 1930 součástí přerovského muzea J. A. Komenského. Badatel však zemřel počátkem roku 1925, ale téhož roku zahajuje výkopy kolektiv pracovníků brněnského Moravského muzea pod vedením Wankelova vnuka Karla Absolona.\n\nÚspěšný byl také Absolonův asistent, archeolog Jan Knies. Objevil (1926) skládku mamutích kostí, doplněnou kostmi vlků, lišek, rosomáků a jiných zvířat. Z mamutích zbytků na skládce leželo 16 klů, 89 stoliček, 16 lopatek, 12 kostí pažních, 14 loketních, 2 vřetenní, 18 holeních a další ve zlomcích. Vzácným nálezem však byla soška rosomáka z pálené hlíny, jeden z nejstarších keramických výrobků vůbec. Další Absolonův spolupracovník, E. Dania, objevil (1928) v průkopu Společenské cihelny lidskou kostru (označovanou číslem XXVII), které ovšem chyběla lebka. Nálezy sporadicky pokračovaly i ve 30. letech. V roce 1932 získal E. Dania 6 kg pazourkových nástrojů a 30 kg kostí, J. Mrázek v témže roce 155 kusů kamenné industrie a 43 mamutích kostí. Ještě v roce 1938 odevzdali cihlářští dělníci 180 kamenných nástrojů.\n\nVýzkumy komplikoval pokračující provoz cihelen i to, že Absolon byl zaneprázdněn výkopy v Dolních Věstonicích. Ne všechny nálezové dokumentace také byly na patřičné úrovni.\n\nRoku 1943 zkoumal předmostské spraše H. Schwabediessen. Řada cenných nálezů (včetně oněch 20 kosterních pozůstatků) vzala za své při požáru zámku v Mikulově, kam byly za války svezeny. Ustupující německá armáda zámek počátkem května zapálila a tím způsobila české archeologii nenávratné ztráty. Válečné události nepřežila ani větší část nálezové dokumentace Karla Absolona. Po válce se archeologové snažili ztráty alespoň částečně nahradit.\n\nPo válce (1952) kopou v Předmostí Karel Žebera a Vojen Ložek. Byly zjištěny určité stopy středopaleolitického osídlení, zejména archaické formy listových hrotů a široké trojúhelníkové hroty, které Žebera zařadil ke kultuře moustérienu, jehož nositelem byl člověk neandertálský. Vyloučit nelze ani pobyt druhu Homo Erectus.\n\nDalší větší výzkumy proběhly v letech 1971 - 1973 a 1975 - 1976, oba pod vedením Bohuslava Klímy. Objeveny byly hliněné hrudky a zlomky hnětěných a v ohni tvrzených modelací. V severovýchodním nároží hřbitova prozkoumané ohniště a seskupení kostí dávaly tušit zbytky budovaného obydlí. Nalezly se kostěné i kamenné nástroje a ryté vzory v kostech. Početné kosti fauny, nalezené při výstavbě koupaliště, byly identifikovány jako skartované nálezy Maškovy a Wankelovy. Archeologové ovšem v tomto období nezapomínali ani na zpracování nálezů. V roce 1977 vyšel atlas kamenných nástrojů, který vydal Bohuslav Klíma na základě pozůstalosti Karla Absolona. Kostěnou industrii zpracoval a publikoval o pět let později K. Valoch.\n\nVýkopy ke konci 20. století (Bohuslav Klíma 1982 - 1983, Jiří Svoboda 1989 - 1992) měly už více charakter záchranný (v souvislosti se stavbou panelového sídliště) a revizní. Klímovy výzkumy zachytily menší kumulaci mamutích kostí a drobné radiolaritové artefakty.\n\nOtázkou zůstává, kolik paleolitických osídlení bylo v Předmostí vlastně odhaleno. Karel Absolon hájil stanovisko jedné kulturní vrstvy, naopak badatelé pozdější (Klíma, Žebera aj.) uvažují o více paleolitických kulturách. K posouzení slouží vlastně pouze nálezy industrie, protože stratigrafické vrstvy byly dokumentovány, jak již bylo řečeno, nedostatečně. Určení ztěžuje velká variabilita kultury pavlovienu.\n\nZajímavou záhadou jsou nálezy kostí vlků, nebo přesněji jejich čelistí, které vykazují podobu s domestikovanými psy. Podařilo by se dokázat, že předmostský lovec si divoké vlky ochočoval, byl by to nejstarší známý případ domestikace v dějinách.\n\n\n\n\n\n\n\n\nCelková bilance nálezů je ohromující. Čítá kosti ze zhruba 1000 mamutů, 30 kosterních pozůstatků, řadu unikátních projevů paleolitického umění. Počet evidovaných nalezených nástrojů podle katalogu G. Freundové z roku 1944 dosáhl čísla 41 502. Ze sbírky shromážděné Karlem Absolonem bylo nejvíce hrotů, škrabadel, dlát, rydel a drobných nástrojů (4000 ks), drásadla (600 ks), odštěpky rydel, vrtáky (200 ks), jádra a jejich zbytky (200 ks), čepele z hran jader (200 ks). Méně bylo vrubů, čepelek s otupeným bokem, hrotů s vrubem, pilek, pěstních klínů a otloukačů. Celkový počet nálezů ovšem již nelze zjistit, mnoho kostí i nástrojů skončilo v soukromých sbírkách nebo bylo zničeno, kosterní pozůstatky zase často tvoří úlomky a tak se těžko určuje, o kolik jedinců se jedná.\nVzácností jsou broušené nástroje, které se tehdy vyskytovaly zřídka.\n\nPřestože pravěký člověk z Předmostí je znám hlavně jako „Lovec mamutů“, živil se též jako sběrač rostlinných plodů a lovem menších zvířat. Mamuty lovil sezónně, neboť Předmostí leželo u mamutí stezky. Výzkum mamutích kostí ukázal, že rod Mammuthus primigenius byl tehdy již značně zdegenerovaný, zvířata se dožívala relativně mladého věku a tím byl snížen i jejich rozmnožovací potenciál. Koncem 20. století vznikly určité pochybnosti o tom, zda pravěký člověk opravdu lovil velké savce jako mamuta nebo nosorožce. Samotné nálezy kostí v lidských sídlištích důkazem nejsou - mohlo jít např. o mršiny. Ve vědeckých kruzích jsou ovšem tyto názory ve výrazné menšině.\n\nMamutí kosti v nálezech jasně převažují - nalezly se pozůstatky okolo 1000 jedinců, přesný počet kostí nebyl spočítán. Četné jsou též kosti vlka (4143 z 103 jedinců), lišky (2250 z 96 jedinců), zajíců (360 z 79 jedinců) a soba (890 z 36 jedinců). Méně často předmostští lidé lovili medvědy (315 kostí z 10 jedinců). Nalezlo se dokonce 13 kostí z obřího vymřelého jelena druhu Megaloceros giganteus.:\n\nMamutí kosti člověk všemožně využíval - ke stavbě chatrčí (spodní čelisti, kly, pánve - některé s vyvrtanými otvory - a kosti končetin mamutů), i výrobě nástrojů (např. drtidla, viflice). Využíval pochopitelně i jiné kosti. Našly se například kostěné udice či otloukač z parohu.\nVětšina nálezů kostí však pochází z odpadním jam. Lidé tehdy žili v chatrčích, které mají obdobu nejen na jiných moravských nalezištích, ale zejména ve východní Evropě (naleziště Kostěnki na Donu. Při jejich stavbě lidé využívali surovin kůže, dřeva a kostí. Tábořiště mělo asi 100 - 150 členů.\n\nPředmostský člověk patří k archaickému typu druhu Homo sapiens sapiens. Kostry mužů mají ještě neandrtálské rysy. Muži dorůstali výšky 180 cm, ženy jen 160 cm. V zásadě se ale svými schopnostmi nelišil od moderních lidí, soudí se, že vynikali obratností a silou. Záhadou zůstává, proč bylo nalezeno tak málo kosterních pozůstatků lidí, když množství nástrojů i kostí ukazuje na dlouhodobější osídlení. Zdá se, že pohřební ritus dosud nebyl jednotný (hrob 20 jedinců byl tedy spíše výjimkou než pravidlem), nelze ani vyloučit kanibalismus nebo rituální oběti. Ostatně kruhovitý otvor v pánevní kosti mladého jedince z hromadného hrobu ukazuje na násilnou smrt.\nJindřich Matiegka však také zjistil, že trpěli mnoha zdravotními obtížemi, způsobenými nedostatkem důležitých látek ve výživě.\n\nKultura a industrie předmostského člověka se přiřazuje k moravskému gravettienu (pavlovienu). Že měl předmostský člověk smysl pro rituální obřady i cit pro krásu, dokládají četné nálezy jednak ozdob (náhrdelníky ze zvířecích zubů, přívěsky z mamutoviny), tak i díla paleolitického umění. Ne všechna dosahovala kvalit geometrické Venuše - našly se mamutí žebra a jiné kosti (např. pánevní) s prostými ornamentálními rytinami. Zdobeny byly i drobné předměty (trychtýřek ze slonoviny s jednoduchou rytou výzdobou).\n\nTermoluminiscenční a radiometrická metoda umožnily získat relativně přesná data o stáří předmostských nálezů. Staropaleolitická vrstva byla zařazena termoluminiscenční metodou r. 1992 do stáří zhruba před 100 000 lety. Radiokarbonová data mladého paleolitu byla následující:\n\nArcheologické výkopy probíhají sporadicky dodnes.\n2006 - Nález řady mamutích kostí na lokalitě Skalka byl konzervován přímo na místě a stal se součástí památníku lovců mamutů. Tato expozice se připravovala ve spolupráci s univerzitou v Cambridge už od roku 2002. Při výplavu byly téhož roku objeveny mikrolitické nástroje, dále nalezen drobný dekorativní kostěný předmět zdobený rytím.\n\nVelké možnosti k novým, zdaleka ne bezvýznamným nálezům skýtá prostor hřbitova, který dosud nebyl prokopán. Možná tak čeká na další generace archeologů ještě nejedno překvapení.\n\nOsídlení Předmostí je znovu prokázáno až v 6. tisíciletí př. n. l., z mezolitu nálezy chybí.\n\nV neolitu Moravskou bránou snad směřovala stezka, kterou pronikal import štípané industrie ze severu na jih. Okolo Bečvy tak vzniká kumulace sídlišť, datovaných do období lidu Kultury s lineární keramikou (LnK, 5 500 př.n.l), takové sídliště existovalo i v Předmostí.\n\nUž od 80.let 19. století se v Předmostí nacházely neolitické nástroje broušené i štípané industrie. Rozsáhlou sbírku shromáždil Antonín Telička, dalším významným badatelem byl J. Liška. Rovněž Martin Kříž učinil řadu nálezů.\n\nK roku 1902 bylo již známo neolitické a mladobronzové sídliště na \"Dvorské\" (jihozápadně od hřbitova, v dnešní ulici Dr. M. Horákové), které objevil Inocenc Ladislav Červinka. Větší pozornost neolitickým a mladším nálezům byla však věnovaná až\nK významnému objevu došlo roku 1971. Zjistilo se, že v Předmostí bylo v mladší době LnK sídliště. V jeho areálu byly zjištěny dva pohřby v sídlištních jamách (1 dospělý a 1 dětský), nálezy doplňovaly zbytky keramiky a tři ozdoby ze spondylu.\n\nRozvoj poznání předmostského neolitu přinesly záchranné práce při stavbě sídliště v 80. letech. Znovu zkoumána byla mimořádně bohatá lokalita na \"Dvorské\", v ulici M. Horákové se podařilo (1998) zjistit zahloubený sídlištní objekt z mladší éry LnK. Archeologický výzkum vedený Z. Schenkem v letech 1993 - 2000 odhalil osídlení LnK rovněž na \"Dílech\" a také v městské části Přerov - Popovice (která je zástavbou propojena s Předmostím) i jinde. Zajímavé jsou nálezy keramiky želiezovského typu. Na nalezišti \"Díly\" byla zjištěna ještě mladší fáze kultury s moravskou malovanou keramikou. Stopy sídliště doplnil v roce 1995 nález ozdob z provrtaných vlčích zubů, připisovaný této kultuře.\n\nOsídlení pokračovalo i v eneolitu (nalezly se zlomky keramiky malické kultury). Nález provrtané palice z parohu se připisuje kultuře jordanovské. Zjištěna byla dále kultura lidu se šňůrovou keramikou a lidu se zvoncovitými poháry (pozdní eneolit, kolem 2 000 př.n.l.), jejíž stopy pochází z trati \"Pod valem\" v hliníku cihelen. V roce 1957 se nalezlo několik hrobů bojovníků s výbavou (4 vzácné měděné dýky, lukostřelecká výbava, záušnice). Mladší fázi lidu se zvoncovitými poháry reprezentuje hrob ženy nalezený o něco jižněji v květnu 1961, vybavený keramikou.\n\nZe starší doby bronzové (1 900 - 1 500 př.n.l.) je v Předmostí prokázáno osídlení únětické kultury (oblast \"Dílů\"). Naopak početně chudší doklady jsou ze střední doby bronzové (1 500 - 1 300 př.n.l.). V Předmostí byl nalezen bronzový depot se dvěma bronzovými nárameníky a dlouhou bronzovou jehlicí (37 cm) s kotoučovitou hlavicí.\n\nV Předmostí nechybí ani nález depotu patřící kultuře mohylové z období středního bronzu. Z konce doby bronzové je zastoupena lužická kultura (1 200 - 700 př.n.l.) Nejvýznamnější nálezy pocházejí opět z \"Dvorské\", kde Inocenc Ladislav Červinka vykopal pozůstatky pravěké domácnosti (1894). Husté osídlení bylo i na štěrkové trase západně od Předmostí a lužické popelnicové pohřebiště prozkoumali archeologové na pozemcích \"U Lapače\" u silnice mezi Předmostím a Přerovem. V roce 1940 tu archeologové vykopali několik žárových hrobů s nádobami, bronzovými kroužky, jehlicemi a náramky.\n\nPro období halštatu (800 - 400 př. n. l.) doklady z území Předmostí chybí. Na \"Dílech\" byly vykopány až nálezy pocházející z období doby laténské (400 - 50 př.n.l) - fragmentární materiál hrobového charakteru (náramky, spony, nádoby), který zřejmě pochází z různých míst katastru obce; tři žárové laténské hroby, podle keramiky a nalezených šperků (zlomky náramků) z období 4. a poč. 3. stol. př. n. l., vykopal K. J. Maška při výzkumu paleolitické stanice v cihelně za Chromečkovou zahradou. Patrně jde o doklady existence většího, zřejmě již zničeného pohřebiště. Přesnější datování umožňují rovněž nálezy mincí římských císařů (z 1. - 4. stol. n. l.). Jeden z hrobů, odkrytý r. 1897 a vybavený džbánem zdobeným vlnicí a vřezanými kroužky, je nověji datován do období stěhování národů.\n\nSlovanské osídlení bylo prokázáno už v 19. století. V 80. letech nalezla V. Havelková za Chromečkovou zahradou kostrové pohřebiště a v něm též stříbrný prsten s hrubší granulací.\n\nJiž v 9. století se v Předmostí předpokládá existence rozsáhlého sídliště. Martin Kříž nalezl v roce 1895 v Chromečkově zahradě 140 kostrových hrobů s bohatým inventářem (z 10. - 11. stol.).\nHroby ležely v různých hloubkách (1,3 - 2 m), často se vzájemně překrývaly. Mrtví u sebe měli bronzové a cínové náušnice, železné nože, korálky, drobné stříbrné gombíky apod. Nalezené ostruhy jsou charakteristické pro 9. století, dá se tedy předpokládat, že pohřebiště existovalo už tehdy. Pohřbívání však pokračovalo i nadále, jak svědčí Křížův nález denáru knížete Břetislava (1034-1055), ležící v hloubce 80 cm, a náušnice (stříbrné nebo bronzové) s esovitou kličkou, na Moravě typické pro 11. století. V mladších hrobech patří k výbavě četné korálky. Pohřebiště v Chromečkově zahradě patřilo, vzhledem k četným kovovým nálezům, bohaté slovanské osadě, do které již zřejmě proniklo křesťanství.\n\nPředpokládané hradiště z z období Velké Moravy se dosud nenalezlo, o jeho existenci ale svědčí název \"Hradisko\" i pojmenování trati \"Pod valy\". Martin Kříž navíc zkoumal umělý násyp, který mohl být hradištním valem.\nV roce 1923 bylo při stavbě v jedné zahradě rozkopáno 15 kostrových hrobů z 11. až 12. století. Dalších 12 kostrových hrobů s bronzovými, esovitými záušnicemi zachránil Jaroslav Matzenauer v roce 1942, o dva roky později pak nalezl náhrdelník ze skleněných korálků a denár uherského krále Ondřeje (1046-1061).\n\nPo válce, v roce 1954 bylo při záchranném výzkumu objeveno několik kostrových hrobů na trati \"Pod Valem\". Byly nalezeny též dva hrníčky velké 10 cm z písčitého materiálu, uvnitř s horizontálním žlábkováním. Předpokládá se, že patřily k navršené mohyle. V hrobu č.2/1954 navíc ležela sekerka pro násadu se zuhelnatělými zbytky topůrka. Pohřebiště \"Pod Valem\" se běžně datuje do 9. století, část hrobů však zřejmě náleží i do století předchozího.\n\nI další nálezy byly učiněny během výkopových prací a o jejich vyzvednutí se na rychlo musel postarat záchranný výzkum. V květnu 1958 byly vykopány dva velmi významné, tentokrát žárové hroby. Ty jsou nejstarším dokladem slovanského osídlení v Předmostí (datují se do 8. století). První obsahoval pozůstatky asi 20-30leté ženy, druhý asi 60letého muže. První popelnice je vysoká 20,2 cm, druhá 19,8 cm, obě mají slabou rytou výzdobu.\n\nVe dnech 3. - 26. listopadu 1960 tak byla nalezena rozsáhlá nekropole na trati u \"Nivky\" (40 hrobů). Následující rok se vyzvedlo dalších 12 hrobů. Kosterní pozůstatky nebyly v dobrém stavu, u řady z nich se nepodařilo zjistit ani stáří a pohlaví jedince (to je odhadováno pouze na základě pohřební výbavy). Význam mají však zbytky nalezených rakví, vypovídajících o dobovém pohřebním ritu a zejména milodary - železné nože různé velikosti (9.7 - 21 cm, 33 ks), keramické nádoby, sekery různých typů, náušnice, skleněné korálky - 150 ks, kopí, srpy, přesleny na vřetena atd. Nádoby jsou zdobeny většinou vícenásobnými vlnicemi, nejmenší jsou vysoké 8 cm. Z 38 kusů náušnic je většina z bronzu, 18 je pozlacených a 2 stříbrné. 3 náušnice nemají analogie z jiných nalezišť (např. ve tvaru prolamované lunice s filigránovou výzdobou z hrobu č.14/1960). Z dalších nálezů uveďme železné kování dřevěných věder (6 ks), zlomky přezek a jehlu.\n\n\n"}
{"id": "258992", "url": "https://cs.wikipedia.org/wiki?curid=258992", "title": "Zohar", "text": "Zohar\n\nZohar nebo též Sefer ha-Zohar (hebrejsky: ספר הזוהר, dosl. Kniha Záře) je kabalistický spis obsahující mystický komentář k Tóře. Je psán specifickou formou aramejštiny, která se liší jak od talmudické tak i biblické aramejštiny.\n\nPůvod a stáří knihy Zohar jsou dodnes zahaleny tajemstvím. Z velmi obecného a zjednodušeného pohledu existují tři verze:\n\nProti dnes tradičnímu pojetí původu Zoharu vystupovali již ve středověku různí učenci, např. Elijahu Delmedigo, který namítal, že Šim'on bar Jochaj nemůže být autorem Zoharu, neboť se v něm vyskytují jména učenců, kteří jistě žili až po něm, Talmud nikde Zohar nebo sbírku jemu podobnou nezmiňuje a nadto, pokud by Šim'onu bar Jochajovi skutečně bylo dáno znát mystický výklad Tóry (a tudíž její nejhlubší smysl), jistě by to byla jeho halacha, která by byla později v Mišně přijata – ale to se nestalo.\n\nV poslední době se objevila i teze rabína Menachema Mendela Kashera, který se domnívá, že Moše z Leonu byl až finálním kompilátorem a Zohar začal vznikat jako více méně kolektivní dílo nejpozději již v 11.–12. století.\n\n\n\n\n\n\nZohar velkým způsobem ovlivnil kulturu a myšlení judaismu. K Zoharu poměrně záhy začaly vznikat anonymní nebo autorské komentáře, které se přidružovaly k původnímu dílu. Zohar natolik ovlivnil vnímání mystiky, že se stal nejdůležitějším kabalistickým dílem vůbec a dodnes je někdy velmi nepřesně označován za „Bibli kabalistů“ nebo „svatou knihu“ kabaly, což jen odráží obrovský respekt, který se mu mezi kabalisty dostávalo. Není pochyb o tom, že hlavní zásluhu na tom mělo fiktivní autorství připsané Rabimu Šim'onu bar Jochajovi. Dnes je na neortodoxních ješivách Zohar nadále probírán, ovšem spíše jako zdroj mystické tradice judaismu a jako jeden z mála dochovaných pramenů uvažování vrcholně středověkého židovstva.\nPoměrně záhy po uveřejnění se proti Zoharu zvedá silná kritika, především z řad židovských náboženských filosofů. Tato kritika se po čase mění a Zohar a kabala jako celek se stává terčem kritiky přívrženců židovského osvícenství, haskaly.\n\nSkupina původě jemenitských židů, nazvaná \"Dor da'im\" (דרדעים) staví svou existenci na odmítnutí idejí Zoharu jakožto neslučitelných s učením Maimonida, Talmudu a Sa'adji Gaona. \n\n"}
{"id": "258995", "url": "https://cs.wikipedia.org/wiki?curid=258995", "title": "Pavol Dobšinský", "text": "Pavol Dobšinský\n\nPavol Dobšinský (16. března 1828, Slavošovce, Uhersko – 22. října 1885, Drienčany, Rakousko-Uhersko) byl slovenský evangelický kněz, folklorista, básník, spisovatel, překladatel a sběratel lidové slovesnosti, který je řazen do období romantismu a je jedním ze spisovatelů tzv. štúrovské generace.\n\nNarodil se v rodině evangelického faráře. Vzdělání získal na gymnáziu v\nRožňavě a Miškovci. Od roku 1840 studoval na evangelickém lyceu v Levoči. V roce 1850 úspěšně dostudoval a složil kněžskou zkoušku. V letech 1848–1849 se přidal k revoluční armádě a později se stal vojákem císařského vojska. V letech 1850–1852 působil v Levoči jako asistent u evangelického faráře a etnografa. Díky svému zaměstnavatelovi\nse začal věnovat sbírání a vydávání slovenské lidové slovesnosti. Od roku 1852 pracoval jako pomocný redaktor v časopisu Slovenské pohľady, později působil jako kaplan, v letech 1858–1861 jako profesor slovenského jazyka a literatury v Banské Štiavnici, a později se usadil v Drienčanech, kde od roku 1861 působil jako farář. Oženil se celkem dvakrát – poprvé si vzal Paulinu Schmidtovou, jeho druhou družkou se stala vdova po Jánovi Čajakovi a sestra Terezie Vansové Adela Medvecká-Čajaková.\n\nZačátky jeho literární tvorby se datují ještě do dob jeho studií na evangelickém lyceu. Už v té době psal básně v intencích štúrovské poezie. Byly to zejména variace na lidové písně, vlastenecké a alegorické básně. Soustavně též překládal ze světové poezie. V různých časopisech mu postupně vyšly překlady G. G. Byrona, A. L. Lamartina, A. M. Mickiewicza. Vydával rukopisný časopis \"Holubica\", vydával časopis \"Sokol\", recenzoval almanachy \"Concordia\" a \"Lipa\". Jako editor se zasloužil o vydání literárních prací Jána Čajaka, Jána Botty či Ľudovíta Kubániho. Těžiště jeho činnosti spočívá ve folkloristice. Už jako student se zaobíral problematikou lidové slovesnosti. Časopisecky publikoval folkloristické studie a shrnul je do knihy \"Úvahy o slovenských pověstech\" (1872). Soustavně sbíral a zapisoval písně, přísloví, pořekadla, hádanky, hry, obyčeje a pověry. Před publikováním je zbavil původní erotičnosti a šťavnatého humoru, díky čemu se lidová díla (jež byla původně určená jen dospělým) stala oblíbenými a vhodnými pro dětské čtenáře. Spolu s A. H. Škultétym sestavili a v letech 1858–1961 posléze vydali soubor 64 pohádek v šesti sešitech pod názvem \"Slovenské pověsti\". Krátce před smrtí vydal 90 pohádek v osmi sešitech pod názvem \"Prostonárodní slovenské pověsti\" (1880–1883). Tyto jeho sbírky jsou základním a dodnes velmi cenným a reprezentativním dílem slovenské folkloristiky.\n\n\n\n\n"}
{"id": "258999", "url": "https://cs.wikipedia.org/wiki?curid=258999", "title": "Klinika", "text": "Klinika\n\nKlinika může být:\n\n"}
{"id": "259005", "url": "https://cs.wikipedia.org/wiki?curid=259005", "title": "Rudolf Dilong", "text": "Rudolf Dilong\n\nRudolf Dilong (1. srpna 1905, Trstená na Oravě – 7. dubna 1986, Pittsburgh, USA) byl slovenský básník, dramatik, spisovatel katolické moderny, katolický kněz, člen františkánského řádu.\n\nPo maturitě sa Rudolf Dilong stal mnichem františkánské řehole. Po absolutoriu katolické teologie byl v roce 1929 vysvěcen katolickým knězem. Několik let pak působil jako středoškolský pedagog kdy učil náboženství. Po vypuknutí 2. světové války narukoval jako vojenský kaplan do armády loutkového Slovenského státu. V roce 1945 odešel do emigrace. Později se usadil v Římě, v roce 1947 odjel do Argentiny, kde později působil, mimo jiné, také jako kněz slovenských vystěhovalců v Buenos Aires. Redigoval místní periodikum \"Slovenské zvesti\". Od roku 1965 žil v klášteře v Pittsburghu ve Spojených státech amerických. Zde pracoval jako redaktor \"Listů sv. Františka\". Pracoval i jako funkcionář Světového kongresu Slováků. V roce 1969 navštívil Slovensko a měl v plánu zde zůstat. Existuje několik verzí proč tak neudělal. Podle prof. J. Rydla to má údajně na svědomí Ladislav Novomeský. Dilong dostal od literárních kritiků mnoho přívlastků:\n\nByl považován za básníka bouřliváka.\n\nRudolf Dilong se svojí tvorbou řadí mezi nejvýznamnější a nejplodnější autory katolické moderny. Věnoval se zejména psaní poezie, ale i dramat. Byl také zakladatelem časopisu \"Postup\". Svoje díla často umísťoval do venkovského prostředí, věnoval se tématům dětství a často v nich popisoval svoji rodnou Oravu, co mu poskytovalo vítané útočiště a stabilitu zejména v období Druhé světové války. Napsal více než 100 děl, přičemž mnohá z nich shořela v době požáru kláštera v Argentině. Některá jeho díla (např. \"Mesto s ružou\") se řadí k nadrealismu.\n\n\n\n\n"}
{"id": "259006", "url": "https://cs.wikipedia.org/wiki?curid=259006", "title": "Jaterní selhání", "text": "Jaterní selhání\n\nJaterní selhání je stav, při kterém játra přestávají plnit své funkce, dochází k elevaci jaterních testů, poruše srážlivosti a poruchám mozkových funkcí - encefalopatie. Dělení jaterního selhání může být dle vyvolávající příčiny nebo podle rychlosti nástupu. Neléčená terminální fáze jaterního selhání je smrtelná do cca 48hodin. Jedinou léčebnou metodou terminálního jaterního selhání je transplantace jater. Pro prodloužení doby možnosti transplantace \"transplantačního okna \" je možný bridging náhradou funkce jater (přístroje Prometheus (FPSA - Frakcionovaná Plazmatická Separace a Adsorpce) a MARS (Molecular Adsorbents Recirculation System))\n\nJaterní selhání rozdělujeme podle rychlosti vzniku na akutní, subakutní a chronické. Extrémní rychlost nástupu má fulminantní jaterní selhání (FHF). Rychlost nástupu příznaků je u akutního do 7-21 dní, subakutního 21 dní až 26 týdnů u chronického pak více než 26 týdnů. Fulminantní (hyperakutní) jaterní selhání nastupuje do 7 dní.\n\nPři těžkém selhání jater dochází ke zhroucení homeostázy a metabolickému rozvratu, dochází k poruchám srážení krve vlivem poklesu tvorby jaterních koagulačních faktorů. Zachována v játrech zůstává jen tvorba faktoru VIII. U chronického a subakutního selhání může v důsledku přestavby jaterního parenchymu a portální hypertenze docházet k rozvoji ascitu, může dojít k rozvoji hepatorenálního syndromu (selhání ledvin v důsledku selhání jater). U závažného selhání jater dochází k významné kumulaci toxických metabolitů (fenolické substance, amoniak) a objevují se poruchy funkce mozku. \nV posledních stadiích stav vyústí v jaterní kóma a smrt, ke které dochází nejčastěji v důsledku otoku mozku, nebo sepse.\n\nAkutní jaterní selhání je způsobeno nejčastěji těžce probíhajícím zánětem jater virového původu, otravou hepatotoxickými látkami (nejčastěji houby - Amanita phalloides), závažnými poruchami oběhu, které vyústí v nedostatečné zásobení jater krví a kyslíkem, nebo uzávěry cév, přivádějícími živiny do jater. Zřídka jej může způsobit akutní steatóza jater, tedy hromadění lipidů v jaterních buňkách nebo rozsáhlé nádorové postižení jater, při kterém je zničena většina tkáně.\n\nChronické jaterní selhání je téměř vždy provázeno cirhózou, jejíž příčiny jsou rozmanité a nejčastější pak nadměrná konzumace alkoholu a chronické virové hepatitidy.\n\nFulminantní (superakutní) jaterní selhání je nejčastěji způsobeno otravou toxickými houbami, paracetamolem, Wilsonovou chorobou a fulminantní hepatitidou B.\n\nDůsledky jaterního selhání pro organismus vyplývají z mnohých funkcí, které játra zastávají. Játra však nejsou jediným orgánem v těle, proto se na důsledcích jejich poruchy podílejí také další orgány, hlavně ledviny.\n\nJátra mají metabolické funkce a jsou ústředním bodem metabolismu sacharidů, lipidů i aminokyselin. Těžké poškození jater proto může vést k hypoglykémii, při zástavě tvorby žluči se zvyšuje také hladina cholesterolu. Narušení metabolismu aminokyselin zvyšuje v krvi poměr mezi aromatickými a větvenými aminokyselinami. Při narušení detoxikační funkce a poruše ureosyntetického cyklu se sníží nebo zastaví tvorba močoviny a v systémové krvi stoupá množství toxického amoniaku.\n\nV játrech jsou syntetizovány plazmatické proteiny - při jejich nedostatku klesá onkotický tlak v cévách a tekutina tak může přestupovat do tkání. Nedostatek koagulačních faktorů způsobuje nadměrnou krvácivost.\n\nJátra nemusí být schopná vychytávat některé látky z krve - zvýšená hladina bilirubinu vede ke žloutence, zvýšená hladina androgenů vede k jejich nadměrné přeměně na estrogeny a dochází k hyperestrogenním stavům, které se projevují u mužů zvětšováním prsních žláz, poruchami potence a atrofií varlat, u žen poruchami menstruačního cyklu a u obou pohlaví vznikem pavoučkových névů. Dalším hormonem, který není dostatečně inaktivován, je aldosteron - důsledkem je zadržování sodíku a vody.\n\nZástava tvorby žluči (cholestáza) vede ve střevě k narušení trávení tuků. Výsledkem jsou průjmy, steatorea a nedostatečné vstřebávání vitamínů rozpustných v tucích, což dále vede v hypovitaminóze.\n\nPři zduření hepatocytů či při přestavbě jaterní tkáně a zvýšení množství vaziva se zvýší odpor, jaký játra kladou přitékající krvi. Dochází k portální hypertenzi, tzn. ke zvýšení krevního tlaku ve vrátnicové žíle. V důsledku toho se v řečišti vrátnice městná krev a zároveň se začínají tvořit zkraty, kudy krev může játra obtékat.\n\nMěstnání krve v orgánech trávicího ústrojí vede ke zhoršení trávení a vstřebávání. Sliznice je křehčí a náchylnější ke vzniku vředů či krvácení (které podporuje i poruchy srážlivosti krve). Sliznice tlustého střeva se dále stává propustnější pro bakterie a jejich toxiny.\n\nMěstnání krve ve slezině vede k jejímu zvětšení a nadměrnému vychytávání červených krvinek a destiček - výsledkem je anémie a další podpora krvácivosti, což vede ještě k větší anémii.\n\nPoruchy krevního oběhu se šíří do celého těla - v krvi převažují vazodilatační hormony, výsledkem je hyperkinetická cirkulace - klidový minutový srdeční výdej je zvýšený, stejně tak srdeční frekvence a dochází k poklesu systémového krevního tlaku. To však dále zhoršuje portální hypertenzi. V kůži, svalech a ledvinách převažuje vazokonstrikce, cévy jsou stažené. Důsledkem vazokonstrikce v ledvinách může být jejich selhání. Hypotenze stimuluje vyplavování aldosteronu a dalšímu zadržování sodíku a vody v těle.\n\nVýše popsané změny způsobí typické příznaky jaterního selhání\n\n\nU fulminantního (superakutního) jaterního selhání dochází u většiny netransplantovaných pacientů k úmrtí a jedinou možností léčby je včasná transplantace jater. V některých případech je možné vyléčení, ale závisí na tíži poškození jaterní tkáně a době působení noxy (škodlivého vlivu). Příznivý průběh mohou mít otravy paracetamolem nebo kombinace paracetamolu a alkoholu při včasném podání antidot, dobré výsledky mají i včasně léčené otravy houbami a zřídka fulminantně probíhající žloutenka typu B. Bez transplantace se naopak obvykle neobejde selhání jater při Wilsonově nemoci, akutních uzávěrech cév a většinou žloutenky typu B. \nVždy je nutné zvážit možnost transplantace jater. Pro zařazení na čekací listinu transplantace jater musí pacienti s akutním jaterním selháním splňovat Kings College nebo Clichy criteria (záleží na zvyklostech pracoviště).\n\nU chronického selhání jater v terminální fázi je transplantace jediným léčebným řešením.\n\nKrátkodobě, k prodloužení \"transplantačního okna\" je možné použití umělého systému, který částečně nahrazuje funkci jater (bioarteficiální játra - Prometheus, MARS).\n\n"}
{"id": "259011", "url": "https://cs.wikipedia.org/wiki?curid=259011", "title": "Kapitalizace", "text": "Kapitalizace\n\nKapitalizace v lingvistice znamená psaní velkých počátečních písmen (majuskulí) u některých slov v jazycích používajících hláskové písmo (latinka, cyrilice).\n\nObecně platí, že velké písmeno se píše na začátku věty, u vlastních jmen či pro vyjádření úcty (\"Ty, Vy, Bůh\" apod.). Pravidla psaní velkých písmen se v jednotlivých jazycích liší. V němčině se např. všechna podstatná jména píší s velkým počátečním písmenem. Rozdílná jsou též pravidla pro psaní víceslovných vlastních jmen.\n\nV češtině se velké počáteční písmeno píše:\n\n\nVelké písmeno se píše též u přídavných jmen přivlastňovacích, která se odvozují od osobních vlastních jmen: „Pavlův, Helenin, Klausův“ nebo \"Boží\" ve významu přivlastňovacího adjektiva k vlastnímu jménu \"Bůh\". U přídavných jmen odvozených od označení místa nebo národu se však píše písmeno malé: \"pražský, český\", totéž se týká i přídavných jmen druhových, které jsou odvozeny od osobních jmen (\"pavlovské epištoly\", ale \"Pavlovy epištoly\"). S malým písmenem se též píší názvy jazyků: \"čeština, angličtina\".\n\nV některých případech (názvy náměstí, nábřeží, vojenských újezdů, kostelů atd.) je obecné pojmenování fakticky součástí vlastního jména a od vlastního jména je neoddělitelná, avšak z pravopisného hlediska se používají tak, jako by součástí vlastního jména nebyly (\"náměstí Bratří Synků, nábřeží Edvarda Beneše, vojenský újezd Brdy, řeka Svatého Vavřince, medaile Za zásluhy\", u sídlišť praxe kolísá). To se týká i některých dalších označení, ze kterých lze v některých případech obecnou část vypustit \"(schválilo to hlavní město Praha, v kraji Vysočina, budujeme jezero Most, pracuji v dole Jáchym)\".\n\nDo reformy pravopisu v roce 1993 se z pravopisného hlediska k vlastnímu jménu nepočítal ani titul před jménem osoby, po níž byly ulice, náměstí nebo jiné místo pojmenovány (nábřeží dr. Edvarda Beneše, náměstí bratří Synků), což souviselo i s tím, že původně názvy ulic neměly charakter ustálených řetězců textu, ale jakéhosi věnování, jehož konkrétní podoba kolísala (tatáž ulice je dodnes leckde souběžně označována \"Čapkova\" i \"dr. Karla Čapka\", jiná ulice \"Generála Jaroslava Sázavského Vedrala\" vedle \"Generála Vedrala Sázavského\" i prostého \"Generála Vedrala\" atd.) Obdobná pravopisná praxe se dosud používá u názvů kostelů, například \"kostel svatých Andělů strážných\" (andělé strážní samo o sobě je obecné pojmenování), \"kostel Všech svatých\" atd.\n\nU víceslovných vlastních jmen se až na sídelní útvary a výjimky píše velké jen první písmeno prvního slova, na rozdíl např. od angličtiny. Čeština je však touto anglickou praxí silně ovlivňována. Byť je anglický pravopis v češtině považován za chybu, objevuje se často i v oficiálních názvech organizací; objevil se v oficiálním názvu České a Slovenské Federativní Republiky a byla jím psána již Pittsburská dohoda v roce 1918. Český pravopis se od anglického liší také například v psaní přídavných jmen, názvů jazyků atd.\n\nV některých odborných lingvistických textech se za vlastní jména považují i některá další označení, která se v češtině píší většinou s malým počátečním písmenem, ale například v uvozovkách, kurzívou apod. Jde zhruba o ty případy, kdy se v textu používají uvozovky a nejde o přímou řeč. V některých jazycích se podobná označení píší velkými písmeny jako vlastní jména, popřípadě se spojovníky propojují do jednoho celku (to se řídce vyskytuje i v češtině). V běžném školním pojetí češtiny se obvykle podobné výrazy za vlastní jména neoznačují.\n\nK vyjádření úcty je obvyklé psát velké písmeno u zájmen 2. osoby \"Ty, Tvůj, Vy, Váš\" (a jejich skloňovaných tvarech; nikoliv však u zvratného si, se, svůj) v dopisech a jiných sděleních osobního charakteru.\n\nV náboženských textech se obvykle píše s velkým písmenem slovo \"Bůh\". Malé písmeno se píše, pokud jde o všeobecné označení, např. \"řečtí bohové\".\n\nVelké písmeno se píše v některých tradičních titulech, užívaných pro významné osobnosti: \"Excelence, Vaše Magnificence, Jasnosti; Jeho Milost; Mistr Mikoláš Aleš, vážený Mistře\" apod.\n\nVelkým písmenem lze též zdůrazňovat důležitost nebo specifické užívání slova (\"Pan Nikdo! Jsi Hvězda!\")\n"}
{"id": "259013", "url": "https://cs.wikipedia.org/wiki?curid=259013", "title": "Kominterna", "text": "Kominterna\n\nKominterna (Komunistická internacionála, ), zvaná též Třetí internacionála, byla mezinárodní komunistická organizace, založená v Moskvě roku 1919. Roku 1928 měla přes 580 tisíc členů mimo Sovětský svaz. Byla rozpuštěna roku 1943 s cílem čelit hitlerovské propagandě, která tvrdila, že se Moskva hodlá vměšovat do vnitřních věcí jiných zemí a bolševizovat je. Po válce ji v roli nástroje k řízení světového komunistického hnutí nahradila Kominforma.\n\nV roce 1929 na V. sjezdu KSČ provedli karlínští kluci v čele s Klementem Gottwaldem vnitrostranický puč, když se zbavili původního vedení strany a vyloučili nepohodlné členy, a KSČ stalinizovali: Podřídili ji kominterně. A Vítězným únorem pak podle jejích pokynů nakonec uvrhli do područí KSSS dokonce celou republiku.\n"}
{"id": "259018", "url": "https://cs.wikipedia.org/wiki?curid=259018", "title": "Vamberští z Rohatce", "text": "Vamberští z Rohatce\n\nVamberští z Rohatce jsou staročeskou rytířskou šlechtou; jejich znakem jsou dvě k sobě ohnuté zbrojné ruce na červeném poli. Podobu erbu, který odkazuje na válečnou minulost, rytířský titul i královskou přízeň, si získali v bitvách s Turky.\n\nRodina pochází z Rohatce (dnes obec u Hodonína). První zmínka je z roku 1427, kdy byl Hynek z Rohatce při tom, když část české šlechty (východočeský husitský svaz sirotků) vpadla do Prahy. Po roce 1426, kdy sirotčí svaz českých šlechticů dobyl Vartenberk, je uváděn jako jeho pán. Spolu s Oldřichem z Rohatce pak od roku 1425 drželi Chlumec nad Cidlinou. Oldřich je zde uváděn ještě v roce 1458.\n\nV 15. století koupil jeho potomek Hynek II. od pánů Žampachů z Potštejna hrad Vamberk (od německého \"Waldenberg\" – lesní hora). Odtud se začali nazývat Vamberskými – právo jim bylo uděleno českým králem Vladislavem Jagellonským. Po smrti jeho manželky Barbory roku 1479 přešel Vamberk jako odúmrť na krále. Roku 1513 jej pak dostali Vamberečtí z Chrastu.\n\nJakožto šlechticové stavu rytířského se Vamberští účastnili na zemských sněmech v letech 1549, 1558, 1565 a 1593–4 (jen ty, o kterých víme).\n\n9. října 1537 padl Jan I. Vamberský z Rohatce v bitvě s Turky u Budína, společně s dalšími 6 tisíci Čechy a Moravany ve vojsku Ferdinanda I.\n\nRoku 1560 si vzal Jan III. Vamberský z Rohatce, který byl purkrabím v Českém Krumlově, Elišku Cinišpánovou a s ní i hrad Heršlák (Český Heršlák). Poté získal i tvrz Hřeben, která vsak byla od císařských vojsk roku 1620 vydrancována a zabavena. Zpátky ji získal až o tři roky později jeho bratr Bohuslav, který byl výběrčím posudného v Prácheňském kraji.\n\nZ významných potomků ze staršího období můžeme ještě jmenovat Kryštofa Vamberského, který se přestěhoval do Prahy a působil zde na úřadu Zemských desk kolem roku 1620.\n\nDalší potomek Jan Hynek Vamberský z Rohatce si vzal Dorotu Čákovcovou z Bohušic. Po smrti svého strýce Bohuslava po něm zdědil Heršlák a vybudoval na místě staré Heršpické tvrzi malý zámeček. V letech 1627–1636 působil jako místopísař krále českého.\n\nJeho bratranec Hynek IV. však už tolik štěstí neměl. Účastnil se totiž stavovského povstání a po bitvě na Bílé hoře musel uprchnout ze země. Jeho statky mu byly zkonfiskovány.\n\nVamberští se také propletli skrz sňatky i s dalšími českými rody. Například s Cinišpány z Heršláku, Čákovci z Bohušic, Bukovanskými z Bukovan, Kořenskými z Terešova, Pernkloby ze Šenrajtu, Čabelickými ze Soutic nebo Sádly z Kladrubce.\n\nRod se nejprve usídlil ve východních Čechách, poté na Příbramsku v jižních Čechách a na dalších místech. Jejich državy můžeme rozdělit na několik kategorií\n\nOdkud pocházeli:\n\nKde získali své přízvisko:\n\nDržavy získané Sirotčím svazem za husitských válek, které Vamberští spravovali:\n\nPůvodní državy na Příbramsku:\n\n\n\nDržavy v jižních Čechách, které započal roku 1560 Jan III. sňatkem s Eliškou Cinišpánovou z Heršláku:\n\nMěsta kde měli své domy:\n\nHynek I.\n\nOldřich I.\n\nHynek II.\nŠtěpán I.\nOldřich II.\nJan I.\nOldřich III.\nPetr I.\nJan II.\nHynek IV. (starší)\nŠťastný I.\nAdam I.\nKryštof I.\nHynek III.\nJan III.\nBohuslav I.\n\nŠtěpán II.\nJan Hynek I.\nLidmila\n\n\n\n"}
{"id": "259024", "url": "https://cs.wikipedia.org/wiki?curid=259024", "title": "Giorgetto Giugiaro", "text": "Giorgetto Giugiaro\n\nGiorgio „Giorgetto“ Giugiaro (* 7. srpna 1938 v Garessio, Itálie) je italský automobilový a průmyslový designér. Vyučil se u firmy Bertone. Roku 1967 založil společnost Italdesign, která se dodnes, pod vedením jeho synů, zabývá automobilovým i průmyslovým designem. 18. prosince 1999 byl v Las Vegas vyhlášen novináři z různých zemí světa automobilovým designérem století.\n\nK nejznámějším Giugiarovým projektům patří:\n\n\n\n"}
{"id": "259029", "url": "https://cs.wikipedia.org/wiki?curid=259029", "title": "Ján Kostra", "text": "Ján Kostra\n\nJán Kostra (pseudonymy Ján Medník, Ján Robur, Kristián Benko – společný pseudonym s Kristou Bendovou; 4. prosince 1910, Turčianska Štiavnička, Slovensko – 5. listopadu 1975, Bratislava) byl slovenský básník, malíř, esejista, překladatel a autor literatury pro děti a mládež.\n\nPocházel z rodiny malorolníka a své vzdělání získal v Žilině, v letech 1928 – 1934 studoval na umělecké průmyslovce a na Filozofické fakultě Karlovy univerzity v Praze, a mezitím ještě v letech 1930 – 1933 studoval architekturu na Českém vysokém učení technickém v Praze. V roce 1934 však studium přerušil a už nedokončil. V době studií v Čechách se stal členem slovenského spolku Dětvan, jakož i literární skupiny pokrokově orientovaných vysokoškoláků v Praze \"R-10\". V době studií pracoval v Dělnické divadelní obci české a byl též členem jejich dramatického souboru, se kterým se zúčastnil v roce 1933 Divadelního festivalu v Moskvě. Po ukončení vojenské služby se usadil v Bratislavě, kde pracoval v letech 1936 – 1937 jako úředník v bance a v letech 1937 – 1938 jako redaktor v Dělnických novinách. V letech 1938 – 1942 byl redaktorem Slovenského rozhlasu v Prešově a v Bratislavě; v této činnosti pokračoval i po skončení druhé světové války. V letech 1949 – 1956 se stal tajemníkem slovenské sekce Svazu československých spisovatelů a v letech 1952 – 1953 šéfredaktorem týdeníku Kultúrny život, později pracoval v časopisu Slovenské pohľady. Od roku 1956 se věnoval výlučně literární práci.\n\nSvojí tvorbou se řadí k zakladatelům moderní slovenské lyriky s mimořádným smyslem pro čistotu tvaru a estetičnost slova. První verše začal publikovat už jako středoškolák. Svá díla zveřejňoval zpočátku zejména časopisecky (DAV, Svojeť, Mladé Slovensko, Slovenské pohľady, Elán, Slovenské smery, Tvorba, Kultúrny život, Národná obroda, Pravda, Nové slovo a jiných). Jeho básně byly převratně čisté, přitom nenapodobitelně erotické. V jeho verších se setkáváme se všeobecným obdivem k ženám, které se pro něj díky jeho hluboké úctě a lásce k matce stávají téměř božstvem. Je výrazným představitelem impresionisticko-senzuální poezie. Jeho tvorbu ovlivňovali jak slovenští básníci (Laco Novomeský, Ján Smrek), tak i čeští autoři (Vítězslav Nezval, ale zejména Jiří Wolker).\n\nTéměř celý život se věnoval také výtvarné tvorbě. Svá díla však považoval za svoji intimní věc. Jeho básnická sbírka \"Ave Eva\" z roku 1943 vyšla s jeho vlastními ilustracemi. Psal také eseje o moderní slovenské malbě, např. o Ľudovítovi Fullovi.\n\n\n\n\n\n\n"}
{"id": "259033", "url": "https://cs.wikipedia.org/wiki?curid=259033", "title": "Pragmatická pedagogika", "text": "Pragmatická pedagogika\n\nJako pragmatická pedagogika se označuje výuková metoda, kterou proponoval americký filosof a pedagog John Dewey (autor zásadního spisu \"Demokracie a výchova\").\n\nMetoda vychází z pragmatismu, nejrozšířenějšího filozofického směru 19. století v USA.\n\nDewey odmítal filozofické myšlení, které neslouží praktickému životu, byl rovněž odpůrcem tradiční školy (herbartismus). Zastával názor, že na prvním místě má být pracovní činnost. Ve školní práci zdůrazňuje činnost, praxi, užitečnost. Dítě představuje v pedagogice „slunce“, okolo kterého se má soustřeďovat celý pedagogický proces. Učitel je pak pouhým poradcem, organizátorem.\n\nTři základní požadavky Deweye na učení jsou:\n\nDeweyova projektová metoda má podnítit zájem o společné řešení problémů učení. Základem výchovy se stává individuální zkušenost dítěte získaná prací. Dewey zastává stanovisko, že ve škole se mají setkat děti ze všech společenských tříd – jedině tak lze překonat třídní rozdíly. Důraz se klade na spolupráci školy s rodinou.\n\nDeweyova metoda má zásluhy v boji proti formalismu a verbalismu staré školy a jejímu drilu. Podporuje tvořivost a iniciativu dítěte.\n\nMezi nevýhody pragmatické pedagogiky patří:\n\n\n"}
{"id": "259037", "url": "https://cs.wikipedia.org/wiki?curid=259037", "title": "Polský dvořan", "text": "Polský dvořan\n\nPolský dvořan - kniha polského renesančního spisovatele Łukasze Górnického, vydaná v roce 1566 v Krakově. Šlo již o pátou adaptaci do evropského jazyka díla Itala Baldassara Castigliona (1478 –1529) \"Il Cortegiano\" (Dvořan). V češtině vyšla kniha v roce 1977 v překladu Jaroslava Simonidese.\n\nJedná se adaptační překlad, který byl v době renesance velmi častým jevem. Jde tedy spíše o přizpůsobení děje domácímu prostředí, než o klasický překlad. Již v úvodu své práce Górnicki vysvětluje, že nemohl přeložit vše tak, jak to bylo napsáno v originále. Některé části zkrátil, jiné vypouští zcela. Vynechal některé anekdoty, které by nemohly být v Polsku pochopeny a nahrazuje je jinými z polského prostředí. Z asi 100 anekdot v originále, přeložil a popolštil pouze 40 a sám dodal dalších asi 40. Dalších 10 přemísťuje do polského prostředí a 7 čerpá z tvorby Cicerona. Snížil také rozsah různých intelektuálních rozhovorů, například o hudbě, malířství a literatuře, naopak přidal rozpravy týkající se polského jazyka a jeho pozice mezi jazyky ostatními. Zvýraznil i didaktickou stránku svého díla, neboť ta nebyla v originále v popředí. Snažil se tím předat čtenáři zásady nového typu kultury a morálky šířící se renesance a humanismu. Snížil počet rozmlouvajících z 25 na 9 a také z dialogu vyloučil ženy, neboť prý jak píše sám autor: „…Polky nejsou tak učené jako Italky.“. Stejně jako originál má Dworzanin polski formu dialogického traktátu, jehož forma byla oblíbena již od dob antických.\n\nDílo se skládá z dedikačního listu králi Zikmundovi II. Augustovi, úvodu a čtyř knih.\n\nDedikační list králi Zikmundovi II. je panegyrikem na vládu tohoto krále. Górnicki ho zde chválí hlavně za to, jak se stará o rozvoj písemnictví v Polsku, což odpovídá skutečnosti, neboť právě za vlády Zikmunda II., a před ním jeho otce Zikmunda I. Starého, bylo založeno mnoho tiskáren. Zatímco v roce 1503 byla v Polsku tiskárna pouze jedna, roku 1580 jich bylo již sedmnáct. Górnicki též upozorňuje na předlohu svého díla - \"Il Cortegiana\" od Baldassara Castiglioneho. Celé dílo věnuje králi, neboť je sepisoval právě z jeho podmětu.\n\nV krátkém úvodu autor zdůvodňuje svůj postup při překladu díla a uvádí části, které nepřeložil a vysvětluje proč je do své adaptace nezahrnul.\n\nCelý děj je situován do vily krakovského biskupa Samuela Maciejowského v Prądniku nedaleko Krakova. Zde kolem sebe biskup sdružoval učence, z nichž mnoho později získalo vysoké postavení ve státní správě. Děj se odehrává někdy v roce 1548, krátce po smrti krále Zikmunda I., v čase, kdy se Samuel Maciejowski na nějaký čas uchýlil do svého sídla. Biskup se setká se svými dvořany, kritizuje hru v karty a naopak vychvaluje různé duchaplné „hovorové hry“ tříbící rozum. Žádá šest dvořanů, aby se pokusili nějaké takové hry vymyslet. Jeho dvořané – pánové Kostka, Wapowski, Myszkowski, Derśniak, Bojanowski a Kryski navrhují různé hry. Nakonec se všem nejvíce líbí hra pana Bojanowského, který navrhne, aby každý vylíčil dokonalého dvořana. Biskup Maciejowski předává vedení dialogu svému bratru Stanislawovi, který je zde oslovován jako „pan z Lublina“. Všechny doplňuje ještě jeden dvořan – Lupa Podlowski – častý oponent, tradicionalista a milovník starých pořádků. Jako první popisuje ideálního dvořana pan Kryski – vyzdvihuje šlechtický původ, znalost rytířského řemesla, nenucenost, dobrou tělesnou stavbu, učenost, sečtělost, znalost jazyků a hudby.\n\nV této knize je také velmi zajímavá diskuse o polském jazyku a o výpůjčkách z jiných jazyků. Jako první je doporučována čeština – zejména pro obecné použití, pak také ostatní slovanské jazyky – ruština, kašubština a jihoslovanské jazyky, pro různé terminologie je považována za vhodnou latina.\n\nV druhé knize rozšiřuje to, co v první řekl pan Kryski pan Myszkowski. Mluví hlavně o oddanosti svému pánu, snaze dvořana získat si a udržet dobrou pověst sebe i svého pána a vtipnosti. Povídání o vtipnosti je zde dán poměrně velký prostor, objevuje se zde velké množství anekdot z cizího i domácího prostředí. Tím se stává toto dílo jednou z nejoblíbenějších a nejrozšířenějších sbírek anekdot v 16. století. Je zde představena celá typologie žertů oné doby. S tím, že by se nemělo vtipkovat o ženách je nadneseno téma příštího dne – diskuzi o ideální dvořance.\n\nTřetí kniha začíná chválou biskupa Maciejowského a poté pokračuje rozhovor o ideální ženě. Hlavní slovo má pan Kostka, vychází z představy dvořana, ale nachází různé určité odlišnosti typické pouze pro ženu – zejména pořádkumilovnost, cudnost, umění řídit domácnost a vychovávat děti. Pan Bojanowski stále vystupuje proti panu Kostkovi, který dle jeho mínění ženy příliš chválí a rozmluva místy přerůstá v hádku.\n\nVe čtvrté knize se pokračuje v líčení ideálního dvořana, který má být věrný svému pánovi a zároveň se musí snažit vést k tomu, aby konal dobré věci a choval se správně. Tím Górnicki naráží na dobový problém, kdy se někteří páni chovali hůře než jejich poddaní. Dvořan by proto měl být schopen odvrátit svého pána od nešlechetných věcí, protože: „nabádání pána k dobru a odvracení od zla je opravdovým plodem (…) dvořanství.“. Poslední kniha je pak ukončena dialogem o lásce a kráse.\n"}
{"id": "259039", "url": "https://cs.wikipedia.org/wiki?curid=259039", "title": "Bohumil Vít Tajovský", "text": "Bohumil Vít Tajovský\n\nBohumil Vít Tajovský (3. března 1912 Klanečná u Havlíčkova Brodu – 11. prosince 1999 Želiv) byl katolický kněz, opat Želivského kláštera a oběť komunismu.\n\nBohumil Vít Tajovský, rodák z Klanečné u Havlíčkova Brodu, se narodil jako nejmladší ze čtyř bratrů a je sešvagřeným příbuzným opata Anastáze Opaska. Pokřtěn byl v kostele sv. Jana Křtitele v Krásné Hoře, kde mu byla zbudována pamětní deska. Dětství prožil za první světové války. Jeho otec povoláním panský krejčí byl ve válce a vrátil se až v roce 1919 z ruského zajetí.\nDo školy chodil do obce Poděbaby, v letech 1923–1931 studoval gymnázium v Německém Brodě. Maturoval v roce 1931 a rozhodoval se mezi studiem botaniky a teologie. Rozhodl se pro teologickou fakultu a nastoupil do semináře v Hradci Králové.\nV roce 1934 se stal členem řádu premonstrátů a v roce 1937 byl vysvěcen na kněze. Po vysvěcení pracoval jako zahradník a knihovník Želivského kláštera. Jeho původním záměrem bylo pokračovat ve studiu teologickým licenciátem, navštívit kláštery v zahraničí a zdokonalit francouzštinu; ten však přerušila válka. Po složení pedagogických zkoušek vyučoval od roku 1942 na gymnáziu v Humpolci latinu, filozofii, dějepis a náboženství, mezi jeho žáky patřil i Jan Zábrana. Po celou válku byl zároveň ve volném čase angažován jako režisér ochotnického divadla pod záštitou Orla, neboť jeho snahou bylo vytvořit z kláštera otevřené místo.\n\nPo válce zastupoval opata Vavrouška, který již uvažoval odejít na odpočinek. Zúčastnil se proto místo opata v roce 1947 setkání generální kapituly řádu v Římě. Po návratu z Říma byl 7. ledna 1948 ve věku 36 let zvolen klášterní komunitou opatem Želivského kláštera. Protože se mniši obávali vměšování komunistů do voleb, porušili tehdy platný předpis z dob Rakouska-Uherska, který nařizoval volbu ohlásit a umožnit přítomnost zástupce státu. Nahlásili až výsledek volby, což jim nikdo nerozporoval, a opat Tajovský kuriózně dostal blahopřejný dopis od Klementa Gottwalda.\n\nOvšem již 24. února 1948 byl Tajovský označen ten den založeným akčním výborem v Humpolci za „nepřítele lidu“, a to v pořadí na druhém místě po Jiřině Zábranové (matce Jana Zábrany). Následně mu bylo zakázáno vyučovat na gymnáziu. Po události číhošťského zázraku navštívil Tajovský v lednu 1950 faráře Josefa Toufara, aby věc prověřil a informoval biskupa. Dne 30. ledna 1950, dva dny po zatčení Josefa Toufara, byl Tajovský zatčen v klášteře, který byl poté obsazen příslušníky StB, kteří do něj podstrčili zbraně.\n\nPo dvou týdnech vyšetřovací vazby byl Tajovský odsouzen v dubnu 1950 ve vykonstruovaném procesu Machalka a spol. za „velezradu, vyzvědačství a organizování ozbrojeného převratu“.\n\nSpolečně s ním byli Ivan Mastiliak (redemptorista), Augustin Machalka (premonstrát), František Šilhan (provinciál Jezuitů), Silvestr Braito (dominikán), Adolf Kajpr (jezuita), František Mikulášek (jezuita), Jan Blesík (redemptorista), Jan Evangelista Urban (františkán), Stanislav Barták (premonstrát) jedni z prvních obětí represí komunistických orgánů spojených s justicí vůči církvi; jejich prokurátory byli Karel Čížek, Josef Urválek a Ludmila Brožová.\n\nPo procesu dal Rudolf Slánský pokyn k započetí celostátní Akce K, která měla zlikvidovat kláštery a internovat řeholníky.\n\nTajovský byl odsouzen na 20 let těžkého vězení a byl vězněn na Pankráci, ve Valdicích, Mírově a Leopoldově. V žaláři strávil 11 a půl roku, v roce 1960 byl propuštěn na amnestii. Po propuštění vzpomínal na věznění takto: \"„Nesmělo se na vycházky, nesměli jsme nic číst ani psát, každý byl úplně sám. Celý den se neustále muselo chodit po cele a sednout nám dovolili jen k jídlu. Brzy z toho měl člověk strašně oteklé nohy. Postupem času se ale dalo podle bachařových kroků vysledovat, kdy se přibližuje a kdy se naopak vzdaluje, a tak jsem si mohl aspoň na chvilku sednout.“\"\n\nPo propuštění žil Tajovský v Havlíčkově Brodě, celých 21 let byl neustále sledován státní bezpečností. Nesměl vykonávat kněžské povolání ani žádnou veřejnou funkci, až do penze mohl pracovat jen jako lesní dělník, topič, archivář. V roce 1968 získal krátce státní souhlas a mohl působit jako pomocný duchovní v Želivě. Stal se okresním předsedou K231, a proto opět přišel o možnost duchovní služby. V roce 1971 odešel do invalidního důchodu.\n\nV roce 1993 se vrátil se svou komunitou do Želivského kláštera, kde doposud sídlila psychiatrická léčebna. Započaly také rekonstrukce zanedbaného komplexu.\n\nRoku 1993 obdržel čestný doktorát teologie na řádové univerzitě St. Norbert College v De Pere v USA, roku 1996 byl opatu Tajovskému za jeho celoživotní postoje udělen řád Tomáše Garrigua Masaryka. V prosinci 1999 ve svém domovském Želivském klášteře umírá.\n\nPremonstráti v Želivě zasvětili opatovi Tajovskému celý rok 2012, kdy si připomínali sté výročí Tajovského narození. Připravili mj. výstavu z jeho pozůstalosti a konferenci, byl mu věnován letní festival Musica Figurata a každoroční vzpomínková mše na vězněné kněze a řeholníky na Želivě.\n\n"}
{"id": "259043", "url": "https://cs.wikipedia.org/wiki?curid=259043", "title": "Jaroslav Veis", "text": "Jaroslav Veis\n\nJaroslav Veis (* 19. dubna 1946, Praha) je český spisovatel (především vědeckofantastických povídek), publicista, novinář, redaktor a překladatel z angličtiny.\n\nJaroslav Veis se narodil roku 1946 v Praze. Po maturitě roku 1963 začal pracovat v nakladatelství Svoboda. Roku 1964 se přihlásil ke studiu žurnalistiky na \"Institutu osvěty a novinářství\", resp. \"Fakultě osvěty a novinářství\", resp. \"Fakultě sociálních věd a publicistiky\" Univerzity Karlovy (v letech 1968–1969 absolvoval studijní pobyt ve Velké Británii), které ukončil roku 1970. Roku 1971 se oženil s novinářkou a rovněž překladatelkou z angličtiny Veronikou Maxovou, se kterou má dva syny.\n\nOd roku 1970 do roku 1972 pracoval Jaroslav Veis jako odborný asistent v Ústavu světové ekonomiky Československé akademie věd. Roku 1973 nastoupil jako redaktor do časopisu \"Sedmička pionýrů\" a začal se zabývat popularizací vědy a techniky a psaním vědeckfantastických povídek. Své populárně vědecké články vydával v celé řadě periodik a za tuto svou činnost obdržel roku 1976 cenu Československé akademie věd.\n\nSvou práci v \"Sedmičce pionýrů\" ukončil Jaroslav Veis roku 1984, kdy se stal vedoucím redaktorem v nakladatelství Mladá fronta. Od roku 1990 do roku 1993 pak působil v deníku \"Lidové noviny\" (v letech 1991–1992 jako šéfredaktor). Poté odjel na roční stipendium do USA. Po návratu v roce 1994 krátce pracoval ve zpravodajské redakci Rádia Svobodná Evropa v Praze a od roku 1995 začal souběžně pracovat v redakci vědeckého časopisu \"KMIT\" (Komunikace-Média-Informace-Technologie) a v Centru nezávislé žurnalistiky. V roce 1995 získal Cenu ČSAV.. Roku 1996 se stal členem Centra mediálních studií Fakulty sociálních věd Univerzity Karlovy a komentátorem týdeníku \"Týden\". Od roku 1997 působí jako poradce předsedy a nyní místopředsedy Senátu Parlamentu České republiky Petra Pitharta.\n\nKromě své činnosti literární a popularizační se Jaroslav Veis také podílel na vzniku českého sci-fi fandomu. Sci-fi tvorbou se zabýval i teoreticky, je autorem celé řady překladů a rovněž editorem několika antologií vědeckofantastických povídek. Roku 1985 byl v čtenářské anketě vyhlášen třetím nejpopulárnějším autorem sci-fi posledních čtyřiceti let (první místo zaujal Ludvík Souček, druhé Josef Nesvadba). V roce 1987 získal na Parconu cenu Ludvík za knihu Moře času.\nPo roce 1989 se zřejmě Veisova pracovní zaneprázdněnost podepsala na jeho tvůrčí činnosti a Jaroslav Veis se poněkud vzdálil z aktuálního sci-fi dění.\n\nNa přelomu 80. a 90. let byl autorem populárního návrhu řešení dvou kontroverzních a vlekoucích se staveb socialismu, Strahovského tunelu a Žižkovské televizní věže. Ve fejetonu pro obnovené Lidové noviny navrhl žižkovskou věž podříznout a poté její tubus strčit do tunelu. Po letech bylo autorství této myšlenky přisuzováno Ludvíku Vaculíkovi.\n\n\nPro děti napsal Jaroslav Veis dva pohádkové příběhy s vědeckofantastickými a populárněvědeckými motivy:\n\n\n\n\n\n"}
{"id": "259044", "url": "https://cs.wikipedia.org/wiki?curid=259044", "title": "Michail Ivanovič Glinka", "text": "Michail Ivanovič Glinka\n\nMichail Ivanovič Glinka (; Novospasskoje – Berlín) byl první ruský skladatel, který získal široké uznání v rodné zemi, a osobnost, jež je považována za otce ruské klasické hudby. Reprezentativním dílem, které ho proslavilo na velkém území světa, je především \"Kamarinskaja\", orchestrální dílo založené na lidových melodiích, opera \"Život za cara\" (1836) a další opera \"Ruslan a Ludmila\" z roku 1842.\n\nDílo Michaila Ivanoviče Glinky mělo vliv na několik celosvětově známých skladatelů i na populární Ruskou pětku, jejíž pět členů pod vedením Milije Balakireva věnovalo svou pozornost zvláště Glinkovi jako skladateli, který komponoval ruský druh klasické hudby.\n\nMichail Ivanovič Glinka se narodil ve vesnici Novospasskoje nedaleko řeky Desny v ruském Smolensku. Jeho otcem byl bohatý vysloužilý armádní kapitán, který žil v rodině se silnou vazbou pro služby pro cara. I v této rozsáhlé rodině se několik jejích členů věnovalo umění (zvláště hudbě a literatuře). Jako malé dítě trávil hodně času se svou babičkou, která ho vychovávala, ale také dosti rozmazlovala a neustále krmila různými sladkostmi a oblékala jej do luxusních kožešin. To se mu později stalo osudným, zejména co se týče jeho zdraví. Často navštěvoval lékaře a vícekrát se stál obětí šarlatánů. V raných letech moc hudby neslyšel. Často jen slýchával zvuky odbíjejících zvonů na vesnickém kostele a rád poslouchával lidové písně kočujících pěveckých sborů. Zvuky zvonů však nebyly na poslech nijak přívětivé pro své naladění na nelibozvučný akord, a právě to bylo příčinou přivyknutí jeho sluchu na pronikavou harmonii.\n\nPo smrti babičky se přiklonil spíše ke strýci, který bydlel přibližně 10 km daleko a hrál v orchestru díla Haydna, Mozarta a Beethovena. U strýčkova orchestru trávil Glinka mnoho volného času. V deseti letech přišel další hudební zážitek, když slyšel hrát finského skladatele Bernharda Crusella na klarinet, což ho velice ovlivnilo a zanechalo to v něm hluboký dojem. Později si do svého deníku zapsal větu „hudba je má duše“, která připomíná jeho hudební zážitky z dětství. Včetně předmětů jako ruština, němčina, francouzština a geografie také začal brát hodiny klavíru a houslí.\n\nVe 13 letech byl poslán do Petrohradu ke studiu na škole pro děti ze šlechtických rodin. Zde se naučil mluvit latinsky, anglicky a persky, studoval matematiku a zoologii a značně si rozšířil hudební znalosti. Krátce studoval hru na klavír u anglického skladatele Johna Fielda, který v té době pobýval v Petrohradě. Následně ho hře na klavíru učil Karl Mayer a asi od této doby začal skládat svá první díla.\n\nPo ukončení školy po něm otec požadoval připojení k ministerstvu zahraničí a následně byl jmenován pomocným sekretářem ministerstva dopravy. Práce byla nenáročná, měl mnoho času na komponování. Začal navštěvovat hudební akce a zasedání. V této době složil Glinka velké množství hudby, především melancholické románky, které ohromovaly bohaté publikum. Ale jeho vrcholné a nejzajímavější dílo se datuje právě od tohoto období.\n\nV roce 1830 se na doporučení lékaře rozhodl cestovat do Itálie spolu s hudebním umělcem Ivanovem. Cesta probíhala klidně, projížděli přes Německo, Švýcarsko a na nějaký čas se usadili v Miláně. Zde začal brát hudební lekce na konzervatoři u Francesca Basiliho, ačkoli se snažil upravit svůj kontrapunkt, který shledal Basili jako nevhodný. Ačkoli strávil v Itálii jen tři roky, setkal se zde s několika slavnými osobnostmi včetně Mendelssohna a Berlioze, což u něj zanedlouho vyvolalo velkou lásku k Itálii. I přesto si však uvědomil, že se mu po své vlasti, hlavně hudbě v Rusku neuvěřitelně stýská a tak se nakonec rozhodl vrátit do Ruska s těžkým cílem obohatit ruskou hudbu tak, jako Donizetti a Bellini italskou.\n\nNa zpáteční cestě přejížděli přes Alpy a na krátký čas se Glinka usadil ve Vídni, kde uslyšel i hudbu Franze nebo Strausse, což ho znovu velice upoutalo. Na pět měsíců se usadil i v Berlíně, kde studoval skladbu pod vedením Siegfrieda Dehna. V tomto období vytvořil nedokončenou Symfonii na ruské téma a i dílo \"Capriccio\" přetvořil na téma ruské hudby.\n\nKdyž se však dozvěděl o smrti svého otce, opustil v roce 1836 Berlín a vrátil se do své rodné vesnice Novospasskoje.\n\nV době, kdy žil v Berlíně se zde zamiloval do krásné zpěvačky (pro kterou složil i Šest studií pro kontraalt). Dokonce si vymyslel plán, jak se k ní dostat, ale papírování kolem něj mu nakonec nedovolilo tento plán uskutečnit a raději setrval v Petrohradě. Zde se setkal se svou matkou, kterou už hodně dlouho neviděl, ale setkal se i se známou Marií Petrovnou Ivanovnou, s kterou se krátce po jejich seznámení vzali. Toto manželství nebylo příliš šťastné a také nemělo dlouhého trvání. V tomto období také zkomponoval dnes zřejmě nejznámější dílo: \"Život pro cara\" (rus. Жизнь за царя) z roku 1836. Poté, co se rozvedli, Marie se znovu zakrátko vdala a Glinka se nastěhoval ke své matce. Později se k nim přistěhovala i jeho sestra (Shestakov).\n\n\"Život pro cara\" je Glinkova první velká opera, která jej uvedla do povědomí mnoha ruských skladatelů své doby. Dílo se původně jmenovalo \"Ivan Susanin\", ale sám Glinka ho později přejmenoval. Děj se odehrává v období kolem roku 1612, kdy mladý ruský rolník Ivan Susanin obětuje svůj život pro cara před zachráněním skupiny záškodnických Poláků. Sám car sledoval pracovní pokrok a později dokonce požádal pozměnění titulu. Toto dílo sklidilo velký úspěch už při premiéře, která se konala 9. prosince 1836 pod vedením Catterio Cavose, který napsal operu ve stejném stylu ve své rodné Itálii. Ačkoli je tato opera spíše italská než ruská, dokázal její autor velmi dobře zacházet s recitáty, čímž se z opery stává nádherné dílo, které inspirovalo orchestrální práce několika předních ruských skladatelů pozdější doby. Sám car ho za toto dílo odměnil honosným prstenem, který měl cenu minimálně 4000 rublů.\n\nV roce 1837 přijal Glinka místo instruktora Carského kostelního sboru, s ročním platem 25000 rublů a s ubytováním. V roce 1838 se na carův příkaz vydal na Ukrajinu s cílem nalézt nové hlasy pro pěvecký sbor. Za 19 nováčků, které Glinka sehnal, získal od cara 1500 rublů.\n\nBrzy poté začal s komponováním své druhé opery: \"Ruslan a Ludmila\". Proti tomuto dílu však bylo uspořádáno spiknutí básníkem Konstantinem Bakhturinem a nevelkou skupinkou jiných hudebníků, což mělo za následek dramatický zmatek a to i přesto, že byl Bakhturin v té době těžkým alkoholikem. Kvalita této opery je vyšší než již zmiňovaná opera \"Život pro cara\". Kouzlo v tomto díle spočívá v autorově umění zapojit do opery lidové písně a melodie a to dokonce i orientální, čímž se stává tato práce ve své době jedinečná. Je pravda, že je zde cítit znovu vliv Itálie na autora, ale tato opera je rozhodně více ruská, než předchozí. Když 9. prosince 1842 vytvořil tuto operu, setkávala se nejprve s chladným přijetím, ačkoli se stala následně velice populární.\n\nPo velice slabém příjmu z opery \"Ruslan a Ludmila\" procházel Glinka neúspěšným obdobím. Jedinou jeho útěchou bylo cestování do Paříže či Španělska. V Paříži o něm Hector Berlioz napsal vnímavý článek a řídil i několik jeho oper uváděných ve Francii. Glinka Berlioze velice obdivoval a nechal se jím inspirovat ve svých \"Fantaziích pro orchestr\".\n\nDalší cesta do Paříže následovala v roce 1852, kdy ve Francii strávil dva roky, které byly klidné a on sám rád a často navštěvoval zoologické nebo botanické zahrady. Odsud se později odstěhoval do Berlína, kde po pěti měsících zemřel.\n\nPo jeho smrti se staly jeho dvě opery zdrojem tvrdých debat v hudebním tisku, obzvláště mezi Vladimirem Stasovem a jeho někdejším přítelem Alexandrem Serovem.\n\nV Rusku se několik jeho orchestrálních děl stalo jak oblíbenou součástí koncertních programů tak předmětem nahrávek. Včetně jeho známých předeher k operám (zvláště brilantně aktivní předehra k opeře \"Ruslan a Ludmila\") se staly populárními i jeho orchestrální práce zahrnující především symfonickou báseň \"Karaminskaja\" (1848) založené na ruských lidových melodiích a dvou španělských pracích: \"Noc v Madridu\" (1848, 1851) a \"Jota Aragonesa\" (1845).\n\nSložil také několik desítek písní, mnoho klavírních skladeb a v menší míře skládal také i komorní hudbu (např. \"Patetické trio pro klarinet, fagot a klavír\").\n\nJednou z menších prací, která si získala v posledních desetiletích pozornost, byla jeho „vlastenecká píseň“, pravděpodobně napsaná pro soutěž o státní hymnu z roku 1833. Úspěch si získala ale po několika desetiletích, kdy byla přijata jako národní hymna ruské federace během let 1990 až 2000.\n\nJeho podíl na ruské hudbě lze vnímat v souvislosti s ruskou hudbou té doby, v níž byl silný příklon k hudbě západních skladatelů. Glinka ovlivnil ruskou hudbu 19. století neuvěřitelným způsobem, o čemž svědčí přezdívka „otec ruské klasické hudby“. Významně se na jeho operách odrazil vliv Itálie, kterou si Glinka zamiloval, a který je znatelný především v opeře \"Život pro cara\". Jeho úspěch spočívá v tom, že nechal svůj ruský charakter prostoupit západním kompozičním stylem, čímž vytvořil novou a důležitou předlohu pro budoucí ruské skladatele.\n\nNa jeho počest po něm byly pojmenovány i tři ruské konzervatoře:\n\n\n\n\n\n\n\n"}
{"id": "259047", "url": "https://cs.wikipedia.org/wiki?curid=259047", "title": "Neapolské království", "text": "Neapolské království\n\nNeapolské království (latinsky \"Regnum Neapolitanum\"; italsky \"Regno di Napoli\") bylo historickým státním útvarem na jihu Apeninského poloostrova v letech 1282–1816.\n\nPo celou dobu své existence bylo toto království předmětem bojů mezi Francií a Aragonskem resp.\nŠpanělskem, jejichž dynastie se střídavě ujímaly vlády nad jihem Itálie. Ve středověku patřilo toto království k nejbohatším státům Evropy. Jeho nástupnickým státem se stalo Království obojí Sicílie (1816-1861). V roce 1861 byl tento stát začleněn do sjednoceného Italského království.\n\nDo roku 1282 náleželo území okolo města Neapole k Sicilskému království, vzniklému v roce 1130 za vlády normanské dynastie Hautevillů. Za vlády anjouovské dynastie došlo v roce 1282 na ostrově Sicílie k povstání, zvanému „sicilské nešpory“. Příčinou byl daňový útlak vlády krále, který se neustále pokoušel o další expanzivní politiku, mimo jiné na území obnovené Byzantské říše. Povstání, podpořené financemi byzantského císaře Michala VIII., bylo úspěšné pouze částečně. Království se totiž rozdělilo na dvě části – ostrovní a pevninskou. Zatímco na sicilský trůn usedl aragonský král Petr III., Anjouovcům zůstala část pevninská.\n\nV roce 1442 získal od krále Reného z Anjou (posledního kapetovského krále Neapole) vládu v neapolském království aragonský (a sicilský) král z trastamarské dynastie Alfons V. (zde jako Alfons I. Neapolský), který byl jedním z kandidátů po Reného smrti. Tím byla na krátkou dobu opět spojena pod vládu jednoho panovníka území sicilského (ostrovního) a pevninského neapolského království. V době také patřily aragonské koruně všechna tři (jiho)italská království – Sicilské, Sardinské i Neapolské. Tento stav ale nevydržel dlouho, jelikož Alfons V. oddělil nárok na Neapolsko pro svého druhorozeného syna Ferdinanda I. Ferranteho, který se po jeho smrti v roce 1458 stal králem. Linie založená Ferdinandem I. vládla Neapolsku až do roku 1500, kdy království obsadil francouzský král Ludvík XII., který ho ale již v roce 1504 musel podstoupit aragonskému králi Ferdinandovi II. (zde jako Ferdinand III. Neapolský) když předchozí král Fridrich I. z neapolské linie zemřel. Tak se opět a nyní již trvale dostalo Neapolské království do svazku zemí Aragonské koruny resp. po smrti Ferdinanda II. do panství španělských králů, kde vydrželo až do válek o španělské dědictví.\n\nTyto války, během kterých proti sobě bojovali Bourbon Filip z Anjou podporovaný Francií a habsburská dynastie a jejich spojenci, vznikly po smrti Karla II., posledního španělského (a také sicilského, neapolského a sardinského) krále z rodu Habsburků. Oběma stranám šlo o to obsadit uprázdněný trůn, jelikož Karel nezanechal dědice. Dědičkou všech zemí španělského impéria se tak stala jeho sestra Marie Tereza resp. její vnuk Filip z Anjou, který se španělským králem nakonec stal jako Filip V. Španělský. Jeho protivník, rakouský Habsburk Karel VI., ale získal na odškodněnou tehdejší Španělské Nizozemí, Neapolsko, Milánsko a Sardínii (roku 1720 vyměněna se Savojskem za Sicílii – takže na 15 let byly Sicílie a Neapolsko opět ovládány společně).\n\nSoučástí Habsburské říše bylo království jen 22 let. Karel VI. o ně společně se Sicilským královstvím přišel už v roce 1735 během válek o polské dědictví. Během nich totiž obě jihoitalská království dobyl s otcovou pomocí třetí syn španělského krále Filipa V., parmský vévoda z rodu Bourbonů, Karel Bourbonský (budoucí španělský král Karel III.) a stal se tak neapolským králem Karlem VII. (a zároveň sicilským jako Karel VI., navíc byl po otci legitimnějším panovníkem než Habsburk Karel VI.). Neapolsko-sicilským králem byl Karel VII. (VI.) až do roku 1759, kdy se po smrti nevlastního bratra Ferdinanda VI. stal španělským králem jako Karel III. Neapolské a Sicilské království tedy přenechal svému třetímu, tehdy osmiletému synovi, který vládl jako Ferdinand IV. (sicilský král jako Ferdinand III.) Ten také založil neapolsko-sicilskou větev Bourbonů, která vládla oběma královstvím (s přestávkou za vlády Napoleona) až do roku 1860.\n\nFerdinand IV. Neapolský (a III. Sicilský) ale neudržel své království po nástupu Napoleona a jeho invazi do Itálie a tak byla v roce 1799 na území neapolského království ustavena tzv. Parthenopská republika, která však neodolala invazi Ferdinandových sil ze Sicílie v tomtéž roce. Roku 1806 ale Napoleon trvale neapolské království obsadil a Ferdinand se opět stáhl na Sicílii (tj. na 9 let nebyly Sicílie a jih Itálie součástí jednoho státu). Vzápětí učinil Napoleon králem Neapolska svého bratra Josefa, který vládl až do roku 1808, kdy byl jmenován králem španělským a na neapolském trůnu ho nahradil švagr Joachim Murat. Murat se snažil Ferdinandovu Sicílii dobýt, ale ta byla chráněna Brity; naopak, ani Brity podporovaný Ferdinand nebyl s to nějak podstatně ohrozit francouzskou vládu nad Neapolskem.\n\nPrvní Napoleonův pád (1814) ještě J. Murat dokázal politicky přežít, když se dohodl s Rakouskem, že ho na trůnu ponechá. Nicméně, jeho vratká pozice ho přiměla znovu se připojit k Napoleonovi po jeho útěku z Elby (1815). Zahájil Neapolskou válku proti Rakousku, ale v operacích v severní Itálii neuspěl a byl nakonec poražen. Ani poslední zoufalý pokus o znovudobytí země po návratu z exilu mu nevyšel.\n\nVídeňský kongres rozhodl o navrácení Neapolského království zpět do rukou Ferdinanda IV. Ten o rok později formálně spojil obě království do jediného útvaru, který dostal jméno Království obojí Sicílie (jelikož oba původní státní útvary se nazývaly královstvím sicilským).\n\n"}
{"id": "259050", "url": "https://cs.wikipedia.org/wiki?curid=259050", "title": "Premiéra", "text": "Premiéra\n\nPremiéra (z francouzského \"\" – první) je obecně „první provedení“. To se týká divadelních her, filmů, televizní tvorby, oper, symfonií, baletů, muzikálů atd. Premiéry divadelních, filmových, hudebních a dalších kulturních představení se mohou stát významnými a extravagantními událostmi, přitahujícími značné množství prominentů a pozornost masmédií.\n\nMezi typické součásti premiér patří promenáda na červeném koberci. Filmových premiér se zpravidla účastní hlavní herci či jiní významní členové štábu.\n\n\"Světovou premiérou\" se rozumí vůbec první premiéra nějakého díla, které se později v dalších provedeních, popř. na jiných místech dočká dalších premiér.\n"}
{"id": "259052", "url": "https://cs.wikipedia.org/wiki?curid=259052", "title": "Appenzellské Alpy", "text": "Appenzellské Alpy\n\nAppenzellské Alpy (také Sankt Gallenské Alpy či Svatohavelské Alpy) (německy \"Appenzeller Alpen\") jsou vápencové pohoří ležící ve švýcarských kantonech Sankt Gallen, Appenzell Ausserrhoden a Appenzell Innerrhoden na severu země. Štíty v tomto pohoří dosahují výšek jen málo převyšujících 2000 m, avšak některé z nich bývají ostře tvarované. Krajina Appenzellu je velmi málo dotčená turistickým ruchem a její charakter je zemědělský. Pochází odsud slavný tvrdý sýr Appenzeller a Appenzellský salašnický pes.\n\nAppenzellské Alpy zaujímají plochu 2100 km² a nalezneme je v prostoru mezi Wallenským jezerem na jihu a Bodamským jezerem na severu. Geograficky je řadíme do Západních Alp. Řeka Rýn vytváří na východní straně pohoří hranice mezi Východními a Západními Alpami.\n\nGeologicky se pohoří řadí mezi klasické představitele příkrovové (helvetské) stavby Alp. Dominantním prvkem je zde vápenec.\n\nAppenzellské Alpy se dělí na několik menších skupin. Nejvýznamnějším masivem je jistě nejvyšší Alpstein, kde se nachází také nejvyšší vrchol Säntis. Zde se právě objevují masivní, divoce tvarované vrcholy, hluboká a dlouhá údolí. Na toto vysoké horstvo navazuje divoce rozervaný hřeben Churfirsten (Gross Fulfirst, 2384 m), který svým tvarem ostré pily dominuje severním břehům Walleského jezera. Další celky nacházející se na západě pohoří jsou již nižší a méně významné. Mezi tyto patří např. Speergebeit (Speer, 1950 m), Tössberge (Tweralpspitz, 1332 m). Na samém jihu Appenzellských Alp leží plošně malá, ale vysoká skupina Alvier (Alvier, 2343 m).\n\nV Appenzellských Alpách najdeme na 100 vrcholů vyšších než 2000 m. Z nejvyššího vrcholu Säntis je rozhled do šesti zemí.\n\nNa jihu Appenzellských Alp leží ve výšce 419 m fjordovité Wallenské jezero (Wallensee) nad kterým se vypíná masiv Churfirsten. Pohoří je plné terénních vrás a zlomů, četné jsou zde i jeskyně. V menším množství zde nalezneme jezírka a vodopády. V Appenzellských Alpách se nacházejí tři významnější horská jezera: Seealpsee (1141 m) leží mezi severním a centrálním hřebenem masivu Alpstein. Dalšími plesy jsou Samtisersee (1209 m) a Falensee (1452 m) ležící mezi jižním a centrálním hřebenem Alpsteinu. Jezero Voralpsee (1123 m) se nachází přímo v údolí Rýna mezi masivy Churfirsten a Alvier.\n\nAppenzellské Alpy nedosahují takové výšky, aby se zde udržely ledovce. Přesto se v masivu Alpstein, pod vrcholem Säntis, objevují dvě významná celoroční firnoviska. Nazývají se Modrý sníh a Velký sníh. Modrý sníh leží na severovýchodním svahu vrcholu a Velký sníh na jihovýchodní straně. Oteplování klimatu však působí na tato firnoviska velmi silně.\n\nRegion Appenzellu nabízí možnosti jak pro letní, tak zimní turistiku, horolezectví a lyžařské sporty. Na vrchol Säntis vede kabinová lanovka a na vrcholu je postaven vysílač, komplex budov, restaurací a meteorologická stanice. Lanová dráha vede také na vrchol Hinterugg (2306 m) v masivu Churfirsten, kde se v zimě lyžuje. Pohořím prochází dálková cesta \"Sankt Galler Wanderwege\" rozdělená na pět částí. Její celková délka činí 115 km a přechod vyžaduje 32 hodin. Nejvýznamnějším zimním střediskem oblasti je Wildhaus (1075 m). Oblast vrcholu Chaserugg v sobě zaujímá celkem 60 km upravených sjezdových tratí. Oblíbené je zde také běžecké lyžování.\n\n"}
{"id": "259053", "url": "https://cs.wikipedia.org/wiki?curid=259053", "title": "Ján Smrek", "text": "Ján Smrek\n\nJán Smrek, vlastním jménem Ján Čietek, pseudonymy Ilia Volžanin, Ilja Volžanin, Ján Čietek-Smrek, Janko Smrek, Larix a další ( 16. prosince 1898, Zemianske Lieskové, část obce Melčice-Lieskové – 8. prosince 1982, Bratislava) byl slovenský básník, spisovatel, redaktor, publicista, vydavatel a organizátor kulturního života.\n\nNarodil se v rodině malorolníka a vzdělání získal v lidové škole v Kochanovcích. Po smrti svého otce (v roce 1907) se stal chovancem evangelického sirotčince v Modře. V letech 1913-1917 se vyučil obchodním příručím a ve vzdělání pokračoval až po první světové válce, když v letech 1919-1921 studoval v modranském učitelském ústavu a v letech 1921-1924 na Evangelické bohoslovecké fakultě v Bratislavě, studium však nedokončil, protože ho naplno zaujala práce novináře. Krátce pracoval na Dolné zemi a u Makovických v Ružomberoku, v roce 1917 pracoval také v obchodě u Fedora Houdka. V letech 1917-1918 se dostal jako voják rakousko-uherské armády na palestinskou frontu, kde vážně onemocněl, dostal malárii.\n\nPozději působil v roce 1924 jako novinář v redakci Slovenského denníku a v letech 1925-1929 byl redaktorem Národních novin v Martině. V letech 1925-1938 redigoval v pražském Mazáčově nakladatelství Edici mladých slovenských autorů (EMSA). Kvůli této práci se také v roce 1930 přestěhoval do Prahy, kde později začal vydávat literární časopis Elán, který vycházel až do poválečných dob. Na začátku druhé světové války se však vrátil zpět na Slovensko, kde se usadil v Bratislavě a časopis Elán se stal časopisem Spolku slovenských spisovatelů. V době války založil Komorní knihovnu Elánu, kterou vedl i po jejím převzetí nakladatelstvím Slovenský spisovatel v roce 1950, ale v letech 1945-1948 pracoval jako přednosta kulturního odboru na Pověřenictvu informací.\n\nPo roce 1948 jako básník upadl do nemilosti, měl zakázáno psát, jeho díla procházela cenzurou, a tak se více věnoval překladům.\n\nZemřel 8. prosince 1982 v Bratislavě. Pochovaný je v Martině na slovenském národním hřbitově. Vděční rodáci mu odhalili v roce 1988 při příležitosti jeho nedožitých 90. narozenin na budově Obecního úřadu v Melčicích-Lieskovém pamětní desku. Jejím autorem je akademický sochař Igor Mosný z Trenčína. Při příležitosti 100. výročí narození Jána Smreka v srpnu 1998, kdy na jeho počest probíhal v Bratislavě Světový kongres básníků, mu byl odhalen památník v nově vybudovaném parku v Melčicích-Lieskovém. Tehdy byla poprvé udělena mezinárodní Cena Jána Smreka, a to švédskému básníku Tomasi Tranströmerovi, který se měl o 13 let později stát laureátem Nobelovy ceny za literaturu. Od r. 2000 byly Cenou Jána Smreka ocenění přední světoví básníci, např. G. Ajgi, R. Kunze, F. Mayröckerová, M. Matevski, včetně českých básníků L. Kundery, J. Štroblové a J. Žáčka.\n\nJeho první literární pokusy vznikly v době středoškolských studií v roce 1916, kdy začal posílat svoje díla do Slovenského denníku a později také do Národních novin v Martině. Zde publikoval první polemiky, zprávy a publicistické články. Svoje básně zveřejňoval také v časopisech Živena, Slovenské pohľady, Zlatá Praha, Lidové noviny, Evanjelický posol spod Tatier, Tvorba T, Cirkevné listy a jiné.\n\nSvojí tvorbou se řadí mezi nejvýznamnější osobnosti slovenské literární tvorby v 20. století. Jeho básnická tvorba se vyznačuje jednoduchostí a melodičností a ve svých dílech vyjadřuje zejména lásku k člověku a životní optimismus. Středobodem jeho pozornosti byla často i žena jako symbol mládí, krásy a základní hodnoty života. Ve svých básních definoval zásady své poetiky. Posláním poezie je podle něj nutnost vyvolávat zejména pocity krásna a harmonie, přičemž prosazoval názor, že báseň má být citová a muzikální.\n\nSpolupracoval se slovenským hudebním skladatelem Jánem Cikkerem na libretu opery\nBeg Bajazid a je také spolutvůrcem libreta opery \"Mr. Scrooge (Tiene) \". Mezi spolupracovníky - hudebními skladateli byl i Frico Kafenda, který složil na básníkova slova cyklus třech písní: \"Listy\", \"Okouzlení\" a \"Píseň\". Ke Smrekově poezii si našel cestu i hudební skladatel Eugen Suchoň. Kromě jiných skladeb zkomponoval na slova Jána Smreka k 50. výročí Pěveckého sboru slovenských učitelů skladbu \"Slovenská píseň pro mužský sbor\". Jeho poezie posloužila také Andrejovi Očenášovi, Otovi Ferenczymu a Alfrédu Zemanovskému.\n\nKromě vlastní tvorby se věnoval (zejména po roce 1948) překladům z :\n\nDne 31. srpna 1940 podepsal v Tatranské Lomnici manifest, ve kterém je důrazně kritizováno tehdejší slovenské politické vedení loutkového Slovenského štátu (Jozef Tiso) za umírněnost v napodobování nacistického Německa.\n\nCitace: \"Národný socializmus je sústava, ktorá najlepšie vyhovuje potrebám slovenského života, lebo umožňuje plné rozriešenie všetkých problémov politických, hospodárskych a kultúrnych.\"\n\n\n\n\n\n\n\n\n"}
{"id": "259060", "url": "https://cs.wikipedia.org/wiki?curid=259060", "title": "Smolenský metromost", "text": "Smolenský metromost\n\nSmolenský metromost ( \"\") se nachází v Moskvě, východně od centra. Překonává řeku Moskvu, jde o historicky první most podzemní dráhy v ruské metropoli. První vlaky s cestujícími přes něj přejely 20. května 1937.\n\n150 m dlouhý most je obloukový, jeho konstrukce je ocelová, ze snýtovaných částí. Je součástí jednoho z nejstarších úseků metra; vedla tudy nejprve západní větev první linky (Sokolničeskaja) a po reorganizaci pak i linka třetí (Arbatsko-Pokrovskaja). V letech 1953 až 1958 nebyl v provozu, stejně jako celý navazující úsek metra, vzhledem k přeložení původní linky do hluboce založeného raženého úseku (prochází pod řekou v tunelu). Nakonec se ale začalo jezdit i na trati starší, která byla označena jako další linka (v pořadí nakonec čtvrtá) – Filjovskaja. Od roku 1958 zůstal stav nezměněn.\n\nMost je součástí mezistaničního úseku Kijevskaja – Smolenskaja (podle druhé uvedené má taky stavba svůj název). Autory celého projektu jsou inženýři N. Polikarpov, P. Antonov (konstrukce) a bratři architekti K. a J. Jakovlevovi (architektonické ztvárnění). Před samotnou stavbou se vybíralo z celkem několika návrhů; finální patřil k těm nejskromnějším. Smolenský metromost má jen jediný ozdobný znak, kterým je symbol metra položený přes symbolický srp a kladivo, umístěný na obou stranách v prostřední části mostní klenby. Vybudován byl za 14 měsíců a 7 dní, především díky velké mobilizaci pracovních sil.\n\n"}
{"id": "259062", "url": "https://cs.wikipedia.org/wiki?curid=259062", "title": "Eugen Suchoň", "text": "Eugen Suchoň\n\nEugen Suchoň (25. září 1908, Pezinok, Uhersko – 5. srpna 1993, Bratislava, Slovensko) byl slovenský hudební skladatel, pedagog a teoretik.\nEugen Suchoň položil základy moderní slovenské hudby a je také autorem slovenské národní opery. Ve své tvorbě hojně vycházel ze slovenské lidové melodiky.\n\nZákladní hudební zkušenosti získal v domácím prostředí. V letech 1917–1923 studoval gymnázium a od roku 1920 zároveň Hudební školu v Bratislavě (klavír – Frico Kafenda). Pokračoval v letech 1927–1931 studiem na Hudební a dramatické akademii v Bratislavě (skladba a klavír – Frico Kafenda, dirigování – Josef Vincourek). V období 1931–1933 studoval skladbu na mistrovské škole pražské konzervatoře u Vítězslava Nováka.\n\nOd roku 1933 působil jako profesor teoretických předmětů a od 1948 na Hudební a dramatické akademii v Bratislavě (roku 1941 byla zestátněna a přejmenována na Státní konzervatoř v Bratislavě). V letech 1941–1948 byl profesorem skladby na Státní konzervatoři v Bratislavě a v období 1948–1960 profesorem a vedoucím Katedry hudební výchovy na Vysoké škole pedagogické v Bratislavě. V letech 1963–1974 přednášel hudební vědu a výchovu na Filozofické fakultě Univerzity Komenského.\n\nV roce 1958 byl jmenován národním umělcem. V roce 2008 mu prezident Slovenské republiky Ivan Gašparovič propůjčil státní vyznamenání Řád Ľudovíta Štúra I. třídy, in memoriam. V roce 1981 mu byla udělena Herderova cena\n\n\n\n\n\n\n\n\n\n\n"}
{"id": "259065", "url": "https://cs.wikipedia.org/wiki?curid=259065", "title": "Milan Princ", "text": "Milan Princ\n\nMilan Princ (* 1. června 1958 v Písku) je autor hudebních textů a básniček.\n\nJe znám především svými texty pro Romana Dragouna (alba Samota 2016, \"Piano\" 2012, \"Otlučená srdce\" 2009, \"Slunci blíž\" 2000, \"Stín mý krve\" 1995), skupiny Futurum, T4 (album \"Pár tónů a slov\" 2005), Primátor Dittrich. Dále psal také pro Anetu Langerovou, Vlastu Horvátha, Oldu Krejčovese, Helenu Vondráčkovou, Michala Kubelku, Žalmana či skupiny Primátor Dittrich, Harlem, Bílá nemoc, Šutr, Dormozvon, Terezu Černochovou (jednu skladbu na albu Škrábnutí, 2015) Model a Metelice. Má vlastní hudební pořad na Rockrádiu \"Devátá s Princem\", kde představuje osobnosti české rockové hudby i mladé nadějné kapely a interprety.\n\nByl členem art-rockové skupiny Primátor Dittrich, která po letech obnovila svou činnost. Na podzim 2011 pracuje na textech pro nové album skupiny T4 a také pro čtvrté sólové album Romana Dragouna. S jihočeským undergroundovým básníkem, malířem, sochařem a výtvarným teoretikem M. Zahrádkou se společně starají o prezentaci opomíjených českých básníků na uměleckých vernisážích za doprovodu předních českých hudebníků (Roman Dragoun). V roce 2013 vydal své autorsko-interpretační album s názvem \"Tabula rasa\", na kterém se podílela celá řada špičkových rockových i jazzových hudebníků: Roman Dragoun, Olda Krejčoves, Tritonus Priest, Bílá nemoc, Primátor Dittrich, Filip Benešovský, Michal Pavlíček, Maťo Ivan, Miloš Meier, Boryš Secký, Radek kašpar, Míra Barabáš, Lešek Semelka, Jan Holeček, Aram Delan a další...\n\nVydal sbírky básní \"Letadla a trumpety\" (1996) a \"K Honzíčkovi cesta\" (2008) a Archanděl a Gabriela (2014). Převážná část jeho básní vycházela v samizdatu mezi léty 1977–1989. 2 V roce 2015 vydal druhé autorské album – Smrti má, za účasti zajímavých hudebníků a interpretů: Roman Dragoun, Olda Krejčoves, Filip Benešovský, Norbi Kovács, Tomáš Kašpar, Martin Vokroj, Míra Nováček, Míla Nedomlel, Pavla Jonsson, Martin Němec, Dáša Součková, Elizabeth Ann Ruzicka, Jiří Wehle, Next Company, Roman Doležal a dalších. Výrazně se také podílel na prvním albu art-rockové skupiny Primátor Dittrich, s názvem Křídla (2015). V březnu 2016 vyšlo čtvrté sólové album Romana Dragouna s názvem Samota, které obsahuje z valné části texty Milana Prince.\n\nV Roce 2018 vydal výbor ze svých hudebních textů s názvem Šedesát a dvě nová alba, opět za účasti výtečných hudebníků s názvy \"Pozdní hodina\" a \"Marion a Damiel\". Tím se jeho dráha textaře uzavírá a stahuje se z veřejného prostoru.\n\nNa pražské Konzervatoři Jaroslava Ježka studoval obor „tvorba textu a scénáře“ u Pavla Kopty, Ladislava Kantora a Jiřího Suchého.Počátkem tisíciletí psal několik let hudební recenze pro Česko - Slovenský, kulturně-politický týdeník \"Mosty\" a také pro hudební měsíčník jazzové a vážné hudby \"Harmonie\".\n\n"}
{"id": "259066", "url": "https://cs.wikipedia.org/wiki?curid=259066", "title": "Pallium", "text": "Pallium\n\nPallium (též počeštěně palium) je insignií užívanou v římskokatolické církvi. Obléká se kolem krku, dva volné konce pak splývají po hrudi a zádech. Vyrábí se z vlny beránků posvěcených papežem na svátek Sv. Anežky Římské, chovaných v římském klášteře Tre Fontane a ostříhaných na Velký pátek. Nová pallia papež světí na svátek sv. Petra a sv. Pavla. Pallium vlastně symbolizuje jehně, které kolem krku nese Dobrý pastýř.\n\nTato insignie přísluší jednak papeži, který ji smí nosit kdekoliv, jednak arcibiskupu-metropolitovi, který je smí nosit pouze v rámci své církevní provincie (tedy na území své arcidiecéze a sufragánních diecézí). Smí tak ale činit až teprve poté, co mu je papež předá či pošle.\n\nJan Pavel II. a Benedikt XVI. učinili v pravidle předávání pallia výjimku, když oba udělili pallium děkanům sboru kardinálů, ačkoliv ti byli pouze titulární biskupové (v případě Jana Pavla II. šlo právě o kardinála Ratzingera, budoucího Benedikta XVI., ten sám pak jako papež pallium udělil kardinálu Sodanovi).\n\nDalší výjimkou je např. trnavský arcibiskup Ján Sokol. Ten byl arcibiskupem bratislavsko-trnavským a metropolitou západoslovenským, když papež Benedikt XVI. rozhodl o reorganizaci církevní správy na Slovensku a rozdělil arcidiecézi na metropolitní arcidiecézi bratislavskou a sufragánní arcidiecézi trnavskou. Arcibiskup Ján Sokol byl jmenován arcibiskupem trnavským a jakožto zvláštní výsadu obdržel právo nosit pallium \"ad personam\".\n\nVýjimkou jsou také biskupové tarbesko-lurdské diecéze, kteří smí na základě buly \"Postquan Sexaginta\" papeže Benedikta XV. nosit pallium na území města Lurdy.\n\n\n\n"}
{"id": "259067", "url": "https://cs.wikipedia.org/wiki?curid=259067", "title": "Česká federace aikido", "text": "Česká federace aikido\n\nČeská Federace Aikido (dále jen ČFAI) je nepolitickou dobrovolnou kulturně sportovní organizací. Je nevýdělečnou organizací s právní subjektivitou, sídlem působnosti v České republice. Na území ČR je nástupnickou organizací Československé Federace Aikido.\n\nCílem ČFAI je podporovat a rozvíjet Aikido jako morální a fyzickou disciplínu vytvořenou Moriheiem Ueshibou z různých tradičních bojových umění a na základě jeho vlastního duchovního poznání.\n\nČFAI podporuje a koordinuje studium a vzdělávání v Aikido formou studijních programů, stáží, seminářů, škol i veřejně přístupných ukázek. Podporuje aikidistické kluby, oddíly a jednotlivce vždy, kdy to slouží dalšímu rozvoji Aikido.\n\nDále publikuje učební a propagační materiály a organizuje propagační akce a podporuje spolupráci a výměnu informací s jednotlivci i organizacemi, které se zabývají podobnou nebo stejnou aktivitou.\n\nČFAI je sdružením klubů, oddílů a dalších členů a čestných členů praktikujících Aikido v těchto klubech.\n\n"}
{"id": "259068", "url": "https://cs.wikipedia.org/wiki?curid=259068", "title": "Regnitz", "text": "Regnitz\n\nRegnitz je řeka v Německu (Bavorsko). Je 58 km dlouhá (včetně zdrojnice Pegnitz 183 km). Povodí má rozlohu 7500 km².\n\nVzniká ve městě Fürth (sousedícím s Norimberkem) soutokem řek Rednitz a Pegnitz, jež pramení v pohoří Franská Alba. Protéká od jihu na sever, převážně kopcovitou krajinou Frank. Nedaleko Bamberku ústí zleva do Mohanu.\n\nPrůměrný průtok činí 55 m³/s.\n\nVodní doprava je možná na dolním toku. Na řece leží města Erlangen, Möhrendorf, Baiersdorf, Hausen, Forchheim, Bamberg.\n"}
{"id": "259069", "url": "https://cs.wikipedia.org/wiki?curid=259069", "title": "Malá Tisová", "text": "Malá Tisová\n\nMalá Tisová je zalesněný čedičový vrch o nadmořské výšce 595 metrů nad mořem, v Klíčské hornatině Lužických hor na severu České republiky v okrese Děčín. Malá Tisová navazuje na východně ležící Velkou Tisovou asi 5 km na západ od železniční stanice Jedlová, 2,5 km na sever od Kytlic. Na jih od Malé Tisové vede Evropská dálková trasa E3, která v sedle Pod Malou Tisovou protíná silničku mezi Chřibskou a Kytlicemi.\n\n"}
{"id": "259070", "url": "https://cs.wikipedia.org/wiki?curid=259070", "title": "Jožo Nižnánsky", "text": "Jožo Nižnánsky\n\nJožo Nižnánsky (30. srpna 1903, Brestovany, Slovensko – 7. března 1976, Bratislava) byl slovenský básník, spisovatel-prozaik, publicista a překladatel, autor populárních historických románů a pověstí.\n\nPocházel z nemajetné rodiny, jeho otec byl železniční dozorce. Základní školu navštěvoval v Brestovanech, Zavaru a v Satu Mare (Rumunsko), gymnázium potom ve Svätém Juru a v Trnavě. Po maturitě se zapsal na práva, která však nedokončil, neboť dal z finančních důvodů přednost novinářské praxi. Od roku 1923 se tak stal novinářem z povolání. Mezi lety 1924 a 1938 byl redaktorem deníku agrární strany Slovenská politika, kde uveřejnil většinu svých románů na pokračování. Postupně redigoval časopisy Nový svet (v době druhé světové války byl jeho majitelem a vydavatelem), časopisy Demokratické strany Čas v obrazoch a Demokratický týždenník (v obou ve funkci šéfredaktora), Život v obrazoch a jiné. V letech 1949 – 1951 pracoval jako redaktor ve Vydavatelství ROH, v letech 1950-1954 pracoval ve vydavatelství Obroda, od roku 1952 byl také redaktorem Světa socialismu, později Slovenského nakladatelství dětské knihy a do roku 1957, kdy odešel do důchodu, ve slovenském vydavatelství Mladé letá.\n\nOd této doby se věnoval překladatelské činnosti a přeložil:\n\nSvojí literární tvorbu začal psaním poezie, přestože se později věnoval výlučně psaní dobrodružně-historických románů. Jeho poezie vyjadřuje oslavu života rolnických předků. Jeho básnická tvorba byla velmi dobře přijata, nicméně později v ní nepokračoval, ale začal se věnovat próze. V ní se vracel do slovenské minulosti a k historickým postavám jako jsou Móric Beňovský nebo Alžběta Báthoryová. Pro jeho tvorbu je charakteristický napínavý děj, dobrodružství, zápas dobra a zla, hrdinství i zbabělost, a také příběhy lásky. Svoje díla sa snažil psát velmi jednoduše tak, aby byla přístupná široké veřejnosti (inspirovala ho díla W. Scotta, A. Dumase, M. Jókaie, H. Sienkiewicze a jiných).\n\n\n"}
{"id": "259071", "url": "https://cs.wikipedia.org/wiki?curid=259071", "title": "Karl Kautsky", "text": "Karl Kautsky\n\nKarl Johann Kautsky (16. října 1854, Praha – 17. října 1938, Amsterdam) byl německý socialistický politik a přední teoretik marxismu.\n\nKarel Kautský se narodil v Praze do umělecké středostavovské židovské rodiny, jeho otec Jan Václav Kautský byl scénograf, jeho matka byla herečka a levicová spisovatelka Minna Kautsky. Rodina se přestěhovala do Vídně, když bylo malému Karlovi sedm let. V r. 1874 nastoupil Kautský ve Vídni na univerzitu ke studiu historie a filozofie, následujícího roku 1875 se stal členem Sociálně demokratické strany Rakouska (SPÖ). V r. 1880 se připojil ke skupině německých socialistů v Curychu, jež byla finančně podporována Karlem Höchbergem a která pašovala socialistický materiál do říšského sněmu v období Bismarckových protisocialistických zákonů. Ovlivněn Eduardem Bernsteinem, Höchbergovým tajemníkem, stal se marxistou a v r. 1881 navštěvuje v Anglii Marxe a Engelse.\n\nV r. 1883 založil ve Stuttgartu měsíčník Die Neue Zeit (Nový čas), od r. 1890 týdeník, který redigoval až do září 1917 a který mu kromě propagace marxismu zajišťoval stálý finanční příjem. V letech 1885–90 pobýval v Londýně, kde se stal blízkým přítelem Friedricha Engelse. Od roku 1890 žil v Berlíně, v r. 1891 se společně s Augustem Bebelem a Eduardem Bernsteinem podílel na vypracování Erfurtského programu Sociálně demokratické strany Německa (SPD) a později též programu Heidelberského (1925).\n\nPo Engelsově smrti r. 1895 se stal jedním z nejvlivnějších teoretiků marxismu (některými dokonce nazýván „papežem marxismu“). Společně s Bebelem představoval střední proud ve straně a dávno před Leninem rozvíjel marxistickou teorií imperialismu. Když Bernstein koncem 90. let 19. stol. zpochybnil marxistický výklad revolučních procesů jakožto procesů nevyhnutelných, odsoudil ho Kautský s tím, že Bernsteinovo lpění na morálních základech socialismu otevírá cestu ke koalici s „progresivní“ buržoazií a tím i k netřídnímu přístupu.\n\nV r. 1914, když němečtí sociálně demokratičtí poslanci v říšském sněmu rozhodovali o schválení válečných úvěrů, Kautský, který sice poslancem nebyl, ale schůze se zúčastnil, navrhoval zdržet se hlasování. I když zpočátku věřil tomu, že Německo vede defenzivní válku proti carskému Rusku, již v červnu 1915 společně s Eduardem Bernsteinem a Hugem Haasem vystoupil proti vládě a těm z vedení SPD, kteří válku podporovali. V r. 1917 vystoupil z SPD a angažoval se v levicové Nezávislé sociálně demokratické straně Německa, sdružující protiválečné revoluční socialisty.\n\nBěhem listopadové revoluce v Německu r. 1918 a krátkého období vlády SPD-USPD sloužil Kautský jako nižší sekretář na ministerstvu zahraničí, kde vyhledával dokumenty k válečné vině císařského Německa.\n\nPo r. 1919 Kautského kdysi výsadní postavení soustavně upadalo. V r. 1920 navštívil Gruzii a v následujícím roce vydal o této stále na bolševické moci nezávislé sociálně demokratické zemi knihu. Když došlo k rozdělení USPD v r. 1920, přidal se k menšině těch, kteří odešli zpět do SPD. Ve věku 70 let se v r. 1924 vrátil s rodinou do Vídně, kde zůstal až do Hitlerova anšlusu r. 1938, kdy přes Československo, kde získal občanství, odletěl do Amsterdamu. Zde ještě téhož roku zemřel.\n\nKarl Kautský žil po dlouhou dobu v Berlíně-Friedenau, kde se jeho žena Luise Kautská blízce přátelila s Rosou Luxemburgovou, která žila ve stejné čtvrti. V ulici Saarstrasse 14, kde Kautští bydleli je dnes pamětní deska.\n\nKautský byl vykreslen jako „renegát“ v Leninově známém spise \"Proletářská revoluce a renegát Kautský\" (1918) a ten zas na oplátku zkritizoval Lenina r. 1934 v práci \"Marxismus a bolševismus: demokracie a diktatura\": „bolševici pod Leninovým vedením uspěli v uchopení kontroly nad armádními silami v Petrohradě a později v Moskvě a tak položili základ nové proletářské diktatury na místě staré diktatury carské“. Nicméně, jak Lenin tak Trocký bránili bolševickou revoluci jako legitimní a historickou sociální revoltu podobnou Francouzské revoluci a sami sebe jakož i další bolševiky otevřeně obsazovali do role jakobínů, zatímco „oportunismus“ Kautského a dalších považovali za důsledek „sociální korupce“ pramenící v jejich neustále zesilujících vztazích s privilegovanými třídami.\n\nVztah k Sovětskému svazu rozvíjí Kautský ve své další práci \"Sociální demokracie a komunismus\". Z jeho pohledu jsou bolševici konspirační organizací, která se dostala k moci pučem a iniciovala revoluční změny pro které nebylo v Rusku ekonomických předpokladů. Místo toho se společnost zbyrokratizovala, přičemž tamní mizérie dalece převyšuje problémy západního kapitalismu. Stalinovy pokusy o vybudování prosperující a bohaté socialistické společnosti vedou k porážce komunismu.\n\n„Cizinci stojí v Rusku v tichém ohromení před gigantickým podnikem, který je zde uskutečňován, jako by stáli např. před pyramidami. Pouze zřídka jim mysl dovolí doznat, jaké zotročení, jaké zohnutí lidské důstojnosti je spojeno s realizací tohoto gigantického plánu.“\n\n„Vytěžují (bolševici) smysl pro vytvoření materiálních produktivních sil jejich vlastní destrukcí u každého pracujícího člověka. V těchto hrozných podmínkách vytvořených pětiletkou, se lidé prudce rozpadají. To ovšem sovětské filmy neukáží.“ (\"Je sovětská Rus socialistickým státem?\")\n\n\n"}
{"id": "259074", "url": "https://cs.wikipedia.org/wiki?curid=259074", "title": "Jeroen van Veen", "text": "Jeroen van Veen\n\nJeroen van Veen (* 26. října 1974) je nizozemský hudebník, basista skupiny Within Temptation. V kapele hraje od roku 1996.\n"}
{"id": "259077", "url": "https://cs.wikipedia.org/wiki?curid=259077", "title": "Hoy No Circula", "text": "Hoy No Circula\n\nHoy No Circula (doslova v překladu \"Dnes se nejezdí\") je název programu, který byl zaveden v Ciudad de México za účelem zvýšení kvality ovzduší a snížení exhalací z automobilového provozu. Zaveden byl ke konci roku 1989; k hlavnímu městu se později přidal i sousední státy México, jehož nejvýznamnější města a obce jsou součástí metropolitní oblasti Valle de México.\n\nV rámci programu byl v určitý den v týdnu zakázán výjezd určité části (20 %) automobilů. Tato část se mění každý den; každý den v týdnu je označen určitou barvou a té přísluší určitá čísla. Pokud registrační značka automobilu končí na toto číslo, v daný den vyjet do ulic nemůže. Původně byl program zaměřen pouze na zimní sezónu, kdy se kvalita ovzduší zhoršuje díky inverzi nejvíce, nakonec byl ale od zimy 1990 zaveden permanentně. Výjimku získala pouze auta poháněná například na LPG či jiné ekologičtější druhy pohonu; díky zavedení katalyzátoru však byl později (1997) zákaz zmírněn jen na ty, které úspěšně neprošly měřením emisí. Roku 2003 tak v ulicích chybělo ne 20 %, ale pouhých 7,6 % vozů. \n\n"}
{"id": "259080", "url": "https://cs.wikipedia.org/wiki?curid=259080", "title": "Leopolda Dostalová", "text": "Leopolda Dostalová\n\nLeopolda Dostalová (nesprávně Dostálová, 23. ledna 1879 Praha-Veleslavín – 27. června 1972 Praha) byla přední česká herečka, dlouholetá členka hereckého souboru činohry Národního divadla v Praze, jež vystupovala na prknech Divadla za branou ještě ve svých 92 letech.\n\nJako ochotnická herečka začínala v Poděbradech, kde její talent objevil režisér Jaroslav Kvapil. Jeho přičiněním začala studovat herectví soukromě u Hany Kvapilové. V roce 1899 vystoupila poprvé na profesionální scéně jako host u ředitele K.Švandy ve smíchovské Aréně . Již v říjnu roku 1901 byla angažována v pražském Národním divadle a s dvojím krátkým přerušením (1920 – 1924 Divadlo na Vinohradech , 1942 – 1945 dočasně penzionována) zde působila jako členka činohry až do roku 1959. I po roce 1959 pohostinsky v ND působila (až do roku 1969) a v letech 1969 až 1971 hrála v Divadle za branou .\n\nHostovala rovněž v zahraničí (Státní divadlo ve Varšavě – 1912, Záhřeb – 1914, Lublaň – 1929 a 1930).\n\nKarel Čapek napsal svoji \"Matku\" údajně právě pro Leopoldu Dostalovou.\n\nByla druhou manželkou operního pěvce ND Václava Klimenta. Po jeho smrti se v roce 1919 provdala za sochaře Karla Dvořáka.\n\nPohřbena je na pražských Olšanech.\n\nNárodní divadlo uvádí ve svém archivu celkem 344 rolí a vystoupení, ve kterých Leopolda Dostalová vystoupila v letech 1883-1969.\n\nDo mnoha her byla obsazována v různých inscenacích, často v různých rolích, např.:\n\nJejí první rolí na Národním divadle byla Alžběta v Noci na Karlštejně (1883/1884), poslední Marie Josefa v Domu doni Bernardy Federica Garcia Lorcy (premiéra 1967).\n\nPři své herecké epizodě v Divadle na Vinohradech v letech 1922-1924 ztvárnila Čapkovu Emilii Marty:\n\n\nV závěru života hrála též v Divadle za branou:\n\nVe filmu se objevovala spíše v menších rolích.\n\nFilmové role:\n\nTelevizní inscenace a TV filmy:\n\n\n\n\n"}
{"id": "259089", "url": "https://cs.wikipedia.org/wiki?curid=259089", "title": "Šrínagar", "text": "Šrínagar\n\nŠrínagar (hindsky श्रीनगर, \"Śrīnagara,\" urdsky سرینگر, \"Srīnagar,\" kašmírsky سِرېنَگَر, \"Sirīnagar,\" सिरीनगर, \"Sirīnagara\") je letní hlavní město indického svazového státu Džammú a Kašmír, které se rozkládá v Kašmírském údolí.\n\nMěsto se rozkládá na březích řeky Dželam, přítoku překy Indus. Město je proslavené jezery s plovoucími domy, největší z jezer je Dál. Šrínagar také proslavily rukodělné výrobky a sušené ovoce. Město leží 876 km severně od Dillí. Název města pochází ze dvou slov v sanskrtu – \"Šrí\", což znamená zdravý a \"Nagar\", město. Populace je kolem 900 000 obyvatel.\n\n27. října 1947 (den poté, co kašmírský maharádža podepsal akt o přistoupení k Indii) dorazily do Šrínagaru letecky první oddíly indické armády, čímž začala první indicko-pákistánská válka.\n\nŠrínagar je v Indii proslulý hlavně díky svému příznivému podnebí, které je dáno jak nadmořskou výškou údolí, tak skutečností, že sem dosáhnou indické monzuny přinášející životadárnou vláhu. Letní teploty zde nedosahují takových výšek, naopak v zimě zde často padá sníh, i když podnebí je stále ještě subtropické.\n\n"}
{"id": "259092", "url": "https://cs.wikipedia.org/wiki?curid=259092", "title": "Recyklace", "text": "Recyklace\n\nRecyklace je proces nakládání s odpadem, který vede k jeho dalšímu využití. Jedná se o opětovné cyklické využití odpadů a jejich vlastností jako druhotné suroviny ve výrobním procesu. V procesu recyklace tedy jde o opakované (cyklické) uvedení materiálu zpět do výrobního cyklu, odtud pak název tohoto procesu. V tomto procesu je vždy recyklovaný materiál cíleně přetvářen z ve výrobě jinak dále nepoužitelného odpadu na (druhotnou) vstupní surovinu, která je použitelná při další výrobě. Recyklace umožňuje šetřit obnovitelné i neobnovitelné zdroje a často může snižovat zátěž životního prostředí. Hlavní přínosy recyklace jsou snížení potřeby těžby nových surovin, využití odpadu místo jeho uložení na skládku a celkové šetření životního prostředí.\n\nPřes nárůst recyklace se světová spotřeba materiálu zvyšuje a nejedná se tak o udržitelný rozvoj.\n\nRecyklace se dělí na přímou a nepřímou:\n\nSměrnice Evropské unie č. 98/2008 (ES) v článku 3 definuje pojem \"recyklace\" jako:\n\n\nV případě některých materiálů není možné další plnohodnotné využití recyklovaného odpadu (například nápojové kartony ad.), v takovém případě se používá přejatý termín downcycling.\n\nU řady kovů je naopak recyklace vysoce konkurenceschopná vůči primárnímu zpracování kovů (např. u mědi, železa či hliníku, u olova je recyklace zdrojem zhruba poloviny zpracovávaného kovu). Také v případě PET, papíru a skla je separace a recyklace technologicky dobře zvládnuta a ekonomicky i environmentálně výhodná.\n\nAby mohl být odpad recyklován, musí být roztříděn podle druhu materiálu. To mnohdy značně zvyšuje náklady. Nejvýhodnější je, když odpad třídí přímo domácnosti či firmy, při ukládání do rozlišených nádob.\n\nMíra recyklace odpadů se v Česku každoročně zvyšuje, míra třídění je v porovnání roků 2000 a 2016 čtyřnásobná. Podle zjištění Eurostatu se Česko v celkové míře recyklace a využití obalových odpadů řadilo v roce 2015 na šesté místo v Evropské unii. V Česku se nachází přes 307 000 barevných nádob na třídění, recyklovací místa jsou v 6100 obcích, průměrná docházková vzdálenost k recyklační nádobě je necelých 100 metrů (2016). Třídí zde přibližně 70 % občanů, nejčastěji se recykluje papír (2015). Roku 2016 se v Evropské unii vytřídilo 67 % obalového odpadu (v ČR 75 %) a 46 % komunálního odpadu (v ČR 34 %). Cíle EU pro rok 2035 je recyklace obalového materiálu 70 % (ČR k roku 2019 splňuje) a komunálního odpadu 65 % (ČR k roku 2019 nesplňuje). Oproti ostatním zemím Evropy Česko výrazně zaostává v ohledu třídění bioodpadů, které tvoří přibližně čtvrtinu zdejšího odpadu.\n\nCelý trh recyklace zastřešuje společnost EKO-KOM, ta má monopol v obchodování s informacemi o svozu a recyklaci obalů. Zajišťuje třídění a recyklaci obalů pro firmy prodávajících balené zboží. Se sběrem dat o vyprodukovaném komunálním odpadu primárně zabývají dvě organizace. Předně Ministerstvo životního prostředí (MŽP) a dále Český statistický úřad (ČSÚ).\n\nPro usnadnění třídění odpadu bývají zejména na plastových výrobcích a obalech uvedeny recyklační symboly.\n\n\n"}
{"id": "259095", "url": "https://cs.wikipedia.org/wiki?curid=259095", "title": "Ivan Hudec", "text": "Ivan Hudec\n\nIvan Hudec (* 10. června 1947 Nitra, Československo) je slovenský politik, spisovatel, dramatik a autor literatury pro děti a mládež.\n\nVystudoval medicínu a v době studií byl spoluzakladatelem studentského \ndivadélka malých jevištních forem - Divadla u Rolanda, kde působil jako autor, režisér, herec a organizátor. Po ukončení studia pracoval jako lékař v Žilině, Bratislavě a v Čadci, později pracoval opět v Bratislavě jako náměstek ředitele Státního sanatoria. \n\nPo roce 1989 se začal věnovat politice. Ve volbách roku 1990 byl zvolen za KSS, respektive za KSČS (později transformována na pak SDĽ), do Slovenské národní rady. V roce 1992 kandidoval do parlamentu, od roku 1994 byl jeho poslancem, a v letech 1994–1998 působil jako ministr kultury Slovenské republiky.\n\nPíše zejména romány a povídky, ve kterých se věnuje manželským problémům, historii Slovenska anebo se vrací do lékařského prostředí, ze kterého má mnoho vlastních zkušeností. Kromě této literatury píše i grotesky a mysteriózní povídky. Věnuje se také psaní divadelních her.\n\n\n\n"}
{"id": "259097", "url": "https://cs.wikipedia.org/wiki?curid=259097", "title": "Obléhání Edessy", "text": "Obléhání Edessy\n\nObléhání Edessy se táhlo od 28. listopadu do 24. prosince roku 1144. V důsledku dobytí Edessy padla většina území křižáckého Hrabství Edessy do rukou Turků.\n\nEdesské hrabství bylo prvním křižáckým státem, který západní křesťané na Blízkém východě po první křížové výpravě založili. Bylo nejseverněji položené, vnitrozemské, nejizolovanější a ve srovnání s ostatními křižáckými královstvími vojensky nejslabší. Bylo zcela obklopené územím v rukách tureckých vládců, Danišmendovců, Artukidů a Seldžuků. V roce 1104 byli v bitvě u Harranu poraženi a zajati hrabě Balduin Le Bourg a jeho nástupce Joscelin I. z Courtenay a později znovu v roce 1122. Joscelin I. poté zrestauroval hrabství a až do své smrti roku 1131, kdy padl v bitvě s Turky, jej bránil. Jeho místo zaujal nerozhodný Joscelin II. a tíživá situace jej donutila spojit se s Byzantskou říší. Hrabě z Edessy byl však stále vazalem krále v Jeruzalémě. V roce 1143 však král Fulko i byzantský císař Jan II., kteří Edesské hrabství chránili před mosulským atabegem Zengím, zemřeli. S ostatními křižáckými vládci Raimondem z Poitiers v Antiochii a hrabětem z Tripolisu Raimondem II. se Joscelin II. nepřátelil, ti tak pro záchranu ohrožené Edessy neudělali vůbec nic.\n\nRoku 1144 uzavřel Joscelin II. spojenectví s Artukidským vládcem v Diyarbakıru Kara Aslanem proti vzrůstající moci Zengího. Zengí, který se rozhodl smrt jeruzalémského krále Fulka využít ve svůj prospěch přispěchal s armádou k Edesse. Přitom vymyslel na křižáky léčku. Vylákal s malým oddílem hlavní Joscelinovo vojsko od města, aby hlavní voj Joscelina II. obešel a Edessu zanechanou prakticky bez obránců napadl.\n\nObranu ve městě převzal za nepřítomného hraběte latinský biskup Hugo II. a s ním i biskup arménských monofyzitů Jan a jakobitský biskup Basileios. Když se Joscelin II. dozvěděl od obležení města, rozhodl se nezaútočit okamžitě na obléhatele, ale stáhl se do pevnosti Turbessel, ležící západně od Eufratu. Jeruzalémské vojsko se okamžitě vydalo na sever Edesse na pomoc, ale bylo příliš daleko na to, aby mohlo včas účinně zasáhnout. Kníže v Antiochii Raimond i tripolský hrabě volání o pomoc ignorovali a situaci z povzdálí přihlíželi.\n\nZengí zatím nechráněné město obklíčil a nechal začít budovat obléhací zařízení a podkopávat městské hradby. Mezitím také vyjednával podporu mezi místními seldžuckými kmeny a Kurdy. Obyvatelé Edessy se snažili, navzdory špatné výzbroji a prakticky nulovému vojenskému výcviku a zkušenostem, klást odpor. Avšak díky nezkušenosti obránců se stalo, že některé věže nebyly obsazeny a také si nevěděli rady i nepřátelskými ženisty podkopávajícími zdi. 24. prosince se Zengí rozhodl pro generální útok. Muslimští vojáci zaútočili po celé délce hradeb a bez větších problémů pronikli do města a zabili každého, komu se nepodařilo utéct do Maniakovy citadely. Další lidé byli panikařícím davem ušlapáni, včetně biskupa Huga II. Samotná citadela vzdorovala ještě dva dny, než padla.\n\nTurečtí vojáci začali ve městě okamžitě plundrovat. Zengí poté rozkázal drancování zastavit a nechal shromáždit veškeré přeživší Edessany. Všichni křesťané západního ritu byli buď povražděni nebo prodání do otroctví. Východní křesťané byli ušetřeni, avšak Arméni, kterým Zengí nedůvěřoval se museli vystěhovat a místo nich byly pozvány do Edessy několik set židovských rodin, které byly v muslimské společnosti považovány za loyálnější. Poarabštělí syrští jakobité však byli pod Zengího výslovnou ochranou. Novým místodržícím v Edesse se stal jeden z Zengího velitelů Zaíd ad-Dín Ali Kučuk, zatímco jakobitský biskup Basileios, který muslimům přislíbil svou loyalitu se poté stal náboženským vůdcem křesťanské komunity.\n\nV lednu roku 1145 Zengí obsadil oblast Saruj a oblehl město Birecik. Mezitím konečně na sever dorazilo jeruzalémské vojsko vedené královským kontáblem Manassèm de Hierges, které se spojilo s Joscelinem II. Zengí se také dozvěděl o problémech v mezopotámském Mosulu a na severu se již nemohl déle zdržovat. Jeho úspěch v boji proti křižákům z něj učinil hrdinu v muslimském světě. Bagdádský chalífa mu udělil titul sultána z Mosulu a Aleppa, čímž přestal být Zengí pouhým vojenským náčelníkem. Získal také své přízvisko \"al Malik al Mansúr – vítězný král\". Zengí již tedy netáhl proti zbývajícím teritoriím ležícím na západ od Eufratu a jeruzalémská a edesská vojska je ubránila proti nájezdům tureckých náčelníků. Přesto však kousek po kousku křižáci svá území ztráceli ve prospěch Turků i Byzantinců. Novým hlavním městem se stal Turbessel.\n\nV roce 1146 byl Zengí svým eunuchem Jarankešem zavražděn a jeho místo zaujali jeho synové. Po smrti muslimského vladaře se Joscelin II. rozhodl v říjnu 1146 využít situace k znovudobytí Edessy. Joscelin II. však byl na celé tažení sám, ani tentokrát žádnou pomoc od ostatních křižáckých panovníků neobdržel a nový vládce v Aleppu Núr ad-Dín jeho armádu rozprášil.\n\nZprávy o pádu Edessy otřásly křesťanskou Evropou. Papež Evžen III. vyhlásil druhou křížovou výpravu, které se účastnil také francouzský král Ludvík VII. a římsko-německý král Konrád III. Je zaznamenána také účast oddílů i velmožů z českých zemí. Křížová výprava však nedosáhla žádných významných vojenských úspěchů a Edessa již nebyla křižáky nikdy znovu dobyta.\n\n\n\nMedieval Sourcebook: William of Tyre: The Fall of Edessa \n"}
{"id": "259098", "url": "https://cs.wikipedia.org/wiki?curid=259098", "title": "Pavel Dvořák (historik)", "text": "Pavel Dvořák (historik)\n\nPavel Dvořák (13. května 1937, Praha – 21. prosince 2018) byl slovenský historik, spisovatel a publicista. Napsal vícero knih a článků, ve kterých se věnoval hlavně slovenské historii.\n\n\n"}
{"id": "259099", "url": "https://cs.wikipedia.org/wiki?curid=259099", "title": "Fejér", "text": "Fejér\n\nFejér je župa, rozkládající se ve středním Maďarsku, západně od Budapešti. Jeho centrem je Székesfehérvár. Sousedí se župami Pest, Tolna, Somogy, Veszprém a Komárom-Esztergom.\n\nOblast byla obývána již před 20 000 léty. Při nadvládě Římanů se tato oblast a přilehlé župy jmenovala Pannonia. Maďaři přišly v letech 895 a 900. Arpád a jeho kmen se v této oblasti usadili. Město Fehérvár (současný Székesfehérvár) se stal se významný jako sídlo prince Gézy. Pod panování jeho syna, krále Štěpána, se město stalo krajským městem nově vytvořeného kraje. Králové Maďarska byli korunovaní ve městě až do 16. století.\nFejér byl obsazený Turky mezi lety 1543 a 1688. Několik vesnic bylo zničeno, populace se dramaticky snížila.\n\nŽupa Fejér se dělí na 9 okresů\n\n\n"}
{"id": "259100", "url": "https://cs.wikipedia.org/wiki?curid=259100", "title": "Natalie Imbruglia", "text": "Natalie Imbruglia\n\nNatalie Jane Imbruglia (IPA: [ɪm'bɹʉːlɪə]) (* 4. února 1975 Sydney) je australská zpěvačka-skladatelka, modelka a herečka.\n\nJe druhou ze čtyř dcer australské matky a italského otce pocházejícího ze Sicílie.\n\nPočátkem 90. let 20. století se dostala do povědomí publika rolí \"Beth Brennan\" v populárním australském televizním soap seriálu \"Neighbours\" (\"Sousedé\") (účinkovala v něm mimo jiné i další později populární zpěvačka Kylie Minogue). Po dvou letech účinkování v seriálu zanechala a nastoupila úspěšnou kariéru zpěvačky.\n\nNa Silvestra roku 2003 se po třiapůlleté známosti vdala za přítele Daniela Johnse. 4. ledna 2008 vydali společné prohlášení oznamující jejich rozvod. Jako hlavní příčinu označili problémy s odloučením, neboť Natalie Imbruglia žila převážně v Old Windsoru v hrabství Berkshire ve Velké Británii, zatímco její manžel v australském Newcastlu.\n\nJejí kariéra zpěvačky měla velmi rychlý start. V roce 1997 nahrála debutové album \"Left Of The Middle\" obsahující i pozdější hit (coververzi od Ednaswap) \"Torn\". Tento první singl podpořený videoklipem se dostal na první místa hitparád v USA, ve Švédsku a v Mexiku, druhou příčku obsadil v Austrálii, ve Švýcarsku a ve Velké Británii. Na třetí místo se dostal v Rakousku. Do první desítky se umístil v mnoha dalších zemích, například ve Finsku (8.), v Norsku (6.), na Novém Zélandu (5.) nebo ve Francii (4.). Z tohoto alba vzešly ještě 3 další singly: \"Big Mistake\" (2. místo ve Velké Británii a 6. místo v Austrálii), \"Wishing I Was There\" (19. místo ve Velké Británii a 24. místo v Austrálii) a \"Smoke\" (42. místo v Austrálii). Alba se prodalo na celém světě kolem 7 000 000 kopií, za první týden bylo prodáno ve Velké Británii 57500 kopií. Získala cenu MTV Objev roku a 3 nominace na americké hudební ceny Grammy.\n\nAlbum se soundtrackem k filmu \"Stigmata\" (vyšlo v roce 1999) obsahovalo jednu skladbu, kterou nazpívala, a sice \"Identify\". Píseň byla samostatně vydána pouze jako promo singl a do hitparád se tedy nedostala.\n\nAlbum \"White Lilies Island\", vydané v roce 2001, úspěšnosti debutu nedosáhlo. Singl \"That Day\" byl vydán pouze ve Velké Británii, kde dosáhl na 11. místo. Následující \"Wrong Impression\" dosáhl tamtéž na 10. místo, v USA byl na 64. místě. V Austrálii se sice stal rozhlasovým hitem, ale v prodejnosti dosáhl jen na 33. místo. Nejúspěšnější byl v Mexiku, kde byl nejvýše na 2. místě. Třetí singl z tohoto alba \"Beauty On The Fire\" se dostal na 26. místo ve Velké Británii, v Austrálii byl nejvýše na 78. místě. Samotného alba se prodalo na celém světě okolo 1 500 000 kopií, za první týden prodeje ve Velké Británii 25 500 kopií, v Austrálii a USA zhruba po 37 000 kopiích.\n\nAlbum \"Counting Down The Days\" vyšlo v roce 2005. Doprovázely ho jen dva singly - \"Shiver\" a titulní \"Counting Down The Days\". Prvně jmenovaný přiblížil zpěvačku dosud nepřekonanému úspěchu debutového singlu \"Torn\", když obsadil 8. místo ve Velké Británii, 19. místo v Austrálii a 34. místo ve Francii. Singl s titulní skladbou se dostal ve Velké Británii na 23. místo, v Austrálii na 52. místo. Album získalo ve Velké Británii Zlatou desku, za první týden se zde prodalo 40 000 kopií, na celém světě pak dodnes okolo 800000 kopií.\n\n10 let hudební kariéry v roce 2007 bylo vhodnou příležitostí k bilancování a vydání kompilace \"Glorious: The Singles 97-07\". Album obsahující všechny singly z předchozích alb je doplněno několika novými písněmi - \"Be With You\", \"Amelia\", \"Against The Wall\", \"Stuck On The Moon\" a titulní \"Glorious\" vydaná i na singlu. Tento singl se dostal v Itálii na 9. místo, ve Velké Británii na 23. místo a v Austrálii na 38. místo. Limitovaná edice alba obsahuje bonusové DVD s videoklipy. Celosvětově bylo prodáno 33000 kopií za první týden. Album dosáhlo zatím největšího úspěchu ve Velké Británii, kde se dostalo na 5. místo mezi prodanými alby.\n\n\n\nFilmový debut zažila Natalia Imbruglia v roce 2003 v akční komedii \"Johnny English\", parodii na bondovky. Hereckým partnerem jí byl britský herec Rowan Atkinson.\n\nNatalie Imbruglia vytvořila v tomto filmu hlavní roli \"Elise Silverston\". Film měl premiéru na Adelaide Film Festival v roce 2009.\n\nNatalie Imbruglia získala pětiletý kontrakt s kosmetickým koncernem L’Oréal (2002–2007).\n\n"}
{"id": "259102", "url": "https://cs.wikipedia.org/wiki?curid=259102", "title": "Grünfeldova indická obrana", "text": "Grünfeldova indická obrana\n\nGrünfeldova indická obrana je šachové zahájení charakterizované tahy 1. d4 Jf6 2. c4 g6 3. Jc3 d5 (ECO D70-D99). Černý dovoluje svému soupeři, aby vybudoval mohutný pěšcový střed, aby jej pak, často čistě figurově, všemi možnými prostředky zničil.\n\nZahájení je pojmenováno po rakouském šachistovi Ernstu Grünfeldovi, který jej poprvé použil v roce 1922. Později je do svého repertoáru zařadili šachisté světového formátu, např. Vasilij Smyslov, Viktor Korčnoj a Robert Fischer. Obranu často používal i Garri Kasparov včetně jeho duelů o titul mistra světa s Anatolijem Karpovem v letech 1986, 1987 a 1990 a Vladimirem Kramnikem v roce 2000. Z v současnosti aktivních hráčů toto zahájení hrají např. Peter Léko, Peter Svidler, Loek Van Wely a Luke McShane.\n\nGrünfeldovou indickou obranou byla mimo jiné sehrána i partie století mezi Donaldem Byrnem a tehdy třináctiletým Robertem Fischerem.\n\nVýměnná varianta je v současnosti hlavním postupem proti Grünfeldově indické obraně. Vzniká po pokračování 4. cxd5. Bílý zde buduje silný pěšcový střed, pointa protihry černého často spočívá na takřka čisté figurové hře proti bílým pěšcům. Velmi často se zde pokračuje takto 4. … Jxd5 5.e4; někdy se hrává 5. Ja4, cílem tohoto tahu je přivést pod tlak černého jezdce na poli d5. Pozice je v celém průběhu partie velmi komplikovaná, nabízí šance oběma stranám.\n\n"}
{"id": "259109", "url": "https://cs.wikipedia.org/wiki?curid=259109", "title": "Tibor Frešo", "text": "Tibor Frešo\n\nTibor Frešo (20. listopadu 1918, Spišský Štiavnik – 7. června 1987, Piešťany), byl slovenský hudební skladatel a dirigent.\n\nV letech 1934–1940 vystudoval Hudební a dramatickou akademii v Bratislavě.\n\nJeho pedagogy byli:\n\nUž v posledních letech studií působil jako hudební redaktor, klavírista a hudební režisér bratislavského Rádiojournalu. V následujících letech po skončení bratislavské akademie odjel studovat do Říma na Regia academia di Santa Cecilia. Po návratu z Itálie působil jako dirigent v Slovenském národním divadle. Bylo to v letech 1942–1949. Potom se stal uměleckým šéfem opery v Košicích, kde pobyl až do roku 1952. Po návratu do Bratislavy, v rozmezí let 1952–1953 působil jako šéfdirigent orchestru Slovenské filharmonie. Od 1953 roku znova působil ve Slovenském národním divadle, nejprve jako dirigent, později jako šéfdirigent a nakonec jako umělecký šéf opery SND.\nByl otcem rockového baskytaristy Fedora Freša.\n"}
{"id": "259114", "url": "https://cs.wikipedia.org/wiki?curid=259114", "title": "Tramvajová doprava v Krakově", "text": "Tramvajová doprava v Krakově\n\nTramvajovou dopravu v Krakově tvoří rozsáhlá síť (přes dvacet) linek tohoto druhu dopravy. Celková délka sítě činí 84 km. Rozchod kolejí je standardní evropský, 1435 mm. V provozu je přes 350 tramvajových vozů.\n\nZačátky současné sítě sahají až do roku 1882. Tehdy vznikla koňka o rozchodu pouhých 900 mm; její 2,8 km dlouhá trať spojila \"místní nádraží\" a \"Podgórski most\". Roku 1901 se objevila elektrická tramvaj. Rozvoj města přál i tramvajím a tak kilometry sítě přibývaly. V lednu 1913 byl slavnostně otevřen první úsek s rozchodem kolejí 1435 mm, do provozu zde byly nasazeny vozy typu SN1. Změna rozchodu pokračovala plynule v celé síti až do roku 1953, kdy se Krakované s úzkorozchodnou dráhou rozloučili. Až do roku 1925 se jezdilo levostranně. Po roce 1950 bylo nutné zavést dopravu i k novému sídlišti Nowa Huta. Ve stejné době (1955) byly také zrušeny tratě v samém jádru města, a to i přes \"Krakovský rynek\" \"( )\". Později přibývaly tratě na samostatných tělesech, rychlodrážního charakteru. Začalo se dokonce – vzhledem k velikosti a rozvoji města – uvažovat i o zřízení speciální rychlodrážní tramvaje; ta se buduje po etapách od roku 2000. V červenci 2016 využil papež František tramvaj pro přesun z arcibiskupského paláce ve Francizkáńské ulici čp. 3 na Błoniu, kde se konalo setkání v rámci Světových dnů mládeže.\n\nSíť má dvě vozovny, a to Zajezdnia Nowa Huta a Zajezdnia Podgórze.\n\nJeště v dnešní době se dochovaly některé koleje s rozchodem 900 mm v historické části města, jedná se však pouze o velmi krátké fragmenty původních tratí.\n\nStav k 1. listopadu 2014.\n\n\nV roce 2015 bylo v provozu 27 běžných tramvajových linek – 22 pravidelných denních (řada 1–30), dvě rychlodrážní (řada 50–59) a tři noční (řada 60–69). Číslem 0 je značena nostalgická linka s historickými vozidly, řadou 40–49 bývají označovány nepravidelné posilové linky, řadou 70–79 dočasné linky zřízené při opravách a objížďkách a řadou 90–99 speciální sváteční linky (např. během svátku Všech svatých).\n\n"}
{"id": "259118", "url": "https://cs.wikipedia.org/wiki?curid=259118", "title": "Légalův mat", "text": "Légalův mat\n\nLégalův mat, často nazývaný Námořní kadet, v anglicky mluvících zemích známý i jako Blackburnova léčka, je šachová léčka s obětí dámy a následným matováním černého třemi lehkými figurami bílého - oběma jezdci a střelcem. Často vzniká ve Philidorově obraně, je však možná i v jiných zahájeních. Obvykle je pojmenována po francouzském šachistovi 18. století Legallovi de Kermeur, některé zdroje ji však spojují s anglickým mistrem Josephem Henrym Blackburnem. Označení \"Námořní kadet\" pochází z názvu stejnojmenné operety, při které byla partie předváděna na jevišti, avšak v poněkud upravené podobě (ze skotského gambitu).\n\nExistuje velké množství cest a kombinací, které vedou k Légalovu matu, nejčastěji z Philidorovy obrany, méně častěji z jiných zahájení, např. italské hry či skotského gambitu. Vedení tohoto matu vypadá přibližně takto:\n\nLegall de Kermeur použil tuto léčku poprvé v následující partii se Saint Briem, která byla sehrána kolem roku 1750 v Paříži v kavárně \nCafé de la Régence:\nKdyby teď černý zahrál 5. … Jxe5, získal by převahu figury.\n\n"}
{"id": "259120", "url": "https://cs.wikipedia.org/wiki?curid=259120", "title": "Námořní kadet", "text": "Námořní kadet\n\nNámořní kadet může označovat:\n"}
{"id": "259128", "url": "https://cs.wikipedia.org/wiki?curid=259128", "title": "Zasloužilý umělec", "text": "Zasloužilý umělec\n\nZasloužilý umělec byl čestný titul, kterým byli státem oceňováni zvlášť vynikající a zasloužilí umělci; vyšší ocenění byl potom čestný titul národní umělec. Tento model ocenění umělců se prosadil v Sovětském svazu. Tam se ještě kategorie „zasloužených umělců“ rozlišovala na (\"zaslužennyj artist\"), který oceňoval umělce múzických umění, a (\"zaslužennyj chudožnik\") pro výtvarné umělce. V Československu byl titul zřízen vládním nařízením o zasloužilých umělcích č. 55/1953 Sb. a zrušen zákonem o státních vyznamenáních č. 404/1990 Sb. Titul měl čestný charakter a stejně jako vyšší ocenění národní umělec se udělovalo za celoživotní dílo, oceněný získal listinu (diplom). Naopak toto nižší ocenění udělovala pouze vláda (ne prezident) a na rozdíl od národního umělce držitele hmotně nezajišťovalo.\n\nParafráze titulu je použita v 5. dílu televizního seriálu \"Chalupáři\", který se jmenuje \"Zasloužilý všeumělec\".\n"}
{"id": "259129", "url": "https://cs.wikipedia.org/wiki?curid=259129", "title": "Šplhavci", "text": "Šplhavci\n\nŠplhavci (Piciformes) je řád ptáků. Obsahuje čtyři recentní čeledi, ale jsou známy i fosilní skupiny. Někdy se do něj řadí i řád Galbuliformes (leskovci a lenivky).\n\nŠplhavci mají obvykle nápadný zobák: ten však může nabývat různých forem zejména v závislosti na typu přijímané potravy. Zatímco datlovití mají zobák obvykle dlouhý a ostrý, protože jim slouží k tesání do dřeva, vousákovití se živí živočišnou potravou a mají tak spíše tlustý zobák. Tukani mají notoricky známý velký zobák, určený k získávání plodů a manipulaci s nimi.\n\nTi šplhavci, kteří se živí hmyzem, mají dlouhý jazyk s malými háčky. Prsty jsou u některých známých druhů přizpůsobené ke šplhání po svislých kmenech. Dva prsty v tom případě směřují dopředu a dva dozadu. Jejich silný a pružný ocas jim poskytuje oporu při šplhání a tlumí údery zobáku.\n\nŠplhavci obývají celý svět kromě Austrálie, Papuy-Nové Guiney a Madagaskaru. Žijí hlavně v lesích. Známo je asi 380 druhů. V ČR žije 10 druhů; všechny druhy jsou chráněné.\n"}
{"id": "259136", "url": "https://cs.wikipedia.org/wiki?curid=259136", "title": "Pes ušatý", "text": "Pes ušatý\n\nPes ušatý (\"Otocyon megalotis\") je africká šelma z čeledi psovitých. Své jméno získal díky svým velkým uším. Zvláštní je také stavbou chrupu, neboť ho má jiný než ostatní psi. Pes ušatý v Africe obývá tři izolované oblasti: východní část Somálska, střední Afriku od Etiopie po Kongo a oblast jižní Afriky na území JAR, Namibie a Botswany. Člověk však s tímto rozdělením druhu nemá nic společného, neboť k tomu došlo již před mnoha tisíciletími. Jeho početní stavy však stejně ubývají, neboť špatně snáší zásah člověka do krajiny, ale přesto stále je poměrně hojný.\n\n\nPes ušatý má zpravidla žlutošedou srst na těle a tmavohnědou na koncích ušních boltců, tlap a ocasu. Nepřehlédnutelné jsou jeho velké uši, které jsou schopny zachytit i ten nejslabší zvuk. Díky nim si dobře udržuje stálou tělesnou teplotu, protože má oproti jiným živočichům stejné velikosti větší povrch těla. Má podobně jako ostatní psovité šelmy špičatý čenich, dlouhé nohy a huňatý ocas. Od ostatních se však liší jak ušima, tak i tím, že špatně vidí. Navíc má poměrně malé zuby, což je dáno jeho hlavní potravou. Zubů má 52, což je nejvíce ze šelem.\n\nPes ušatý nejraději obývá africká suchá údolí a savany. Má rád krajinu, kde není tráva příliš vysoká, ale lze ho zahlédnout i v zarostlejších křovinách. Vyhrabává si hlubokou noru nebo si obsadí doupě cizího zvířete. Jeho doupě má mnoho vchodů a bývá i několik metrů hluboké. Svůj příbytek však používá jen jako úkryt před deštěm nebo v nouzi před nepřáteli, neboť většinou spí v úkrytech v křovinách nebo prázdných termitištích. V noci pak vyráží kontrolovat své teritorium a na svých pochůzkách si zároveň hledá potravu. Při svých toulkách se i přibližuje k lidem.\n\nTato psovitá šelma se od ostatních psů liší i jídelníčkem. Je jediným psem, jenž se živí hlavně hmyzem, který tvoří až 80 % jeho potravy. Nejraději má termity a pochutná si i na kobylkách a štírech, neboť je proti jejich jedu odolný. K lovu hmyzu má dobře uzpůsoben chrup: má až 8 stoliček na rozmělňování kořisti. Dále žere také med, některé ovocné plody, vejce ptáků a mláďata ptáků. Proto je považován za škodnou a zemědělci jej pronásledují.\n\nPes ušatý žije v pevných partnerských vztazích. Asi po dvou měsících po páření se samice uchýlí do své nory a porodí 3 až 5 štěňat. Kojí je 4 až 15 týdnů podle toho, jak rychle rostou. Mláďata se však velmi rychle vyvíjejí a poprvé opouští noru už ve stáří 18 dnů. Při hrozbě nebezpečí jsou rodiči okamžitě odneseny zpět do nory. Mláďata se po narození podobají více šakalům, než svým rodičům, protože mají štíhlé tělo a dlouhé nohy. Mláďata se stanou soběstačnými zhruba ve věku 6 měsíců, ale ještě nějaký čas zůstávají s rodiči. Pohlavně dospívají po jednom roce nebo po dvou.\n\nČlověk vidí v psovi ušatém spíše škodnou, než roztomilého domácího mazlíčka. Člověk je tak pro psa ušatého druhým největším přirozeným nepřítelem, protože je loví pro jejich krásnou kožešinu. Domorodí Afričané si dokonce kromě jeho kůže cení i jeho masa. I když některé populace díky člověku trpí, v některých oblastech se paradoxně psům ušatým díky člověku velmi daří, protože ten přeměnil křovinatý les v pastvinu pro dobytek, kde lze nalézt bezpečné útočiště.\n\n\n"}
{"id": "259138", "url": "https://cs.wikipedia.org/wiki?curid=259138", "title": "Languriidae", "text": "Languriidae\n\nLanguriidae jsou skupinou brouků v nadčeledi Cucujoidea, kteří jsou obvykle považováni za nezávislou čeleď nebo podčeleď v čeledi Erotylidae. Jsou relativně běžnými brouky v tropických oblastech. Někteří z nich mimo jiné patří mezi opylovače cykasů.\n\n"}
{"id": "259151", "url": "https://cs.wikipedia.org/wiki?curid=259151", "title": "Maikong", "text": "Maikong\n\nMaikong (\"Cerdocyon thous\") je jihoamerická psovitá šelma. Maikong je v současné době jediným zástupcem svého rodu, ale je známo, že jich v pleistocénu bylo více druhů, např. \"Cerdocyon avius\", který pravděpodobně vypadal stejně jako současný Maikong.\nTento druh šelmy je přibližně 64 cm dlouhý, ocas 30 cm a váží 5-8 kg. Maikong má krátké, ale silné nohy a mohutný ocas. Barva srsti je šedohnědá, ale hlavu, uši a přední tlapy má rudohnědé.\n\nMaikong má pestrý jídelníček, ale nejvíce proslul svým lovem krabů na pobřeží. Je schopen lovit i raky v řekách, ptáky, plazy a drobné savce, ale i larvy hmyzu a pochutná si i na čerstvém ovoci.\n\n"}
{"id": "259152", "url": "https://cs.wikipedia.org/wiki?curid=259152", "title": "Survival horor", "text": "Survival horor\n\nSurvival horor (anglicky survival horror) je žánr videoher/počítačových her, v němž hráč musí čelit útokům nadpřirozených nepřátel (často nemrtvých, zombie apod.) a přežít. Nejčastěji se příběh odehrává v klaustrofobickém industrializovaném prostředí, kterému dominuje znepokojivá bizarní stylizace.\n\nHry obvykle bývají ztvárněny v žánru 3D akčních her (tzv. third-person shooter), ve kterých se kromě bojů objevují také adventurní sekvence. Hudební složkou bývá lomozivá ambientní hudba, která spolu s děsivými zvuky a temnou grafickou stránkou celé hry nabízí psychologicky stresující zážitek, který bývá ještě umocněn (např. ve hrách \"Silent Hill\") fyzicky slabší, neobratnou, militantně nezaloženou hlavní postavou, která neumí příliš dobře zacházet se zbraněmi (často netrefí cíl, nemotorně manipuluje se zbraněmi na blízko) a neholduje násilí. Kvůli těmto indispozicím pomalu nabíjí střelné zbraně a zbraně na blízko, jako jsou např. palice, halapartna, větší sekera atp., táhne po zemi za sebou.\n\nDalšími stresujícími faktory snažící se u hráče vyvolat např. pocity opuštěnosti, nejistoty a beznaděje jsou minimum munice, možnost ukládat hru jen na určitých místech a mnohdy i technické nedostatky jako kamera hůře snímající hráčův postup prostředím atd.\n\nZa průkopnický titul survival hororu je považována hra \"Alone In The Dark\" z roku 1992. Označení survival horor přišlo však až se hrou \"Resident Evil\".\n\nKultovními zástupci survival hororu jsou herní série \"Alone In The Dark\", \"Resident Evil\", \"Silent Hill\", \"Project Zero\", \"Forbidden Siren\" a další.\n\nMezi české tituly tohoto žánru lze zařadit Bloodline, nebo DayZ.\n\n"}
{"id": "259160", "url": "https://cs.wikipedia.org/wiki?curid=259160", "title": "Erfurtský program", "text": "Erfurtský program\n\nErfurtský program přijala Sociálnědemokratická strana Německa na sjezdu konaném mezi 14. a 20. říjnem 1891 v Erfurtu. Autory programové předlohy byli Karl Kautsky a Eduard Bernstein a jejich návrh byl po zapracování připomínek jednohlasně přijat. Po reformističtějším Gothajském programu z roku 1875 znamenal Erfurt posun k radikálněji marxistické doktríně.\n\n"}
{"id": "259163", "url": "https://cs.wikipedia.org/wiki?curid=259163", "title": "Chrášťany (okres České Budějovice)", "text": "Chrášťany (okres České Budějovice)\n\nObec Chrášťany se nachází v okrese České Budějovice, kraj Jihočeský, zhruba 9 km ssz. od Týna nad Vltavou. Obec se rozkládá na dvou nesousedících územích. Žije zde obyvatel.\n\nObec Chrášťany se skládá z pěti částí na pěti katastrálních územích. Část Pašovice leží na odděleném území od ostatních částí.\n\nPrvní písemná zmínka o vsi (\"Chrasczan\") pochází z roku 1352.\n\n\n"}
{"id": "259165", "url": "https://cs.wikipedia.org/wiki?curid=259165", "title": "Kondiční běh", "text": "Kondiční běh\n\nKondiční běh je typem běhu typický pro běžce, který si jde dvakrát až třikrát týdně zaběhat v rozmezí 20 až 50 minut běhu a jeho kondice je v rozmezí 107–130. Takovýto běžec naběhá asi 20–60 km týdně s časem 5–6 minut na kilometr. Pro tento běh je typický volný a přirozený pohyb běžce, ovšem rychlejší než při klasickém joggingu. Energetický výdej za hodinu je přibližně 910–3780 kcal (pro 70kilogramového člověka). Cílem kondičního běhu bývá rozvoj kondice při střední až vysoké intenzitě.\n\nKondiční běh je jedním z fyzicky nejnáročnějších sportů. Zatěžuje se jím celá oběhová soustava, svaly, kosti, klouby a všechny orgány. Pro zlepšení kondice a základní vytrvalosti je nutné pravidelně trénovat, aby si tělo na novou zátěž zvyklo.\n\nV tréninku však není nejdůležitější věcí počet naběhaných kilometrů, ale důležitá je technika běhu, správná doba regenerace, ale hlavně správný způsob tréninku – pro běžce kteří už neběhají „jen tak“, ale mají určitý cíl a snahu se zlepšovat a podávat lepší a lepší výkony například v důsledku běžeckých závodů, je třeba trénink individuálně upravit, zpřísnit a udělat ho mnohem náročnější a kvalitnější. Přísnější trénink spočívá v zařazení intervalů a výběhů do kopce. Intervalový trénink znamená střídání rychlých úseků s velkou tepovou frekvencí běžce a pomalejších úseků při nižší tepové frekvenci. Úseky intervalového tréninku jsou dlouhé obvykle 400 nebo 800 metrů a počet střídání závisí pouze na fyzické kondici běžce. Délka tratě ale také dělá svůj podíl na kondici – vytrvalostní kondici, ta je také důležitá. Častou chybou rekreačně-závodních běžců je nesprávný poměr intervalového (silového) a vytrvalostního tréninku. Jde také samozřejmě o to, jaké tratě běháme. Je jasné, že člověk který běhá závody na deset kilometrů potřebuje hlavně trénink intervalový, naopak maratonec užije hlavně vytrvalost. Všechny typy běžců potřebují oba dva typy tréninků, ale každý typ v jiném poměru.\n\nMezi další aspekty kvalitního běhu patří správná obuv a oděv. Běžecká obuv by měla být lehká a kvalitní. Na oblečení jsou vhodné funkční materiály. V létě postačí jednovrstevné tričko, v zimě se obvykle používají vrstvy tři. Základní vrstva odvádí pot od těla, druhá vrstva je izolační (mikina) a třetí vrstva chrání tělo před vnějšími vlivy v podobě deště, sněhu a větru.\n\n\n"}
{"id": "259166", "url": "https://cs.wikipedia.org/wiki?curid=259166", "title": "Garou", "text": "Garou\n\nPierre Garand, vystupující pod pseudonymem Garou (* 26. června 1972, Sherbrooke, Kanada), je kanadský zpěvák s výrazným „chraplavým“ hlasem, který je u nás známý hlavně jako představitel role Quasimoda z francouzského muzikálu Notre-Dame de Paris.\n\nGarou, vlastním jménem Pierre Garand, se narodil 26. června 1972 v Sherbrooke, quebecké části Kanady. Přezdívka Garou vznikla už na střední škole, přičemž Pierre mu říkají pouze jeho nejbližší – v podstatě jen rodiče a jeho o osm let starší sestra Maryse. Otec Irené míval autodílnu a dnes je spolu se svou ženou Carmen v důchodu. Maryse se živí prodejem nemovitostí. Garou je otcem Emilie (nar. [2001]), kterou má se švédskou modelkou Ulrikou.\n\nJeho sestra hrála v jeho životě důležitou úlohu už od útlého dětství. To ona ho spolu s jeho otcem – ve volném čase vášnivým hráčem na kytaru – přivedla k hudbě a do velké míry určovala jeho muzikální vkus. Během navštěvování soukromé katolické školy pro chlapce založil se spolužáky skupinu The Windows and Doors. Hráli písně Beatles, Garou zpíval svým tehdy ještě čistým hlasem, který se do nynější polohy přetransformoval až ve věku zhruba 17 let, a doprovázel se na kytaru, jeho velkým vzorem v té době byl Paul McCartney. Vystupovali v tělocvičně a v rámci školy měli slušný úspěch. To příznivě zapůsobilo na Garouovo sebevědomí a jeho chuť věnovat se hudbě i v budoucnu. V 18 letech se sám přihlásil do armády, kde si jako hráč na trubku odsloužil jeden rok. Po skončení vojenské služby Garou vystřídal různá rozličná zaměstnání. Živil se jako podomní obchodník, sběrač vinných hroznů, průvodce a dokonce i prodával dámské spodní prádlo. Zpíval také po barech a po skončení šichty ještě s kytarou stával v ulicích Montrealu a hrával kolemjdoucím písně „šité na míru“, a to i přes zákaz rušení nočního klidu, díky čemuž asi neměl nouzi o problémy s policisty.\n\nV březnu 1992 navštívil Garou koncert lokální hvězdy písničkáře Louise Alaryego se svou tehdejší přítelkyní. V přestávce byl postaven před mikrofon, načež i přes prý příšernou trému odzpíval pět písní. Na základě toho byl majitelem baru zaměstnán na plný úvazek jako zpěvák. Hrál ovšem i v dalších barech. V roce 1995 založil skupinu Untouchables, která se orientovala převážně na R&B s doprovodem trubek. Hned od začátku existence se skupina setkala se zájmem veřejnosti a obdržela mnoho nabídek ke spolupráci včetně Sony Music. Garou je však všechny odmítl, neboť se ještě necítil připraven na „plnohodnotnou“ kariéru.\n\nAž se na jednom vystoupení se skupinou objevil Luc Plamondon. Pracoval tehdy na muzikálu Notre-Dame de Paris a hledal vhodného zpěváka pro obtížný part Quasimoda. Rozpoznal v Garouovi obrovský pěvecký i herecký talent a neváhal s nabídkou hlavní role v muzikálu, která mladého Quebečana proslavila doslova na celém světě. Mezi země, kde kromě Francie muzikál slavil velký úspěch patří hl. Spojené království, Kanada, Rusko, Belgie, Švýcarsko, Polsko, Itálie, Španělsko, USA i Čínská republika. I v této době obdržel řadu nabídek, ale Garou čekal na ideální podmínky. Muzikál z něj udělal obrovskou hvězdu a každému bylo jasné, že stejným hlasem nedisponuje už nikdo jiný na celém světě. Garou tvrdí, že se nikdy nezajímal o svou popularitu, přesto ho takovéhle zbožňování muselo notně ovlivnit. V roce 1999 byl seznámen s manželem a manažerem Celine Dion René Angelilem. Tehdy všechno záviselo na vydařeném stisknutí ruky, neboť jejich první setkání trvalo pouhé desítky sekund. Nutno podotknout, že Garouovi jistě pomohl jeho osobitý šarm, kterým už na první pohled působí snad na všechny lidi. Dociluje toho třeba i jen jediným úsměvem a upřímným pohledem svých modrých očí, což dané osobě dává pocit důležitosti. Ještě téhož roku se Garou společně s Bryanem Adamsem a dalšími sólisty z Notre-Dame zúčastnil velké rozlučky se Celine Dion, která se načas kvůli vytouženému těhotenství loučila se svou kariérou. Celine Garoua požádala, aby se mezitím „postaral“ o její skupinu muzikantů a ten nadšeně souhlasil.\n\n6. listopadu 2000 tak vyšlo Garouovo první album Seul, na kterém se mj. podíleli Luc Plamondon, Richard Cocciante (autoři Notre-Dame), Bryan Adams, David Foster, Didier Barbelivien i Aldo Nova. Toto album netrpělivě očekávala kritika a hlavně fanoušci převážně z Francie. Kromě pilotního singlu, nesoucího stejné jméno jako celé album, se videoklipu dočkaly ještě písně Je n´attendais que vous, Gitan a duet se Celine Dion Sous le vent, ke kterému vznikly dokonce videoklipy dva. O něco později Garou natočil i video k známému přezpívanému songu Le monde est stone, přičemž tuto svou velmi osobitou verzi zařadil jako bonus na „živé“ album Seul avec vous, které vyšlo přesně o rok později než Seul, které zaznamenalo obrovský úspěch a vyhnalo zpěváka na pět koncertních šňůr po Francii, Kanadě, Švýcarsku, Belgii a Polsku. Na koncertě v Paříži pak bylo nahráno Seul avec vous. Neobjevují se na něm pouze písně z jeho debutantního alba, nýbrž i skladby z Notre-Dame a známé francouzské a anglické covery (La Bohéme, Georgia on my mind, Everybody loves somebody).\n\nV březnu 2002 Garou vystoupil v největší francouzské koncertní hale – v Paláci sportů v Bercy, a tak vznikla další živá nahrávka Live á Bercy. Vystoupili s ním mj. i takové hvězdy a doslova živé legendy současné frankofonní hudby jako jeho nejlepší přítel Patrick Bruel, dále Celine Dion, Gerald de Palmas a jeho spolusouputníci z muzikálových prken Notre-Dame Daniel Lavoie a Patrick Fiori. Tak vznikla jedna z nejpovedenějších a nejpozoruhodnějších verzí Belle. Garou tento večer považuje za nejkrásnější okamžik svého života a na záběrech z tohoto koncertu vypadá opravdu velmi šťastně. Nedlouho poté vystoupil na festivalu v Sopotech a polské sousedy si naprosto získal. Velmi oblíbenou se stala obzvláště píseň Gitan a v Polsku propukla nefalšovaná garouovská horečka. Stal se nejpopulárnějším zahraničním zpěvákem a díky svému charizmatu i miláčkem médií. Netrvalo dlouho a Garou se do Polska vydal na turné, které zaznamenalo obrovský úspěch.\n\nV roce 2003 se měl konat útok na americký trh anglicky zpívanou deskou. Měl to být velký (komerční) úspěch, písně už byly hotové, ale nakonec z vydání alba sešlo z podivných administrativně-produkčních příčin. Snad ani Garou sám nevěděl přesně, co se stalo, a tento dílčí neúspěch pro něj znamenal menší krizi. Rozhodl se ji překonat vydáním nové francouzské desky ještě toho roku. Tak se taky stalo. V květnu roku 2004 tedy vyšlo jeho druhé studiové album Reviens, které je více podle jeho představ než Seul. Na Reviens se nacházejí jak rockově laděné skladby, tak i pomalé romantické balady. K už osvědčeným autorům se přidali další veleznámé osobnosti: Jean Jacques Goldman, Gerald de Palmas a Gildas Arzel (francouzský bluesový kytarista). Album má opět stejnojmennou píseň Reviens (Ou tu caches-tu) a kromě ní vznikly videoklipy ještě k Et si on dormait a Passe ta route. Píseň Le sucre et le sel nazpíval se sestrami Suzie a Annie Villeneuveovými, úspěšnými účastnicemi quebecké Star academy. Z následující koncertní šňůry v roce 2004 bylo natočeno živé album Routes. K témuž roku se vztahuje i Garouovo „odskočení si“ do České republiky, kde vystoupil ve skromném Lucerna Music baru a společně s Bohoušem Josefem a Danielem Bártou zapěl prapodivnou českou verzi Belle. Kromě anglických coverů zazpíval ještě největší pecky z alba Reviens a Seul včetně závěrečné Gitan. Mezitím (v listopadu 2004) si ještě střihl spolupráci s francouzským švihákem Michelem Sardouem, z čehož vznikl duet La riviere de notre enfance na Sardouovo album Du plaisir. Za vidění stojí i rozverný videoklip k tomuto singlu, který i v zahraničí zaznamenal podstatný úspěch.\n\nDlouho očekávané anglické album se po šesti letech příprav dočkalo vydání v průběhu května 2008 (6. května – 19. května). Na albu Piece of my soul se odráží začátky Garouovy kariéry v angličtině a také jeho hudební osobnost. Album začíná energickou skladbou \"Stand up\" a končí poklidnou \"Coming home\". Na albu se podílelo mnoho významných hudebních osobností z celého světa. Garou se v rozhovorech s médii zmínil o tom, jak ho těšila spolupráce se švédským producentem Peerem Astromem (Brunin', Coming Home), který spolupracoval např. se Céline Dion, Madonnou a Jennifer Lopez. Dále se na albu opět autorsky podílel kanaďan Aldo Nova (Coming Home, Take a piece of my soul). Z Velké Británie se podíleli Don Mescall (Beautiful Regret, Heaven's Table, What's the time in NYC) a Ronan Hardiman (What's the time in NYC). \"Nothing else matters\" (složili Dimitri Ehrlich a Andy Marvel) je inspirovaná Petrou Němcovou a jejím zážitkem v Thajsku v prosinci 2004, kdy při tsunami zahynul její přítel fotograf Simon Atlee a sama byla zraněná. \"First day of my life\" je cover verze písně Melanie C (ex-Spice Girl) a složili ji Enrique Iglesias a Guy Chambers. Na písních \"Accidental\" a \"You and I\" spolupracovala Judie Tzuke, anglická skladatelka polského původu. Úvodní píseň \"Stand up\" složil Rob Thomas (z Matchbox 20). Garou kromě zpěvu také skládá, ale až doteď skládal vždycky jenom \"do šuplíku\". \"All the way\" je píseň o ženách a pokeru, tedy o jeho dvou velkých vášních. Proto si k ní napsal text sám.\n\nTurné k anglickému albu bude pojato jinak než v minulosti. Po předchozích turné která se odehrávala ve velkých arénách, turné \"Garou en live.bar\" bude šňůra menších koncertů v malých sálech. Garou se tím vrací na začátek kariéry, kdy koncertoval po barech v angličtině a kde měl s publikem větší kontakt.\n\nGarou se po dlouholeté spolupráci s René Angelilem a Sony BMG rozhodl že se o produkci jeho alb a o další jeho obchodní záležitosti (restaurace atd.) bude starat společnost Wolfgang Entertainment.\n\n\nŽivé album\n\n\n\n\n\n\n"}
{"id": "259170", "url": "https://cs.wikipedia.org/wiki?curid=259170", "title": "Joseph Aspdin", "text": "Joseph Aspdin\n\nJoseph Aspdin (prosinec? 1778 – 20. března 1855) byl britský vynálezce a továrník, známý hlavně tím, že získal 21. října 1824 patent na výrobu portlandského cementu, což byl důležitý krok v rozvoji moderního stavebnictví.\n\nByl prvorozeným ze šesti dětí Thomase Aspdina, zedníka žijícího v Hunsletu v obvodu Leedsu, Yorkshire. Pokřtěn byl na první svátek vánoční roku 1788. Nastoupil do otcova podniku a oženil se 21. května 1811 s Mary Fotherbyovou ve farním kostele sv. Petra v Leedsu.\n\nRoku 1817 si v témže městě zařídil vlastní obchod. Během dalších let musel zřejmě začít experimentovat s výrobou cementu, protože již 21. října 1824 mu byl udělen britský patent BP 5022 nazvaný \"Vylepšení způsobu výroby umělého kamene\", ve kterém vytvořil termín „portlandský cement“.\n\nTéměř ihned vzápětí, roku 1825, ve spolupráci s Williamem Beverleyem, sousedem z Leedsu, zahájil výrobu tohoto produktu v Kirkgate, ve Wakefieldu. Beverley zůstal v Leedsu, ale Aspdin a jeho rodina se přestěhovala do Wakefieldu, asi 9 mil vzdáleném. Roku 1825 obdržel druhý patent týkající se výroby vápna. Provozovna v Kirkgate byla v roce 1838 zavřena po povinném prodeji půdy železniční společnosti z Manchesteru a Leedsu, a místo bylo vyčištěno. Aspdin přesunul výrobní vybavení na jiné místo poblíž Kirkgate.\n\nV této době jeho nejstarší syn James pracoval jako účetní v Leedsu, zatímco jeho mladší syn, William, provozoval výrobnu. Přesto roku 1841 Joseph uzavřel partnerství s Jamesem a vydal oznámení, že William podnik opustil a společnost tak není odpovědna za jeho dluhy. Je možno předpokládat, že William v době svého odchodu z podniku, rozvíjel změny výrobního procesu vedoucí k výrobě moderního portlandského cementu. Roku 1844 Joseph odešel na odpočinek a převedl svůj obchodní podíl na Jamese. Ten přesunul roku 1848 provoz na třetí lokalitu v Ings Road a zde byla tato továrna v provozu až do roku 1900. \n\nJoseph Aspdin zemřel na 20. března 1855, ve svém domě ve Wakefieldu.\n\nSvůj výrobek nazval \"portlandský cement\", neboť maltová směs z něj vyrobená se podobala „nejlepšímu portlandskému kameni“. Portlandský kámen byl v té době nejpoužívanějším stavebním kamenem v Anglii. Patent nepopisuje produkt, známý dnes jako portlandský cement, zcela jasně. Produkt byl cílen na trh se štukatérskými produkty a také pro výrobu architektonických článků (ostění, římsy, klenáky, apod.), kde se hodil rychle tuhnoucí nízkopevnostní cement. Ten byl získán vypalováním při nízkých teplotách (pod 1250 °C) a proto neobsahoval žádný alit.\n\nProdukt (podobný již dříve vyvinuté formě cementu továrníka Jamese Frosta) patřil do skupiny umělých tmelů, jež byly vyvíjeny aby konkurovaly Parkerovu „římskému cementu“. Proces výroby je popsán jako postup dvojitého pálení, při kterém je poprvé pálen vápenec, po uhašení a smíchání s jílem je pak pálen podruhé. Tento postup byl běžný při výrobě obou umělých a portlandských cementů, kdy byl k dispozici pouze tvrdý vápenec. Technologie mletí se v dané době sestávala pouze z mletí plochými kameny a tak bylo ekonomičtější vápenec vypalovat a hasit, než ho mlít.\n\nZdrojový vápenec pocházel z penninské karbonské vápencové oblasti a byl používán pro městskou dlažbu a na silnice. Charakteristickým postupem dle patentu bylo používání „silničního odpadu“ jako suroviny. Aspdin prohlašoval, že pokud není dostupný odpad, až pak shání „samotný vápenec“ – byl dokonce dvakrát pohnán před soud za vyhrabávání dlažebních kostek z místních cest. Dodávky vápence byly pro Aspdina největším problémem, zvláště v dobách před rozvinutím železniční dopravy. Tyto obtíže a zdržení nakonec vnukly Aspdinovu synovi Williamovi nápad, jak výrobu zracionalizovat: jako surovinu použít horninu s vyšším obsahem vápence, vypalovat za vyšších teplot použitím většího množství paliva a přimísit až dosud nezužitkovaný tvrdý slínek, rozemletý na prášek (z tohoto důvodu zdokonalil mlecí postupy). William se postupně přesunul jižně do severovýchodního Kentu, kde se nacházely nevyčerpatelné zásoby měkké křídy, a založil zde moderní průmyslovou výrobu cementu.\n\nSamotný Joseph Aspdin nikdy nebyl chemikem a postupoval při výrobě pouze na základě svých zkušeností. Některé nejasnosti v jeho patentové přihlášce mohou také pocházet z jeho touhy po utajení – nejen surovin, ale i vlastního výrobního postupu.\n"}
{"id": "259171", "url": "https://cs.wikipedia.org/wiki?curid=259171", "title": "Sveti Jure", "text": "Sveti Jure\n\nSveti Jure je nejvyšší vrchol pohoří Biokovo, nacházející se v Jižní Dalmácii v Chorvatsku. Svou skalnatou, vápencovou siluetou se stává dominantou Makarské riviéry. Na vrchol vede sjízdná silnice. Rozhled z vrcholu je dalekosáhlý. Za jasných dní jsou vidět až černohorské masivy. Při pěším výstupu musí návštěvníci počítat s velkým převýšením (přes 1700 m). Orientačně je cesta poměrně jednoznačná a její náročnost se omezuje na upravené stezky a kameny vyskládané chodníky.\n\nVýchozí bod je letovisko Makarska. Po loukách dochází cesta ke skalnímu výšvihu a poté pokračuje prudce borovicovým lesem. V strmých a dlouhých serpentinách dosahuje sedla Vošac (1200 m). Zde se ukazuje zvlněná krasová krajina z které vystupuje pouze jeden výrazný vrchol - Sveti Jure. V sedle je vyhlídka. Širší cestou dosahuje cesta chatu Planinski dom pod Vošacem. Ta je však mimo provoz. Vedle stojí malá bivakovací budka. Cesta pokračuje krasovou oblastí „Cocpit“, který tvoří spleť až 100 metrů hlubokých propastí v rozpraskaném vápenci. Škrapy jsou velmi hluboké a jejich hřebeny ostré.\n\nNa vrchol lze dále pokračovat po značené stezce nebo po silnici. Na vrcholu stojí kostelík a červený vysílač.\n"}
{"id": "259177", "url": "https://cs.wikipedia.org/wiki?curid=259177", "title": "Jeruzalémský talmud", "text": "Jeruzalémský talmud\n\nJeruzalémský talmud neboli Talmud jerušalmi je redakce talmudu vytvořená v Izraeli během čtvrtého století n. l. Je tvořen starší mišnou, záznamem ústních náboženských tradic židů, a rabínskými komentáři zvanými gemara.\n\nGemara Jeruzalémského talmudu je výsledkem téměř 200letého bádání nad Mišnou v akademiích v zemi izraelské (hlavně v Tiberiadě a v Cesareji). Vzhledem k poloze těchto akademií jsou zde velmi detailně probírány zákony zemědělství ve Svaté Zemi. Podle tradice jej dokončili v roce 350 n. l. v Izraeli Rav Muna a Rav Jossi. Říká se mu \"Talmud jerušalmi\" (Jeruzalémský talmud), nicméně jméno je zavádějící; nebyl totiž napsán v Jeruzalémě. Jindy proto bývá nazýván \"Talmud Erec Jisra'el\" – Palestinský talmud.\n\nV současnosti se od užívání názvu „Palestinský talmud“ obecně ustupuje, neboť toto slovo je zabarveno arabsko-izraelským konfliktem. V češtině zvlášť je užívání problematické, neboť např. na rozdíl od němčiny nedokáže rozlišit mezi \"palestinským\" ve smyslu „historický region zvaný Palestina“ a \"palestinským\" ve smyslu „palestinská samospráva/palestinský stát“.\n\nGemara Jeruzalémského talmudu je psána v západoaramejském nářečí, které se poněkud liší od aramejštiny Babylónského talmudu. Vyznačuje se větší frekvencí slov přejatých z řečtiny (i latiny) a je bližší jazyku některých aramejsky psaných midrašů, které rovněž vznikaly tou dobou v Izraeli.\n\nJeruzalémský talmud obsahuje gemaru ke 39 traktátům mišny, což je o jeden více, než u Babylónského talmudu. Na rozdíl od babylonského zahrnuje kompletní gemaru k oddílu Zera'im. To se dá vysvětlit tím, že zákony týkající se zemědělství a obdělávání Země izraelské měly svůj význam pro palestinské Židy, zatímco v Babylónii byly diskuze na takové téma méně aktuální. Naopak zcela chybí seder Kodašim, pojednávající o obětech v Chrámu, který je z velké části komentován v babylónské verzi; dalo by se předpokládat, že situace bude spíše opačná. Někteří vědci proto zastávají názor, že Jeruzalémský talmud původně obsahoval gemaru ke všem traktátům mišny, nicméně 24 traktátů se nám nedochovalo. Jeruzalémská gemara je také mnohem kratší a proto je ve výsledku Jeruzalémský talmud mnohem méně obsáhlý a tím i méně závazný, než Babylónský talmud.\n\nZatímco v Babylónském talmudu jsou jednotlivé mišny označovány aramejským slovem מתניתין, v Jerušlami jsou označovány jako \"halachot\". Rovněž rozřazení a stránkování u \"Jerušalmi\" není přesně dané, jako u jeho babylónského protějšku. Nejčastěji jsou proto citace uváděny ve formě \"[Traktát – číslo kapitoly – číslo mišny]\", přičemž aby nedošlo k záměně s Mišnou či Babylónským Talmudem, bývá ve vědeckých publikacích před citací ještě zkratka \"J\" / \"Y\", \"Jeru\", \"Yeru\" ev. \"JT\" / \"PT\" označující Jeruzalémský/Palestinský talmud.\n\nRovněž znění mišny tak, jak je předkládáno v Jerušalmi, není úplně stejné jako v původní mišně nebo v Babylónském talmudu. Skutečnost je taková, že všechny tři zmíněné sbírky se od sebe v určitých drobnostech liší.\n\n\n"}
{"id": "259190", "url": "https://cs.wikipedia.org/wiki?curid=259190", "title": "Lotus 25", "text": "Lotus 25\n\nLotus 25 byl vůz formule 1 týmu Team Lotus, který se účastnil mistrovství světa v letech 1962–1967.\n\nV roce 1961 byl celkový objem motorů snížen na 1500 cm³, oktanové číslo paliva se snížilo ze 130 na 101,5. Lotus na tuto změnu pravidel odpověděl v roce 1962 vozem Lotus 25, byl považován za vůz s prvním samonosným podvozkem. Monokoková konstrukce se začala používat v letectví před více než 50 lety. Také u závodních vozů to nebylo poprvé, již v roce 1915 Harry Blood kompaktní kovové šasi v závodě v Indianapolis. Gabriel Voisin používal monokok pro svůj vůz, se kterým se účastnil Grand Prix Francie 1923 a v roce 1955 tým BRM používal u svých vozů poloskořepinovou konstrukci. Zatímco většina vozů formule 1 toho času mívala trubkový rám, Colin Chapman, konstruktér vozů Lotus se vydal jinou cestou. Nahradil trubkový rám novým typem konstrukce, jednalo se o hliníkovou skořepinovou vanu. Hlavní výhodou této konstrukce byla větší torzní tuhost, což nabízelo nemalé výhody při průjezdu pomalých zatáček. Hlavní kostra vozu byla vyrobena z uzavřených profilů z hliníku, v obou postranních profilech byly umístěny kaučukové nádrže na palivo. Jednalo se o první monokok ve formuli 1, zároveň Lotus vyvíjel i vůz Lotus 24 s klasickou konstrukcí. Colin Chapman to komentoval slovy, že nemohl riskovat s revolučním řešením koncepce šasi, proto pokračoval i v evoluci tradiční koncepce. Nová struktura vozu změnila i jezdcovu polohu: ve voze již neseděl, ale jako by napůl ležel.\n\nHlavní pohonnou jednotkou zůstal motor Climax, který nejrychleji dokázal odpovědět na 1,5l motor z dílny Ferrari a v roce 1963 dovezl Jima Clarka k sedmi vítězstvím a titulu mistra světa.\n\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n\n"}
{"id": "259202", "url": "https://cs.wikipedia.org/wiki?curid=259202", "title": "Wen-šu", "text": "Wen-šu\n\nWen-šu označuje:\n\n"}
{"id": "259209", "url": "https://cs.wikipedia.org/wiki?curid=259209", "title": "Virtuální realita", "text": "Virtuální realita\n\nVirtuální realita (VR) je technologie umožňující uživateli ocitnout se v simulovaném prostředí, ideálně doprovázené jeho interakcí s ním. Technologie virtuální reality vytvářejí iluzi skutečného světa (např. při výcviku boje, pilotování, lékařství), nebo fiktivního světa počítačových her.\n\nJde o vytváření zejména vizuálního, někdy sluchového, hmatového či jiného zážitku budícího subjektivní dojem skutečnosti pomocí různých zařízení připojeným k výpočetní jednotce, která realistické vjemy pro uživatele generuje. Běžně se jedná o stereoskopické zobrazovací zařízení v podobě náhlavní soupravy, volitelně s jedním či několika periferiemi obsahujícími senzory pro snímání jejich pozice. Tyto slouží zejména pro interakci s virtuálním prostředím (ovladače) nebo odhadu a vizualizaci pózy uživatele (senzory pro snímání pohybu).\n\n\"Virtuální realita má velké předpoklady pro využití v mnoha oborech. Ať už jde o výcvik, nebo pouhou zábavu. VR našla své uplatnění např. také:\"\n\nV lékařství se využívají prostorové modely orgánů nebo celého těla. Ty se získávají pomocí počítačové tomografie.\n\nVe sportu VR slouží k dokonalému vytrénování správného pohybu a cviku a techniky.\n\nV konstrukci je výhodou už práce ve třech rozměrech jako je CAD, VR přidává možnost prohlédnout si interiéry staveb, vnitřek automobilů, atd.\n\nV armádě je pro VR typický příklad simulátor létání, který je i přes velké pořizovací náklady o mnoho úspornější než skutečný let.\n\nA samozřejmě i v zábavě má VR velký podíl.\n\nPůvod vzniku termínu Virtuální realita není jasný. Často se připisuje Damienovi Broderickovi, který použil tento termín ve svém sci-fi románu Judas Mandala. Vynálezce virtuální reality Jaron Lanier tvrdil, že tento název sám vymyslel. Podobný termín „umělá realita“ se díky Mironovi Kruegerovi používal už od 70. let 20. století.\n\nHlavním principem vytváření virtuální reality je stereoskopické zobrazování, tj. vytváření různých vjemů pro každé oko, navozující iluzi skutečného trojrozměrného prostředí. Toho se dosahuje několika hlavními způsoby: \n\n\nZa schopné vytváření virtuální reality považujeme pouze poslední dvě možnosti, vzhledem k tomu, že v ostatních se jedná pouze o neinteraktivní prohlížení obrazu. Obvykle požadujeme určitý stupeň interaktivity, abychom zážitek prohlásili virtuální realitou. Z tohoto důvodu do této kategorie nezařazujeme ani sférické fotografie či videa, byť mohou být zobrazována na skutečných VR zařízeních.\nV současnosti mluvíme o VR zařízení zejména v případě náhlavních displejů, kde před každým okem je LCD příp. (AM)OLED displej s dostatečně vysokým rozlišením – dohromady běžně alespoň 2K. \n\nMorton Heilig psal v 50. letech 20. století o tzv. „Experience Theater“ (Divadlo zážitků), které by stimulovalo všechny smysly diváka podle hrané scény. Na základě této vize postavil v roce 1962 prototyp nazvaný Sensorama, který při promítání pěti krátkých filmech umožňoval vnímat kromě obrazu a zvuku i vůni. I přes dnešní nástup počítačové techniky tento druh údajně funguje i dnes.\n\nV roce 1964 rozebíral filosofické a technologické aspekty virtuální reality Stanislav Lem ve své knize \"Summa technologiae\". Používá pro ni pojem \"fantomatika\".\n\nV roce 1968 sestrojil Ivan Sutherland spolu se svým žákem Bobem Sproullem zobrazovací zařízení nositelné na hlavě, což se všeobecně považuje za první přístroj vytvářející virtuální realitu. Byl jednoduchý jak na ovládání tak i na zobrazování. Prostředí totiž tvořily virtuální vazby ohraničené jen čárami. Byl tak těžký, že musel být připevněn na stropě, a díky tomu si vysloužil název Damoklův meč.\n\nZajímavým mezi prvopočítačovými zařízeními byl Aspen Movie Map vyrobený v Massachusettském technologickém institutu (MIT) v roce 1977. Program představoval přibližnou simulaci města Aspen v Coloradu v USA, jehož ulicemi se mohl uživatel procházet. Na výběr byly tři módy: léto, zima a polygony. První dva byly založené na fotografiích – tvůrci skutečně nafotografovali každý možný pohyb přes město v obou ročních obdobích – a třetí byl trojrozměrný model města.\n\nV druhé polovině 80. let 20. století zpopularizoval pojem „Virtuální realita“ Jaron Lanier, jeden z průkopníků této oblasti. Roku 1985 založil společnost VPL Research (Virtual Programming Language – virtuální programovací jazyk), která vyvinula nejvýznamnější systémy „goggles n‘ gloves“ (ochranné brýle a rukavice).\n\nVR se používá k tomu, aby studentům poskytl virtuální prostředí, ve kterém mohou rozvíjet své dovednosti bez skutečných důsledků selhání v reálném světě, což se také využívá a je předmětem studia v základním vzdělávání. Například v japonské online střední škole (\"N High School\") hraje VR ve vzdělávání důležitou roli. Dokonce i zahajovací ceremoniál školy byl virtuálním zážitkem pro 73 studentů, kteří byli pomocí VR headsetů propojeni s kampusem stovky kilometrů daleko a tak si mohli poslechnou zahajovací řeč ředitele, aniž by museli cestovat tak daleko. Podle zaměstnanců školy chtěli dát studentům šanci zažít technologii VR, než ji použijí \"naostro\" coby součást jejich vzdělávání.\n\nThomas A. Furness III. byl jedním z prvních, kdo rozšířil použití VR pro vojenský výcvik, když v roce 1982 představil letectvu fungující model svého virtuálního letového simulátoru (VCASS – Vizuálně Spojený Výsadkový Systémový Simulátor). Druhá fáze jeho projektu, který nazval \"Super Cockpit\", byl ještě pokročilejší, grafikou s vysokým rozlišením a dotykovým displejem. Furness III. je často označován jako průkopník VR v tomto výzkumu. Ministerstvo obrany ve Spojeném království používalo VR ve vojenském výcviku od osmdesátých let. Armáda Spojených států v roce 2012 zveřejnila systém odborného vojenského výcviku. Byl uváděn jako první plně vyvinutý vojenský výcvikový systém VR.\n\nNASA používá technologii VR po dobu dvaceti let. Nejpozoruhodnější je jejich využití \"ponorných\" VR k tréninku astronautů, zatímco jsou stále na Zemi. Takové aplikace simulací VR zahrnují vystavení účastníka pracovní činnosti v prostředí s nulovou gravitací a školení o tom, jak se procházet ve vesmíru. Astronauti mohou dokonce simulovat, jaké to je pracovat s nástroji ve vesmíru při použití levných 3D tištěných maketových nástrojů.\n\nLetové simulátory jsou formou pilotního výcviku VR. Mohou se pohybovat od plně uzavřeného modulu až po řadu počítačových monitorů, které poskytují pohled na pilota. Stejným způsobem se virtuální jízdní simulace používají k tomu, aby trénovaly řidiče v základních dovednostech předtím, než jim umožňují provozovat skutečné vozidlo. Podobné principy se používají v simulátorech nákladních automobilů pro specialisty, jako jsou hasičské vozy. Vzhledem k tomu, že tito řidiči mají často méně příležitostí k reálným zkušenostem, školení VR poskytuje další tréninkový čas.\n\nTechnologie VR má mnoho užitečných aplikací v oblasti medicíny. Simulované operace umožňují chirurgům praktikovat své technické dovednosti bez rizika pro pacienty. Četné studie ukázaly, že lékaři, kteří absolvují chirurgický výcvik pomocí simulace VR, výrazně více zlepšují obratnost a výkonnost v operačním sále než kontrolní skupiny. Prostřednictvím VR mají lékaři a začínající lékaři možnost prohlížet a prožívat složité operace, aniž by vstoupily do operačního sálu. 14. dubna 2016 byl Shafi Ahmed prvním chirurgem, který vysílal operaci ve virtuální realitě; diváci sledovali operaci v reálném čase z pohledu chirurga. Technologie VR umožnila divákům prozkoumat celou řadu činností v operačním sále, jak byla vysílána kamerou 4K 360fly.\n\nBrýle pro virtuální realitu (HMD) byly vydány pro hraní her již na počátku 90. let. Mezi ně patří Virtual Boy vyvinutý firmou Nintendo; iGlasses vyvinutý společností Virtual I-O, model Cybermaxx vyvinutý společností Victormaxx a VFX1 Headgear vyvinutý firmou Forte Technologies. Dalšími moderními příklady VR pro hraní jsou Wii Remote, Kinect a PlayStation Move / PlayStation Eye, které posílají pohybové vstupy hráčům na herní konzoli.\n\nKomerčně nejznámější headsety pro VR jsou Oculus Rift a HTC Vive. Systémy ve vývoji, které zahrnují technologii Sony PlayStation VR, vyžadují spuštění na PlayStation místo na počítači, dále StarVR; FOVE; a Magic Leap.\n\nPo rozsáhlém vydání komerčních headsetů VR v polovině roku 2010 bylo vydáno několik verzí VR a VR videoher. Vendetta Online společnosti Guild Software byla ohlášena jako první MMORPG s podporou Oculus Rift, což je potenciálně první trvalý online svět s nativní podporou uživatelů headset VR. Od roku 2013 se objevilo několik zařízení virtuální reality, které se snaží vstoupit na trh, aby konkurovaly Oculus Rift a zlepšily herní zážitek. Jeden z nich, Virtuix Omni, je založen na schopnosti pohybovat se v trojrozměrném prostředí přes všesměrový běžecký pás. 27. dubna 2016 Mojang oznámil, že i oblíbená sandbox videohra Minecraft byla hratelná na Gear VR. Oddělená verze byla vydána do obchodu Oculus Store pro použití s ​​Gear VR, podobně jako Pocket Edition Minecraft.\n\nNěkteré firmy přizpůsobují VR pro fitness pomocí gymnastických konceptů na podporu cvičení. Jiní používají AR headset v kombinaci se světelným mečem pro hru Star wars. \n\n\n"}
{"id": "259212", "url": "https://cs.wikipedia.org/wiki?curid=259212", "title": "Wen-šu-šan", "text": "Wen-šu-šan\n\nWen-šu-šan (\"Hora Maňdžušrího\") je hora nacházející se asi 15 km jižně od starobylého čínského města Ťiou-čchüan.\n\nNa hoře byl za dynastií Wej a Tchang (tj. v 5. až 9. století) vybudován komplex skalních chrámů. Komplex se stal nejdůležitějším náboženským centrem oblasti. Wen-šu-šan je ve skutečnosti tvořena dvěma vrcholky, přičemž na předním se nacházejí buddhistické jeskyně, na zadním jeskyně taoistické.\n\nDobrodružství Hedvábné cesty – ukázka (s. 259-267)\n"}
{"id": "259216", "url": "https://cs.wikipedia.org/wiki?curid=259216", "title": "Zasetí", "text": "Zasetí\n\nZasetí (řecky \"Spartoi\") byli v řecké mytologii bojovníci vzešlí z dračích zubů. V mýtech se objevují dvakrát - v souvislosti s Kadmem před Thébami a s Iásonem v Kolchidě.\n\nKadmos, syn sídónského krále Agénora, a s ním jeho bratři Foiníx, Kilix, Fíneus a Thasos se vydali do světa, aby našli svou jedinou sestru Európu. Do ní se zamiloval sám nejvyšší bůh Zeus, svedl ji a\npřeměněn v bílého býčka, odplul s ní přes moře neznámo kam. Královští synové vyrazili do všech stran, postupně však hledání vzdávali a založili nová království. Kadmos se radil v Delfách a dostal odpověď: „\"Najdi bílou krávu bez jařma a tam, kde ona ulehne, založ hrad a město\".“ Tak se stalo.\n\nKadmovi druhové hledali vodu, nalezli ji v lesní jeskyni, kterou však střežil obrovský had a ten je rozsápal. Kadmos je hledal, pustil se do boje s hadem a zabil ho. Poté chtěl obětovat bohyni Athéně a ta mu poradila, aby zuby mrtvého hada zasel do půdy.\n\nOkamžitě ze země vyskočili po zuby ozbrojení muži, hned zuřivě proti sobě bojovali. Kadmos mezi ně hodil kámen a oni se mezi sebou vraždili, až jich zůstalo jenom pět. Jejich jména jsou:\n\n\nVšichni se dali do Kadmových služeb a měli v nově založených Thébách svou velkou symbolickou úlohu, která se objevila i v mýtu o Oidipovi i ve válce Epigonů. Všichni byli zakladateli thébských vznešených šlechtických rodů.\n\nV obou příbězích je uveden Menoikeus jako jeden z původních Zasetých - první jako otec královny Iokasté, druhý jako syn krále Kreonta, kteří obětovali dobrovolně svůj život pro záchranu města. Ani tato oběť však nepomohla.\n\nZuřiví bojovníci ze zasetých dračích zubů se objevují v mýtu o Iásonovi. Měli zabránit Iásonovi, aby získal pověstné Zlaté rouno, které vlastnil Aiétés, král v Kolchidě. To mu mělo navrátit vládu ve svém rodném městě Iólku.\n\nKdyž bojovníci vyskočili plně ozbrojení ze země, vhodil mezi ně Iásón kámen, oni se obrátili jeden proti druhému a v lítém boji se vzájemně všichni pobili.\n\nZasetí - Spartoi - prý byli prapůvodními Sparťany, rovněž pověstnými bojovníky.\n\n"}
{"id": "259219", "url": "https://cs.wikipedia.org/wiki?curid=259219", "title": "Pan", "text": "Pan\n\nPan má více významů:\n\n\n\n\n\n\n\n"}
{"id": "259220", "url": "https://cs.wikipedia.org/wiki?curid=259220", "title": "Miloslav König", "text": "Miloslav König\n\nMiloslav König (* 15. dubna 1984 Postřelmůvek) je český herec a zpěvák.\n\nNarodil se ve vesničce Postřelmůvek u Zábřehu na Moravě. Po absolvování gymnázia v Zábřehu nastoupil na pražskou DAMU (a přijat byl hned po první přihlášce).\nJe ženatý s Magdalénou Borovou a má 2 děti.\n\nBěhem studií hostoval v několika pražských divadlech. Ztvárnil vedlejší roli Petrušky v Havlově \"Pokoušení\", které v Národním divadle nastudoval americký režisér Charles Marowitz, uspěl v konkursu na titulní roli v Pavlíčkově muzikálu \"Obrazu Doriana Graye\" v divadle Ta Fantastika. V Divadle Na zábradlí byl obsazen do role Chasníka v \"Gazdině robě\", Glagoljeva ve hře \"Platonov je darebák\" a neslyšícího Tomáše v autorské inscenaci Alice Nellis \"Záplavy\". Alice Nellis ho následně obsadila do role Mladíka v Českým lvem oceněném filmu \"Tajnosti\". S Magdalénou Borovou připravili pro Divadlo Viola autorskou inscenaci podle povídky Jaromíra Štětiny \"Století zázraků\" (derniéra duben 2008). V Divadle v Dlouhé ztvárnil Chirona v \"Titu Andronicovi\", Hippolyta ve \"Faidře\" či Zachariase Moirrona v \"Molièrovi\". Od sezony 2007/2008 se stal stálým členem DvD, převzal vedlejší role v divácky úspěšných inscenacích \"Soudné sestry\" a \"Maškaráda čili Fantom opery\". V divadle Ta Fantastika byl obsazen na podzim roku 2007 do role Adama v muzikálu Michala Pavlíčka \"Dáma s kaméliemi\".\n\nV roce 2013 nastoupil do angažmá do Divadla Na zábradlí . Byl dvakrát nominován na divadelní Cenu Thálie, poprvé v roce 2013 za hlavní roli v představení \"El Príncipe Constante (Vytrvalý princ)\" a podruhé o rok později za role Georgese Duroye ve hře \"Miláček\" .\n\nFilmy: v roce 2010 byl obsazen do hlavní role policisty ve filmu PIKO.\n\nDivadlu a hudbě se věnuje i ve svém volném čase. Pravidelně vystupuje v představeních pořádaných v rámci letní Pekařovské pouti, kde je každá inscenace současně premiérou i derniérou. Příležitostně zpívá ve vlastní jazzrockové kapele \"Velmi krátké vlny\".\n\n\n\n"}
{"id": "259222", "url": "https://cs.wikipedia.org/wiki?curid=259222", "title": "Svatý Radim", "text": "Svatý Radim\n\nSvatý Radim (lat., něm. Gaudentius, pol. Radzim Gaudenty) (před 970 – pravděp. po 1006) byl synem Slavníka, polorodý bratr svatého Vojtěcha a první arcibiskup hnězdenský.\n\nPřesné datum jeho narození není známo, ale většina historiků uvádí rozmezí let 960 – 970, přičemž vychází zejména z faktu, že v době jmenování arcibiskupem musel mít nejméně 30 let. Rok úmrtí rovněž není znám, nejčastěji se uvádějí roky 1006, 1011, 1016, 1020 a 1022.\n\nInformací o jeho životě je podstatně méně, než je tomu u jeho bratra sv. Vojtěcha, neboť se pohyboval téměř výhradně v jeho společnosti, a tím pádem je svým bratrem poněkud zastíněn. Ani žádný z jeho současníků nenapsal jeho životopis. Vzdělání získal stejně jako Vojtěch v Magdeburku. Někteří vědci uvádějí, že v Magdeburku studoval společně s Vojtěchem, avšak vzhledem k jejich věkovému rozdílu je to málo pravděpodobné.\n\nPo zvolení Vojtěcha biskupem (19. února 982) pracoval Radim v jeho rezidenci a od té doby byl téměř nepřetržitě po jeho boku. Roku 988 s ním odešel do Itálie s úmyslem pokračovat dále do Svaté země. Dostali se však pouze do benediktinského kláštera na Monte Cassinu, odkud se vrátili do Říma. Tam spolu s bratrem vstoupil do benediktinského kláštera sv. Bonifáce a Alexia na Aventině a přijal řeholní jméno Gaudentius (990). V roce 992 se s Vojtěchem vrátil do Prahy a zakrátko (v roce 994) ji znovu opustili. Vyvraždění Slavníkovců o rok později bylo důvodem, proč se oba bratři do Čech už nikdy nevrátili.\n\nVojtěcha doprovázel až do jeho smrti 23. dubna 997, jíž byl očitým svědkem. Radim sám byl pohanskými Prusy zajat. Po propuštění ze zajetí odešel k polskému králi Boleslavovi Chrabrému a postaral se o to, aby tělo jeho bratra bylo získáno zpět.\n\nV roce 999 byl v Římě vysvěcen na biskupa a r. 1000 se stal arcibiskupem v Hnězdně, avšak o jeho působení tam neexistují žádné zprávy. Měl velký podíl na vzniku svatovojtěšské hagiografie – jako její hlavní informátor.\n\nPo Radimově smrti byly jeho ostatky uloženy v bazilice Nanebevzetí Panny Marie v Hvězdně. V roce 1039 je získal jako válečnou kořist během tažení do Polska český kníže Břetislav I. a společně s ostatky sv. Vojtěcha a Pěti svatých bratří je převezl do Čech a uložil v kryptě sv. Kosmy a Damiána v chrámu svatého Víta.\n\n\nJméno Radim je slovanského původu a za jeho latinskou obdobu je považováno jméno Gaudentius (gaudete = radovat; nositelem tohoto jména byl např. sv. Gaudentius, který se asi roku 346 stal biskupem v Rimini). Svátek se slaví 25. srpna, což byl den přenesení Radimových ostatků (současně s ostatky sv. Vojtěcha a Pěti svatých bratří) v roce 1039 do Prahy. V antverpském benediktinském kalendariu byl jako den památky sv. Radima uváděn 5. leden, podle úpravy Českého liturgického kalendáře z roku 1973 je nezávazná památka stanovena na 12. říjen.\n\n\n\n"}
{"id": "259224", "url": "https://cs.wikipedia.org/wiki?curid=259224", "title": "Mi-le-fo", "text": "Mi-le-fo\n\nMi-le-fo (\"Šťastný Buddha\") je čínská podoba jména budoucího buddhy Maitréji. Od 11. století je v lidové tradici ztotožňován se známým čínským bohem štěstí - Putajem, který je zobrazován jako tlustý buddhistický mnich, který má přes rameno přehozený velký pytel. Tato tradice vychází ze skutečnosti, že zenový mnich Putaj, který byl předobrazem onoho čínského boha štěstí, měl o sobě před smrtí údajně prohlásit, že je vtělením budoucího buddhy Maitréji.\n\nJako Mi-le-fo (\"Šťastný Buddha\") byl také nazýván indický buddhistický mnich Pa-tchuo (též Fo-tchuo) působící v Číně a pro nějž byl údajně postaven v roce 495 původní chrám Šao-lin.\n\n"}
{"id": "259227", "url": "https://cs.wikipedia.org/wiki?curid=259227", "title": "Vazivo", "text": "Vazivo\n\nVazivo (vazivová tkáň) je druh pojivové tkáně. Je tvořená buňkami (fibrocyty a fibroblasty), fibrilami a velkým podílem mezibuněčné hmoty. Tato hmota je tvořena tekutinami a proteiny (hlavně kolagen). \n\nMá schopnost se napínat. Vazivo je možné v těle nalézt jako blanitá pouzdra orgánů a dále jako šlachy a vazy. U dospělého člověka vytváří výplně mezi orgány. \n\n\n\n"}
{"id": "259231", "url": "https://cs.wikipedia.org/wiki?curid=259231", "title": "Ruská sociálně demokratická dělnická strana", "text": "Ruská sociálně demokratická dělnická strana\n\nRuská sociálně demokratická dělnická strana (RSDDP) či Sociálně demokratická dělnická strana Ruska (SDDSR) (\"Росси́йская социа́л-демократи́ческая рабо́чая па́ртия = РСДРП\"), byla marxistická ruská politická strana ilegálně založená roku 1898 v Minsku spojením několika různých revolučních organizací. Roku 1903 se rozštěpila na dvě frakce - umírněnější menševiky vedené Julijem Martovem a radikální Leninovy bolševiky, z nichž později vznikla Komunistická strana Sovětského svazu. Bolševici se v roce 1912 jako strana osamostatnili.\n"}
{"id": "259232", "url": "https://cs.wikipedia.org/wiki?curid=259232", "title": "Consolidated XB-41 Liberator", "text": "Consolidated XB-41 Liberator\n\nConsolidated XB-41 Liberator byl americký těžký bombardér z druhé světové války Consolidated B-24D Liberator, upravený pro eskortní účely.\n\nPodobně jako typ Boeing YB-40 Flying Fortress, měl XB-41 sloužit k doprovodu bombardovacích svazů americké 8. letecké armády při misích do nitra Evropy. V té době totiž Americké armádní letectvo ještě nemělo doprovodné stíhačky s dlouhým doletem, jako byl například North American P-51 Mustang, které mohly bombardéry chránit po celou cestu tam i zpět.\n\nNa XB-41 byl upraven jeden kus varianty B-24D se sériovým číslem 41-11822. Ten byl vyzbrojen celkem 14 kulomety Browning M2 ráže 12,7 mm. Ty byly rozmístěny ve dvou hřbetních věžích Martin A-3, v dálkově ovládané věži Bendix v nosu letounu, ve spodní věži, ocasní věži a bočních střelištích, kde byly namontovány dvojice kulometů namísto jednoho. Typ nesl celkem 11 000 kusů munice, které byly uloženy v upravené pumovnici. Také byl vybaven přídavným pancéřováním, což vše výrazně zvýšilo jeho váhu a snížilo jeho výkony. Poháněla ho čtveřice hvězdicových motorů Pratt & Whitney R-1830-43 Twin Wasp. Testován byl pouze krátce a zkoušky ukázaly určité problémy se stabilitou (kvůli posunutému těžišti) a nízké výkony. Firma Consolidated se pokusila nedostatky napravit, ale výkony byly i tak špatné. Navíc v té době byl v Evropě zkušebně nasazen podobně koncipovaný typ YB-40, upravený z bombardéru B-17 a vůbec se neosvědčil. Proto byl program XB-41 jako neschopný bojového nasazení zrušen a plánovaných 13 kusů předsériových YB-41 nebylo nikdy objednáno. Prototyp XB-41 byl upraven na cvičný TB-24D a byl používán na výcvik mechaniků.\n\n\n\n\n"}
{"id": "259234", "url": "https://cs.wikipedia.org/wiki?curid=259234", "title": "Minčol (národní přírodní rezervace)", "text": "Minčol (národní přírodní rezervace)\n\nMinčol je slovenská národní přírodní rezervace na Oravě.\n\nNachází se v katastrálním území města Dolný Kubín a obcí Veličná, Zázrivá a Hruštín. Má rozlohu 96,1 ha. Byla vyhlášena Úpravou Ministerstva kultury SSR č.3486/1980-32 z 31. května 1980.\nPředmětem ochrany přírody jsou zde zachovalé fragmenty přirozených smrko-buko-jedlových a smrkových lesních porostů, místy pralesního rázu Oravské Magury z důvodů vědeckovýzkumných prací a cílů.\n\n"}
{"id": "259236", "url": "https://cs.wikipedia.org/wiki?curid=259236", "title": "Oravská Magura", "text": "Oravská Magura\n\nOravská Magura je slovenské pohoří ležící na Oravě. Povrch je pokryt hustými lesy, kde převažuje smrk a buk. Specialitou tohoto pohoří jsou také velké porosty bříz a především lísek.\n\nNejvýznamnějšími turistickými středisky jsou Tvrdošín, Zázrivá a Dolný Kubín. Na severovýchodním konci pohoří leží Oravská přehradní nádrž.\n\nOravská Magura je rozdělena na tři samostatné geomorfologické podcelky. Je to Paráč, Kubínska hoľa a Budín. Oravská Magura je ohraničena ze severu Beskydskou vrchovinou a kotlinou, na východě Skorušinskými vrchy a na západě Malou Fatrou. Na jihu sousedí s krásným vápencovým pohořím - Chočskými vrchy. Od těch je však ještě oddělena nevýrazným pásmem Oravské vrchoviny.\n\nNejvyšším vrcholem tohoto pohoří je Minčol (1394 m). Dalšími významnějšími vrcholy jsou Paráč (1325 m), Budín (1222 m). Kompletní seznam tisícimetrových vrcholů uvádí Seznam vrcholů v Oravské Maguře.\n"}
{"id": "259241", "url": "https://cs.wikipedia.org/wiki?curid=259241", "title": "Vladimír Šlechta", "text": "Vladimír Šlechta\n\nVladimír Šlechta (* 5. srpna 1960, Liberec) je český spisovatel žánru science-fiction a fantasy.\n\nNarodil se roku 1960 v Liberci, ale většinu života prožil na jihu Čech v Českých Budějovicích. Roku 1984 absolvoval Stavebni fakultu ČVUT, obor vodní stavby, a poté byl zaměstnán v projekčních odděleních různých vodohospodářských institucí a také tři roky jako úředník u hasičů. Od poloviny roku 1999 samostatně podniká v oboru projektování vodohospodářských zařízení. Také nějaký čas externě vyučoval na stavební průmyslové škole.\n\nDebutoval v roce 1993 v časopise \"Ikarie\" krátkou povídkou \"Legendární zbraň\". V roce 1999 vyšly první jeho dva romány: \"Projekt Bersekr\" a \"Ostří ozvěny\". Do roku 2007 se jeho knih prodalo celkem kolem 15 tisíc kusů, je tak jedním z nejprodávanějších českých autorů fantasy a sci-fi. Je dvojnásobným držitelem ceny \"Akademie science fiction, fantasy a hororu\" v kategorii nejlepší publikovaná povídka. V současnosti je (kromě zhruba čtyřiceti povídek vydaných časopisecky nebo v různých antologiích) autorem zatím devíti knih, ve kterých dovedně kombinuje prvky dobrodružné science-fiction a fantasy. Tři z nich patří do cyklu, odehrávajícím se v postkatastrofickém prostředí Evropy (\"Projekt Berserkr\", \"Ostří ozvěny\" a \"Kyborgovo jméno\"), další spadají do fantasy cyklu \"Krvavé pohraničí\" (\"Krvavé pohraničí\", \"Šílený les\", \"Nejlepší den\", \"Likario\", \"Orcigard\", \"Zahrada sirén\", \"Ploty z kostí\", \"Válečná lest\" a \"Hořící přízraky\").\n\nJe ženatý a má dva syny - Jana a Pavla.\n\nTento cyklus povídek a románů se odehrává v Evropě po druhé energetické válce vyvolané nedostatkem fosilních paliv, kdy se svět po vyčerpání téměř všech zdrojů energie vrátil do středověku a kde na troskách atlantické civilizace prosazuje své zákony germánské Císařství.\n\nJde o cyklus fantasy příběhů odehrávajících se v hraničním území mezi teritorii lidí, elfů a skřetů, o které se vede neustálý boj.\n\nJde o cyklus, sestávající se zatím ze čtyř povídek, který se odehrává v blízké budoucnosti v Čechách, které jsou zdevastované etnickou válkou, kdy se přistěhovalci vzbouřili proti majoritní společnosti. Původně autor psal \"Havrana\" jako samostatný příběh, později ho včlenil do \"Oggerdovského světa\" jako jakýsi prequel.\nPovídky byly později upraveny a propojeny v jedinou knihu:\n\n\n\nJedná se o sérii která obsahuje díla na jejichž psaní se podílelo více autorů.\n\n"}
{"id": "259242", "url": "https://cs.wikipedia.org/wiki?curid=259242", "title": "Bell XP-77", "text": "Bell XP-77\n\nBell XP-77 byl lehký stíhací letoun, postavený firmou Bell Aircraft Corporation na zakázku amerických armádních leteckých sil (United States Army Air Corps), předchůdce pozdějšího amerického armádního letectva. To požadovalo lehký stíhací letoun s nekomplikovanou konstrukcí, vyrobený z nestrategických materiálů. Vývoj letounu postupoval pomalu, k nedostatku strategických surovin nedošlo a americké letectvo mělo dostatek výkonných stíhacích strojů, což vedlo ke zrušení celkého projektu v roce 1944.\n\nProjekt společnosti Bell byl zahájen v prosinci roku 1941 objednávkou USAAF na stavbu dvou prototypů lehké stíhačky. Dne 9. září 1942 objednalo USAAF stavbu šesti prototypů pro letové a dalších dvou pro statické zkoušky, práce na projektu se však neustále prodlužovala. Bell byl vytížen vývojem a stavbou svých typů P-39, P-63 a P-59 a proto se letounu XP-77 nedostávalo příliš vysoké priority. Jelikož válečná situace se vyvíjela příznivě a strategických surovin byl v USA dostatek, byla objednávka prototypů XP-77 v srpnu roku 1943 snížena na dva kusy (v té době ještě nebyl dokončen ani jeden kus).\n\nPrvní let prototypu proběhl pravděpodobně 1. dubna 1944 na letišti \"Wright Field\". Testy ukázaly, že letoun řadu nedostatků, například problémy s vibracemi ocasních ploch a špatným výhledem pilota. Výkony letounu byly nízké, protože byl podmotorovaný a protože při zkouškách ještě ani nenesl výzbroj a pancéřování, nedalo se čekat jejich zlepšení. Testy pokračovaly na zkušební základně \"Eglin Field\", kde byl 2. října 1944 ztracen druhý prototyp XP-77, který se při jednom z manévrů dostal do obrácené vývrtky a pilot ho musel opustit na padáku. První prototyp byl ještě nějaký čas testován, ale v prosinci roku 1944 byl celý projekt jako neperspektivní zrušen.\n\nProjekt XP-77 představoval malý letoun, který svou koncepci připomínal spíše závodní letadla z třicátých let. Byl vyroben především ze dřeva a překližky. Letoun měl dolnoplošnou koncepci a podobně jako jiný typ firmy Bell, typ P-39 Airacobra, byl vybaven příďovým podvozkem. Přední noha se sklápěla směrem dozadu a hlavní podvozkové nohy se sklápěly směrem k trupu. Podvozek byl poháněn elektricky. Křídlo (stejně jako trup) bylo dřevěné s překližkovým potahem, klapky byly ovládány elektricky.\n\nV dlouhé přídi se nacházel vzduchem chlazený invertní dvanáctiválec do V typu Ranger V-770, který roztáčel dvoulistou stavitelnou vrtuli. Pro letoun byla zvolena verze \"Ranger XV-770-9\" vybavená kompresorem, protože se ale jeho vývoj opozdil, poháněla prototyp slabší verze motoru \"Ranger XV-770-7\" bez kompresoru.\n\nKabina pilota se nacházela až za odtokovou hranou křídla. Pilota kryl dvoudílný kapkovitý překryt, který mu poskytoval dobrý výhled směrem do stran a dozadu, díky umístění kabiny však měl pilot špatný výhled směrem vpřed. To bylo problematické především při přistání.\n\nPlánovaná výzbroj byla z původně uvažovaných dvou 20mm kanónů a dvou 12,7mm kulometů postupně redukována až na dvojici synchronizovaných kulometů M2 Browning ráže 12,7 mm, umístěných v krytu motoru. Uvažovalo se také o zavěšení pumy do hmotnosti 136 kg či hlubinné nálože o hmotnosti 148 kg.\n\n\n\n"}
{"id": "259249", "url": "https://cs.wikipedia.org/wiki?curid=259249", "title": "Rex Brown", "text": "Rex Brown\n\nRex Robert Brown (* 27. července, 1966 Graham, Texas) je americký baskytarista, který se nejvíce proslavil spoluprací s americkou heavymetalovou skupinou Pantera, ve které hrál od začátku 80. let až do jejího konce v roce 2003. Spolu s bývalým zpěvákem Pantery Philem se po rozpadu Pantery ihned připojil ke skupině Down, kde nahradil basáka Todda Strange a hrál také na albu \"Lifesblood for the Downtrodden\" od americké skupiny \"Crowbar\". Během prvního období Pantery přijal jméno \"Rex Rocker\", které používal až k albu Far Beyond Driven, kdy ho spolu s kytaristou Dimebagem změnil. Rex začal být uváděn prostě jako \"Rex Brown\" a \"Diamond Darell\" jako \"Dimebag Darrell\".\n\nKdyž Rex navštěvoval \"James Bowie High School\" v Arlingotonu v Texasu byl jazzovým basistou. Často hrával s trsátkem. Spolu s Dimebagem je považován za jednoho z tvůrců groove metalu. Zatímco Dimebag hrál sólo na kytaru, Rex hrál „krokovou“ basovou linku. Nejlepší příklady zahrnují nahrávky \"Walk\" \"5 Minutes Alone\", \"Throes of Rejection\", \"Cowboys From Hell\", \"Living Through Me (Hells Wrath)\", \"I Can't Hide\", \"Use my Third Arm\" a spoustu dalších. Má svou baskytaru od firmy Spector navrženou podle modelu Gibson Thunderbird.\n\n\n\n\n\n\n\n\n"}
{"id": "259254", "url": "https://cs.wikipedia.org/wiki?curid=259254", "title": "Nes Cijona", "text": "Nes Cijona\n\nNes Cijona ( נֵס צִיּוֹנָה‎, v oficiálním přepisu do angličtiny Nes Ziyyona, přepisováno též Nes Ziona) je město ležící v Centrálním distriktu Státu Izrael. K roku 2015 zde žilo 46 900 obyvatel.\n\nJméno města znamená v překladu \"„korouhev na Sijónu“\" a je zmíněno ve verši proroka Jeremjáše:\nNes Cijona byla založena roku 1883. Během arabského povstání v tehdejší mandátní Palestině došlo v Nes Cijoně 28. června 1936 k útoku, při kterém byl jeden Žid vážně zraněn Araby. Další tři Židé zde byli zabiti při pokračujících arabských útocích roku 1937.\n\nNes Cijona, která byla dříve zemědělskou osadou, je dnes magnetem pro obyvatele Tel Avivu, kteří hledají bydlení mimo své město. Venkovský charakter Nes Cijony ale má být zachován díky územnímu plánu, který zakazuje výstavbu mrakodrapů a budov větších než osm pater.\n\nNachází se jižně od Tel Avivu v rovinaté pobřežní planině. Leží v nadmořské výšce 34 metrů.\n\nPodle Izraelského centrálního statistického úřadu (CBS) bylo v roce 2000 ve městě 9 696 osob pobírající mzdu a 810 osob samostatně výdělečně činných.\n\nPrůměrná měsíční mzda v roce 2000 činila 6 954 šekelů (cca 32 788 Kč - přepočteno podle kurzu 11/2007). Průměrná měsíční mzda mužů činí 9 034 šekelů (cca 42 595Kč) oproti 4 910 šekelů (cca 23 150 Kč) průměrné měsíční mzdě žen. Průměrný měsíční příjem osob samostatně výdělečně činných je 7 687 šekelů (cca 36 244 Kč).\n\nV roce 2000 celkem 458 osob pobíralo státní podporu v nezaměstnanosti a 960 osob pobíralo nějaký druh sociálního benefitu.\n\nVe městě Nes Cijona sídlí Izraelský institut pro biologický výzkum, přísně tajný chemicko-biologický obranný výzkumný ústav, který zaměstnává 350 osob.\n\nNachází se zde také Kirjat Weizmann Science Park, což je středisko soustřeďující hi-tech a biotechnologické firmy. Mezi společnosti nacházející se v tomto parku patří například:\n\nSložení obyvatelstva je etnicky jednolité. Podle údajů z roku 2009 tvořili naprostou většinu obyvatel Židé - cca 37 300 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 38 000 osob). K 31. prosinci 2015 zde žilo 46 900 lidí.\n\n\"* údaje za rok 2001 a od roku 2010 zaokrouhleny na stovky\"\n\nPodle CBS se ve městě k roku 2001 nachází 14 škol a celkem 5019 studentů. Ty jsou rozděleny do 10 základních škol s 2821 žáky a 4 střední školy s 2 198 studenty. 62,9 % studentů dvanáctého ročníku získalo v roce 2001 maturitu.\n\nNes Cijona má následující partnerská města:\n\n\n"}
{"id": "259256", "url": "https://cs.wikipedia.org/wiki?curid=259256", "title": "Brežněvova doktrína", "text": "Brežněvova doktrína\n\nBrežněvova doktrína omezené suverenity řídila sovětskou zahraniční politiku od roku 1968 do Perestrojky. Generální tajemník Komunistické strany Sovětského svazu Leonid Iljič Brežněv považoval hrozbu, že by se některá socialistická země odvrátila od socialismu ke kapitalismu, za problém nejen této země, ale i všech ostatních socialistických států. Sovětský svaz si tím vlastně vyhradil právo intervenovat v libovolné zemi východního bloku, ve které by existovalo takové nebezpečí. Brežněvova doktrína byla aplikována pro ospravedlnění okupace Československa v roce 1968 a Afghánistánu v roce 1979.\n\n"}
{"id": "259257", "url": "https://cs.wikipedia.org/wiki?curid=259257", "title": "Chočské vrchy", "text": "Chočské vrchy\n\nChočské vrchy je slovenské pohoří, jež řadíme mezi základní (jádrová) pohoří patřící do soustavy Vnitřních Západních Karpat a Fatransko-tatranské oblasti. Nejvyšším vrcholem je Veľký Choč (1608 m). Další vrcholy s výškou nad 1000 metrů uvádí Seznam vrcholů v Chočských vrších.\n\nNa severu jej ohraničuje Oravská vrchovina, podcelky Podchočská brázda ,Podtatranská brázda a Zuberecká brázda, na východě Tatry, podcelek Západní Tatry, na jihu Podtatranská kotlina, podcelek Liptovská kotlina a na západě Veľká Fatra, podcelek Šípska Fatra.\n\nMorfologicky se pohoří dělí na tři podcelky: Choč v západní, Sielnické vrchy ve střední a Prosečné ve východní části. Horstvo je dlouhé 24 kilometrů, průměrná šířka činí jen 4 kilometry, maximálně jen 8 kilometrů. Rozprostírá se na rozhraní slovenských okresů Liptovský Mikuláš, Ružomberok a Dolný Kubín.\n\nPro toto pohoří je typické, že krystalické jádro nikde na povrch nevystupuje a celé pohoří tvoří mohutná souvrství sedimentovaných druhohorních hornin. Vzhledem ke svým malým rozměrům představuje určitý spojovací článek mezi Malou a Velkou Fatrou na západě a Západními Tatrami na východě. Z Velké Fatry sem zasahuje Krížňanský příkrov, pro který je typické značné rozšíření hornin usazených ve spodní a střední křídě. Jsou to horniny většinou typu slínitých vápenců, slínovců a\nslínitých břidlic, lehko podléhající zvětrávání. Horniny Krížňanského příkrovu tvoří zejména nižší, úpatní části masivů.\n\nNa Krížňanský příkrov je nasunut vyšší Chočský příkrov, který obsahuje hlavně nejspodnější, triasové sedimentární horniny, ze kterých jsou zde nejrozšířenějšími mohutná souvrství vápenců, nejčastější tmavošedé až černé žilkované vápence a šedé, tzv. chočské dolomity. Vyšší souvrství triasu obsahují i jiné druhy vápenců, např. písčité, rohovcové a jiné. Chočský příkrov není zachován v tak souvislém celku jako\nKrížňanský příkrov, zachoval se ve formě příkrovových trosek. Největší krustu tvoří souvislý masív Velkého Choče spolu s jeho rozsochami.\n\nOd Sestrčské doliny na východ je geologická stavba odlišná v tom, že Krížňanský příkrov už na povrch nevystupuje (naposledy je to u obce Liptovská Anna) a mohutné masivy Pravnáče (1206 m), Lomného (1278 m), Prosečného (1372 m), Ostrého vrchu (1128 m) a Holice (1340 m) jsou budovány složitě zvrásněnými komplexy vápenců a dolomitů středního triasu až po Suchou dolinu, kde se křídová souvrství Krížňanského příkrovu opět objevují.\n\nZ geomorfologického hlediska je pro Chočské vrchy typické, že nemají souvislejší hlavní hřeben a jsou charakteristické samostatnými masivy. Podcelek Choče kulminuje vrchem Veľký Choč (1611 m), což je nejvyšší bod celého pohoří a představuje strukturu Chočského příkrovu budovanou dolomity a už méně vápenci. Dolina potoka Teplianka odděluje tento podcelek od podcelku Sielnické vrchy, které jsou charakteristické mírnějšími formami, rozšířené na horninách Krížňanského příkrovu s nejvyššími vrcholy Magura (1171 m), Havrania (1130 m) a Sielnická hora (1051 m n. m.). Nejvýchodnější část pohoří tvoří podcelek Prosečné, charakteristický značně si podobnými horskými masivy, které jsou rozřezány\nparalelními dolinami. Nejzápadnější je masiv Pravnáče (1206 m), východněji leží masiv Lomného (1278 m) a nejmohutnější je pak masiv Prosečného (1372 m).\n\nNa popisovaném území vzhledem k jeho hornatinovému charakteru s velkými výškovými rozdíly převažují podzemní krasové jevy nad jevy povrchovými. Z povrchových krasových mikroforem jsou nejhojnější škrapy. Vyskytují se na Velkém Choči (1611 m n. m.), avšak patrně nejlépe vyvinuté je škrapové pole na vrcholu Čereňová v masivu Lomného (1278 m). Škrapy jsou známy také ze svahů vrchů\nProsečného (1372 m) a Ostrého vrchu (1128 m). Závrty jsou více zřídkavé. Skupina závrtů se nachází v sedle Ostruky mezi Prosečným a Černou horou (1094 m). Charakter závrtu má také ponor Prosiečanky na plošině Svorad.\nPodzemní krasové formy - jeskyně můžeme z hlediska jejich vzniku rozdělit do několika skupin. Jsou to jednak drobnější jeskyně a propasti, které nacházíme ve vrcholových částech příkrovových trosek. Na nich se zejména na úpatí skalních stěn nacházejí drobnější jeskyně a převisy, které vznikly mrazovým zvětráváním. Takového charakteru je např. vícero jeskyní v Turícké dolině, pod Liptovským hradem a Heliašskou propastí. Významnější jsou jeskyně, které vznikly působením vodních toků, ať už vstupujících na krasové území z okolních nekrasových oblastí, nebo přímo vstoupivších z krasových masivů.\n\nNejznámější je Liskovská jeskyně v nejvýchodnějším výběžku vrchu Mních. Ten už však řadíme do Liptovské kotliny. Jedinečné podzemní, ale také povrchové krasové jevy jsou rozšířeny v Prosiecké dolině. Potok Prosiečanka, pramenící na flyšovém území plošiny Svorad na sever od Chočských vrchů, se po vstupu do krasového údolí ponořuje ve výrazném ponoru, potom následuje cca 4 km dlouhý tok neznámým podzemím a vody vyvěrají opět asi 500 metrů od vyústění doliny v mohutné krasové vyvěračce. Podobně potok, tekoucí o něco západněji, po vstupu na krasové území vytváří kaňonovitý úsek a padá vodopádem do části doliny Červené piesky a níže se také ponořuje. Mnohé skutečnosti svědčí o existenci rozsáhlého jeskynního systému, do kterého se však doposud nepodařilo nikomu proniknout. Zvláštní skupinu představují jeskyně, které vznikly pravděpodobně vodami, pocházejícími přímo z krasových masivů. Tohoto charakteru jsou jeskyně v masívu Velkého Choče (1608 m), v masívu Lomného (1278 m) a jeskyně na Smrekově dlouhá 115 metrů.\n\n"}
{"id": "259261", "url": "https://cs.wikipedia.org/wiki?curid=259261", "title": "Jamboree", "text": "Jamboree\n\nJamboree je velké skautské setkání pořádané na národní nebo mezinárodní úrovni. První světové skautské jamboree proběhlo roku 1920 ve Velké Británii. Od té doby proběhlo celkem 24 celosvětových jamboree v různých zemích světa, a to každé 4 roky (až na výjimky).\n\nHlavním smyslem jamboree je poznávání lidí různých národností, kultur, jazyků a náboženství a je to velká příležitost pro skauty jak poznat spoustu nových přátel, mnohdy na celý život. Zároveň skauti ukazují celému světu to, co už chtěl zakladatel skautingu Robert Baden - Powell: přátelství všech lidí bez rozdílu pohlaví, národnosti, jazyka nebo vyznání.\n\nNa jamboree se skauti nejenom seznamují a hrají hry, ale také se vzdělávají vtipnou formou a hrou ve věcech globálních problémů (odpad, diskriminace, lidská práva) nebo si zkoušejí různé pokusy a zajímavosti. Zároveň prezentují svou zemi. Čeští skauti se prezentují kromě tradičních jídel, řemesel a tanců také podsadovými stany, které vymysleli na začátku 20. století Češi. Jde o stany s dřevěnou základnou a dvěma postelemi, které mezi ostatními skauty z celého světa vzbuzují zvědavost.\n\nNázev „jamboree“ vymyslel lord Robert Baden-Powell. Údajně je to složenina ze svahilského přátelského pozdravu \"jambo\" a slova \"corroboree\", pocházejícího z domorodých australských jazyků, které znamená „slavnostní setkání“. Možných etymologií slova je ale více – dle různých názorů pochází z hindštiny, svahilštiny nebo z jazyků původních obyvatel severní Ameriky.\n\n\nPrvní světové skautská jamboree se uskutečnilo v roce 1920 v Londýně. Od té doby se uskutečnilo už třiadvacet světových jamboree, to poslední se konalo v létě roku 2019 v Západní Virginii v USA.\n"}
{"id": "259265", "url": "https://cs.wikipedia.org/wiki?curid=259265", "title": "Qeqertarsuaq", "text": "Qeqertarsuaq\n\nQeqertarsuaq () je město v kraji Qeqertalik, ležící na západním pobřeží Grónska na ostrově Disko. Bylo založeno v roce 1773 rybářem Svendem Sandgreenem. V roce 2009 se Qeqertarsuaq spojil s několika dalšími obcemi, čímž vznikl nový kraj, Qaasuitsup.\n\nPřestože tu v 90. letech žilo okolo 1100 obyvatel, v současnosti tu žije 883 obyvatel.\n\n\n"}
{"id": "259269", "url": "https://cs.wikipedia.org/wiki?curid=259269", "title": "Želetice (okres Znojmo)", "text": "Želetice (okres Znojmo)\n\nObec Želetice (německy \"Selletitz\") se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1351.\n\n\n\n"}
{"id": "259271", "url": "https://cs.wikipedia.org/wiki?curid=259271", "title": "Disko", "text": "Disko\n\nDisko může označovat:\n\n"}
{"id": "259272", "url": "https://cs.wikipedia.org/wiki?curid=259272", "title": "Verdon", "text": "Verdon\n\nVerdon je řeka v jihovýchodní Francii (Provence-Alpes-Côte d'Azur). Je 200 km dlouhá.\n\nPramení v Provensálských Alpách. Protéká malebnými soutěskami (Grand canyon du Verdon). Ústí zleva do řeky Durance (povodí Rhône).\n\nNa přelomu podzimu a zimy a na jaře dochází k povodním.\n\nNa horním toku byly vybudovány přehradní nádrže a vodní elektrárny. Na dolním toku se využívá na zavlažování.\n"}
{"id": "259277", "url": "https://cs.wikipedia.org/wiki?curid=259277", "title": "Vrchol (topografie)", "text": "Vrchol (topografie)\n\nVrchol je topografický termín označující bod na povrchu Země, jehož všechny sousední body jsou nižší, mají tedy menší nadmořskou výšku. Po matematické stránce se tedy jedná o lokální maximum nadmořské výšky. Definici lze snadno rozšířit na další objekty ve vesmíru, pokud u nich lze definovat nějakou referenční výškovou hladinu.\n\nPojem „vrchol“ se obvykle používá jen pro hory s určitou významností. Většinou se za vrcholy nepovažují místa, která jsou nejvyšší jen pro své nejbližší okolí.\n\n"}
{"id": "259278", "url": "https://cs.wikipedia.org/wiki?curid=259278", "title": "Meurthe", "text": "Meurthe\n\nMeurthe [\"mört\"] je řeka v severovýchodní Francii (Lotrinsko). Je 170 km dlouhá. Povodí má rozlohu přibližně 3000 km².\n\nNa horním toku protéká mezi výběžky a předhůřím Vogéz. Pod městem Baccarat protéká Lotrinskou pahorkatinou.\n\nVodní doprava je možná v délce více než 100 km. Řeka křižuje kanál Marne-Rýn. Na řece leží města Baccarat, Lunéville, Nancy.\n"}
{"id": "259281", "url": "https://cs.wikipedia.org/wiki?curid=259281", "title": "Erich von Däniken", "text": "Erich von Däniken\n\nErich Anton Paul von Däniken (* 14. dubna 1935 Zofingen, kanton Aargau, Švýcarsko) je kontroverzní švýcarský spisovatel a záhadolog, který je znám především svými knihami, v nichž píše o tom, že Zemi měli v minulosti navštěvovat mimozemšťané a ovlivňovat historii lidstva. Svoji první a asi nejdůležitější knihu, \"Vzpomínky na budoucnost\", vydal v roce 1968 – ta ihned vzbudila veliké pozdvižení, mnoho kontroverze – Däniken obdržel spoustu kritiky, ale i sympatizanty, z nichž někteří pokračují v jeho výzkumu a považují se za alternativní nebo „ne-mainstreamové“ historické badatele, kteří nejstarší dějiny lidstva zkoumají právě z perspektivy Dänikenova axiomu. Knihy Ericha von Dänikena byly přeloženy do dvaceti jazyků. Stal se spoluzakladatelem a členem společnosti A.A.S.R.A. (Archaeology, Astronautics SETI Research Association), která sdružuje zájemce o výzkum mimozemských civilizací a dávné historie lidstva.\n\nPoté co byl ve věku devatenácti let podmíněně odsouzen za krádež musel opustit školu a začal se učit hoteliérem, ale později se začal zajímat o Bibli, kterou ve škole překládal do němčiny. Zjistil, že některé pasáže v Bibli připomínají věci, které jsou po překladu a dání do souvislostí známé i modernímu člověku. Začal cestovat.\n\nPři svých cestách navštívil mnoho záhadných míst, kde byly nalezené „stopy bohů“. Prozkoumal tajemnou říši Mayů, procestoval celé Mexiko. Například nafilmoval kamenný reliéf, který nazval „Bůh, který ovládá létající stroj“, zkoumal planinu Nazca, pověsti o městech Sodoma a Gomora, zkazky o Indických létajících strojích Vimána a mnoho dalších věcí. \n\nNěkolikrát byl odsouzen, za podvody a daňové úniky. \n\nNyní žije ve své vile v horách ve švýcarském Beatenbergu a stále pořádá přednášky.\n\nPodle Dänikena jsou dějiny lidstva ve svých hmotných i písemných pramenech vyplněny odkazy a důkazy toho, že v minulosti došlo opakovaně a na mnoha místech k setkání člověka s vyspělou mimozemskou civilizací, jejichž zástupci – díky svým schopnostem a pokročilé technologické úrovni – byli vnímáni a uctíváni jako bozi, předávali lidem některé jejich technologie, nechávali si stavět chrámy a pravděpodobně upravovali lidský genom, aby z něj eugenicky „šlechtili“ inteligentnější a schopnější jedince.\n\nV březnu 2007 mu Český klub skeptiků Sisyfos udělil zlatý Bludný balvan v kategorii jednotlivců za „matení veřejnosti v oblasti historie, archeologie, medicíny, kosmonautiky a dalších oborů, a zejména za grandiózní nedůvěru ke schopnostem předků”.\n\nTituly bez českého překladu v závorce nevyšly česky. Data uvádějí první vydání. Některé byly přeloženy vícekrát různými překladateli a pod odlišnými názvy, jako třeba Ve stopách všemocných (1993) a Po stopách všemocných (1996).\n\n\nV roce 1970 vznikl dokumentární film \"Vzpomínky na budoucnost\" na základě jeho první knihy. V roce 2009 začal \"The History Channel\" vysílat seriál \"Ancient Aliens\" (\"Vetřelci dávnověku\"), vycházejícího z velké části z Dänikenova výzkumu.\n\n"}
{"id": "259284", "url": "https://cs.wikipedia.org/wiki?curid=259284", "title": "Jozef Novák", "text": "Jozef Novák\n\nJozef Novák (* 22. listopadu 1930, Vrútky) je slovenský heraldik a genealog, vysokoškolský pedagog.\n\nPo skončení středoškolských studií na trenčínském gymnáziu v roce 1950, začal studovat na Filozofické fakultě Univerzity Komenského jako jeden z prvních posluchačů nově založený obor archivnictví. Studium ukončil v roce 1955. V roce 1954, ještě jako posluchač, se stal asistentem v oboru archivnictví. Po smrti profesora Alexandra Húščavy převzal v létě 1969 vedení oboru, který vedl až do 31. ledna 1996. V letech 1989–1990 byl proděkanem Filozofické fakulty, v letech 1990–1999 členem její vědecké rady. Jako vysokoškolský pedagog vyučoval v době své pedagogické praxe mnoho předmětů, zejména heraldiku, sfragistiku, genealogii, chronologii, numismatiku, metrologii a paleografii. Do důchodu odešel 1. září 2000.\n\nV roce 1964 získal hodnost kandidáta historických věd v oboru pomocné vědy historické. V roce 1966 byl jmenován docentem pomocných věd historických (habilitoval se však už v roce 1963). 20. února 1968 mu byl přiznán akademický titul doktor filozofie (PhDr.). V roce 1987 získal hodnost doktora historických věd. Univerzitním profesorem ho jmenoval prezident republiky Gustáv Husák 1. října 1989.\n\nProfesor Novák zastával a zastává významné funkce ve vědeckých a odborných orgánech. Byl předsedou Sekce archivnictví a pomocných věd historických Slovenské historické společnosti. Od roku 1975 působí jako místopředseda Heraldické komise Ministerstva vnitra Slovenské republiky. V listopadu 1993 se stal předsedou Slovenské genealogicko-heraldické společnosti. V této funkci působil až do září 1999. Do roku 2002 byl dlouholetým místopředsedou Vědecké archivní rady, poradního orgánu Ministra vnitra SR pro archivnictví.\n\nJeho vědecká a pedagogická práce byla oceněna mnohými vyznamenáními. V roce 1974 se stal řádným členem Academie Internationale d´Heraldique v Paříži. Je držitelem \"Križkové medaile\" za zásluhy o rozvoj slovenského archivnictví (1979), medaile Filozofické fakulty UK (1980), Zlaté medaile Univerzity Komenského (1990), Pamětní medaile k 650. výročí Univerzity Karlovy (1998), \"Sasinkové medaile\" (1999). Dne 23. září 1995 mu bylo uděleno čestné občanství města Vrútky.\n\nDne 1. ledna 2006 udělil prezident Slovenské republiky Ivan Gašparovič profesoru Novákovi za celoživotní pedagogickou činnost v oboru archivnictví a za průkopnické dílo v oblasti pomocných věd historických, obzvláště pak v podoborech heraldika a sfragistika, Pribinův kříž III. třídy.\n\nKlíčové postavení ve vědeckém výzkumu, tvorbě a publicistice má heraldika, obzvláště pak heraldika komunální a heraldika šlechtických rodů. Je považován za zakladatele systematického heraldického výzkumu na Slovensku. Jeho dílo \"Slovenské městské a obecní znaky\" je první heraldickou monografií na Slovensku. Na oblast komunální heraldiky později navázal prací \"Znaky a vlajky měst na Slovensku\".\n\nProblematikou šlechtických erbů se zaobírá dvousvazkové dílo \"Rodové erby na Slovensku\", obsahující genealogicko-heraldickou analýzu pečetí slovenských a na Slovensku působících šlechticů z období od konce 16. století do 18. století. Toto dílo je prvním průkopnickým dílem na úseku úpravy psaní názvů uherských rodů pocházejících ze Slovenska v duchu slovenského jazyka. Další dílo, ve kterém se věnoval problematice šlechtické heraldiky je \"Lexikon erbů šlechty na Slovensku\", ve kterém se zaměřil na šlechtu\nLiptovské stolice.\n\nKromě těchto prací je autorem knih, studií a článků, věnovaných i ostatním pomocným vědám historickým. Je také autorem desítek hesel z oblasti heraldiky, sfragistiky, genealogie, numizmatiky v různých encyklopedických dílech.\n\n\n"}
{"id": "259291", "url": "https://cs.wikipedia.org/wiki?curid=259291", "title": "Mezinárodní den žen", "text": "Mezinárodní den žen\n\nMezinárodní den žen (ve zkratce MDŽ), připadající každoročně na 8. března, je mezinárodně uznávaný svátek stanovený Organizací spojených národů k výročí stávky newyorských švadlen v roce 1908. V České republice je svátek od roku 2004 významným dnem.\n\nDemonstrace žen na konci zimy, tradičně o nedělích, se nejdříve konaly v USA na popud tamní Socialistické strany USA; velké shromáždění za volební právo žen se konalo 8. března 1908 v New Yorku. Svátek žen byl poprvé slaven 28. února 1909 po vyhlášení Americkou socialistickou stranou. Na první mezinárodní ženské konferenci Druhé internacionály v Kodani v srpnu 1910 prosadila německá socialistka Klára Zetkinová pořádání mezinárodního svátku, tehdy ještě bez určení pevného data. Od roku 1911, kdy byl poprvé slaven v Německu, Rakousko-Uhersku, Švýcarsku, Dánsku a USA, mezi jeho cíle patřilo volební právo žen. Pevné datum nebylo stanoveno, bývalo v únoru a březnu.\n\nDatum 8. března se ustálilo až po první světové válce, zejména pod vlivem velké demonstrace v Petrohradě roku 1917 těsně předcházející únorové revoluci, která se konala poslední neděli v únoru dle juliánského kalendáře, což odpovídá 8. březnu kalendáře gregoriánského. Svátek se rychle rozšířil, jeho obsah kolísal od politického a feministického protestu po apolitickou socialistickou obdobu Dne matek.\n\nOd roku 1975 je svátek oficiálně uznán Organizací spojených národů a je připomínán jako den mezinárodní solidarity žen za rovnoprávnost, spravedlnost, mír a rozvoj. Ve 21. století bývá někdy význam MDŽ zpochybňován jako jeden z kulturně vytvořených rozdílů mezi muži a ženami.\n\n"}
{"id": "259299", "url": "https://cs.wikipedia.org/wiki?curid=259299", "title": "Adour", "text": "Adour\n\nAdour je řeka v jihozápadní Francii (Midi-Pyrénées, Akvitánie). Je 335 km dlouhá.\n\nPramení v centrální části Pyrenejí. Teče na západ přes vysočinu Armagnac a na jih Garonskou rovinou do Biskajského zálivu.\n\nVyšší stav nastává na jaře a na podzim. Průměrný průtok činí 360 m³/s.\n\nVodní doprava je možná do města Saint-Sever. Využívá se na zavlažování.\n\n\n"}
{"id": "259306", "url": "https://cs.wikipedia.org/wiki?curid=259306", "title": "Michael (archanděl)", "text": "Michael (archanděl)\n\nMichael (hebr. מיכאל \"Micha'el\", lat. \"Michael\", arab. \"Mika'il\" nebo \"Mikal\", znamená doslova \"Kdo je jako Bůh\", \"Bohu podobný\") je nejznámější z archandělů, Božích poslů-andělů zvláštního významu, kteří se vyskytují v abrahámovských náboženstvích. V křesťanství, kde se označuje také za svatého Michaela či Michala, je znám z \"Apokalypsy\" jako přemožitel Antikrista v podobě draka.\n\nVe \"Starém zákoně\" se vyskytuje „ochránce Míkael“ v \"knize Daniel\", ve vizích sdělovaných proroku Danielovi Božím poslem. Anděl popisuje, jak mu Míkael pomohl proti nepříteli a popisuje, co nastane při „posledních dnech“ (Poslední soud), kdy Míkael bude stát při Danielově lidu.\n\nV \"Novém zákoně\" se o Michaelovi píše přímo jako o „archandělovi“, který se přel s ďáblem o Mojžíšovo tělo, zmiňuje \"List Judův\". Známý je však zejména ze \"Zjevení Janova (Apokalypsy)\", která navazuje na starozákonní Danielovo líčení posledních dní:\n\nV římskokatolické církvi je zastáván názor, že Michael je jedním z archandělů a je z nich patrně nejznámější.\n\nMichael zvítězil nad drakem a proto je nebeským protějškem svatého Jiří. Toto často symbolizuje vítězství křesťanství nad pohanstvím, ale spíše je to symbolem vítězství božského řádu nad chaotickými silami temnot.\n\nKatolická církev slaví svátek sv. Michaela Archanděla 29. září, podle moderního kalendáře v rámci společného svátku sv. archandělů spolu s Gabrielem a Rafaelem, podle tradičních samostatně.\n\nPapež Lev XIII. vytvořil dodnes velmi známou modlitbu ke sv. archandělovi Michaelovi, někdy označovanou jako exorcismus Lva XIII. Stalo se tak poté, co měl papež 13. října 1884 zjevení o nadcházejícím útoku ďábla proti katolické Církvi.\n\nZnění modlitby:\n\nBěhem dějin byla zaznamenána celá řada údajných zjevení archanděla Michaela, z nichž některá se dodnes připomínají v liturgii některých křesťanských církví.\n\nJiž do druhé poloviny 1. století je kladeno archandělovo zjevení v Kolosách ve Frygii. Tamní pohané prý chtěli smést křesťanskou modlitebnu proudem vody z přehrazené řeky; zbožný duchovní správce místního křesťanského sboru Archippos se o spiknutí dozvěděl, ale protože již nebyl čas na nic jiného, obrátil se s modlitbou k Michaelovi. Archanděl se mu zjevil a roztrhl skály podél řeky, čímž záplavu odvedl jinam. Toto zjevení se připomíná 6. září.\n\nNa sklonku 5. století se Michael zjevil na hoře Gargano v Apulii. Jeden z občanů blízkého Siponta prý při hledání ztraceného býka objevil jeskyni obklopenou podivnými jevy. Při následné modlitbě a postu, k němuž vyzval sipontský biskup Vavřinec, se zjevil archanděl a oznámil, že si jeskyni vybral za svou svatyni. Toto zjevení se připomíná 8. května.\n\nJiž o dva roky po tomto zjevení se prý Michael zjevil na Garganu opět, a to při Odoakerově útoku na Siponto. Obyvatelé se obrátili s prosbou o pomoc k archandělovi, a ten pak seslal na germánské vojsko bouři, s jejíž pomocí je Siponťané v protiútoku snadno rozprášili.\n\nZanedlouho po druhém garganském zjevení prý následovalo třetí. Obyvatelé Siponta se rozhodli, že nad svatou jeskyní postaví Michaelovi svatostánek, jehož vysvěcení naplánovali na 29. září. Procesí putujícímu k posvícení se však zjevil sám archanděl a oznámil mu, že si svatostánek vysvětí sám. Od té doby se 29. září stalo hlavním Michaelovým svátkem.\n\nV roce 590 se Michael zjevil při morové ráně prosebnému procesí v Římě, které vedl tehdejší papež Řehoř I. Veliký. Lidé jej prý viděli na ochozu Hadriánova mauzolea, jak zasunuje do pochvy tasený meč na znamení toho, že mor skončí. Toto zjevení se připomíná 9. června a Hadriánovo mauzoleum se od té doby nazývá \"Andělský hrad\".\n\nDne 18. října se připomíná archandělovo zjevení v roce 708 na hoře Tumba, dnešní hoře sv. Michaela v Normandii. Zjevení se tehdy dostalo místnímu biskupovi Aubertovi, kterému Michael přikázal vybudovat na hoře svatyni.\n\nArchanděl Michael se zjevoval několik let sv. Janě z Arku (spolu se sv. Kateřinou a sv. Markétou) a vyzval ji, aby osvobodila Orléans, jenž byl obležen Angličany. Uposlechla ho (proto je zvána „Panna Orleánská\") a dopomohla králi Karlu VII. ke korunovaci (1429).\n\nJe patronem vysoko položených míst a je mu zasvěceno mnoho kostelů na vrcholcích kopců v Evropě (např. Saint Michael). O Michaelovi se mluví také jako o patronovi vojáků a policistů.\nMichael je strážným andělem církve a Izraele.\nV umění bývá nejčastěji zobrazován v červeném a zeleném šatě a v zelené či bílé zářivé zbroji. V rukou třímá meč nebo kopí. Jako anděl smrti a božské spravedlnosti někdy drží v ruce váhy.\n\nArchanděl Michael je rovněž uznáván jakožto patron všech policistů. Často je zobrazován společně s nápisem \"St. Michael protect us\" na různých nášivkách, které nosí právě policisté.\n\nŘada významných Biblických vykladačů z období reformace (Jan Kalvín , Matthew Henry , John Gill , ...) zastává názor, že Michael (archanděl) je totožný s Ježíšem Kristem. V tomto smyslu musí být důsledně vnímán ne jako běžný anděl - stvořená bytost, nýbrž jako Velitel andělů, druhá osoba Božství Ježíš Kristus.\n\nTento názor zastávají také některé současné církve, například Adventisté sedmého dne. Nutno však podotknout, že většina reformačních církví v současnosti tento názor nesdílí a přiklání se k pohledu Římsko-katolické církve, že Michael je pouze stvořenou andělskou bytostí (jedním z řady archandělů).\n\nSvědkové Jehovovi považují Michaela za jediného archanděla a ztotožňují jej s Ježíšem Kristem, když Michael má být pojmenováním jeho nebeské a Ježíš Kristus pozemské existence.\n\nMormoni ztotožňují archanděla Michaela s postavou Adama.\n\nMormoni tvrdí, že Michael bylo Adamovo jméno před fyzický vtělením na Zemi v zahradě Eden. Michael bylo také slavnostní jméno, kterým Adama velebili jeho potomci v údolí Adam-ondi-Ahman krátce před jeho smrtí.\nJoseph Smith ve svých spisech vzpomínal na událost, kdy mu archanděl Michael pomohl odhalit Satanovu přítomnost. Také učil, že Michael je jednou z hlavích postav apokalyptických událostí posledních dnů.\n\nTeorie Adama-Boha, která měla v raném mormonismu významné místo, tvrdí, že Michael/Adam byl jedním ze stvořitelských bohů, podílel se na Plánu spásy pro tuto Zemi a přišel do Edenu již jako oslavená/exaltovaná bytost.\n\nMuslimské učení ho popisuje s křídly barvy šafránu, na nichž jsou miliony tváří s miliony úst, které úpěnlivě prosí o milost pro lidstvo.\n\nV rámci judaismu je vnímán jako andělský strážce izraelské komunity.\n\n\nanglicky:\n"}
{"id": "259307", "url": "https://cs.wikipedia.org/wiki?curid=259307", "title": "Zeugma", "text": "Zeugma\n\nZeugma (neutr., z řečtiny ζεύγμα, \"jařmo\") neboli zanedbání dvojí vazby, zanedbání rozdílné vazby souřadných členů či spřežení vazeb nebo spřažení vazeb je odchylka od pravidelné větné stavby, která je charakterizována spojením souřadných větných členů takovým vztahem, který patří jen k jednomu z nich. Jde tedy o typ výpustky (elipsy), kdy je první vazba vynechána: \"Včera jsem viděl a mluvil s Petrem.\" – Správně má být \"Včera jsem viděl Petra a mluvil s ním.\" V české jazykovědě se jako zeugma obvykle označují pouze ty eliptické vazby, které jsou považovány za chybné (zatímco v některých jiných jazycích se za zeugma označuje jakákoli dvojí vazba).\n\nOkrajovou oblastí je sémantické zeugma, kdy je na souřadné spojení navázán výraz, který odpovídá jen jednomu z nich: \"Před očima se mu mihla vidina vítězství a nadšeného potlesku.\" (Výraz vidina by neměl být spojován se sluchovým vjemem – potleskem). \n\nEliptická spojení vznikají z důvodu hospodárnosti mluvení – aby mluvčí nemusel opakovat dlouhé úseky vět. V některých případech je dosti obtížné rozhodnout, kdy už se jedná o zeugma (chybu), a pravidla koordinace nejsou v tomto případě zcela jednoznačná. Za stylisticky přijatelná se obvykle považují spojení:\n\n\n"}
{"id": "259308", "url": "https://cs.wikipedia.org/wiki?curid=259308", "title": "Čertova pec", "text": "Čertova pec\n\nČertova pec je malá krasová jeskyně ve slovenském pohoří Považský Inovec, ve které byly nalezeny nejstarší známky jeskynního osídlení na Slovensku.\n\nJeskyně se nalézá na úpatí vrchu Nad Lipovcom, asi 8 kilometrů od Piešťan u silnice do Topoľčian v nadmořské výšce 253 metrů.\n\nJedná se o jeskynní sídliště lovců z období starší doby kamenné. Výzkumy bylo zjištěno osídlení ve více vrstvách. Nejstarší osídlení pocházející z posledního interglaciálu reprezentuje \"Moustierská kultura\" ze středního paleolitu, kdy ji obýval člověk neandertálského typu. Jedná se o nejstarší známé jeskynní osídlení na Slovensku. Následovalo osídlení kulturou szeletien z mladšího paleolitu. Štípané a retušované kamenné nálezy a \"ulitníky\" z této lokality je možné spojovat s nálezy pocházejícími z oblasti Černého moře. Jeskyni prozkoumal v letech 1958-1961 PhDr. Juraj Bárta, CSc. z Archeologického ústavu Slovenské akademie věd v Nitře. V roce 1981 byla prohlášena chráněným přírodním výtvorem.\n\nJeskyně je krasovým jevem ve skále tvořené vápennými horninami - dolomity. Je dlouhá 27 metrů a oboustranně průchodná. Představuje velmi vzácnou archeologickou a paleontologickou lokalitu s doklady o vícenásobném paleolitickém halštatském osídlení.\n\nU jeskyně se nalézá stejnojmenný motorest.\n\nAsi 3 minuty po značené stezce od stejnojmenného motorestu u obce Radošina.\n\n"}
{"id": "259316", "url": "https://cs.wikipedia.org/wiki?curid=259316", "title": "Větrný mlýn Ruprechtov", "text": "Větrný mlýn Ruprechtov\n\nVětrný mlýn s unikátní Halladayovou turbínou na kraji obce Ruprechtov v okrese Vyškov je technická kulturní památka.\n\nMlýn byl postaven v roce 1873 jako klasický mlýn holandského typu, s větrným kolem o čtyřech lopatách a s otočnou střechou. Po větrné smršti původní majitel a stavitel mlýna Cyril Wagner instaloval místo klasického větrného kola tzv. Halladayovu turbínu, nazvanou podle svého vynálezce a konstruktéra, amerického farmáře Daniela Halladaye. Kolo turbíny je tvořeno věncem stavitelných žaluzií neboli lopatek, ovladatelných táhly, umožňujícími vhodný náklon ve směru větru i automaticky. Kolo udržuje ve správném směru dvojité kormidlo. Turbína se dnes otáčí ve výšce 16 m nad zemí, má průměr 10 m a váží asi 2 tuny. Mlýn s Halladayovou turbínou je ojedinělý nejen u nás, ale i v Evropě.\n\nNa podzim 2009 byla mlýnu věnována nová poštovní známka nominální hodnoty 10 Kč (autoři Petr Melan, Václav Feit) a také zlatá mince nominální hodnoty 2500 Kč (autor Jiří Harcuba).\n\n"}
{"id": "259320", "url": "https://cs.wikipedia.org/wiki?curid=259320", "title": "Izraelský centrální statistický úřad", "text": "Izraelský centrální statistický úřad\n\nIzraelský centrální statistický úřad (: הלשכה המרכזית לסטטיסטיקה, \"Ha-liška ha-merkazit le-statistika\"), často zkracován jako CBS, je ústřední orgán izraelské vlády zajišťující sběr, zpracování a publikaci statistických údajů. Byl založen roku 1949 a jeho funkcí je zpracování a publikování statistik v oblasti sociálních, zdravotních, vzdělávacích, ekonomických, komerčních, průmyslových a dalších aktivit státu.\n\nJe veden vládním statistikem, který je jmenován na základě doporučení ministerského předsedy.\n\nHlavní sídlo statistického úřadu se nachází v jeruzalémské čtvrti Giv'at Šaul s pobočkou v Tel Avivu.\n\nVládní ministerstva využívají data shromážděná CBS při utváření politických rozhodnutí, plánování a rozvoji. Data jsou rovněž dostupná pro potřeby akademických institucí a pro veřejnost.\n\nPráce statistického úřadu odpovídá mezinárodně uznávaným standardům, díky čemuž je možné srovnání statistických informací s dalšími zeměmi. Shromažďuje aktuální, měsíční, čtvrtletní a roční data o národní ekonomice (produkce, spotřeba, vytváření kapitálu, produktivita práce, úspory), platební bilanci a zahraničním obchodu, aktivitě v různých odvětvích ekonomiky (primární, sekundární a terciární sektor), cenách zboží a služeb, populaci, velikosti rodin, zaměstnanosti, vzdělání, zdravotnictví, zločinnosti, vládních službách apod. Každých deset let provádí sčítání lidu (census) a kromě toho též jak pravidelné, tak jednorázové průzkumy týkající se řady témat.\n\nNa práci statistického úřadu dohlíží veřejná statistická komise. Zpracovaná data jsou šířena v široké řadě publikací, mezi něž patří například Statistický přehled o Izraeli.\n"}
{"id": "259321", "url": "https://cs.wikipedia.org/wiki?curid=259321", "title": "Kůra", "text": "Kůra\n\nSlovo kůra se vždy týká povrchových částí některých prostorových útvarů. Objevuje se v těchto významech:\n\n\n\n\n\n\n"}
{"id": "259327", "url": "https://cs.wikipedia.org/wiki?curid=259327", "title": "Säntis", "text": "Säntis\n\nSäntis je hora ležící v pohoří Appenzellské Alpy ve Švýcarsku v kantonu Appenzell Innerrhoden. Je nejvyšším vrcholem kantonu, nejvyšším vrcholem pohoří a prvním vrcholem Západních Alp viděno od východu. Hora je výborným výhledovým bodem a pro svou osamocenou polohu a převýšení nad ostatními štíty byl také na vrcholu vystavěn vysílač, restaurace, meteorologická stanice a lanová dráha.\n\nJméno Säntis je písemně zaznamenáno již v 9. století. Slovo Säntis je odvozeno z rétorománského slova \"Sambatinus\", „rozený v sobotu“. Později byl název několikrát měněn (\"Semptis, Samptis\") než se původní jméno opět vrátilo. Säntis dal jméno kantonu Säntis existujícímu v době Helvétské republiky (1798-1803). V roce 1846 byl zřízen první hostinec na vrcholu a v roce 1882 byla otevřena meteorologická stanice, kterou obsluhoval celý rok pouze jeden muž. Ten byl zásobený kvůli extrémním podmínkám na celou zimu.\n\nK vrcholu Säntis je možno dorazit po některé z udržovaných a značených turistických tras.\nVětšina jich vede od jihozápadu z obce Unterwasser, kde se různě křižují a spojují. Opěrným bodem této části je chata Berggasthof Rotsteinpass (2120 m) stojící na jihovýchodním rameni mezi vrcholy Chälbersäntis (2346 m) a Altmann (2436 m). Od chaty vede k vrcholu velmi pěkně vedená zajištěná cesta nazvaná Lysengratweg podle hřebene, po kterém vede a nebo ho traverzuje. Cesta byla vybudována v roce 1905 švýcarským alpským spolkem. Je poměrně jednoduchá (obtížnost B/C) a zkušenějšímu turistovi nebude činit problémy. Zajištění je provedeno pomocí lan, stupaček a skob. Cesta končí přímo na vrcholu.\n\n\"Délka:\" Unterwasser – Berggasthof Rotsteinpass (4 hod.) – Säntis (1,25 hod.)\n\nZe severozápadu vedou k vrcholu další tři cesty. Všechny začínají v obci Schwende (838 m). Jedna z nich míjí jezera Sämtisersee (1209 m) a Fälensee (1452 m) (u jezera horská vesnička a kostel) a končí u chaty v sedle Rotsteinpass. Další cesta prochází kolem jezera Seealpsee (1141 m), kde se rovněž nalézá několik budov a kostel. Ta ke konci překonává místy zajištěně západní hřeben a přes firnovisko Gross Schnee (\"Velký sníh\") dosahuje vrcholu. Poslední cesta nejprve šplhá na velmi dlouhý severozápadní hřeben (středisko Ebenalp, 1640 m) a po něm prakticky až pod vrchol. Zde traversuje firn Blau Schnee (\"Modrý sníh\") a vystupuje ze severní strany k vrcholu.\n\nSäntis je známý svým velmi drsným počasím, jaké je obvyklé pouze ve velehorách. Například v dubnu 1999 napadlo pod vrcholem v severním svahu rekordních 816 cm sněhu. Průměrně zde ročně kolem 2487 mm srážek.\n\nNa samém vrcholu funguje již od roku 1882 meteorologická stanice. Pod ní na severovýchodní plošině je postavená radiová vysílací věž o výšce 123,55 m. Ta přímo vyrůstá z komplexu budov (restaurace, servisní budova aj.). Původní věž byla z roku 1955. Ta již nadále nemohla čelit extrémním povětrnostním podmínkám na vrcholu, a tak byla v roce 1997 uvedena do provozu firmou Swisscom věž nová. Ta má tubus tvořený ze sklolaminátového plastu a v zimě je vytápěná. Ochozy na věži zabraňují pádu ledu z věže na návštěvníky.\n\nK vrcholu je vedena z obce Schwägalp (1352 m) kabinová lanová dráha. Ta byla uvedena do provozu v roce 1935 a překonává převýšení 1125 m. V letech 1968–1976 byla modernizována a od roku 2000 jezdí na vrchol kabiny. Její vrcholová stanice je ve výšce 2479 m a celou jízdu zvládne za 10 minut. Na vrchol vede od lanovky upravená cesta (5 minut). Lanovka funguje celoročně.\n\n\nVrchol je tak výrazný, že je vidět za jasného počasí dokonce z šesti zemí: Švýcarsko, Německo, Rakousko, Lichtenštejnsko, Francie a Itálie. Säntis je dokonce viditelný až ze 170 km vzdálené televizní věže ve Stuttgartu. Z vrcholu je výhled na Glarnské Alpy s dominantním vrcholem Tödi, na sousední masiv Churfirsten, na opačné straně se kopce strácí v rovině Bodamského jezera. Přehlédneme odsud notný kus všech sousedních pohoří.\n\n"}
{"id": "259328", "url": "https://cs.wikipedia.org/wiki?curid=259328", "title": "Považský Inovec", "text": "Považský Inovec\n\nPovažský Inovec je geomorfologický celek na západním Slovensku. Základní (jádrové) pohoří zabíhající do Podunajské nížiny patří do Fatransko-tatranské oblasti. Při jeho délce 48 km a proměnlivé šířce 15 až 25 km zabírá celkovou plochu o rozloze asi 600 km². Nejvyšším bodem členité vrchoviny je vrch Inovec (1042 m). Má složitou geologickou stavbu. Je bohatý na minerální prameny, bez větších vodních toků. Klimaticky spadá do mírně teplé oblasti. Setkávají se zde teplomilné\na horské druhy rostlin, druhově rozmanité je i zastoupení živočichů. Lidské osídlení se datuje od starší doby kamenné. Oblast je vhodná pro turistiku.\n\nPovažský Inovec se nachází na západním Slovensku a patří do Fatransko-tatranské oblasti. Jedná se o 48 km dlouhé pohoří s proměnlivou šířkou 15 až 25 km. Pohoří je nejmohutnější ve své severní části, sousedící se Strážovskými vrchy, které dominuje nejvyšší vrch Inovec (1042 m). Směrem na jih pozvolna klesá do Podunajské nížiny, která jej obklopuje.\n\nGeomorfologicky se dělí na:\n\nSeznam vrcholů vyšších než 700 m n. m. uvádí Seznam vrcholů v Považském Inovci.\n\nV pohoří pramení jen malé toky odvodňující jeho západní část do Váhu a východní část do řeky Nitry. Zejména v severní části je zaznamenán poměrně vysoký výskyt pramenů minerálních vod - takzvané kyselky. Mezi nejdůležitější prameny patří termální vývěry procházející skrz tektonické zlomy\nv Piešťanech v oblasti Kúpeľného ostrova. Jde o vzácný druh léčivé vody dosahující teploty až 60 °C.\n\nJe zde velmi různorodá. Na území pohoří se setkávají teplomilné i horské druhy. Lesy jsou převážně listnaté od úpatí dubiny, výše dubohabřiny. Na vyhřívaných a suchých místech se vyskytují nejteplomilnější slovenské rostliny. Nejvyšší části pohoří zabírají bučiny. Druhové pestrosti flóry pak odpovídá i druhová pestrost zdejší fauny.\n\n\nMezi nejvýznamnější historické památky patří :\n\nV oblasti se nachází několik desítek kilometrů značených cest, které jsou většinou nenáročné nebo jen mírně náročné.\n\nPřevážná většina tras je průjezdná i pro horská kola (třeba počítat s občasným přenášením přes skalní překážky) s pěknými sjezdy. V zimním období je pohoří vhodné i pro lyžařskou turistiku. Pro lyžaře je zde k dispozici středisko Bezovec a několik menších sjezdovek s lyžařskými vleky. Pro lezce je určeno hlavně Beckovské hradné bralo, ale i několik cvičných terénů u hradu Tematín anebo v Sokolích skalách.\n\n\n"}
{"id": "259329", "url": "https://cs.wikipedia.org/wiki?curid=259329", "title": "Kyle Gass", "text": "Kyle Gass\n\nKyle Richard Gass (* 14. července 1960, Castro Valley, Kalifornie, USA) je americký herec a hudebník (kytarista) - člen skupiny Tenacious D.\n\nNarodil se ve Walnut Creek v Kalifornii. Společně s Jackem Blackem hrál hlavní roli ve filmu skupiny Tenacious D \"Králové ro(c)ku\".\n\nJeho herecká kariéra začala opravdu brzo. Kylle začínál v reklamách na 7-UP kde tehdy v roce 1986 přijali šestnáctiletého Jacka Blacka. Oba dva se nesnášeli,ale časem se srovnali a stali se přáteli,Gass učil Jacka hrát na kytaru a tak vznikla skupina Tenacious D (název odvozen od výrazu používaného sportovním moderátorem Marvem Albertem \"Tenacious defense\" [Neústupná obrana]).\n\nhttp://www.csfd.cz/\n"}
{"id": "259331", "url": "https://cs.wikipedia.org/wiki?curid=259331", "title": "Spektrochemická řada ligandů", "text": "Spektrochemická řada ligandů\n\nSpektrochemická řada ligandů je seznam ligandů seřazených podle síly (rozštěpu) ligandového pole. Podle teorie krystalového pole (CFT) ligandy zvětšují rozdíl v energii mezi d-orbitaly (Δ - \"síla ligandového pole\"), to se často jeví různou barvou komplexních sloučenin se stejným centrálním atomem.Štěpení roste v řadě d-orbitalů 3d<4d<5d.\n\nLigandy jsou seřazeny od nejmenšího Δ k největšímu Δ v následující řadě. Hodnota Δ se v rozštěpu pohybuje v rozmezí od 0,8 do 1,8, což znamená, že ligandy ze začátku řady rozštěp zmenšují a ligandy z konce řady výrazně zvětšují.\n"}
{"id": "259339", "url": "https://cs.wikipedia.org/wiki?curid=259339", "title": "Eduard Bernstein", "text": "Eduard Bernstein\n\nEduard Bernstein (6. ledna 1850 – 18. prosince 1932) byl politik a přední teoretik německé SPD.\n\nNarodil se v Berlíně, do politického života vstoupil roku 1872. V době Bismarckovy vlády působil jako socialistický novinář v exilu v Curychu a Londýně, kde se stýkal s Engelsem. Podílel se na přípravě Erfurtského programu SPD (1891), zejména jeho druhé části s praktickými politickými požadavky.\n\nV roce 1896 začal publikovat články \"Probleme des Sozialismus\", v nichž dokázal, že Marxovy ekonomické předpovědi se nenaplnily. Požadoval proto revidovat základní postulát socialismu, proletářskou revoluci, a nahradit ji reformismem. Bernsteinovy texty vyvolaly obrovskou polemiku. Jeho názory odmítla Rosa Luxemburgová v pamfletu \"Reforma nebo revoluce\" (1900) i Lenin v knize \"Co dělat?\" (1902). Roku 1897 se oženil s Reginou Zadek.\n\nBernstein v SPD zastával umírněnou, takzvaně revizionistickou pozici, podle níž je místo Marxem požadované revoluce třeba pracovat ve prospěch postupných reforem. Jeho ideoví oponenti, k nimž patřili například August Bebel, Karl Kautsky a Wilhelm Liebknecht, v roce 1903 dosáhli odmítnutí jeho pozice na drážďanském sjezdu SPD.\n\nBěhem první světové války zastával pacifistické postoje, byl také jedním z mála německých politiků, kteří protestovali proti turecké genocidě Arménů. Zemřel roku 1932 v Berlíně.\n\n\n\n"}
{"id": "259340", "url": "https://cs.wikipedia.org/wiki?curid=259340", "title": "Engels (rozcestník)", "text": "Engels (rozcestník)\n\nEngels je původně německé příjmení.\n\n\n"}
{"id": "259342", "url": "https://cs.wikipedia.org/wiki?curid=259342", "title": "Čest", "text": "Čest\n\nČest (od slovesa \"ctíti\") je vlastnost bytosti (entity, která používá přirozenou inteligenci), nejčastěji člověka, již lze charakterizovat jako morální kredit, vážnost, hodnověrnost nebo dobré jméno. Čest lze vyjádřit jako potenciál k získání důvěry nebo projevu úcty; se zvyšující se ctí tato pravděpodobnost roste. Čest je budována a udržována příkladným plněním závazků, vzdáváním se vlastních požitků nebo jejich vystavení riziku v nějaký prospěch jiného, pracovním nasazením, obecně takovým chováním, které je objektivně vnímáno jako žádoucí pro celou společnost. Pokles nebo ztrátu cti lze naopak očekávat od podvodu, zrady nebo zbabělosti.\n\nČest patří mezi ty základní lidské pojmy, které je obtížné definovat: Websterův slovník uvádí osm různých významových odstínů slova.\n\nV tradičních společnostech převládalo pojetí cti jako ocenění a úcty ze strany druhých, čest jako postavení, hodnost nebo pocta. S postupnou individualizací člověka a společnosti se zdůrazňuje spíše čest jako ocenění sebe sama, jako rys člověka, který se nemusí stydět sám před sebou.\n\nV tradičních společnostech se vysoko cenila statečnost a odvaha, zejména v boji. Člověk, který by utekl před nepřítelem, ztrácel svou čest.\nNaopak vysoké postavení, moc nebo štědrost přinášely s sebou úctu druhých, vyznamenání a pocty, a tedy čest. Dodnes mluvíme o „čestné funkci“ (která přináší čest svému nositeli), „čestném předsednictví“ (jež přináší čest firmě či konferenci), o „vojenské cti“ a vojáci vzdávají poctu zbraněmi. V povoláních, kde jeden člověk rozhoduje o životech druhých jako vojenský velitel nebo kde musíme své životy někomu svěřit, například kapitánovi lodi nebo letadla, očekáváme, že se tito lidé řídí „etikou cti“, to jest že za svá rozhodnutí ručí vlastní ctí i životem. Proto kapitán opouští tonoucí loď jako poslední.\n\nPokud se člověka někdo dotkl, poškodil jeho čest, čest jeho ženy, rodiny, vlasti, bylo obvyklé, že bude svou čest hájit tím, že protivníka vyzve na souboj. Smysl byl v tom, že tím dával najevo, že si něčeho váží víc než vlastního života. U žen se „ctí“ často rozumělo zachování věrnosti nebo panenství.\n\nV současné společnosti hovoříme o cti buďto tam, kde ji někdo ztratil, anebo kde se za něco zaručujeme vlastní osobou a její ctí – například při přísaze a slavnostním slibu. Pojmy jako „čestný (nečestný) člověk“ nebo „čestné slovo“ se však stále užívají a mají i svoji váhu. S představou cti souvisí také pocty a vyznamenání.\n\n\n\n"}
{"id": "259364", "url": "https://cs.wikipedia.org/wiki?curid=259364", "title": "Satori v Paříži", "text": "Satori v Paříži\n\nSatori v Paříži je krátký román amerického spisovatele Jacka Kerouaca.\n\nKerouac tuto knihu napsal v roce 1966 ve Francii, kde pátral po původu rodinného jména. To také krátce popsal v této knize. Satori je původně japonský výraz užívaný v zenového buddhismu pro „probuzení“.\n\nČesky vyšla kniha poprvé roku 1994. Podruhé o deset let později pak ve společném svazku s dalším Keroucovým poměrně krátkým románem \"Mag\".\n"}
{"id": "259366", "url": "https://cs.wikipedia.org/wiki?curid=259366", "title": "Mimika", "text": "Mimika\n\nMimika (z řeckého \"mimeomai\", napodobovat, představovat) je vědomé vyjadřování výrazem tváře, způsobené stahy obličejových svalů. Je – vedle gestikulace – důležitou složkou nonverbální komunikace, hereckého umění, pantomimy i živého vyjadřování. Je úzce spjata s očním kontaktem.\n\nMimické schopnosti člověka ve srovnání s jinými živočichy silně podporuje plochý obličej bez srsti i bohatá muskulatura. Na výrazu tváře se nejvíce podílejí oči a ústa, proto si je herci zvýrazňují maskováním. Také svraštěné čelo, přimhouřené oko, ohrnutý ret nebo nos jsou jednoduché prostředky, jimiž rychle a úsporně vyjadřujeme své soudy a hodnocení. Mimické výrazy jsou sice individuálně proměnlivé, přesto mohou sloužit k dorozumívání i tam, kde si lidé jazykově nerozumějí. Nejsou však univerzální.\n\nLidskou mimikou ve srovnání s primáty se důkladně zabýval Charles Darwin (ve své knize \"Vyjádření emocí u člověka a u zvířat\", anglicky \"The Expression of the Emotions in Man and Animals\"), pokusy s mimikou dělal také Jan Evangelista Purkyně.\n\nM. L. Knapp definoval výraz tváře takto: \nPaul Ekman napsal: \n\nSociální psycholog Paul Ekman se svým týmem provedl výzkum a identifikoval 7 tzv. \"primárních emocí\" ve výrazech obličeje:\n\nMimo tyto primární emoce existují i \"emoce sekundární\", odvozené výrazy obličeje. V obličeji se může zrcadlit i několik emocí naráz (např. úžas a radost).\n\nObličej lze považovat za prvotní sdělovač emocí. Některé emoce (např. strach, smutek, štěstí, překvapení) dokáže člověk určit mimořádně přesně, schopnost správně identifikovat emoci z tváře nebo očí mají někteří lidé (např. introverti) navíc výrazně posílenu.\n\nDva z nejvýraznějších mimických projevů jsou:\n\n\n\n"}
{"id": "259367", "url": "https://cs.wikipedia.org/wiki?curid=259367", "title": "Bohumír Štědroň", "text": "Bohumír Štědroň\n\nBohumír Štědroň (30. října 1905 Vyškov – 24. listopadu 1982 Brno) byl český klavírista, hudební vědec, publicista a pedagog, strýc hudebního skladatele a pedagoga Miloše Štědroně a herce a zpěváka Jiřího Štědroně a otec prognostika doc. RNDr. Bohumíra Štědroně, CSc., a dědeček českého právníka doc. JUDr. Ing. Bohumíra Štědroně, Ph.D., LL.M., MBA. Po dokončení studií na gymnáziu začal pracovat jako učitel. Později studoval dějepis a zeměpis v Brně, vedle toho se věnoval studiu hudby. Během války učil na brněnské konzervatoři, později externě na pražské AMU. Vedle hry na klavír rovněž zpíval a působil jako dirigent.\n\nBohumír Štědroň se narodil 30. října 1905 do velmi hudebnické rodiny Františka Štědroně, jež byl kapelníkem ve Vyškově a učitelem hudby. Celkem pět jeho dalších sourozenců, 4 bratři a sestra, se rovněž věnovali hudbě. Nejvýrazněji se prosadili bratři Vladimír, Miloš a Jan. \n\nBohumír Štědroň předal rodinnou hudební tradici i svým třem dětem. Syn Bohumír, se hudbě (autor řady regtimů www.comicaeconomica.cz) i divadlu věnuje (autor 5 divadelních her, které uvedlo např. divadlo SEMAFOR a Činoherní klub nebo divadlo Husa na provázku v Brně) , dcera Stanislava Střelcová je hudební redaktorkou Českého rozhlasu a vnuk Bohumíra Štědroně Jaroslav Kyzlink, syn druhé dcery Lidie, je šéfdirigentem ND. Hudebně činní jsou i Štědroňovi synovci a prasynovci, zejména Miloš Štědroň, český hudební skladatel, vědec a syn Bohumírova bratra Miloše Štědroně staršího, a Jiří Štědroň, syn Bohumírova bratra Jana, zpěvák, textař a herec divadla Semafor. Skladatelské činnoti se věnuje i prasynovec Miloš Štědroň mladší (ten je vnukem Bohumírova bratra Miloše). \n\n\n\n"}
{"id": "259378", "url": "https://cs.wikipedia.org/wiki?curid=259378", "title": "Vanity of Duluoz", "text": "Vanity of Duluoz\n\nVanity of Duluoz (celý název ) je autobiografický román amerického spisovatele Jacka Kerouaca.\n\nKniha se zakládá na Keroucových zážitcích mezi lety 1935-1946 ze střední školy v Lowellu, Columbia University a druhé světové války. Většina z těchto zážitků však byla již zmíněna v románu Maloměsto, velkoměsto a kniha se tak stává důkazem tvrzení Neala Cassadyho (z románu Vize Codyho), že má-li příběh dosáhnout maximálního účinku, je možné jej předložit publiku jen jednou, neboť převyprávěním se vytratí ona tolik opěvovaná spontánnost . Román trpí nedostatkem výrazu a rytmu a postrádá sílu Kerouacových předchozích děl.\n\nÚstřední postavou je Jack Duluoz, Kerouacovo alter ego.\nKniha dosud nebyla přeložena do češtiny, avšak název bývá překládán jako \"Duluozovy marnosti\".\n"}
{"id": "259404", "url": "https://cs.wikipedia.org/wiki?curid=259404", "title": "Tranes", "text": "Tranes\n\nTranes je rod málo prozkoumaných tropických brouků v čeledi nosatcovitých.\n\nNosatci Tranes se mimo jiné podílejí na opylování australských cykasů, například druh \"Tranes lyterioides\" je znám jako opylovač cykasu \"Macrozamia communis\".\n\n"}
{"id": "259409", "url": "https://cs.wikipedia.org/wiki?curid=259409", "title": "Ústava (Platón)", "text": "Ústava (Platón)\n\nDialog Ústava (řecky , latinsky \"De republica\" - odtud mezinárodně užívané označení \"Rep\"), napsaný kolem roku 370 př. n. l., je jedním z vrcholných Platónových děl a jedním z nejdůležitějších a nejslavnějších textů západní filosofie vůbec.\n\nÚstava má formu velice rozsáhlého dialogu, ovšem nepřímého: Sókratés zde vypráví o rozhovoru, jehož se účastnili také Glaukón, Polemarchos, Thrasymachos, Adeimantos, Kefalos a Kleitofón. Má deset knih a hlavním tématem díla je spravedlnost na úrovni jedince i státu, kniha se však dotýká i mnoha dalších oblastí, včetně umění, výchovy, práva, vědy atd. V sedmé knize, věnované hlavně vědám a vzdělávání, je jeden z nejslavnějších Platónových textů, \"Mýtus o jeskyni\" (514a-518a). Spolu s jedním z posledních Platónových děl, \"Zákony\", zakládá \"Ústava\" zvláštní žánr utopie, myšlenkového experimentu s možnostmi spravedlivého uspořádání lidských společností.\n\nNa \"Ústavu\" nějak navazovali téměř všichni velcí filosofové, zejména političtí, ve 20. století tento směr ostře kritizoval Karl Popper. V knize \"Otevřená společnost a její nepřátelé\" považuje Platóna spolu s Hegelem za myšlenkové předchůdce moderních totalitních režimů. Jeho kritika ovšem nebere ohled na okolnosti vzniku \"Ústavy\" i \"Zákonů\": Platón je psal pod dojmem občanských válek a definitivního rozpadu athénské demokracie, kdy se zdálo, že udržet lidskou společnost pohromadě je téměř nemožné. Popperova kritika možná zasahuje některé moderní Platónovy pokračovatele, ve vztahu k \"Ústavě\" je to však anachronismus.\n\n"}
{"id": "259414", "url": "https://cs.wikipedia.org/wiki?curid=259414", "title": "Pěčín", "text": "Pěčín\n\nPěčín () je obec v Orlických horách v okrese Rychnov nad Kněžnou, kraji Královéhradeckém. Na rozloze 14 km² se v současné době nachází téměř 250 stavení a žije zde obyvatel.\n\nLeží ve výšce od 500 do 550 m nad mořem přibližně 10 km východně od okresního města Rychnova nad Kněžnou a asi 10 km severozápadně od města Žamberka. Je na křižovatce silnic vedoucích k Rychnovu nad Kněžnou, k Rokytnici v Orlických horách, Žamberka a Vamberka. Sousedí s městem Rokytnicí v Orlických horách a šesti dalšími obcemi, tj. Kunvaldem, Kameničnou, Slatinou nad Zdobnicí, Přímem, Bělou a s Nebeskou Rybnou v Hamernici a v Popelově.\n\nPodnebí v podhůří Orlických hor a také v Pěčíně je horské, poměrně drsné. Typický je zde severní vítr zvaný Polák. V zimním období bývají mrazy dosahující až -20 °C.\n\nPěčín je typickou podhorskou obcí rozkládající se kolem údolí obklopeného kopci a pláněmi. Nejvyšším kopcem je Homole (575 m n. m.) na severovýchod od kostela a školy. Proti ní k jihu se rozkládá pláň Rajčůra s trigonometrickým bodem (544 m.), která se příkře svažuje směrem ke vsi a naopak pozvolně spadá směrem ke Slatině. Mezi dolním Pěčínem a Hamernicí leží Vrchy (566 m n. m.) a mezí horním Pěčínem a Rokytnicí Varta (563 m). Nad údolím pěčínské rokliny vynikají ještě také hrad v Suché 543 m, kostel v Pěčíně 508 m. Výšiny jsou vesměs hospodářsky využívané, nezalesněné.\n\nLesy jsou husté a stinné, na svazích podél potoků a u řeky Zdobnice a Ríčky. Největším lesem je Suchá rozprostřená na katastrech obce Pěčína, Dolní Rokytnice, Kunvaldu, Kameničné a Slatiny.\n\nPůda je kamenitá, málo úrodná. Nejlepší jsou bývalé panské pozemky na Hradčanech. Z nerostů převládá opuka, dále amfibolové břidlice, žula a syenit. V údolí podél Zdobnice se vyskytuje hrubozrnný žlutavý pískovec.\n\nObec je rozprostřena po obou stranách údolí probíhajícího od východu k západu a dělícího obec na severní a jižní část. Údolím, středem obce, protéká Červený potok, který se v dolní části obce spojuje s potokem Stříbrným přitékajícím od Rokytnice. Jejich soutok s řekou Zdobnicí pod Panskou strání je nejnižším místem v Pěčíně (asi 410 m n. m.). Řeka Zdobnice pramení ve výšce 1065 m n. m. na jižním úbočí Velké Deštné. Má bystřinný charakter o velkém sklonu. Celé údolí Zdobnice se vyznačuje divokou romantickou přírodní kulisou. Nejtypičtějším, často turisty navštěvovaným místem, je Plačtivá skála přes 30 m vysoká, kde se řeka Zdobnice stéká s Říčkou (Klauzou). Plocha povodí je cca 125 km², průtok pod Pěčínem je cca 1,6 m³/s. Za starších dob byla na katastru pěčínském řada mlýnu a hamrů a hojnost rybníků. Menší rybníčky dnes slouží účelům hospodářským a hasičským. Krásná údolí vábí turisty i malíře, kteří přicházejí obdivovat skalní srázy i nádhernou zeleň horských lesů.\n\nV roce 1713 a později v letech 1902 a 1903 postihly obec průtrže mračen s krupobitím a povodně. Odplaven byl i mlýn na Zdobnici. Velké povodně škodily v blízkosti Zdobnice i v letech 1997 a 1998. Hluboké a úzké zdobnické údolí lákalo k vybudování údolní přehrady, která by podle nejnovějších plánů pojala na 7 milionů m³ vody. Jezero by mělo být asi 40 m hluboké a sahalo by až do Hamernice.\n\nPřevážná část přírodních lokalit obce Pěčín patří do Chráněné krajinné oblasti Orlické hory, v které je možno ještě i dnes najít řadu chráněných i ohrožených druhů živočichů a rostlin.\n\nVyšší místa, návrší, reprezentovaná například Homolí na severní straně a Rajčůrou na straně jižní jsou obvykle nezalesněná, s poli, loukami a pastvinami. Naopak nižší svahy kolem potoků a řek jsou pokryty lesy. Jediným bohatě zalesněným návrším je Suchá, včetně rozsáhlé oblasti mezi severovýchodní části Pěčína, zvané Polsko, Rokytnicí v Orl. horách, Kunvaldem a Kameničnou.\nNejrozšířenějším stromem je smrk. Méně častěji ještě také jedle nebo modřín. Listnaté stromy rostou především v okolí obydlí, kolem silnic, potoků a rybníků a jako dominanty významných bodů.\n\nPěčínské potoky jsou bystřinami vytékajícími z bažinatých luk, tekoucími nejdříve pozvolna romantickými meandry a pak stále prudčeji padajícími úžlabinami zaplněnými štěrkem a kameny směrem do údolí pod Panskou strání k řece Zdobnici. Břehy potoků jsou obrostlé vrbami a olšinami, v dolní části pak nejčastěji smrkovým porostem. Roste u nich nejen bledule, ale i kuklík, svízel, čertkus a dokonce prvosenka vyšší a upolín evropský. Mokřiny pod Rokytnicí jsou výjimečné výskytem vrby rozmarýnolisté, ostřice blešní a Davallovou, vachty trojlisté a prstnatce májového. V dřívějších dobách byla v těchto místech řada rybníku (pod Rokytnicí, u Hamernice i v Polsku). Později byly většinou ale vypuštěny.\n\nV pěčínské části CHKO můžeme najít také řadu vzácných a chráněných druhů savců (rejsek vodní a černý, Netopýr velký a ušatý, Plch velký), plazů, obojživelníků a ryb (zmije a užovka, čolek a mlok, Ještěrka živorodá, střevle potoční, vranka) a ptáků (čáp černý, skorec vodní, žluna zelená, jestřáb lesní a krahujec obecný).\n\nPrvní písemná zmínka o založení osady Pěčín je z roku 1237 a následně z roku 1318 i v souvislosti s výstavbou a zničením hradu Pěčín.\n\nÚzemím obce Pěčín kdysi procházela kupecká stezka (pěšina). Je pravděpodobné, že z této skutečnosti lze odvodit vznik původního názvu obce Pěšín. Ten pak v průběhu času mohl být zkomolen do názvu Pěčín. Jako další možnost je uváděno osobní jméno Pěka (Pieka), které měl patrně některý z potomků Heřmana z Rychnova, který na zdejším hradě sídlil.\n\nPrvní zmínka o znaku obce je datována do konce 14. století do doby vlády pánů z Rychnova a také Rokytnice v Orl. Horách, Slatiny nad Zdobnicí a Pěčína. Motivem znaku bylo lekno – klíčící rostlinka. Jediným dokladem podoby znaku je pravděpodobně kresba obecního kronikáře pana učitele Jana Krčmáře. Od motivu lekna je odvozena např. levá část obecního znaku obce Slatiny nad Zdobnicí a také obce Sázava u Lanškrouna. Měla by být asi také základem budoucího obecního znaku obce Pěčína, sídla ochranného hradu pánů z Rychnova, kteří ve svém erbu měli symbol klíčící rostlinky – lekna.\n\nZakladatelem obce se stal praotec rodu pánů z Rychnova Heřman z Drnholce, který dostal od Přemysla Otakara II. území u říčky Kněžny. Vystavěl hrad, jemuž se říkalo Richenave (lesní újezd) a povýšil Rychnov na město. Kolem roku 1260 založil osady Pěčín, Rokytnici a Slatinu. K jejich ochraně si Rychnovští později vystavěli i další hrad v Pěčíně.\n\nPřed rokem 1318 byl pánem horských dědin (Pěčín, Rokytnice, Slatina) Hroznata, kanovník Pražský, člen rodu Kouniců a příbuzný pánů z Rychnova. Hrad byl v době jeho nepřítomnosti přepaden a vypálen z důvodu sporu mezi Hroznatou a ostatními příslušníky rodu z Drnholce. Z hradu zůstaly jen zbytky zdí a zčásti zasypaný příkop. O sto roků později byl pánem Pěčína Hynek, třetí syn Jetřicha z Rychnova. V období 1419–1433 pak vládl v Rychnově v Rychnově Hynek II., syn Jetřicha II. V době husitských válek roku 1421 vpadly do žamberské oblasti žižkovy hordy. Vypálily zde množství vesnic, vydrancovaly a sežehly neopevněné dvory a zničily hrad Hynka z Pěčína. Po Hynkově smrti prohlásil císař Zikmund jeho statky za královské odúmrtí a panství přidělil Půtovi z Častolovic. V roce 1454, bylo za vlády Ladislava Pohrobka, odúmrtí zrušeno a panství vráceno Janu mladšímu z Rychnova.\n\nRoku 1497 byl Pěčín se Slatinou prodán Vilému z Pernštejna. Ústřední správu měli Perštejnové v Potštejně. Horské vsi Pěčín a Slatinu připojili k Liticím. 16. října 1556 bylo panství prodáno knížeti Arnoštovi, falckrabímu z mocného rodu Witelsbachů. 12. července 1558 koupil lítické panství pan Václav Okrouhlický starší z Kněnic na Borovnici. Po jeho smrti v roce 1561 bylo panství prodáno panu Mikuláši z Bubna. Bubnové pak panství drželi celých 246 let. V roce 1809 koupil panství Veriand hrabě Windischgratz a po něm roku 1815 koupil panství Angličan John Parish. Parishové pak byli posledním šlechtickým rodem, který v Pěčíně vládl.\n\nRoku 1848 byla poražena revoluce. Přinesla však lidem značné ulehčení tím, že bylo zrušeno poddanství a robota. Feudální vrchnost vystřídala státní správa. Nově vznikající zemědělské usedlosti byly z velké části zatíženy hypotékami. Přesto se ale postupně začaly uplatňovat pokrokovější metody zemědělské výroby. Větší péče byla také věnována chovu dobytka. Byly zdokonalovány pluhy, srpy byly nahrazovány kosami, dřevěné brány železnými. Ale stále se selo ještě ručně a mlátilo cepy. První secí stroje se objevily teprve koncem 19. století. Začaly se také objevovat šrotovníky, fukary a mlátičky. Byla založena družstevní mlékárna a založen sbor dobrovolných hasičů. Malorolníci a bezzemci se ale stále více stávali závislými na velkých sedlácích, kteří měli potřebné potahy, nářadí i stroje.\n\nPěčín v této době byl čistě zemědělskou obcí a obyvatelstvo bylo téměř výhradně české. Postupně se zvyšovalo školní vzdělání, většina dětí již pravidelně navštěvovala obecnou školu. V roce 1914 vypukla první světová válka. Zboží byl nedostatek a bylo nekvalitní. Všechno bylo na přídělové lístky. Za oběť války padla řada pěčínských občanů. Na jejich počest byl později postaven památník padlých s pamětními deskami s jmény padlých a bustou presidenta Tomáše Garrigue Masaryka na vrcholu pomníku.\n\nPo roce 1918 se vznikem republiky narůstaly naděje lidí na zlepšení situace. Rolníků se nejvíce dotýkala pozemková reforma. Vznikaly postupně nové obchody, hostince, pekařství a řemeslnické provozovny – kovárna, kolářství apod. Významnou roli sehrál rozvod elektrické energie. Začaly se objevovat první radiové přijímače a motocykly. V životě obce sehrál významnou roli i rozvoj spolků, především tělocvičné jednoty Sokol, dobrovolných hasičů a divadelního spolku. Zvyšovala se postupně i úroveň výuky a vzdělávání. Stále více dětí bylo po páté třídě obecné školy posíláno do školy měšťanské.\n\nVědomí válečného ohrožení vedlo k zabezpečování přípravy občanů na obranu proti válce. Byla organizována vojenská cvičení a zahájena výstavba pohraničních opevnění s využitím pomocných pracovních oddílů vytvořených převážně z občanů příhraničních obcí. Po roce 1938 nastoupila těžká léta německé okupace. Všechny české organizace a spolky byly zrušeny, ponechán byl jen hasičský sbor. Ve škole byla zavedena výuka němčiny. Občanům byly rozepsány povinné dodávky všech zemědělských produktů. V obci pracovala početná odbojová skupina. Koncem války byli v Pěčíně ukrýváni aktivní účastníci odboje a uprchlíci z táborů nuceného nasazení.\n\nV říjnu 2007 bylo odsouhlaseno a zahájeno zpracování územního plánu na území s ochranou přírody a krajiny v obci Pěčín, vyplývající ze zákonů č. 114/1992 Sb. o ochraně přírody a krajiny a č. 254/2001 Sb. o vodách zahrnujícího chráněných oblastech přirozené akumulace vod. Dohodou o veřejných zakázkách bylo zadáno zpracování návrhu komplexní pozemkové úpravy pro obnovu katastru nemovitostí (1377 hektarů). Předpokládaná cena 7650000 CZK s dokončením 31.10. 2010\n\n\"Pěčín\" je také název území chráněného pro akumulaci povrchových vod, které se však nachází na území sousedních obcí na řece Zdobnici nad jejím soutokem s Říčkou. V roce 2015 zahájilo ministerstvo zemědělství kroky k realizaci vodní nádrže na tomto území.\n\nV obci Pěčín prozatím problémy s pitou vodou nejsou. Naprostá většina obytných domů, chalup i chat je připojena k veřejnému vodovodu. Existuje také ještě řada soukromých studní s dobrou pitnou vodou. Byla provedena částečná regulace obecního potoka. Zůstává však ještě náročný úkol vybudovat veřejnou kanalizační sít s čističkou odpadních vod. Prozatím je situace řešena odčerpáváním a s odvozem obsahů žump a budováním septiků s vsakováním.\n\nDoprava obyvatel je zajištěna prostřednictvím železnice (trať Doudleby nad Orlicí - Rokytnice v Orlických horách v provozu od roku 1906) a autobusy.\n\nV létech 2006 a 2007 došlo v obci k úplné rekonstrukci obou hlavních silničních tahů II/310 a II/319 procházejících obcí na silnicích z Kameničné do Pěčína a z Rokytnice v Orlických horách do Javornice. Rekonstruovány byly i všechny stavby na těchto silnicích (mosty, svodidla, chodníky, příkopy apod.). Následně došlo i k pokrytí nejužívanějších obecních cest živičným povrchem.\n\nObec je pokryta rozvodem elektrické energie a stále v ní ještě funguje místní rozhlas. V budově obecního úřadu (bývalé mlékárně) je pošta, před budovou je funkční telefonní automat na mince. Celé území obce je dobře pokryto signálem T-Mobile Czech Republic a Vodfone Czech Republic a částečně O2 Czech Republic. Zvyšuje se i počet příjemců internetu.\n\nV obci je mateřská i základní škola, na II. stupeň žáci dojíždějí do Slatiny nad Zdobnicí. Lékař v obci není. Pacienti dojíždějí do Rokytnice v Orlických horách nebo do Slatiny. Společenské organizace (Ženy, Sokol, hasiči) pořádají v hostinci „U Rykrů“ různé zábavy, dětské karnevaly a další kulturní akce. K tradičním oblíbeným sportovním akcím patří pochod rodičů s dětmi s názvem „Ťap, ťap“ a různé kolektivní sportovní akce pořádané Sokolem. Dne 20. 10. 2007 bylo naproti budově obecního úřadu dokončeno a slavnostně otevřeno nově rekonstruované víceúčelové hřiště.\n\nProdejna potravin a smíšeného zboží je na hlavní křižovatce. Naproti ní je tradiční hostinec „U Urbanů“. V budově obecního úřadu bylo nově zřízeno pohostinství „U rychtáře“. V poslední době vznikla řada drobných soukromých podniků nabízejících různé služby. Ubytování zajišťují majitelé chalup a chat. Obec zajišťuje pravidelný svoz plastů, papíru, textilu a sběr nebezpečného a objemného odpadu.\n\nV roce 1969 byly Orlické hory, včetně Pěčína, vyhlášeny chráněnou krajinnou oblastí.\nObec pečuje o celou řadu památkových objektů. Nově zřídila parčík s pamětní deskou malíře Jana Trampoty. V posledních letech zajistila opravu a rekonstrukci kostela a hřbitova a zabezpečila „Řád veřejného pohřebiště“.\n\n\nDominantou Pěčína je barokní (původně gotický) kostel zasvěcený Narození sv. Jana Křtitele, vystavěný v letech 1727–1729 na místě původního dřevěného kostelíka. V sousedství kostela stojí barokní márnice, fara, socha panny Marie a škola z roku 1886, která prodělala několik rekonstrukcí, její stavební styl však zůstal zachován. Na skalnatém ostrohu nad levým břehem řeky Zdobnice asi 1,5 km západním směrem od Pěčína se nachází zbytky hradu Pěčín.\n\nPři silnici k Rokytnici si postavil svůj dům a žil zde a tvořil zasloužilý umělec, akademický sochař Leoš Kubíček (22. 11. 1887 – 3. 11. 1974). Na fasádě průčelí domku se nachází pamětní deska umělce. Ve svých dílech zachytil sochař a řezbář těžkou práci lidí zdejšího drsného kraje. Vytvořil i řadu portrétů známých osobností českého národa. Z jeho tvorby pochází i kvalitní busta prezidenta Tomáše Garrigue Masaryka, umístěná na pěčínském pomníku padlých.\n\nV blízkosti nové výstavby, téměř u hlavní místní křižovatky u hospody „U Urbanů“ je malý parčík, do kterého byl umístěn pomníček s pamětní deskou malíře Jana Trampoty (21. 5. 1889 – 19. 10. 1942), významného krajináře, malíře Orlických hor, který část svého života prožil v Pěčíně a namaloval v něm řadu svých kouzelných obrazů.\n\nPomník byl postaven na paměť padlých z první světové války. Je opatřen dvěma pamětními deskami s jmény pěčínských občanů, kteří zbytečně padli za oběť válečnému šílenství. Na vrcholu památníku je Kubíčkova busta prezidenta republiky Tomáše Garrigue Masaryka.\n\nV lese Suchá, kam se lze dostat severovýchodním směrem od obce kolem kaštanů se svatým obrázkem, stávalo na chlumu 566 m vysokém hradiště oválného půdorysu, jehož boky byly poměrně srázné. S chlumu je pěkný pohled na podorlickou kotlinu s pozadím Králického Sněžníku a Suchého vrchu. Z opevnění je možno najít jen zbytek příkopu, který obloukovitě obepíná patu návrší v těch místech, kde přístup ke hradu byl nejpohodlnější.\n\nKolem pěčínského kostela lze vystoupat po cestě k osamělému jeřábu se svatým obrázkem, který stojí pod nejvyšším kopcem Pěčína zvaným Homole (576 m n. m.). Odtud je krásný výhled téměř na celou obec. Polní cesta pak vede až ke skupince stromů a křovin uprostřed louky „U čarodějnic“, odkud je nádherný pohledem na panorama Orlických hor, v čele s vrchy Zakletý, Komáří a Anenský.\n\nZ Homole loukou cestou dolů k železniční trati (Doudleby – Rokytnice) lze zamířit podél ní doprava směrem k Rokytnici a dostat se k velkému asi 300 let starému buku, zvanému „Drážní buk“. Strom dostal své jméno proto, jelikož při stavbě této železniční tratě, postavené v roce 1906, musel být kvůli němu odkloněn její směr. Buk je označen informační tabulí oznamující, že patří mezi státem chráněné stromy.\n\nTunel se stal jednou z nejobtížnějších součástí výstavby železniční tratě z Doudleb do Rokytnice v Orlických horách vybudované v letech 1905 až 1906, která se stala významnou akcí pro rozvoj obce.\n\nNa silnici z Pěčína do sousedních obcí Přím a Javornice a dále směrem na Rychnov nad Kněžnou byl v roce 1905 v protisměrné zatáčce nad řekou Zdobnicí v blízkosti Serbouskova mlýna vybudován silniční kamenný most. Jeho první rekonstrukce byla provedena v roce 1991. Podruhé byl most znovu rekonstruován v roce 2007 současně s rozsáhlou rekonstrukcí dvou hlavních silničních úseků probíhajících obcí Pěčín (z Kameničné do Rokytnice v Orlických horách a z Pěčína do Javornice).\n\nOd mostu proti proudu řeky Zdobnice cestou jejím údolím, prohlášeným významným krajinným prvkem, se lze dostat k soutoku Říčky (Klauzy) se Zdobnicí. Na levé straně toku řeky stoupá prudce vzhůru mohutná skála zvaná „Plačtivá“. Svůj název získala proto, že z jejich trhlin neustále vytéká voda (skála pláče).\n\nVesnice obdobného jména jsou i v Jihočeském kraji v okrese České Budějovice.\nShodou okolnosti se v její blízkosti nacházejí i obce podobných jmen, jaká známe\nz blízkosti tohoto Pěčína.\nNalezneme tam nejen Rychnov a Žumberk, ale i Kamennou a také Olešnici.\n\n\n"}
{"id": "259416", "url": "https://cs.wikipedia.org/wiki?curid=259416", "title": "Byronská povídka", "text": "Byronská povídka\n\nByronská povídka je historický, veršovaný, lyrickoepický útvar. Je prostoupena popisy a reflexemi. Za tvůrce je považován Walter Scott, ale proslavil ji především George Gordon Byron (ustanovil její prototyp). Říká se jí také poéma (toto slovo pochází z ruštiny). Je delší než báseň. Skládá se většinou z několika zpěvů. Poemy byly hojně skládány v období romantismu. Dějový základ básnické povídky je prostoupen i lyrickými prvky.\n"}
{"id": "259418", "url": "https://cs.wikipedia.org/wiki?curid=259418", "title": "Tvrdonice", "text": "Tvrdonice\n\nObec Tvrdonice (německy \"Turnitz\") se nachází v okrese Břeclav v Jihomoravském kraji. Žije zde obyvatel. Tvrdonice jsou folklórním centrem Podluží, výrazné podoblasti národopisné oblasti Slovácko. Pro Tvrdonice je typická slavnost s názvem \"Podluží v písni a tanci\".\n\nObec leží ve výšce 176 m n. m. a za obcí teče říčka Kyjovka. Obec obepínají pole, vinohrady a lužní les. Nachází se zde i kostel sv. Mikuláše postavený v roce 1941 ve funkcionalistickém stylu. Dřívější kostel stál v prostorech parku na Náměstí Míru. Ve Tvrdonicích je i základní škola pro obce Tvrdonice i Kostice.\n\nNejníže položená oblast v katastru obce se nachází ve výšce 156 m n. m. (blízko řeky Moravy) a nejvýše položená se nachází ve výšce 190 m n. m. (ul. Týnecká). Tvrdonice leží ve výběžku Vídeňské pánve, v Dolnomoravském úvalu.\n\nNa katastru Tvrdonic se vyskytují slepence, pískovce, jíly, písky, štěrky, těží se zde ropa, zemní plyn a lignit.\n\nObcí protéká řeka Kyjovka, za obcí se dále tečou řeky Morava, Kostelnice a Svodnice. V katastru obce leží i přírodní rezervace Stibůrkovská jezera, pozůstatek dříve často zaplavovaného lužního lesa. Za obcí se nachází štěrkovna, avšak kvůli znečištění se zde není vhodné koupat.\n\nPrvní písemná zmínka o obci pochází z roku 1264. Tvrdonice náležely k Týneckému, později k Lichtenštejnskému panství. Roku 1538 byly povýšeny na městečko. Na přelomu 16. a 17. století byla oblast u Tvrdonic pod útoky Bočkajovců. V roce 1606 postihlo Tvrdonice zemětřesení. V 18. století se pole ve Tvrdonicích obdělávala trojpolním systémem. Zemědělci pěstovali především žito, pšenici a proso. Neměli ale dokonalé nářadí. Měli rádlo, které půdu neobracelo, ale jen rozrylo. Obyvatelé se živili i vinařstvím, rybolovem a chovem dobytka (odtud i ve znaku obce). Z tohoto století pochází i první zmínka o škole ve Tvrdonicích, kde se vyučovalo čtení, psaní, počtům a zpěvu. Obec patřila Lichtenštejnům. V první světové válce muselo narukovat 540 mužů, 24 se jich nevrátilo domů.\n\nPamátník padlých obětem první světové války se nachází v parku. Za druhé světové války se ve Tvrdonicích nacházela vysílačka skupiny Clay, která posílala zprávy do Londýna. Při osvobozování obce Rudou armádou 13. dubna 1945 padlo 17 občanů Tvrdonic a 49 vojáků Rudé armády. Byli pochováni v parku u mateřské školy a byla tam vztyčena pamětní deska. Roku 1954 se postavilo zdravotní středisko. roku 1956 se konaly první Národopisné slavnosti v amfiteátru obce, poblíž Slovácké chalupy. V roce 1966 byl otevřen nový hřbitov, který se nachází za čerpací stanicí, poblíž amfiteátru. Předtím hřbitov stával blízko výše uvedeného hrobu Rudé armády. Téhož roku byla postavena i nová Základní škola, umístěná mezi obcemi Tvrdonice a Kostice. Předtím děti navštěvovali školu na Náměstí Míru (první stupeň) a následně pak školu v sousedních Kosticích.\n\nV sedmdesátých letech byl slavnostně odhalen památník osvoboditelům Tvrdonic s textem:\nObec každoročně postihovaly záplavy řeky Moravy, které měly za následek přemnožení komárů. Z tohoto důvodu stát zredukoval tok Moravy (1976-77). Bohužel to mělo neblahý vliv na lužní lesy, které začaly vysychat. Později se postavil systém kanálů. V osmdesátých letech obec postupně asfaltovala cesty a stavěla nové oblasti pro život. V těchto letech vzniklo i sídliště Poza, které bylo přejmenováno na ulici Plynárenská. Také katastru Tvrdonic se k 25. červenci 1997 dotkla úprava státní hranice se Slovenskem Po roce 2000 byla opravena vnější fasáda kostela, bylo provedeno zateplení obecního úřadu a školy, ve škole se navíc budoval ekologický areál s altánem pro výuku, s malým amfiteátrem pro divadelní představení a bylo dokončeno nové hřiště pro míčové hry. V obci byla dále vyměněno osvětlení za nové, proběhlo zalesnění Náměstí Míru a došlo i k vybudování nové domovní ulice Tabule. Po roce 2010 byla vybudována nová komunikace z obce Moravská Nová Ves do Lanžhota přes Tvrdonice. (na fotografii nahoře) V rámci spolupráce s obcí Moravský Svätý Ján bylo vybudováno nové multifunkční hřiště ve sportovní oblasti Tvrdonic. Později se vybudovalo i dětské hřiště hned vedle multifunkčního.\n\n\nKaždý rok, vždy první víkend v červnu, se ve Tvrdonicích konají Tvrdonské národopisné slavnosti. V roce 2017 byly v pořadí 64. Vždy v pátek začínají přehlídkou dechových hudeb, v sobotu mají prostor dětské soubory. Dětské soubory z Tvrdonic a okolních vesnic vedou průvod do Amfiteátru, kde následně celé odpoledne předvádějí svá vystoupení. Večer jsou soutěže ve zpěvu, tanci a o Stárka Podluží. V neděli se koná mše svatá v místním kostele svatého Mikuláše, následuje pak sjíždění chasy ve vozech taženými koňmi, průvod nazvaný Hore Tvrdonicama, který začíná na Náměstí Míru a vede až do Amfiteátru a nakonec závěrečné vystoupení dechových souborů, které slavnosti ukončí. Celý víkend mají hosté k dispozici mnoho stánků s občerstvením, sladkostmi, oblečením a dárkovým zbožím. Přes slavnosti je otevřen místní zahrádkářský sklep, který nabízí mnoho odrůd místních vín.\n\nSlavnosti doprovází i pouť s kolotoči, která je umístěna kousek od amfiteátru, a to na parkovišti v parku před Dělnickým domem. Místní restaurace a hospůdky rovněž nabízejí speciální jídla. Pravidelně vystupují i sbory z okolních států, letos vystupoval i soubor z Uzbekistánu.\n\nObcí Tvrdonice procházejí celkem 3 cyklostezky. Nejznámější cyklostezka je 43, která začíná v Mikulčicích a končí v Břeclavi. Cyklostezka vede přes obec. Další cyklostezka vedoucí přes obec je cyklostezka Podluží. Ta vede přes střed obce až do Sklepní ulice, kde se nacházejí vinné sklípky. Nejnovější cyklostezka, otevřená v létě roku 2010, je cyklostezka spojující Tvrdonice a Moravský Svätý Ján. Ve Tvrdonicích postavili multifunkční hřiště a cykloodpočívárnu na samotném konci cyklostezky. Cyklostezka končí v Tvrdonském národopisném amfiteátru. Za obcí se nacházejí dále ještě 2 cyklostezky. Cyklostezka značená zelenou barvou spojující Lanžhot a Bunč v Chřibech a cyklostezka 44. Tvrdonice dále nabízejí možnost účastnit se různých akcí, např. Tvrdonské národopisné slavnosti, Tvrdonské krojované hody (vždy 1. neděli v září), Mikulášský jarmark, Fašank a pochovávání basy, zarážání hory, Vynášení Morany (smrtky) a přivítání Létečka, Slavnostní ohňostroj, Noc v knihovně, Motohody, Krojový ples, Karnevaly, košty vína, Lampionový průvod a různé besedy se spisovateli a seniory. Oslavuje se zde i Den matek a MDŽ. Pravidelně se zde konají místní výstavy historie obce, krojů, tradic a řemesel. Pro rybáře Tvrdonice nabízejí revíry v podobě řek Kyjovka a Morava, rybník v TNA, štěrkovny a slepá ramena řeky Moravy. Ubytovaní nabízí místní penziony a sklípky.\n\n27.-31. 10. 2010 se dohodli zástupci Tradiceum Moravicum o. s. a Kulturvernetzung Niederösterreich o spolupráci s českými, slovenskými a rakouskými umělci o společném workshopu Skulptury ve vinici. Umělci spolu vytvořili celkem 7 nadčasových skulptur, typických právě pro kulturu těchto tří národů. Na projektu pracovalo celkem 22 umělců a skulptury rozmístili do okolí Tvrdonic, srdce Podluží, do vinic a tím položili základy nové cyklostezky.\n\nV obci se nachází sušárna zeleniny Dion (dnes již nefunkční), potravinářská firma Frujo, a. s., která vyrábí produkty pro další zpracování, např. ovocné, neovocné, cereální a zeleninové složky do mlékárenského průmyslu, dále emulze, báze a koncentráty pro nápojářský průmysl. Pod obchodní značkou Toje vyrábí společnost pekařské a cukrářské náplně, zmrzlinové směsi a pasty, sirupy a toppingy, či produkty pro food service. Dále zde sídlí zemědělská firma Jižní Morava a. s, která vznikla roku 1976 a roku 1992 byly uvedeny do provozu nové skleníky a stav produkčních ploch k dnešnímu dni je 6,6ha. Firma vyprodukuje ročně 2000 tun zeleniny a 1500 tisíc kusů květin. Veškerá zelenina je ošetřována pouze biologicky.\n\nZa obcí se nachází komplex objektů podzemního zásobního plynu, který byl uveden do provozu roku 1971 a má celkovou kapacitu 460 kubických metrů.\n\nVe Tvrdonicích je dále v provozu společnost Great Gun, který se zabývá prodejem a výrobou střelných zbraní, hlavně westernového stylu, ať už zbraní ostrých, nebo cvičných.\n\nVe Tvrdonicích je nemalé množství hospod a restaurací. Nachází se zde:\n\nVe Tvrdonicích je nemalé množství vinných sklípků. Mezi nejznámější vinařství patří:\n\nNa území obce zasahuje dálnice D2. Obcí prochází silnice II/424 v úseku Moravská Nová Ves - Tvrdonice - Lanžhot a silnice III. třídy:\n\n\nFlóra a fauna\n\n\n"}
{"id": "259421", "url": "https://cs.wikipedia.org/wiki?curid=259421", "title": "Librantice", "text": "Librantice\n\nLibrantice () jsou obcí v okrese Hradec Králové. Žije zde obyvatel. V obci se nachází golfový areál „Na Vrších“.\n\nObec vznikla zřejmě již při lánové kolonizaci ve 13. století. První písemná zmínka o obci je však až z roku 1496. Samostatnou obcí se Librantice stávají za vlády Marie Terezie, k roku 1779.\n\nDne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení znaku a vlajky obce. \n\nStejně jako z okolních obcí (Ledce, Jílovice aj.) odcházeli do exilu i nekatolíci z Librantic. V době pobělohorské a během slezských válek emigrovaly z náboženských důvodů celé rodiny do pruského Slezska. Dělo se tak pod ochranou vojska pruského krále Fridricha II. Velikého. Hromadnou emigraci nekatolíků zpočátku organizoval Jan Liberda a zprostředkoval ji generál Christoph Wilhelm von Kalckstein. V Čechách zahrnovaly jezuitské metody rekatolizace povinnou docházku na katolické bohoslužby, domovní prohlídky, odpírání souhlasu vrchnosti k uzavírání sňatků, násilné odvody na vojnu apod. Číst nebo vlastnit Bibli bylo zakázáno. Místodržitelský patent vydaný dne 29. ledna 1726 zpřísnil tresty pro usvědčené nekatolíky, a to od jednoho roku nucených prací až po trest smrti. Protestantům mohly být odebrány děti a předány do péče katolickým opatrovníkům. Z Librantic prokazatelně uprchli:\n\n\nNejdostupnější informace jsou v knihách Edity Štěříkové (včetně zdrojů a údajů z matrik). Potomci českých exulantů žijí v Německu, Polsku, USA, Kanadě, Austrálii, někteří se po 2. světové válce vrátili.\n\n\n\n"}
{"id": "259424", "url": "https://cs.wikipedia.org/wiki?curid=259424", "title": "Apollón", "text": "Apollón\n\nApollón (2. pád Apollóna , řecky Απόλλων, latinským přepisem Apollo) je v řecké a římské mytologii a náboženství bohem, synem Dia a Létó a dvojčetem bohyně Artemis. V pozdějších dobách byl také identifikován s Héliem, který je zosobnění Slunce; jeho sestra Artemis byla ztotožněna s bohyní Měsíce Seléné. Jméno tohoto boha v etruské mytologii zní Aplu.\n\nApollón je považován za božstvo, které má moc nad morem, světlem, sluncem, uzdravením, uměním, basnictvím, lukostřelbou, věštbami a proroctvími, kolonisty, tancem, rozumem a které též chrání stáda. Slavná Apollónova věštírna stála na Krétě. Zejména jeho schopnost uvedená jako první působí podivně ve výčtu dalších. Uvádí se však, že při udržování bohem stanovených pořádků dokázal trestat morem - jeho šípy vždy zasáhly cíl a přinesly mor. Stejně tak ale uměl nemoci léčit a dokonce i odvracet či odhánět přírodní pohromy.\n\nApollón je znám též jako vůdce Múz (μουσηγέτης \"múségetés\"). Mezi jeho atributy patří labuť, vlci, delfíni, luk se šípy, vavřínový věnec, citera či lyra. Dalším z apollónských symbolů je trojnožka, symbol prorocké síly. K Apollónově poctě se pořádaly každé čtyři roky pýthijské hry v Delfách. Apollón byl jejich patronem a věšteckým bohem. Byl totiž prorockým bohem pro delfskou věštírnu a byl mu v Delfách zasvěcen chrám. Hymny k Apollónově poctě se nazývají pajány.\n\nV umění je Apollón často stavěn do protikladu s Dionýsem, neboť je spojován s harmonií, řádem a rozumem, kdežto Dionýsos, bůh vína, s emocemi a chaosem. Řekové však učili, že se tato božstva navzájem doplňují, neboť jsou bratry.\n\nJako Olympan patřil do dvanáctihlavého panteonu hlavních řeckých bohů.\n\nPůvod slova Apollón není jasný. Několik příkladů populárních výkladů původu je doloženu u starověkých autorů. Tak Platón ve svém \"Kratylovi spojuje název s „odplata“, s „očista“ a s „prostý“, zvláště s ohledem na Thessálskou formu jména, a nakonec také s „stále střílející“. Název je opakovaně navrhován v Plútarchových Moráliích ve smyslu „jednoty“. Hesychius spojuje toto jméno s dórským απελλα, čímž je míněno „shromáždění“, protože Apollón byl bohem politického života, a také podává vysvětlení pro σηκος („ohrada“), ve kterém případě byl Apollón bohem hejn a stád. Je také možné, že \"apellai\" vychází ze staré formy Apollóna, kterou je možno srovnat s výrazem Appaliunas, anatolijským bohem jehož jméno může znamenat „otec lev“ nebo „otec světlo“. Řekové později spojovali jméno Apollóna s řeckým slovesem (apollymi) ve významu „zničit“.\n\nTaké bylo občas naznačováno, že Apollón pochází z huritského a chetitského božstva, Aplu, který byl uctíván zvláště v době „morových let“. Aplu, jak je připomínáno, pochází z akkadského \"Aplu Enlil\", což znamená „Enlilův syn“, titul, který byl dán bohu Nergalovi, který byl spojován se Šamašem, babylónským bohem slunce.\n\nZdá se, že jak řecký, tak i etruský Apolón dorazil k Egejcům v archaické době (mezi lety 1100 př. n. l. až 800 n. l.) z Anatolie. Homér zobrazuje Apolóna jako boha stojícího v průběhu Trojské války na straně Trojanů proti Achajcům a byl spojován s Luwianským bohem Apaliunasem, který přišel na západ z blízkého východu. Chetitský a huritský \"Aplu\" z pozdní doby bronzové (1700 př. n. l. až 1200 př. n. l.) jako Homérův Apolón, byl bohem moru a podobá se myšímu bohu jménem \"Apollón Smintheus\". Zde vzniká apotropaická situace, kdy bůh přinášející původně mor byl vyzýván, aby ho ukončil, postupným splynutím v průběhu času s mykénským božským „doktorem“ Paieonem; Paean byl u Homéra řeckým bohem lékařství. Podle dalších autorů, je toto slovo pouhým přídomkem Apolóna k jeho funkci boha uzdravování, i když je dnes zřejmé, že Paean byl původně originálním a samostatným božstvem.\n\nHomér nechal tuto otázku nezodpovězenu, zatímco Hésiodos oddělil od sebe dva bohy a v pozdější poezii byl Paean vyvoláván nezávisle jako bůh uzdravování. Stejně obtížné je oddělit Paeana či Paeona ve smyslu „léčení“ od Paeana ve smyslu „písně“. Tak jsou myšleny odkazy na starověkou asociaci mezi léčivou silou a zpěvu zaříkadel, ale vidíme tu zároveň už posun do původního „léčitelství“ k postupnému oddělení „chvalozpěvu“ (hymnu) z fráze Ιή Παιάν.\n\nTakové písně byly původně adresovány Apolónovi a později dalším bohům (tj. Dionýsovi, Héliovi, Asklépiovi) asociovaných s Apolónem. Okolo 4. stol. př. n. l. se Paneon stal formulí zbožňování; byl používán buď k vzývání ochrany proti chorobě či neštěstí anebo nabídnut jako díky za takto poskytnutou ochranu. Tak se postupně touto cestou dospělo k tomu, že Apolón začal být uznáván jako bůh hudby. Apolónova role mstitele, který zabil Pýthóna, k jeho atributům přidružila boj a vítězství; z tohoto důvodu se vyvinul u Římanů zvyk vzývat ho před tím, než se vydala armáda na pochod, před zahájením boje, před opuštěním přístavu flotilou a také po vítězné bitvě.\n\nSpojení s Apolónem umožňovalo věštcům předpovídat výsledky nemocí. Apolón zabil Pýthóna u Delf a naplnil tak věštbu, že se stane vítězem nad podvědomými hrůzami. Apolón je zlatovlasý jako slunce; je lukostřelcem, který svými šípy způsobuje smrt; je bohem hudby a lyry. Do jeho sféry působnosti patřilo také uzdravování: byl otcem Asklépia, boha lékařství. Součástí jeho družiny byly také Múzy, takže s Apolónem je spojena také hudba, dějepisectví, divadlo, poezie nebo astronomie.\n\nNeobvyklé, vzhledem k ostatním olympským bohům, je to, že Apolón měl, vzhledem ke svému širokému vlivu, dvě základní kultovní místa: Délos a Delfy. V praktikování tohoto kultu byli délský a pýthijský Apolón (Apolón z Delf) tak odlišní, že oba mohli mít svatyni na jednom místě. Teoforická jména jako Apollodorus nebo Apollonios a název měst Apollonia je možno nalézt díky řečtině v celém světě. Apolónův kult byl již plně rozvinut v době počátku písemných zdrojů, okolo roku 650 př. n. l.\n\nApolón měl proslulou věštírnu v Delfách a další pozoruhodné byly umístěny v městech Klaros a Didyma. Jeho věštecká svatyně v Abai ve Fokidě, kde nosil toponymický přídomek \"Abaueus\" (řecky: Ἀπόλλων Ἀβαῖος, \"Apollon Abaios\") byla tak důležitá, že od ní přijímal rady Kroisos (Hérodotos 1.46). Mezi jeho věštecké svatyně patří:\n\nVěštírny byly také zřizovány pro Apolónovy syny.\n\nHlavní apollónské slavnosti se nazývaly Boedromia, Carneia, Carpiae, Daphnephoria, Delia, Hyacinthia, Metageitnia, Pyanepsia, Pythia a Thargelia.\n\nBC-304 Apollo se jmenuje vesmírná bitevní loď, která se ukázala v seriálu (česky Hvězdná brána: Atlantida).\n\n• postava z knih o Percym Jacksonovi\n\nApollón párkrát pomohl Percymu v jeho výpravě a nechal Thálii řídit svůj sluneční vůz, která tím spálila jedno městečko v Nové Anglii.\n\n\n\n"}
{"id": "259432", "url": "https://cs.wikipedia.org/wiki?curid=259432", "title": "Sikorsky S-76", "text": "Sikorsky S-76\n\nSikorsky S-76 je americký víceúčelový komerční vrtulník, určený zejména k přepravě osob i nákladu, ale též k vojenským účelům. První prototyp stroje vzlétl 13. března 1977, sériově se začal vyrábět od roku 1982. Postupně vznikaly různé obměny, přičemž jednotlivé typy jsou poháněny různými druhy motorů. Od roku 2000 do roku 2015 helikoptéry S-76 vyráběla firma Aero Vodochody, a to postupně ve verzích S-76C, S-76C+ a S-76C++.\n\n\n\n\n\nStroj Sikorsky S-76B (registrace N72EX) havaroval 26. ledna 2020 při letu z John Wayne Airport u kalifornského města Calabasas; zahynul pilot a osm pasažérů, mezi nimi basketbalista Kobe Bryant.\n\n"}
{"id": "259437", "url": "https://cs.wikipedia.org/wiki?curid=259437", "title": "Ropice", "text": "Ropice\n\nRopice ( ', ') je obec, která se nachází v okrese Frýdek-Místek v Moravskoslezském kraji. Žije zde obyvatel.\n\nV obci se narodil významný polský sochař Jan Raszka ( 1871 – 1945 ).\n\nPrvní písemná zmínka o obci pochází z roku 1305. Od 1. ledna 1980 až do 31. prosince 1999 byla součástí Třince.\n\n\n"}
{"id": "259441", "url": "https://cs.wikipedia.org/wiki?curid=259441", "title": "Velké Albrechtice", "text": "Velké Albrechtice\n\nObec Velké Albrechtice (německy \"Gross Olbersdorf\") se nachází v okrese Nový Jičín v Moravskoslezském kraji. Žije zde obyvatel. Leží v těsné blízkosti měst Bílovec a Studénka.\n\nPrvní písemná zmínka o obci pochází z roku 1414. Roku 1924 došlo k výrazné změně hranice Velkých Albrechtic se sousedním Bílovcem, při níž Velké Albrechtice přišly o západní část svého katastru, zahrnující zámek, dnes zvaný zámek Bílovec.\n\nÚzemím obce prochází dálnice D1 a také silnice I/47 v úseku Bílovec - exit 342. Silnice III. třídy na území obce jsou:\n\n\n"}
{"id": "259444", "url": "https://cs.wikipedia.org/wiki?curid=259444", "title": "Kázání na hoře", "text": "Kázání na hoře\n\nKázání na hoře či Horské kázání je Ježíšova řeč uvedená v 5. až 7. kapitole Matoušova evangelia. Své jméno dostala podle prvních slov „Když Ježíš spatřil zástupy, vystoupil na horu … a učil je“ (Mt 5,1). Jde o mimořádně významnou pasáž Nového zákona, která obsahuje některé z nejznámějších a klíčových pasáží poselství Ježíše k lidem, na nichž stojí křesťanská etika. Na téma výkladu kázání na hoře byly napsány stovky knih a odborných pojednání. Podle tradice bylo kázání proneseno na dnešní hoře Blahoslavenství.\n\n\n\n\n\n\n\n\n"}
{"id": "259447", "url": "https://cs.wikipedia.org/wiki?curid=259447", "title": "Julius Mařák", "text": "Julius Mařák\n\nJulius Eduard Mařák (29. března 1832 Litomyšl – 8. října 1899 Praha-Smíchov) byl český malíř – krajinář, kreslíř a grafik druhé poloviny 19. století.\n\nByl synem zámeckého protokolisty Jana Mařáka z Heřmanic u Chocně. Narodil se v Litomyšli (Smetanovo náměstí čp. 100, od roku 1913 je na domě pamětní deska). V tomto městě prožil dětská a chlapecká léta, odstěhoval se až po absolvování páté třídy gymnázia. Již během studia na gymnáziu se učil malovat u Antonína Dvořáka, který žil v nedalekých Němčicích.\n\nV letech 1852–1853 studoval na pražské akademii u profesora Maxe Haushofera, poté v letech 1853–1855 studoval soukromě v Mnichově u profesorů Leopolda Rottmanna a Eduarda Schleicha. Po návratu z Mnichova procestoval Krkonoše, severovýchodní Čechy a Český ráj a Šumavu. Pobýval také ve Vídni, kde se u mědirytce K. J. Schmidta naučil technice leptu (1858) a od roku 1860 působil jako ilustrátor a vyučoval ve šlechtických rodinách kreslení. V roce 1869 cestoval na Balkán a v letech 1872–1875 pobýval v Tyrolsku.\n\nRoku 1882 dostal zakázku na výzdobu Národního divadla a v roce 1887 se přestěhoval do Prahy, neboť mu bylo nabídnuto místo profesora na pražské akademii v ateliéru krajinomalby. Krajinářskou školu vedl dvanáct let. Jeho žáky byli mj. Antonín Slavíček, Václav Březina, František Kaván, Max Švabinský, Otakar Lebeda, Alois Kalvoda, Stanislav Lolek, Jaroslav Panuška, Ota Bubeníček nebo Mařákova manželka Ida a dcera Josefina.\n\nRoku 1893 vážně onemocněl a výzdobu Národního divadla dokončil v posledním roce života za pomoci své dcery a některých svých žáků. Pochován byl na Vyšehradském hřbitově v Praze (hrob 6B-36).\n\nDne 10. června 1871 se oženil se svou žačkou Idou, rozenou Pfeffermanovou (1848–1908). Jejich dcera Josefina Pepa Mařáková (1872–1907) byla též malířka.\n\nJulius Mařák byl strýcem operního pěvce Otakara Mařáka, houslisty Jana Mařáka a harfistky Jarmily Mařákové-Schulzové, manželky překladatele Ivana Schulze.\n\nMařák se celý život věnoval krajinomalbě. Je také jediným krajinářem, který se podílel na výzdobě Národního divadla v Praze, kam namaloval slavná místa českých dějin (\"Říp, Blaník, Vyšehrad\" atp.). Jeho krajinomalby zdobí i schodiště Národního muzea v Praze.\n\nStylově se jeho dílo postupně posouvá od patetického romantismu k realistickému plenéru. Mařák vytvořil stovky kresebných studií v plenéru. Jeho častým námětem byl intimní lesní interiér, který zachycoval romantickým, snivým způsobem. Mařákova barevnost se pohybuje především na škále zemitých hnědí, okrů a zelení, to vše plnoplasticky promodelované světlem a stínem. V pozdějších pracích se projevuje rozvolňování malířského rukopisu, které v mnohém předznamenává impresionistickou tvorbu jeho žáků.\n\nKresba mu však byla nejen přípravou k malbě, ale také finálním výtvarným projevem. Velké proslulosti dosáhl při práci s uhlem. Už v roce 1868 vytvořil pro pařížské a mnichovské nakladatelství Goupil & Kaeser uhlem kreslené cykly \"Čtyři roční období\" a \"Čtyři denní doby\", které se po převodu kreseb grafikem E. Willmannem do podoby rytin staly ve své době evropsky proslulé. Podobný úspěch přinesl i cyklus \"Lesních samot\", opět kreslený uhlem a Willmannem převedený do podoby ocelorytu. Z grafických technik ovládal Mařák techniku leptu. Na přelomu padesátých a šedesátých let 19. století vytvořil cyklus asi třiceti leptů intenzivně využívajících možnosti šerosvitného účinku, který tato technika nabízí. Mařákovy kresby a grafiky ještě silněji než jeho malby přesně a důsledně zachycují detaily krajiny a lesní vegetace.\n\nSpolupracoval s vídeňskými časopisy, hojně také kreslil pro české Květy a Světozor.\n\n\n"}
{"id": "259453", "url": "https://cs.wikipedia.org/wiki?curid=259453", "title": "Nosatcovití", "text": "Nosatcovití\n\nNosatcovití (Curculionidae) jsou největší čeledí brouků. Řadí se k nim více než 60 000 druhů brouků ve více než 400 rodech. Vzhledem k velkému množství druhů existuje i řada neshod o jejich klasifikaci.\n\nNosatci jsou snadno rozeznatelní dlouhým nosem a tykadly s malými „kyji“ na konci. Kromě těchto podobných rysů se ovšem vyznačují velkou rozmanitostí tvarů, barev a velikostí od 1 mm do 40 mm. Jsou takřka výlučně býložraví a většina z nich žije jen z omezeného množství hostitelských rostlin, často pouze na jediném druhu. Někteří nosatci jsou také známi jako výluční opylovači cykasů.\nŘada nosatců je považována za škodlivý hmyz na polích a ve skladech potravin, nicméně v některých případech jsou využíváni i k přirozenému snižování stavů invazních druhů rostlin.\nV roce 1993 publikoval entomolog George Poinar Jr. a jeho kolegové studii, ve které se uvádí, že z tělíčka nosatcovitého brouka, uvězněného po dobu 120–135 milionů let v libanonském jantaru extrahoval dvě sekvence původní DNA brouka. To však pozdější výzkumy nepotvrdily. Nosatcovití brouci nicméně patří k poměrně často nalézaným druhům hmyzu zalitým kdysi pryskyřicí, a tedy zachovaným v jantaru.\n\n\n"}
{"id": "259460", "url": "https://cs.wikipedia.org/wiki?curid=259460", "title": "František II. Francouzský", "text": "František II. Francouzský\n\nFrantišek II. Francouzský (19. ledna 1544 Fontainebleau – 5. prosince 1560 Orléans) byl francouzský král z dynastie Valois.\nFrantišek II. byl nejstarším synem královského páru Jindřicha II. a Kateřiny Medicejské. Otec byl nešťastnou náhodou zabit při turnaji a mladičký František nastoupil roku 1559, v patnácti letech, na francouzský trůn. Vládl poměrně nevýrazně a byl zcela pod vlivem rodu Guisů. Jeho krátké panování bylo poznamenáno náboženskými nepokoji v zemi. Umíral ve velkých bolestech, neboť se mu v uchu vytvořila hlíza, která se rozšířila až do mozku. Zemřel jako šestnáctiletý slabý a neduživý mladík bez potomků. Nástupcem se stal jeho bratr Karel IX.\n\nFrantišek II. je hlavní postavou seriálu \"Království\", který popisuje především osudy Marie Stuartovny. Hraje ho zde herec Toby Regbo.\n\nPřestože byl nejstarším dítětem, narodil se až jedenáct let po svatbě svých rodičů a byl pojmenován po svém dědečkovi, králi Františku I. Tak dlouhá doba mezi svatbou a prvním potomkem byla pravděpodobně způsobena přízní jeho otce vůči dvorní dámě Dianě de Poitiers. František byl pokřtěn 10. února 1544 ve Fontainebleau. Jeho kmotry byli dědeček František I., papež Pavel III. a jeho prateta Markéta Navarrská. V roce 1546 se stal guvernérem Languedoc a o rok později dauphinem Francie.\n\nJeho otec Jindřich II. mu zařídil sňatek s Marií Stuartovnou ve smlouvě zvané Châtillon dne 27. ledna 1548. Tehdy byly Františkovi pouze čtyři roky. V té době již byla Marie oficiálně skotskou královnou. Její korunovace proběhla roku 1543, kdy jí bylo teprve 9 měsíců; její otec zemřel již r. 1542 na choleru. V šesti letech byla Marie poslána poprvé do Francie, kde se setkala s Františkem. Svatba oficiálně proběhla 24. dubna 1558, kdy bylo Františkovi 14 let.\n\nManželství Františka a Marie bylo sice jen krátké, ale zato šťastné. František byl sice mnohem menší a drobnější a Marie naopak nepřirozeně vysoká, i přesto ale Františkův otec Jindřich poznamenal: „Od první chvíle, kdy se poznali, si spolu můj syn a Marie rozuměli, jako by se znali dlouhá léta.“ Z tohoto dva roky trvajícího manželství nevzešel žádný potomek, problém byl pravděpodobně v tom, že František neměl plně sestouplá varlata.\nTéměř rok po uzavření sňatku, tedy dne 10. července 1559, se František stal králem ve věku patnácti let po smrti svého otce Jindřicha II, který byl náhodou zabit při turnaji. Dne 21. září 1559 byl František korunován králem v Remeši. Říká se, že František byl tak slabé a křehké dítě, že těžkou korunu museli šlechtici sami přidržovat. Po návratu do sídla si zvolil motta Spectanda fides (respektování nekatolíků) a Lumen rectis (spravedlnost). Ale i po korunovaci stále většinu vladařských věcí dělala jeho matka Kateřina Medicejská nebo ministři. Do role významných úředníků zvolil i několik příslušníků rodu Guise, příbuzných Marie.\n\nFrantišek na trůn nastoupil v době nelehkých poměrů: náboženská nesnášenlivost lomcovala Francií a brzy po jeho nástupu na trůn se proti němu chystal státní převrat. Ten se ale nezdařil a František i nadále zastával funkci vladaře. Více nepřátel než přátel si nadělal i tím, že ukončil pronásledování nekatolíků. Po tomto činu byl plánován další státní převrat, ve kterém měl pravděpodobně prsty i Františkův příbuzný Ludvík I. de Condé. Jeden z Františkových rádců byl dokonce roku 1559 veřejně popraven, a to bez vědomí krále. 17. března 1560 se více než 200 lidí pokusilo zaútočit na sídlo, kde byl i František, tento útok byl ale nepovedený. Na obranu hradu přispěchal i Ludvík I., což zabránilo jeho zatčení, které František plánoval. 4. a 5. září toho roku se dokonce protestanté pokusili dobýt město Lyon. Na tuto vzpouru reagoval František naverbováním vojska, které následně poslal, aby tam výtržnosti a boje ukončilo. Tentokrát již byl František přesvědčený, že za to může Ludvík, proto jej 31. října 1560 nechal zatknout.\n\nNejvětším činem, který František za svoji vládu udělal, bylo ukončení války Francie s Habsburskou monarchií, která trvala přes 40 let. Tím byly sice zastaveny boje, ale vliv Francie na zbytek Evropy začal klesat, což naopak pomohlo k rozmachu Španělska.\n\nFrantišek zemřel 5. prosince 1560 v Orléans ve velkých bolestech. V uchu se mu vytvořila hlíza, která postupně pronikla až do mozku. Pravděpodobně to bylo způsobeno jak psychickou, tak fyzickou slabostí Františka. Již v listopadu toho roku ale byl král zesláblý a na veřejnosti se neobjevoval. Původně se hradní lékaři domnívali, že nemoc, kterou trpí, je meningitida, na poslední chvíli pak, že jej někdo otrávil. František zemřel bezdětný, dokonce ani není jisté, zda bylo jeho manželství s Marií naplněno. Na trůn po něm nastoupil Karel IX., jeho bratr.\n"}
{"id": "259469", "url": "https://cs.wikipedia.org/wiki?curid=259469", "title": "Tichý Don", "text": "Tichý Don\n\nTichý Don (rusky \"\") je hlavní dílo Michaila Šolochova a jedno z nejvýznamnějších prozaických děl sovětské literatury. Šolochov za tento čtyřdílný epický román z prostředí donských kozáků obdržel roku 1965 Nobelovu cenu za literaturu. Pojednává zejména o období 1. světové války a občanské války v Rusku.\n\nRomán líčí život kozáků za carského Ruska, za první světové války, za říjnové revoluce a krátce po ní. Hlavním hrdinou románu je Grigorij Melechov, který váhá mezi kozáckými tradicemi podonské vesnice Tatarskoje, z níž pochází, a revolučními touhami. Hledání pravdy mezi kozáky či rudými končí u Grigorije naprostou deziluzí, která jej dovede k zločinné Fominově bandě. Grigorie na jeho cestě životem provází vášnivá láska k Axiňji Astachovové, vdané ženě ze stejné vesnice. Grigorij sám je sice ženatý, ale i v osobním životě se nedovede rozhodnout pro jednu z žen. Melechovovo hledání končí tragicky. Jeho milovanou Axiňju zastřelí, jeho žena Natalja se rozhodne, že svému muži již dále nebude jen doma rodit děti, zatímco on má jinou, a nechá si udělat pokoutný potrat, po němž však vykrvácí a zemře. Sám Melechov zbraně i patrony hodí pod led do Donu a vrátí se do rodné vesnice ke svým dětem.\n\nCelý román má čtyři díly. V prvním díle Šolochov pojednává rodinnou předhistorii Melechovových ve vsi Tatarskoje, v níž zachází až k rusko-turecké válce v letech 1877–1878. Vlastní děj prvního dílu se nicméně odehrává těsně před První světovou válkou v letech 1905–1914. První díl má tři části. V druhém díle je vylíčena vlastní revoluce od října 1916 do dubna 1918, tento díl má dvě části. Třetí díl se zabývá dobou od května 1919 a má jedinou část, čtvrtý díl, kterým celý román končí, sahá až do května 1922, kdy končí občanská válka a sovětská vojska postupně likvidují bandy na jihu země. Poslední díl má dvě části.\n\nHlavním motivem románu je hledání pozice člověka v surových podmíkách světa. Melechov je svědkem početných příkoří, vražd i radostí, po smrti Axiňji navíc ztrácí smysl života.\n\nŠolochov napsal první část knihy velmi rychle v roce 1925. Pojednal v něm o únorové revoluci roku 1917 a vládě Kerenského a nakonec i o říjnové revoluci. Poté si však uvědomil, že kozácká privilegia a život ve vesnicích okolo Donu zůstává čtenáři nepochopitelný, a tak již napsané částí předsadil první díl. Třetí díl psal další čtyři roky, poslední díl potom osm let. Díky tomu první a druhý díl vyšel v roce 1928, třetí díl v roce 1932 a čtvrtý díl teprve v roce 1940. Souborné vydání Tichého Donu vyšlo v roce 1941, první české vydání v roce 1945.\n\nPodle románu byl natočen i stejnojmenný film.\n\nŠolochov napsal první díl knihy ve velmi mladém věku. To zavdalo řadě tehdejších literárních kritiků i spisovatelů, včetně Alexandra Solženicyna a Roje Medvěděva, důvod k opakujícím se obviněním z plagiátorství . Skutečné autorství bylo připisováno Fjodorovi Krjukovi, kozákovi a bělogvardějskému veliteli, který zemřel v roce 1920 na tyfus. K podobnému závěru došel na základě statistické analýzy textu i A. T. Fomenko .\n\nMožnost přinejmenším částečného plagiátorství Tichého Donu novodobě připouští i historik Brian J. Boeck. Ten se navíc ve svém textu „Stalinova Šehrezáda“ a knize „Stalinův písař –Literatura, ambice a přežití – Život Michaila Šolochova“ zaobírá mj. i podstatným vlivem sovětského vůdce Josifa Vissarionoviče Stalina na podobu dalších pokračování románu a také oporou, jaké se Šolochovi dostalo od dalšího spisovatele Maxima Gorkého.\n"}
{"id": "259478", "url": "https://cs.wikipedia.org/wiki?curid=259478", "title": "Babylónský talmud", "text": "Babylónský talmud\n\nBabylónský talmud, Talmud bavli, je literární dílo sestávající z mišny a gemary. Gemara je výsledkem téměř 300 let diskuzí a bádání nad mišnou v babylónských akademiích, především ve městech Sura, Nehardea a Pumbedita. Tradice připisuje závěrečnou redakci Babylónského talmudu dvěma babylónským učencům, jimiž byli \"rav Aši\" a \"Ravina\".\n\nBabylónský talmud je svým způsobem encyklopedií znalostí a vědomostí celého tehdejšího babylónského židovstva, která svou strukturu odvodila od mišny.\n\nOtázka, kdy byla gemara konečně přivedena do své dnešní podoby, není mezi současnými učenci vyřešena. Část textu nabyla své konečné podoby až asi před rokem 700. O definitivním textu talmudu můžeme hovořit až v 8. století. Rabíni, kteří talmud editovali po skončení období amora'im, jsou tradičně nazýváni , \"savora'im\" nebo \"rabanan savora'im\", sg. počeštěně „savoraité“. Jejich jméno je odvozeno od slova , \"(logický) úsudek, vývod\". Současní učenci také používají pro autory nezařaditelných výroků v gemaře termín \"stamim\" (z hebrejského \"stam\", jež znamená uzavřený, vágní nebo nezařaditelný, v kontextu např. \"stam mišna\" znamená \"anonymní mišna\"). Viz také historická období židovského zákona.\n\nGemara Babylónského talmudu se skládá z 38 traktátů. Jeho uspořádání kopíruje strukturu mišny, přičemž Babylónský traktát neobsahuje gemaru k většině traktátů oddílu Zera'im a Teharot (obsahuje však důležité traktáty Berachot a Nida) ani k menším a mimokanonickým traktátům. V souvislém textu je gemara vždy vložena za příslušnou mišnu, přičemž u Babylónského talmudu je zvykem označovat začátek gemary zkratkou גמ׳, začátek následující mišny pak zkratkou מת׳.\n\nJednotlivé traktáty byly původně zaznamenávány na svitcích, poté v rukopisných knižních vydáních, ovšem s přibývajícími komentáří a dodatky se dílo stávalo rozsáhlejším a nepřehledným. Kromě několika rukopisů (Mnichovský, Leningradský, Oxfordský nebo Florentský) existuje i množství zlomků z káhirské genizy, které jsou různého stáří. Poměrně brzy po vynálezu knihtisku vycházejí první tištěná vydání talmudu, přičemž hned první úplné vydání Daniela Bomberga v Benátkách v letech 1520–1523 se stalo vzorem pro všechna následující vydání talmudu, která přejala sazbu i způsob stránkování a přesné rozdělení na stránky (folia). Číslo strany talmudu je vždy číslem dvoustranného listu (folia), nazývaného \"daf\"; každý daf má dva \"amudim\" (stránky, dosl. sloupy) označené א a ב, strany A a B. Odkazování na \"daf\" je poměrně novodobým zvykem a pochází z doby prvních tištěných talmudů 17. století. Dřívější rabínská literatura se obyčejně odvolává pouze na traktát a kapitolu v rámci traktátu. Dnes se reference podávají ve tvaru [\"Traktát daf a/b\"], např. Berachot 23b. U hřbetu se nachází komentář Rašiho, na vnějším okraji stránky pak Tosafot. V letech 1880–1886 vydala rodina Rommů ve Vilniusu doplněné a vylepšené vydání talmudu, které obsahuje množství dalších komentářů od \"rišonim\" a \"acharonim\" a poznámkový aparát. Toto vydání známé jako \"Vilna šas\" (a následná vydání tištěná vdovou po Rommovi a jeho syny) se stala neoficiálním standardem všech vydání Talmudu. Ve vilenském vydání Talmudu je 5894 stran.\nK talmudu se obvykle přiřazují i traktáty mišny z oddílů Zera'im a Teharot, které nemají gemaru; namísto Rašiho komentáře a Tosafot se doplňují jinými vhodnými komentáři; vilenská edice připojuje překlad Maimonidova komentáře () a komentář rabi Šimšona ze Sens ()\n\nRabín Adin Steinsaltz připravil vlastní edici talmudu, která se nedrží striktně rommovského či bombergovského rozřazení stránek, a kromě standardních středověkých komentářů obsahuje i Steinsaltzův komentář kombinovaný s překladem do moderní hebrejštiny, kritický aparát, který upozorňuje na odlišné verze textu s ohledem na rukopisy a výklad nehebrejských a nearamejských slov objevujících se v gemaře, i s jejich původní etymologií. Talmud byl přeložen několikrát do angličtiny, dále do němčiny, francouzštiny a dalších jazyků.\n\nDosud nepřekonaný komentář, který se stal vzorem ostatním. Rašiho komentář zahrnuje jak gramatický či etymologický výklad slov, tak výklad celých vět v kontextu celé \"sugji\". Z Rašiho komentáře vycházejí jak tosafisté, tak i soudobý komentář Adina Steinsaltze. Některé části Rašiho komentáře nejsou ve skutečnosti dílem Rašiho, ale byly dopsány po jeho smrti, většinou jeho žáky (Jehuda ben Natan), zetěm (Me'ir bar Šmu'el) či vnuky a dalšími příbuznými (Jicchak ben Šmu'el z Dampierre).\n\nTosafot (dosl. dodatky) jsou dílem tosafistů, kteří působili ve 12. a 13. stol. v Evropě, především ve Francii a Německu. Jedním z hlavních cílů \"Tosafot\" je vysvětlit a interpretovat rozporuplná tvrzení v talmudu. Na rozdíl od Rašiho nejsou Tosafot průběžným komentářem, ale spíše jsou to komentáře komplexní, které pracují s talmudem jako celkem, a nesoustředí se na výklad jednotlivých slov či vět, ale celých sporných pasáží. Často se vysvětlení tosafistů liší od vysvětlení Rašiho, což je pochopitelné i z toho hlediska, že prvními tosafisty byli Rašiho vnuci – rabi Šmu'el ben Me'ir (Rašbam), rabi Jicchak ben Me'ir (Ribam) a rabi Ja'akov ben Me'ir (rabejnu Tam).\n\nČasem se přístup tosafistů rozšířil i k jiným židovským komunitám, zejména k těm španělským. To vedlo k napsání mnoha jiných komentářů v podobných stylech. K nim patří komentáře následujících autorů: Ramban, Rašba, Ritva, Ran, Jad Rama, a rabi Menachem ben Šlomo ha-Me'iri.\n\nPrvní komentáře k talmudu psali již ge'onim (přibližně v letech 800–1000 n. l.) v Babylóně. Většina gaonských komentářů je známa pouze z citací, většinou jde o ztracená díla. Ačkoli se dochovaly některé přímé komentáře na některá konkrétní témata (např. Paltoj ga'on, Šerira ga'on, Sa'adja Ga'on aj.), naše hlavní znalost talmudské učenosti gaonského období pocházejí z výroků vtělených do gaonských respons osvětlujících talmudské pasáže.\n\nPo smrti Chaj Ga'ona se středisko talmudské učenosti přesouvá do severní Afriky, kde komentovali některé traktáty rav Nisim ben Ja'akov a rabejnu Chanan'el ben Chuši'el (Kairuán). Z oblasti Středomoří (buď ze Španělska nebo z Egypta) pochází i úvod připisovaný Šmu'elu ha-Nagidovi.\n\nVůdčí osobností aškenázského židovstva v severofrancouzské-porýnské oblasti se stal rabejnu Geršom ben Jehuda (10.–11. stol.). Jeho komentář k 9 traktátům se stal rovněž součástí Vilna šas. Jeho žák, Natan ben Jechi'el napsal v Říme v 11.  stol. lexikon k talmudu, nazvaný Aruch (rozprostřený, připravený).\n\nKvůli potřebě pevně stanovit halachu a rozřešit přetrvávající rozpory v uvnitř jednotlivých tradic a názorů začala vznikat tzv. halachická kompendia. Jedním z prvních významných komentátorů soustřeďujdící se na tuto stránku halchické problematiky, byl Rif (Rabi Jicchak al-Fásí) (Fez, Maroko, 1013–1103) se pokusili z obsáhlého celku talmudu extrahovat a určit závazné právní názory a rozvinul ideu kompendií (\"Sefer ha-halachot\"), na což navázali Roš (rabi Ašer ben Jechiel, zemř. 1327) a jeho syn, Ja'akov ben Ašer. Jeho kompendium \"Arba'a turim\" se stalo základem pro pozdější práce Josefa Kara \"Bejt Josef\" a jeho zkráceného výtahu \"Šulchan aruch\".\n\nŠpanělský rabín z 15. století, Rabbi Ja'akov ibn Habib (zemřel r. 1516), sepsal dílo \"Ejn Ja'akov\". Toto dílo je extrakcí téměř všeho agadického materiálu z Talmudu. Bylo zamýšleno k obeznámení veřejnosti s mravoučnými částmi Talmudu a k vyvrácení mnoha nařčení týkajících se jeho obsahu. Důraz na studium (respektive nezanedbávání studia) agadických pasáží kladl i Maharal.\n\nV pozdějších stoletích se pozornost částečně přesunula od přímé interpretace talmudu k rozboru dříve napsaných talmudských komentářů. K těmto pozdějším komentátorům patří „Maharšal“ (Šlomo Luria), „Maharam“ (Me'ir Lublin) a „Maharša“ (Šmu'el Eidels).\n\n\n\n\n"}
{"id": "259482", "url": "https://cs.wikipedia.org/wiki?curid=259482", "title": "Storage Area Network", "text": "Storage Area Network\n\nStorage area network (zkratka SAN) je dedikovaná (oddělená od LAN, WAN, atd) datová síť, která slouží pro připojení externích zařízení k serverům (disková pole, páskové knihovny a jiná zálohovací zařízení). SAN vznikla hlavně kvůli narůstajícím potřebám na zabezpečení a konsolidaci dat. Kvůli poměrně vysokým pořizovacím nákladům se SAN budují hlavně ve větších společnostech (bankovní sektor, automobilový průmysl, média), které vyžadují vysokou dostupnost svých služeb, rychlé odezvy v transakčně orientovaných aplikacích a co největší škálovatelnost (rozšiřitelnost). V poslední době se však díky klesající ceně začínají malé SAN rozšiřovat i do stále menších společností. SAN zařízení tak postupně nahrazují tzv. DAS (Direct Attach Storage) technologii, kde součástí serveru byly všechny disky či zálohovací zařízení, nejčastěji připojené pomocí SCSI řadiče či interního RAID řadiče. DAS koncept má samozřejmě řadu nevýhod. Není možné fyzicky oddělit data a datové zdroje od samotného serveru a mnohdy se stává, že komplikovanější havárie serveru, či živelní pohroma (požár, povodeň a jiné) způsobí ztrátu dat. Dále mohou nastat obtíže při migraci dat na jiný server, servery mají omezenou diskovou kapacitu a není prakticky možné mít tzv. „no single point of failure“ architekturu. Naproti tomu SAN oproti DAS nabízí:\n\n\nBěžné SAN sítě využívají Fibre Channel protokol (SCSI), kde jako nosné medium je použitý optický kabel.\n\n\nFibre channel protokol definuje 3 různé topologie - Point-to-Point, Arbitrated Loop a Fabric. Samotná SAN síť využívá hlavně Fabric topologii, s ostatními je možné se setkat například v koncových zařízeních pro propojení jednotlivých komponent. V praxi se třeba Arbitrated Loops se používá v některých diskových polích pro propojení řadičů a jednotlivých expanzí s disky.\n\n\n\n\nProtože jako medium je v drtivé většině použit optický kabel, jsme také schopni přenášet data na několikanásobně větší vzdálenost než při použití např. SCSI LVD kabelu. Tato vzdálenost je daná tzv. optickým transceiverem na jednotlivých komponentách SAN, vlnovou délkou a tloušťkou optického kabelu.\n\nShort Wawe\n\n\nLong Wawe\n\n\nPokud chceme data přenášet na delší vzdálenosti je nutné použít ještě jiné přenosové technologie (např WDM).\n\nJeden z nejdůležitějších mechanismů je v rámci fabric je tzv. zoning (analogií v sítích Ethernet je protokol 802.1q - tzv VLANS), pomocí nějž může správce SAN definovat pomocí zón zařízení, které spolu mohou komunikovat. Například pokud má naše infrastruktura diskové pole, páskovou knihovnu, 5 serverů a jeden zálohovací server, může být zónování navrženo tak, aby všechny servery byly schopny komunikace s diskovým polem a pouze zálohovací server bude mít nadefinovanou zónu pro další komunikaci s páskovou knihovnou. Zoning je propagován v celé SAN a stačí tedy definovat příslušnou zónu na kterémkoliv fabric switchi. Používají se 2 způsoby:\n\n\nV praxi je lepší používat zóny nad WWN, protože předejdeme potížím s komunikací při přepojení zařízení z jednoho portu do jiného. Port zoning se používal hlavně dříve, kdy wwn zoning ještě nebyl vždy podporován. Použití zoningu je ve většině případů holá nutnost. Jednak některá zařízení to přímo vyžadují, ale hlavně předejdeme nepředvídatelným okolnostem, které mohou způsobit některé nody přistupující na zařízení komunikující již s jiným nodem apod.\n\nLun masking zajišťuje další granularitu SAN. Jak jsme si popsali výše, zoning tedy zajišťuje rozdělení fabric na nody, které spolu mohou komunikovat a které ne. To však pro většinu zařízení není postačující. Pokud máme například diskové pole se 2 raid kontrolery, zoningem pouze definujeme, které servery s těmito kontrolery mohou komunikovat. Na diskovém poli však mohou být definovány desítky a desítky logických disků a i ty je potřeba přiřadit konkrétnímu serveru. Proto se na diskových polí definuje tzv mapování. Každý virtuální disk dostane přiřazen tzv Logical Unit Number (LUN) a ten se poté mapuje na konkrétní WWN adresy v SAN. Kombinace zoningu a mapování tedy zajistíme, že všechny servery vidí diskové pole, ale každý server vidí jen disky, které mu patří.\n\nV rámci SAN je možné sdílet jednotlivá zařízení, ať jsou to třeba virtuální logické disky nebo páskové knihovny. To se hodí například při budování clusterů, filesystémů na kterých požadujeme paralelní operace a nebo LAN-less či Server-less zálohování, kdy veškerý objem dat zálohujeme přes SAN síť a významně tím šetříme provoz na LAN síti.\n\nSAN v podstatě umožňuje spojování skladovacích „ostrovů“ použitím vysokorychlostní sítě. Operační systém vidí zařízení v SAN jako lokálně připojené zařízení. V případě logických disků vypublikovaných na diskovém poli vidí řadu lokálních disků, na kterých může nakonfigurován některý z filesystémů který daný OS podporuje, či některý z disků může být přímo použit například databázovým softwarem (viz Oracle DB na raw volumech či ASM). Jeden z problémů přístupu k datům v SAN je ten, že SAN řeší sdílení logických disků mezi jednotlivými nody, avšak OS většinou nikoliv, protože současný design většiny filesystémů neumožňuje paralelní přístup. Pokud je tato funkcionalita požadována, je řešena pokročilými souborovými systémy jako např ADvFS (True64), GPFS(Linux, AIX), VMFS (VmWare), které jsou většinou na komerční bázi. Navzdory těmto problémům SAN napomáhá k lepší konsolidaci dat a také k jejich efektivnějšímu a rychlejšímu přístupu než je tomu například při použití technologie NAS.\n\nJeden z dřívějších problémů s Fibre Channel SAN byl, že karty a další hardware od různých výrobců nebyl zcela kompatibilní. Ačkoli základní skladovací protokoly FCP byly vždy jako standardy, některé z vyšších funkcí nepracovaly korektně. Mnoho řešení byla na trh vydána ještě před dokončením standardů.\n\nKombinované úsilí členů Storage Networking Industry Association (SNIA) situaci zlepšilo. Ale i dnes nejdražší zařízení distributorů s HBAS switchem a diskovým úložištěm vykazují chyby s použitým hardwarem různých firem.\n\n"}
{"id": "259485", "url": "https://cs.wikipedia.org/wiki?curid=259485", "title": "Zoo Brno", "text": "Zoo Brno\n\nZoo Brno je zoologická zahrada v severozápadní části statutárního města Brna v městské části Brno-Bystrc na svazích Mniší hory. Byla otevřena 30. srpna 1953. Zaměřuje se především na kopytníky, ale chová i další atraktivní zvířata jako lední medvědy, tygry, opice apod. Provozuje ji městská příspěvková organizace \"Zoo Brno a stanice zájmových činností\", jejím ředitelem je Martin Hovorka.\n\nZoo Brno se nachází v blízkosti Brněnské přehrady na Mniší hoře na ploše 65 ha. Návštěvníci zde mohou vidět téměř 800 zvířat v 210 druzích.\n\nMezi největší chovatelské úspěchy zoo patří první odchov mláděte medvěda ledního v Československu v roce 1976 nebo obdobně první odchov šimpanze v roce 1967.\n\nModernizace zoo v 21. století započala výstavbou pavilonu Tygří skály pro tygry a levharty. Zatímco výběhy jsou koncipovány jako džungle, interiér pavilonu napodobuje skalní jeskyni. Zajímavá je snaha o spojení expozic s domorodými stavbami, například výběh vlků kanadských je doplněn srubem kanadských indiánů kmene Haida, výběh bizonů doplňuje několik týpí prérijních indiánů a výběh koní Převalského mongolská jurta. Dalším počinem v zoo bylo otevření expozice Beringie roku 2010. Jedná se o komplex výběhů medvědů kamčatských, rosomáků a sibiřských ptáků, doplněný rekonstrukcí ruské vesničky. V roce 2014 byla otevřena africká vesnice s expozicí žiraf, lemurů a plameňáků. V současné době se zoo specializuje na chov zvířat z oblastí Evropy, severní Asie a Severní Ameriky.\n\nZoo Brno má řadu expozic, které využívají kopcovitý terén a lesnatý charakter zoo. Expozice jsou doplněné množstvím různých skal, vodopádů či chýší.\nPrvního ledního medvěda, samečka Kukulína, odchovali v ZOO Brno v roce 1976. Do tří měsíců věku žil v bytě Karla Tilče, tehdejšího veterináře zoo. I po umístění v zoo si udržel vztah s adoptivními rodiči, a Karel Tilč na něm dokonce jezdil. Medvědice Cora, umístěná v zoo od roku 2000, porodila do roku 2017 pět mláďat: 23.11.2017 samečky Billa a Toma, 24.11.2012 samičku Kometu a samečka Nanuka, a 21.11.2015 samičku pojmenovanou Noria.\n\nPod brněnskou zoo spadala do roku 2011 i stálá akvarijní výstava umístěná v centru Brna na Radnické ulici, která byla otevřena v roce 1969. I přes omezené prostory v historickém domě nabízela téměř 100 akvárií, v nichž bylo chováno kolem tisíce ryb v přibližně 120 druzích. Součástí výstavy byla i mořská akvária. Kromě ryb zde byli chováni také někteří bezobratlí živočichové (krabi, krevety, koráli aj.), obojživelníci a plazi (zejména želvy).\n\nK 31. červenci 2011 však byla tato výstava pro nevyhovující technický stav výstavních prostor a také z ekonomických důvodů uzavřena a zrušena. Většina živočichů byla umístěna v chovatelském zázemí brněnské zoologické zahrady, jen malá část z nich je v zoo k vidění pro návštěvníky v pavilonu Tropické království.\n\n"}
{"id": "259487", "url": "https://cs.wikipedia.org/wiki?curid=259487", "title": "Halladayova turbína", "text": "Halladayova turbína\n\nHalladayova turbína je větrný mnoholopatkový rotor.\nJeho konstruktérem byl severoamerický farmář Daniel Halladay (*1826 Vermont), který kolem roku 1854 sestrojil oběžné kolo se stavitelnými žaluziemi pomocí středově ovládaných táhel. V původním prostředí tento větrný motor sloužil zejména k pohonu vodních čerpadel, avšak záhy po svém rozšíření byl používán i k pohonu jiných strojů, tedy i mlýnských složení.\n\nKoncem 19. století se několik motorů na stejném principu objevilo i na Moravě, např. Ruprechtov (jediný dochovaný), Tvarožná, Sivice, Miroslav.\n\n"}
{"id": "259498", "url": "https://cs.wikipedia.org/wiki?curid=259498", "title": "Koučové z Kouče", "text": "Koučové z Kouče\n\nKoučové z Kouče je jméno vladycké rodiny, jejíž původiště byla ves Kouč (Chouč) na bývalém bílinském panství. \n\nNa středním štítě černé křídlo, které bylo i jejím klenotem. \n\nPetr syn Melichara obdržel v letech 1489–1496 zápisy na část Trmic. Žil ještě v roce 1500. Měl syna Petra, jenž téhož roku věno své ženy Markéty z Těchlovic, z Libchavi na Trmice převedl. Ovšem Trmice potom drželi jeho bratři Kašpar a Jan (1507) a Kašpar roku 1518 sám. Kašpar také držel Dubici a zemřel po roce 1543. Jan koupil roku 1549 Syrovice a Neprobylice. Hendrych držel potom Trmice a Dubici, ty mu byly roku 1589 propuštěny z manství. Petr Kouč z Kouče získal roku 1597 statek Domousice, který jemu samému byl odkázán. Neměl žádné děti. Roku 1628 odešel ze země a roku 1629 zemřel v Drážďanech. Jeho bratři Jan, Jindřich, Adam a Petr drželi Trmice a Dubici, ale roku 1628 se vystěhovali ze země. Adam sloužil nepříteli a padl roku 1631 u Magdeburku a Petr žil ještě roku 1655. Domousice měly býti také zabrány, ale udrželi je Petrovi synové Jan Oldřich, Karel a Jetřich. Naposled je měl Jetřich, jenž je zapsal roku 1630 manželce Marii Býšovcové z Býšova. Avšak když kolem roku 1637 zemřel, byly ji roku 1643 zabrány. \n\nZikmund Ferdinand z domousické pošlosti držel Bošín, který roku 1652 prodal. Karel měl roku 1681 Veselici. Vilém Václav Kouč z Kouče se usadil v Chrudimi a zemřel před rokem 1736. Poslední známý člen této rodiny byl Ignác, jenž sloužil jako kyrysnický důstojník v pruských válkách. Roku 1761 obdržel řád Marie Terezie. Roku 1764 se stal podplukovníkem a byl přeložen ke dvorské lukostřelecké stráži. Toho roku byl povýšen do panského stavu a zemřel roku 1764 ve Vídni. \n\n"}
{"id": "259502", "url": "https://cs.wikipedia.org/wiki?curid=259502", "title": "Netřeby", "text": "Netřeby\n\nNázev Netřeby m á více sídel:\n\nMůže se také jednat o hrad:\n"}
{"id": "259511", "url": "https://cs.wikipedia.org/wiki?curid=259511", "title": "Styx (hudební skupina)", "text": "Styx (hudební skupina)\n\nStyx je americká rocková skupina, která byla populární hlavně v 70. a na začátku 80. let s takovými hity jako \"Come Sail Away\", \"Babe\", \"Lady\", \"Suite Madame Blue\", \"Mr. Roboto\", \"Boat On The River\" a \"Renegade\". Styx je první skupina která dosáhla čtyř alb v řadě za sebou jdoucích, která byla oceněna jako platinová. Patří k čelním představitelům amerického stadiónového pomp rocku (A.O.R.) po boku REO Speedwagon či Kansas, ale zejména pak Foreigner, Toto a především Journey. V letech 1984–1990 pozastavili svoji činnost, aby se tak mohli věnovat sólovým projektům, navíc jejich až artistní styl příliš neodpovídal představám a požadavkům na komerční hudbu 80. let ve Spojených státech.\n\n\n\n\n"}
