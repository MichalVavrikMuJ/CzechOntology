{"id": "234494", "url": "https://cs.wikipedia.org/wiki?curid=234494", "title": "North Vancouver (město)", "text": "North Vancouver (město)\n\nNorth Vancouver je město nacházející se v kanadské provincii Britská Kolumbie přímo proti městu Vancouver, na severní straně fjordu Burrard. North Vancouver je nejmenší a nejvíce zastavěné město na severu fjordu.\nI když má vlastní průmysl, včetně lodní dopravy, chemického průmyslu a filmové produkce, město mnozí považují za předměstí \"Vancouveru\".\n\nMěsto \"North Vancouver\" od Vancouveru na jihu odděluje fjord Burrard. Z tří dalších stran ho obtáčí okres North Vancouver. Město je relativně hodně zalidněné s několika výškovými obytnými budovami v oblastech Central Lonsdale a Lower Lonsdale. Spolu s okresy North Vancouver a West Vancouver se město obvykle označuje jako \"North Shore\".\n\nNorth Vancouver je nejstarší osídlení na břehu fjordu, starší jako Vancouver a druhé nejstarší v oblasti, jen New Westminster na řece Fraser je starší. Po objevu řeky Fraser evropany nastalo v panenských lesích velké kácení Douglasky tisolisté v blízkosti bývalého města \"Moodyville\". V roce 1860 vznikla v Moodyville pila, poháněná vodním proudem a následně okolo ní vyrostly obytné domky, škola a pošta. Zanedlouho poté založili osadníci město North Vancouver, který v té době zahrnoval celé pobřeží North Shore, od \"Deep Cove\" po \"Dundarave\". Město postihl v 90. letech 19 století a v roce 1907 finanční krach, jenž mladé město přivedl až k bankrotu. Nastalo oddělení části oblasti a založení okresů West Vancouver a North Vancouver, přičemž městu North Vancouver zůstal jen zlomek z jeho bývalé oblasti.\n\nBankrot města mimo jiné zapříčinily vysoké náklady na úpravu horského terénu a fakt, že pobřežní pás mezi oceánem a horským svahem pokrývala z větší části bažina. Velké vzdálenosti, mohutné a dravé řeky brzdily rozvoj a růst města. Mosty stavěné přes řeky během několika let strhly zimní záplavy. Město společně s okresem North Vancouver v roce 1912 postavili cestu \"Keith Road\", jež vedla z okresu West Vancouver do Deep Cove.\n\nPostavením ulice \"Lonsdale Avenue\" město získalo silný impulz. Ulice se stala populární oblastí a svůj terminál zde postavila společnost North Vancouver Ferries provozující trajekty do Vancouveru. Zaměstnanci dojíždějící do Vancouveru trajekty využívali k tomu, aby se dostali do práce. Postavení tramvajové tratě a zájem o skupování pozemků ve městě urychlili jeho rozvoj. V oblasti Lower Lonsdale byly v té době postaveny domy, ulice a celé městské bloky. Loděnice Wallace Shipyards a železnice Pacific Great Eastern Railway poskytly městu základ pro jeho průmysl, přestože pozdější stavba mostu Second Narrows Bridge zpomalila jeho růst.\n\nV meziválečném období pokračovala výstavba nových pil a malých farem v oblasti. Nedaleké pohoří North Shore se stalo vyhledávanou turistickou atrakcí. Na jeho svazích vyrostly nové sjezdovky a v Grouse Mountain a Mount Seymour lyžařská střediska. Voda z hor stéká do řek Capilano, MacKay, Mosquito, Lynn a Seymour.\n\nVelká hospodářská krize opět způsobila bankrot města, zatím co druhá světová válka znamenala pro město velkou vzpruhu a rozběhnutí stavby lodí. Snaha o zajištění ubytování pro zaměstnance loděnice vedla k nárůstu výstavby pokračující i v poválečném období. Mezitím se North Vancouver stal oblíbenou obytnou zónou.\n\nMěsto North Vancouver spojuje s Vancouverem trajekt SeaBus a dva mosty – most Lions Gate Bridge a most Ironworkers Memorial Second Narrows Crossing. Hlavní ulicí ve městě je Lonsdale Avenue. Začíná u Lonsdale Quay a směřuje na sever ke 29th Street, kde dál pokračuje do okresu North Vancouver a končí u cesty Rockland Road. Dálnice Highway 1, součást transkontinentální dálnice Trans-Canada Highway, protíná severní část města. V městském obvodu se na ní jezdí bez poplatku.\n\nVe městě existují tři dálniční nájezdy:\n\n"}
{"id": "234495", "url": "https://cs.wikipedia.org/wiki?curid=234495", "title": "Okřehek menší", "text": "Okřehek menší\n\nOkřehek menší (\"Lemna minor\"), lidově žabinec, je druh jednoděložné rostliny z čeledi árónovité (\"Araceae\"). Starší systémy ho řadí do samostatné čeledi okřehkovité (\"Lemnaceae\").\n\nJedná se o extrémně redukovanou vodní rostlinu, která je volně plovoucí na hladině, je víceméně jednoletá (alespoň v mírném a chladném pásu), jednodomá s jednopohlavnými květy. Celá lodyha má „stélkovitý tvar“, „stélka“ je drobná, cca 1,5-2, vzácněji až 5 mm v průměru, vejčitá až eliptická. Listy zcela chybí, někteří autoři považují „stélku“ za list. Kořeny jsou přítomny, na každou „stélku“ připadá jen 1 kořen. Tím se liší od závitky mnohokořenné, u které připadá na 1 „lístek“ 7-21 kořenů. „Lístky“ jsou většinou světle zelené, na rozdíl od okřehku červeného obsahují jen vzácně červenou barvu, a když tak jen málo u báze kořínku či v zimě drobné skvrny na svrchní straně. „Lístek“ je víceméně plochý, nikoliv na spodní straně výrazně vypouklý jako u okřehku hrbatého. Turiony vždy chybějí. Vegetativní rozmnožování vysoce převažuje nad pohlavním a rostliny vytvářejí rozsáhlé kolonie, okřehek menší kvete jen velmi vzácně. Květy jsou v redukovaných květenstvích obsahujících většinou 3 květy, květenství je uzavřeno v drobném toulcovitém membránovitém listenu. Okvětí chybí. Samčí květy jsou v květenství většinou 2 a jsou redukované na 1 tyčinku. Samičí květ je redukován na gyneceum, které je zdánlivě složené z jednoho plodolistu, zdánlivě monomerické (snad by mohlo být interpretováno jako pseudomonomerické), semeník je svrchní. Plod je suchý, nepukavý měchýřek, obsahující 1-5 semen.\n\nOkřehek menší je rozšířen na vhodných lokalitách skoro po celém světě, chybí v Antarktidě a vysoké Arktidě, v Austrálii a na Novém Zélandu je patrně nepůvodní.\n\nV ČR je to jedna z nejhojnějších vodních rostlin (obývá stojaté a pomalu tekoucí vody), vyskytuje se od nížin do hor. Často vytváří monodominantní společenstva, kdy okřehek menší pokrývá (někdy spolu s dalšími okřehkovitými) celou vodní hladinu. Společenstvo s dominancí okřehku menšího je popisováno jako as. \"Lemnetum minoris\" Müller et Görs ze sv. \"Lemnion minoris\" Tüxen 1955. Hojný je však i v mnoha dalších společenstvech vodních rostlin.\n\n\n\n \n"}
{"id": "234497", "url": "https://cs.wikipedia.org/wiki?curid=234497", "title": "Vodní nádrž Mohelno", "text": "Vodní nádrž Mohelno\n\nVodní nádrž Mohelno je součástí vodního díla Dalešice, které leží na řece Jihlavě asi 30 km jihovýchodně od Třebíče a slouží jako spodní vyrovnávací nádrž. Do provozu byla uvedena v roce 1977.\n\nDélka hráze v koruně je 185,0 m, šířka 7,75 m, v základové spáře 32 m a výška hráze nade dnem je 38,65 m. Na postavení tělesa hráze bylo třeba 89 400 m³ betonu. Přehradní gravitační betonová hráz vytváří 7 km dlouhé jezero.\n\nZ nádrže je odebírána voda pro jadernou elektrárnu Dukovany.\n\nSpolečně s vodní nádrží Dalešice tvoří energetický komplex přečerpávací vodní elektrárny Dalešice s výkonem 4×120 MW, která se nachází pod hrází nádrže Dalešice.\n\nPřímo v hrázi vodní nádrže je umístěna průtočná vodní elektrárna.\n\nV těsné blízkosti nádrže se nachází národní přírodní rezervace Mohelenská hadcová step. Pod přehradou se nachází pstruhové pásmo a žijí zde chránění raci.\n\nPro rybáře:jedná se o revír Jihlava 6.\n\n"}
{"id": "234498", "url": "https://cs.wikipedia.org/wiki?curid=234498", "title": "Evropské rekordy v atletice – dráha – muži", "text": "Evropské rekordy v atletice – dráha – muži\n\nSeznam evropských rekordů atletů podle atletických disciplín:\n"}
{"id": "234501", "url": "https://cs.wikipedia.org/wiki?curid=234501", "title": "Telekomunikační družice", "text": "Telekomunikační družice\n\nTelekomunikační družice jsou umělé družice (satelity) Země určené pro telekomunikace. Používají se pro šíření televizního vysílání, přenos telefonních hovorů, přenos dat, pro satelitní telefony a další účely. Do kosmu je vynášejí buď raketoplány nebo rakety. Oběžná dráha telekomunikačních družic zavisí na jejich určení; pro televizní vysílání pro individuální uživatele se používají geostacionární dráhy – tzn. že družice se stále vznášejí nad stejným místem, takže signál z nich lze přijímat pevnou parabolickou anténou. Pro satelitní telefony se používají jak geostacionární družice, tak družice na nízké dráze, kterých musí být pro nepřetržité pokrytí několik desítek.\n\nTelekomunikační družice se obvykle skládají ze tří hlavních částí. První částí jsou sluneční panely tvořené fotovoltaickými články (sluneční baterie), které družici zásobují elektřinou vyrobenou ze slunečního záření. Díky nim jsou některé družice viditelné ze Země – vypadají jako malé hvězdy. Druhá část je vlastní tělo družice, které obsahuje přijímač a vysílač. Třetí částí je jedna nebo více antén.\n\nSamotný přenos signálu probíhá následovně: Pozemní stanoviště vyšle signál k družici (uplink), ta ho transponuje na jiný kmitočet, zesílí a pošle ho zpět k Zemi (downlink). Některé družice jsou svými vysílacími prostředky schopny přenášet signál i mezi sebou.\n\n\n"}
{"id": "234506", "url": "https://cs.wikipedia.org/wiki?curid=234506", "title": "Levi Eškol", "text": "Levi Eškol\n\nLevi Eškol (: , rodným jménem Levi Školnik, hebrejsky: לֵוִי שׁקוֹלנִיק, : Леви (Лев) Шкoльник; 25. října 1895, Oratov – 26. února 1969, Jeruzalém) byl v pořadí třetí izraelský premiér. Tuto funkci zastával od roku 1963 až do své smrti v roce 1969. Během své politické kariéry dále zastával posty ministra financí, obrany, zemědělství a bydlení. Byl členem levicové strany Mapaj, kterou přetransformoval na Ma'arach. Stal se prvním izraelským premiérem, který zemřel během svého funkčního období.\n\nNarodil se jako Levi Školnik v obci Oratov nedaleko Kyjeva v carském Rusku (dnešní Ukrajina). Pocházel z bohaté chasidské rodiny (jeho matka měla chasidské předky, zatímco otec byl mitnagdim). Levimu se dostalo tradičního židovského vzdělání ve Vilně (dnešní Vilnius). V šestnácti letech vstoupil do sionistické organizace Ce'irej Cijon (Mladí Siónu). O tři roky později, v roce 1914, emigroval do Palestiny, která v té době ještě byla pod osmanskou správou.\n\nPo svém příchodu pracoval jako zemědělský dělník a politický aktivista. Brzy na to vstoupil do Židovské legie, jež byla součástí britské armády, a během první světové války bojoval proti Turkům. Po válce patřil ke skupině osadníků, která v roce 1920 založila kibuc Deganja Bet. V roce 1921 se stal jedním ze zakládajících členů Histadrutu a v roce 1930 byl u založení strany Mapaj. V roce 1937 sehrál důležitou roli při založení vodní společnosti Mekorot a z této pozice hrál rovněž významnou roli při přesvědčování německé vlády v umožnění židovské emigrace do Palestiny (emigrující si mohli část svého majetku vyměnit za německé zboží, které si poté sebou mohli vzít sebou). Ve společnosti Mekorot působil jako výkonný ředitel až do roku 1951 a do té doby zavedl systém státního vodohospodářství, které umožnilo intenzivní zemědělské zavlažování. Vrcholem jeho úsilí se stalo vybudování Národního rozvaděče vody, který byl spuštěn v roce 1964, kdy již byl premiérem.\n\nV roce 1940 vstoupil do Hagany a stal se členem jejího vrchního velení, kde byl zodpovědný za nákup zbraní. Během izraelské války za nezávislost se stal vůbec prvním generálním ředitelem na ministerstvu obrany a během svého působení v tomto úřadě se aktivně podílel na budování izraelského obranného průmyslu. V tomto období si rovněž hebraizoval své příjmení na Eškol. V letech 1944 až 1948 byl tajemníkem telavivského magistrátu a od roku 1948 se stal rovněž předsedou Světové sionistické organizace. Byl rovněž členem vedení Židovské agentury, kde zastával dvě významné funkce, a to konkrétně funkci pokladníka (v letech 1949 až 1951) a ředitele oddělení osadnictví (v letech 1948 až 1963).\n\nV roce 1951 byl v parlamentních volbách poprvé zvolen poslancem Knesetu za Mapaj. Po svém zvolení byl jmenován ministrem zemědělství a průmyslu a tuto funkci zastával až do roku 1952, kdy se po smrti Eli'ezera Kaplana stal ministrem financí; tuto pozici poté zastával dalších jedenáct let až do roku 1963. Jeho funkční období je charakterizováno velkým ekonomickým růstem (HDP mělo 10% meziroční růst), a to navzdory velkým finančním výdajům spojeným s přijetím velkého množství židovských imigrantů z arabských zemí, rozvojovými projekty, vyzbrojováním Izraelských obranných sil či sinajskou válkou. Stal se rovněž významnou postavou ve vedení Mapaje a sám premiér David Ben Gurion jej označil za svého nástupce.\nKdyž Ben Gurion v červnu 1963 rezignoval, Eškol byl zvolen předsedou strany a 23. července téhož roku jej nahradil ve funkci izraelského premiéra a ministra obrany. V pozici premiéra se Eškol snažil zlepšit izraelské zahraniční vztahy. V roce 1964 uskutečnil vůbec první oficiální cestu izraelského premiéra do Washingtonu a zasadil se o úzký vztah mezi těmito dvěma zeměmi. Nejvýznamnějším krokem se v jeho zahraniční politice v roce 1965 stalo navázání diplomatických styků se západním Německem (pokračováním procesu, jejž začal Ben Gurion). Navázal též důležité kulturní vztahy se Sovětským svazem, díky nimž mohli sovětští židé snadněji emigrovat do Izraele.\n\nV roce 1964 učinil smířlivé gesto, když nechal do Izraele převést ostatky Ze'eva Žabotinského, zakladatele a ideologického vůdce revizionistického sionismu, a při státním pohřbu jej pohřbít na Herzlově hoře v Jeruzalémě.\n\nVztahy Ben Guriona a Eškola se výrazně zhoršily v souvislosti s takzvanou Lavonovou aférou, která se týkala neúspěšné tajné operace Mosadu v Egyptě (operace Susannah), jež se odehrála o desetiletí dříve; Ben Gurion nesouhlasil s očištěním Lavona bez řádné soudní vyšetřovací komise a dokonce jej obvinil ze záměrného maření vyšetřování. Ben Gurion se poté neúspěšně pokusil Eškola v primárních volbách strany porazit, načež společně s několika dalšími členy strany Mapaj opustili a v červnu 1965 založili stranu Rafi. Mezitím se Mapaj sloučila se stranou Achdut ha-avoda a společně vytvořili stranu Ma'arach, jejímž byl Eškol předsedou. V následujících říjnových parlamentních volbách roku 1965 byla Rafi stranou Ma'arach poražena.\nNejvýznamnějším okamžikem jeho premiérského funkčního období se stala šestidenní válka v roce 1967. Před touto válkou vytvořil vládu národní jednoty, v níž v důsledku tlaku veřejnosti přenechal křeslo ministra obrany pro Moše Dajana, a do níž mimo jiné přizval stranu Cherut Menachema Begina, která se vůbec poprvé stala součástí izraelské vlády. Tato válka začala preventivním izraelským útokem proti Egyptu a Sýrii, které se jej chystaly napadnout, a skončila jednoznačným izraelským vítězstvím, při němž získal území východního Jeruzaléma, Golanských výšin, Západního břehu Jordánu, Pásma Gazy a Sinajského poloostrova (tj. území dříve pod správou Jordánska, Sýrie a Egypta).\n\nPo válce v roce 1968 s pomocí Goldy Meirové sjednotil tři labouristické strany (Mapaj, Rafi a Achdut ha-Avodu), které daly vzniknout současné izraelské Straně práce.\n\nLevi Eškol zemřel na srdeční příhodu během svého funkčního období přímo ve své kanceláři. Je pohřben na národním hřbitově na Herzlově hoře v Jeruzalémě.\n\n\nKneset zmiňuje dvě Eškolovy hebrejsky psané publikace, a to:\n\n\n"}
{"id": "234509", "url": "https://cs.wikipedia.org/wiki?curid=234509", "title": "Jan Preisler", "text": "Jan Preisler\n\nJan Preisler (17. února 1872 Králův Dvůr-Popovice – 27. dubna 1918 Praha) byl český akademický malíř a vysokoškolský profesor.\n\nJan Preisler se narodil v rodině slévače pracujícího v železárnách v Králově Dvoře. Měšťanskou školu navštěvoval v Karlově Huti u Popovic. Od dětství byl samotář, bavilo ho pozorování přírody a živlů. V měšťanské škole v Berouně vzbudil pozornost svými výkresy i soukromými kresbami. Ředitel školy Kozel, matematik, pozdější profesor brněnské techniky Václav Karel Řehořovský a poslanec Neumann, milovníci umění, vyzvali prostřednictvím dopisů Preislerovy rodiče, aby dali chlapce na studie do Prahy, a zaručili se, že ho budou finančně podporovat. Návrh podpořil i Emil Kratochvíl, ředitel železáren v Králově Dvoře, kde pracoval Preislerův otec.\n\nProto v roce 1887, kdy mu bylo 15 let, odešel studovat do Prahy na umělecko-průmyslovou školu, kterou tehdy vedl František Ženíšek (později na této škole sám vyučoval). Po jejím absolvování sdílel s Karlem Špillarem ateliér v budově Malostranské záložny. V době studií navázal kontakt se spolkem Mánes, který byl tehdy jen studentským sdružením. Od počátku se podílel na publikační aktivitě spolku, v roce 1894 nakreslil obálku k albu \"Listy z palety\" a o dva roky později byla jeho kresba \"Vánek a vítr\" použita na obálku prvního čísla časopisu Volné směry, který po několik ročníků redigoval. Členem spolku Mánes byl v letech 1896–1918, čtyřikrát (v letech 1908, 1910, 1916 a 1918) byl jeho předsedou\n\nV roce 1902 cestoval s přítelem Antonínem Hudečkem po Itálii. Na zpáteční cestě se ve Vídni setkal s Augustem Rodinem.\n\nPo legendární výstavě Edvarda Muncha v Praze v roce 1905, kterou pomáhal zorganizovat a navrhl i plakát, navštívil Paříž v roce 1906, kde se seznámil s dílem Paula Gauguina.\n\nV roce 1903 se stal externím učitelem kresby aktu na Uměleckoprůmyslové škole v Praze a v letech 1913 – 1918 pak působil jako profesor na Akademii výtvarných umění. Jedním z jeho žáků byl Josef Šíma. Od roku 1908 se Jan Preisler stýkal s členy skupiny Osma, zejména s Bohumilem Kubištou, Vincencem Benešem a Zdeňkem Kratochvílem.\n\nV březnu roku 1909 navštívil Preislerův ateliér francouzský sochař Émile-Antoine Bourdelle.\n\nV roce 1914 se Jan Preisler oženil s Boženou Pallasovou z pražské řemeslnické rodiny. Měli dvě děti: syna Jana a dceru Boženu. V dubnu roku 1918 zemřel v Praze na zápal plic. Na vlastní přání byl pochován v rodinné hrobce na hřbitově v Počaplích (nyní část Králova Dvora).\n\nJan Preisler zprvu tvořil v duchu neoromantismu, později se přikláněl od alegorického pojetí k symbolismu, jehož prostřednictvím odmítal akademické opakování osvědčených forem historických slohů. Na konci devadesátých let se seznámil s dílem Puvise de Chavannes, Hanse von Maréese, Ferdinanda Khnopffa, Franze von Stucka, Arnolda Böcklina. Ovlivněn Alfonsem Muchou a Vojtěchem Preissigem zkoušel krátce i secesní stylizaci (grafická úprava knih: \"Princezna Pampeliška\" a \"Pohádka špatně končící\", 1897).\n\nNa přelomu století se od umění očekávalo vyslovení nevyslovitelného, odhalování tajemných hlubin nitra. V Preislerově díle ožívají pohádkové touhy, melancholické nálady, erotické smutky a osudová traumata. Inspiroval se verši současných českých básníků (Antonín Sova, Otokar Březina, Karel Hlaváček, Julius Zeyer, Josef Suk, Otakar Ostrčil, Vítězslav Nezval).\n\nPreislerův triptych \"Jaro\" byl vystaven na třetí výstavě SVU Mánes v roce 1900. Byl vyjádřením pocitů moderního člověka, vstupujícího do nového století:\nZasněný chlapec s uchem přiloženým na kmen břízy z triptychu je pravděpodobně autorův idealizovaný autoportrét a krajina je venkovem z Preislerova dětství, okolí Králova Dvora.\n\nPreislerovo malířské dílo je svým způsobem monotematické, zaměřené na motiv Pokušení a Svádění. Je to zřejmé v nedokončeném \"Cyklu o dobrodružném rytíři\" z let 1897–1898, pokračuje ve variacích \"Jara\", \"Milenců\", \"Adama a Evy\", \"Koupání\", \"Žen v lese\" až k posledním obměnách \"Jezdců\" a \"Pokušení\" z roku 1917.\n\nNa motivy Jara navázal v roce 1902 \"Obrazem z většího cyklu\", který je považován za první moderní dílo v českém malířství. Neutrálním názvem díla naznačil odvrat od literárních významů a potřebu působit malířskými prostředky. Uplatnil čisté barevné tóny v komplementárních kontrastech, iluzivní pojetí prostoru, nekomplikovanou kompozici. Jeho úsilí o monumentalitu vrcholí v expresivní sérii \"Černých jezer\", poetických metaforách hlubin lidské duše.\n\nOttův slovník naučný (srv. OSN XX, str. 621):\n\n\"„Dekorativní sklon ovládal spíše linii, nálada si hledala ventil v barvě. Linie byla nejprve nositelem dobové stylisace, příbuzné s německým Jugendstylem a vídeňskou secesí a v druhé době, kdy přišla generace Skupiny s otázkami komposice, stala se osnovou dekorativního klasicismu (malby v Obecním domě z r. 1912). Barva byla expresivnějším živlem, hned na počátku ho postavila do oposice proti realismu a impresionismu vlastní generace, připravila setkání s Munchem a napomáhala vytvářet symbol. Z odstupu se ukazuje, že jsou obě vlastnosti, nálada i dekorativnost slupkou, často velmi dobovým mimikri, a teprve za nimi nutno hledat vlastního Preislera, jak se projevil v časném Obraze z většího cyklu nebo v pozdním díle Milosrdný samaritán. V těchto nejvlastnějších polohách ztrácí barva ornamentálnost a dekorativní linie se rozplývá ve volném rukopisu štětce, který poutalo ve stylisovanějších dílech dosti mechanické šrafování. Zde je Preislerovi obraz vnitřní melodií, symbolem, lyrickým vyznáním.“\"\n\nPreislerova plošná stylizace, jemný patos a kult krásy a harmonie se uplatňovaly zejména při dekorativní výzdobě secesní architektury.\n\nDekorativní malby pro Palackého sál Obecního domu v Praze (1910 – 1912) jsou pokusem o monumentální kompozici pevně postavenou na principech výtvarného řádu, ale ještě se symbolistními rekvizitami a výsledkem je chladná malba.\n\nOd roku 1909 nevystavoval a díla posledního období mají být poezií vyjádřenou pouze malířskými prostředky - \"Vyváženou kompozicí, zjednodušenými tvary a intenzitou barev\"\n\n\n\n"}
{"id": "234516", "url": "https://cs.wikipedia.org/wiki?curid=234516", "title": "Emerson, Lake &amp; Palmer", "text": "Emerson, Lake &amp; Palmer\n\nEmerson, Lake & Palmer (zkráceně ELP) byla anglická rocková superskupina. V 70. letech minulého století byla velmi populární, prodala 40 miliónů alb a pořádala ohromné koncerty. Skupinu tvořili členové Keith Emerson (klávesy), Greg Lake (kytara, baskytara, zpěv) a Carl Palmer (bicí, perkuse). Toto rockové trio, založené roku 1970, do své tvorby přebíralo některá díla evropské vážné hudby a lze jej zařadit mezi představitele progresivního a symfonického rocku.\n\nV roce 2010 byla skupina jednorázově obnovena a odehrála koncert na festivalu High Voltage Festival v Londýně. Záznam z koncertu později vyšel na albu \"High Voltage\".\n\n\n"}
{"id": "234521", "url": "https://cs.wikipedia.org/wiki?curid=234521", "title": "Robert II. Francouzský", "text": "Robert II. Francouzský\n\nRobert II. Francouzský zv. \"Pobožný\" (francouzsky \" Robert II le Pieux\", 970–974, Orléans – 20. července 1031, Melun) byl francouzský král z dynastie Kapetovců, syn Huga Kapeta a Adély, dcery akvitánského vévody Viléma zv. \"Koudelová hlava\".\n\nRobert byl jediným synem královského páru a na matčino naléhání začal jako chlapec navštěvovat katedrální školu v Remeši, kde vyučoval Gerbert z Aurillaku.\n\nRobertův otec a zároveň zakladatel kapetovské dynastie Hugo Kapet hned po svém nástupu na trůn roku 987 začal usilovat o Robertovu korunovaci. Jako důvod uvedl plánovanou invazi proti maurské armádě, která útočila na jeho spojence, hraběte barcelonského. Tudíž Francie potřebuje dva panovníky, pro případ, že by se Hugo už z výpravy nevrátil. Podle francouzského mnicha a kronikáře Glaubera však pouze starý Hugo potřeboval schopnou oporu, která mu pomůže zvládnout zpupnou šlechtu. Nakonec dosáhl svého a Robert byl již koncem roku 987 v Orléansu korunován francouzským králem. Část svých vladařských povinností převzal už roku 990, ale samostatně vládl až od roku 996, kdy jeho otec zemřel.\n\nHugo Kapet plánoval pro svého syna vznešenou nevěstu z Byzance, ale nakonec vzal \"zavděk\" Rozalou, bohatou vdovou po flanderském hraběti. Svatba se konala v Melunu roku 988 a nevěsta byla téměř dvakrát tak stará než ženich a také zřejmě již neplodná, což byl asi důvod jejího zapuzení o tři roky později.\n\nNa jaře roku 996 se mladík znovu oženil. Vyvolenou se stala Berta, čerstvá vdova po Odovi z Blois. Byla Robertova sestřenice a byli tedy příbuzní v nižším, než v sedmém stupni příbuzenství a mimo to byl Robert kmotrem jednoho z Bertiných synů. Manželům se narodil potomek, který údajně měl \"husí krk a husí hlavu\" a záhy, roku 999, zemřel. Papež Řehoř V. sňatek nemohl uznat, a proto Roberta exkomunikoval. Robert se nejdříve snažil vzdorovat, ale nakonec jej nový papež Silvestr II. přesvědčil a bezdětnémanželství roku 1000 anuloval.\n\nRobert se potřetí oženil roku 1004. Mladá královna Konstancie, dcera Viléma Provensálského králi dala vytoužené potomky, ale musela se vyrovnávat s tím, že manžel ve skutečnosti styky s Bertou nikdy nepřerušil. Rivalita mezi oběma ženami zasahovala na královský dvůr. Obětí se stal Hugo z Beauvais, kterého nechala Konstancie s pomocí Fulka Nerry přímo před očima krále zavraždit. Ještě roku 1008 či 1010 byla Berta Burgundská v Robertově doprovodu při cestě do Říma.\n\nKrál chtěl žádat o papežský dispens, aby se mohl k Bertě vrátit. Mise byla neúspěšná a král se vrátil k vroucně se modlící Konstancii.\n\nKonstancie dala králi čtyři syny a Robert věren politice svého otce nechal nejstaršího Huga roku 1017 korunovat spolukrálem. Po Hugově nečekané smrti roku 1025 nastoupil na jeho místo mladší syn Jindřich, původně určený pro burgundské vévodství. Roku 1027 byl korunován spolukrálem a korunovace pošramotila již tak napjaté vztahy mezi jeho rodiči. Konstancie preferovala volbu mladšího Roberta, ale králův nápad byl podpořen Odem z Blois a Vilémem Akvitánským. Soudobý kronikář popisuje královnu jako \"svárlivou, slávychtivou a zlatem posedlou\" ženu. Roku 1030 popíchla své syny ke vzpouře proti otci, kdy Jindřich a Robert obsadili důležitá místa ve Francii a v Burgundsku. Dočasný smír skončil královou smrtí a vzplanula občanská válka o královský trůn.\n\n\n"}
{"id": "234527", "url": "https://cs.wikipedia.org/wiki?curid=234527", "title": "Sacra Corona Unita", "text": "Sacra Corona Unita\n\nSacra Corona Unita je italská zločinecká organizace mafiánského typu, která svou činnost rozvíjí zejména v jihovýchodní části Itálie, v regionu Apulie (it. \"Puglia\").\n\nSacra Corona Unita je poměrně mladá, vznikla na začátku 80. let 20. století.\n\nZa jejího zakladatele se považuje Giuseppe Rogoli. Na konci roku 1983, přestože si ve vězení odpykával doživotní trest za vraždu majitele obchodu s tabákem, se rozhodl založit organizaci, která by sjednotila některé organizace zabývající se trestnou činností v oblasti Apulie a zároveň bránila ostatním, aby převzaly nad oblastí kontrolu. Takovým rivalem byla např. Camorra, resp. její odnož la Nuova Camorra.\n\nDo povědomí veřejnosti se organizace dostala až v roce 1990, kdy proběhla v italském městě Lecce série atentátů, za nimiž stála Sacra Corona Unita.\n\nStruktura organizace je pyramidální. Šéfem je Crimine, pod ním jsou Tre quartino, Evangelisti, Santisti, Sgarristi, Camorristi.\n\nKlanů má Sacra Corona Unita kolem 50, členů asi 1500 – 2000.\n\nMezi její klany patří např. Buccarella, Capriati, Cassano, Conte, Montani, Parisi, Strisciuglio, Valentini, Couto, Zecchino.\n\nSacra Corona Unita působí v Apulii, zejm. v provinciích Brindisi a Lecce. Není však sama, v Apulii jsou i jiné zločinecké organizace (např. La Rosa v Bari), které mají ale menší dosah.\n\nMezi aktivity organizace patří pašování, a to drog (zejm. heroinu), zbraní a cigaret, dále vydírání, hazardní hry a nelegální převody lidí (zejm. z Albánie), obchod s lidmi.\n\nApulie, potažmo poloostrov Salento, je jakousi branou pro zboží pašované z Balkánu. Na svém území proto Sacra Corona Unita vybírá poplatky od ostatních zločineckých skupin za to, že tam také mohou vyvíjet činnost.\n\n\n"}
{"id": "234529", "url": "https://cs.wikipedia.org/wiki?curid=234529", "title": "Břístevská hůra", "text": "Břístevská hůra\n\nBřístevská hůra (na některých mapách také \"Vršek u Starého Vestce\", \"Vršek u Vestce\", ve starší literatuře \"Křížová hůrka\", na online mapách bez názvu) je 233 m n. m. vysoký svědecký vrch. Nalézá se mezi středočeskými obcemi Bříství a Starý Vestec v okresu Nymburk; u sjezdu z dálnice D11 na jejím 18. kilometru. Tvoří trojvrší s Přerovskou a Semickou hůrou, společně se nazývají Polabské hůry.\n\nNeobdělávaná část hůry je přírodní památkou – Evropsky významnou lokalitou Natura 2000.\n\nJe to výrazný svědecký vrch s vrcholovou plošinou. Je tvořený turonskými slínovci (s polohami vápenců) jizerského souvrství a spodnopleistocenním štěrkopískovým pokryvem.\n\nNa jihu je vrch oddělen sedlem od rozsáhlé svědecké plošiny \"Horky\" (vrcholová kóta 244 m), která pokračuje směrem na vjv k Poříčanům a je dlouhá až 5 km.\n\nVrch náleží do celku Středolabská tabule, podcelku Českobrodská tabule, okrsku Kouřimská tabule a Chrástecké části. Zbylé dvě Polabské hůry leží již v Nymburské kotlině.\n\n5. října 2009 vláda ČR na návrh ministra životního prostředí Ladislava Mika zařadila celou Břístevskou hůru do seznamu Evropsky významných lokalit Natura 2000 (název přírodní památky \"Polabské hůry\"). EVL byla vyhlášena rozhodnutím Evropské komise v lednu 2011.\n\nZápadní a jižní svah hůry je porostlý starými ovocnými stromy, mezi nimi se přes zanedbanou údržbu uchovávají teplomilná stepní bylinná společenstva. Jsou zde bohatá naleziště vzácného hořečku nahořklého a zárazy síťnaté. Dále tu roste sesel roční, zvonek kubkatý, lněnka obecná, bezkolenec rákosovitý, čistec roční, úporek pochybný a řada dalších bylin.\n\nVýchodní a severní svah společně s vrcholem byl osázen nepůvodní borovicí černou. Okolí vršku je s výjimkou dálničního tělesa intenzivně zemědělsky využívané.\n\nNa vrcholu Břístevské hůry se nalézá zřícenina barokní kaple Povýšení sv. Kříže z roku 1714. Je centrálního typu ve tvaru kříže delší osou orientovaná ve směru sever – jih. Po úderu blesku vyhořela v letech 1764, 1818 a 1878 a od tohoto roku nebyla obnovena. Kaple má základy půdorysu ve tvaru kříže o délce 11,92 m a šířce 10,40 m. Zdroje z počátku 20. století ještě uváděly zbytky klenby a stopy barokní výmalby, které se do dnešní doby nedochovaly.\n\nPřes Břístevskou hůru vede žlutá turistická značka, která začíná u motorestu Ohio v Kersku, vede přes Velenku, les Psárce a Břístevskou hůru dále do Starého Vestce a Přerova nad Labem. Stezka končí na vrcholu Přerovské hůry.\n\n"}
{"id": "234532", "url": "https://cs.wikipedia.org/wiki?curid=234532", "title": "Rainin In Paradize", "text": "Rainin In Paradize\n\nRainin In Paradize je první singl z alba Manu Chaa La Radiolina, které má být vydáno v září 2007. Singl jako takový se ovšem objevil již v červnu, zajímavostí bylo, že jej mohli posluchači volně stáhnout z webových stránek umělce. Teprve až 2. července se \"Rainin In Paradize\" objevil v systému iTunes.\n\nRainin In Paradize je celý v angličtině, čímž se liší od předchozích singlů Manu Chaa, které byly nazpívané hlavně ve španělštině či francouzštině (album Sibérie m'était contéee bylo dokonce celé francouzsky), ale také i v dalších jazycích.\n\nText songu pojednává o neutěšené situaci v Monrovii, Kongu či Palestině; části textu byly použity ovšem ze singlů dřívějších.\n\nVideoklipy k Rainin In Paradize existují celkem tři; první dva se objevily nejdříve na YouTube, a to během léta 2007. V prvním videoklipu Manu Chao se svojí skupinou řídí náklaďák, druhý je animovaný a třetí je z živého vystoupení.\n\n"}
{"id": "234538", "url": "https://cs.wikipedia.org/wiki?curid=234538", "title": "Evropské rekordy v atletice – dráha – ženy", "text": "Evropské rekordy v atletice – dráha – ženy\n\nSeznam evropských rekordů atletek podle atletických disciplín:\n"}
{"id": "234541", "url": "https://cs.wikipedia.org/wiki?curid=234541", "title": "Jindřich I. Francouzský", "text": "Jindřich I. Francouzský\n\nJindřich I. Francouzský (1009/1010 – 4. srpen 1060 Vitry aux Loges) byl francouzský král z dynastie Kapetovců.\n\nNarodil se jako druhorozený syn krále Roberta II. a Konstancie z Arles. Od roku 1017 byl Jindřich vévodou burgundským a po smrti staršího bratra Huga v roce 1025 se stal následníkem francouzského trůnu. O svatodušních svátcích roku 1027 přijal korunu v Remeši a stal se tak přes matčin odpor spolukrálem, a to až do otcovy smrti roku 1031. Královna Konstancie preferovala volbu mladšího syna Roberta. Králův nápad byl podpořen Odem z Blois a Vilémem Akvitánským a Robert dostal příslib Burgundska. Jindřich se společně s bratrem proti otci roku 1030 vzbouřil a k usmíření došlo těsně před královou smrtí v létě 1031.\n\nJindřichův nárok na trůn byl znovu ohrožen, královna Konstancie se snažila dosadit na trůn Roberta a byla podporována částí velmožů. Na stranu Jindřicha se postavil normandský vévoda Robert, jenž se stal jeho hlavní oporou a také švagr Balduin Flanderský a hrabě Fulko Nerra z Anjou. Mocenské boje s okolními feudály probíhaly po celé období Jindřichovy vlády a jeho moc sahala víceméně na území dnešního Ile-de-France.\n\nPrvní manželka Matylda byla příbuznou císaře Konráda II. a manželství zůstalo bezdětné. Po Matyldině smrti v roce 1044 se Jindřich I. po šesti letech osamění roku 1051 oženil s dcerou kyjevského knížete Jaroslava Moudrého Annou. Z tohoto manželství se narodili tři synové.\n\n\n"}
{"id": "234544", "url": "https://cs.wikipedia.org/wiki?curid=234544", "title": "Filip I. Francouzský", "text": "Filip I. Francouzský\n\nFilip I. Francouzský (1052 — 29./30. července 1108 Melun) byl francouzský král z dynastie Kapetovců, nejstarší syn Jindřicha I. a Anny Kyjevské, vládl 1060-1108.\n\nNarodil se jako nejstarší syn francouzského krále Jindřicha I. a jeho manželky Anny Kyjevské, dcery kyjevského knížete Jaroslava I. Moudrého. V kapetovském rodě nezvyklé jméno Filip, které při křtu dostal, bývá spojováno s byzantským vlivem na kyjevském dvoře, případně s úctou, které se apoštol Filip v Kyjevě těšil. Ještě za života svého otce byl v sedmi letech korunován spolukrálem v Remeši. Když jeho otec 4. srpna 1060 zemřel, stal se Filip bez komplikací jeho nástupcem. Vzhledem k věku mu byl za poručníka určen jeho strýc flanderský hrabě Balduin V. Významnou roli hrála také královna vdova, která o svůj vliv přišla brzkým sňatkem s hrabětem Rudolfem z Valois.\n\nKdyž Filip v roce 1067 dosáhl patnácti let, převzal ve Francii vládu. Po smrti flanderského hraběte (a svého bratrance) Balduina VI. zasáhl do otázky nástupnictví, ale po prohře v bitvě u Casselu, ve které padl Filipem podporovaný Arnulf III. Flanderský, byl nucen ustoupit a uznat vládcem Flander Roberta I. Nové spojenectví zpečetil králův sňatek s Robertovou nevlastní dcerou Bertou. V dalších letech se Filipovi podařilo získat Vexin. Hlavním cílem jeho politiky se však stala snaha o rozdělení Anglie a Normandie. Proto podporoval vzpouru Roberta II. Normanského proti jeho otci Vilému Dobyvateli. To se splnilo v roce 1087, když Robert po smrti Viléma Dobyvatele získal Normandii a druhý syn Vilém Rufus Anglii. Když se však Robert rozhodl vydat na první křížovou výpravu zastavil Normandii svému bratru Vilémovi, aby získal peníze na vyzbrojení vojska. Anglie a Normandie tak byly opět sjednoceny v jedněch rukou.\n\nRoku 1092 Filip zapudil svou manželku Bertu. Důvodem podle soudobého kronikáře Viléma z Malmesbury bylo prý také to, že zapuzená královna byla příliš tlustá. Její nástupkyní se měla stát Bertrada z Montfortu, která ale byla již provdaná za Fulka z Anjou. Filip ji tedy nejprve unesl a poté se s ní oženil.\n\nZ tohoto důvodu byl na synodě v Autunu Filip exkomunikován. O rok později na koncilu v Clermontu, který vyhlásil křížovou výpravu, potvrdil exkomunikaci i papež Urban II. O dva roky později se král zdánlivě \"cizoložství zřekl\" a získal papežské odpuštění. Exkomunikován byl znovu roku 1099 a roku 1104 či 1105 složil společně s Bertradou v Paříži další planou přísahu, že se od sebe odloučí.\n\nKrál zemřel sužován tloušťkou v létě 1108 v Melunu a byl na své přání pohřben mimo tradiční kapetovské pohřebiště v klášteře Saint-Benoît-sur-Loire.\n\n\n"}
{"id": "234548", "url": "https://cs.wikipedia.org/wiki?curid=234548", "title": "Žamberk (zámek)", "text": "Žamberk (zámek)\n\nZámek Žamberk je původní renesanční stavba s barokními úpravami.\n\nZámecký areál s renesančním zámkem, později barokně upraveným v rozsáhlém anglickém parku, zaujímá se svými třemi nádvořími jihovýchodní část města Žamberka. Vlastní zámek je jednopatrová budova krytá nízkou valbovou střechou. Uzavírá druhé a třetí nádvoří. Severovýchodní nároží budovy tvoří kaple s trojbokým uzávěrem, která v interiéru prostupuje přízemí i první patro. Portály na druhém a třetím nádvoří jsou zdobeny erby zámeckých majitelů, Bubnů, Wiederspergů a Parishů. Parishovský erb je umístěn též nad portálem vedoucím ze zámku do parku. Přízemí zámku je převážně zaklenuto valenými klenbami s výsečemi, patro má stropy ploché. Na jihovýchod od zámku se rozkládá rozsáhlý anglický park, který přechází dále v oboru.\n\nZámek byl před rokem 1600 postaven jako renesanční čtyřkřídlá stavba na půdorysu protáhlého obdélníka se vstupním průčelím obráceným k severu. Vnitřní nádvoří bylo příčným spojovacím křídlem rozděleno na dvě téměř stejně velká čtvercová nádvoří, spojená vzájemně průjezdem v příčném křídle. Stavba s typickými znaky renesančního sídla, se do nádvoří otvírala arkádami a její omítky pokrývalo psaníčkové sgrafito.\n\nV letech 1653 až 1711 došlo k barokním úpravám zámku. Ty se týkaly hlavně interiérů a nádvorních prostor.\nV letech 1809-1815 byly provedeny přestavby, opravy a modernizace zámku v duchu rokoka.\nKonečný vzhled obdržel zámek v letech 1881 až 1925 tím, že byl upraven secesně.\n\nNově byla upravena většina zámeckých interiérů a budova dostala novou fasádu.\nNejvýrazněji byl změněn vzhled druhého zámeckého nádvoří. Na jeho východní straně byl zřízen nový pozoruhodný secesní vstupní portál. Na úpravě portálů se podílel žamberský rodák, sochař František Rous.\n\nV letech 1987-1991 byl do zámeckého areálu proveden velký stavební zásah tím, že na západní straně druhého nádvoří, v místech, kde se tento prostor původně otvíral do zámeckého parku, byl postaven vícepatrový montovaný objekt domova mládeže.\n\n\n"}
{"id": "234551", "url": "https://cs.wikipedia.org/wiki?curid=234551", "title": "Duchenneova muskulární dystrofie", "text": "Duchenneova muskulární dystrofie\n\nDuchennova svalová dystrofie (DMD nebo také svalová dystrofie Duchennova typu) je gonozomální recesivní vrozené onemocnění způsobené mutací genu kódujícího protein dystrofin. Je pojmenováno podle francouzského neurologa Guillauma Duchenna de Boulogneho. DMD je smrtelné, zatím neléčitelné onemocnění, které se klinicky manifestuje u chlapců. Jde o nejčastější typ svalové dystrofie, incidence se udává jeden případ na 3500 narozených chlapců. \n\nPro DMD je charakteristická progredující svalová ochablost, která nejdříve postihuje nohy a pánevní svalstvo, později se rozšiřuje na horní končetiny, krk a dýchací svaly. Nejpozději kolem třináctého roku jsou chlapci upoutáni na invalidní vozík. Smrt nastává obvykle mezi dvacátým a třicátým rokem jako důsledek srdeční nebo dechové nedostatečnosti.\n\nDívky jsou převážně asymptomatické přenašečky, obvykle nemají vůbec žádné potíže nebo jen minimální. Je ale známo pár případů, kdy dívky měly typické příznaky DMD nebo BMD. \n\nDMD je pojmenována po francouzském neurologovi Guillaume Benjamin Amand Duchenne (1806-1875), který jako první popsal tuto chorobu v roce 1868. \n\nBeckerova svalová dystrofie (BMD) je mírnější alelickou formou s pomalejším průběhem a delším přežitím pacientů. Fenotyp zahrnuje velice široké spektrum postižení od velmi mírného, kdy jsou pacienti celý život ošetřováni pouze ambulantně, až po postižení s průběhem podobným DMD. Klinické příznaky se zpravidla objevují až po pátém roce. Nejmírnější formy BMD jsou charakteristické pouze svalovými bolestmi, křečemi, případně myoglubinurií po svalové práci. \n\nDMD je způsobena mutací na X chromozomu v genu pro bílkovinu dystrofin. U pacientů s DMD dystrofin úplně chybí, u pacientů s BMD je přítomen zmutovaný dystrofin. Gen pro dystrofin je největší známý lidský gen, proto je pravděpodobnost výskytu mutace v tomto genu vysoká. To je příčinou velkého množství DMD pacientů se spontánně vzniklou mutací bez rodinné historie této choroby. \n\n"}
{"id": "234552", "url": "https://cs.wikipedia.org/wiki?curid=234552", "title": "Fragma", "text": "Fragma\n\nFragma je německý taneční hudební projekt, který byl založen roku 1998 a měl následně velký úspěch ve Velké Británii. Po celém světě se prodaly více než 2 miliony hudebních nosičů s jejich nahrávkami. Skupina se skládá z bratrů Marca Duderstadta a Dirka Duderstadta, producenta Ramona Zenkera a německé zpěvačky Damae.\n\nPrvní singl „Toca Me“ dosáhl roku 1999 11. místo v britských žebříčcích. V roce 2000 byl vydán nový singl spojující hudbu z \"Toca Me\" s textem písně „I need a miracle“ zpěvačky Coco. Tak vznikl „Toca's miracle“. „Toca's Miracle“ se umístil na prvním místě britských, irských a australských žebříčků. Prvního většího úspěchu v domácím Německu Fragma dosáhla se skladbou „Everytime You Need Me“ se zpěvačkou Marií Rubiou. První singl s Damae „You Are Alive“ se umístil také v žebříčku prvních 5 britských žebříčků.\n\n\n\n\n"}
{"id": "234553", "url": "https://cs.wikipedia.org/wiki?curid=234553", "title": "Římskokatolická církev ve Švýcarsku", "text": "Římskokatolická církev ve Švýcarsku\n\nŘímskokatolická církev je největší církví Švýcarska. V roce 2000 se k ní hlásily asi 3,4 milióny obyvatel (41,82 %). Velkou konkurenci pro ni představují protestanté (asi 40 % obyvatel, 33 % v rámci švýcarské reformované církvi), podobně jako v dalších rozvinutých zemích s výrazným přílivem přistěhovalců zde sílí islám (cca 4,5 % obyvatel).\n\nKatolická církev člení Švýcarsko na 5 diecézí a 2 územní opatství. Je velkou zvláštností, že tyto diecéze netvoří církevní provincii s metropolitní arcidiecézí, ale jsou všechny bezprostředně podřízeny Svatému stolci.\n\n\nŠvýcarští biskupové spolu s opaty obou územních opatství tvoří Švýcarskou biskupskou konferenci. Svatý stolec je ve Švýcarsku zastupován apoštolským nunciem.\n\n"}
{"id": "234554", "url": "https://cs.wikipedia.org/wiki?curid=234554", "title": "Značka", "text": "Značka\n\nSlovo značka (neboli také značení či označení) je slovo velmi obecné povahy. Může se jednat jak o konkrétní předmět označující nějakou věc, osobu apod. nebo o grafický či písemný symbol (často i o symbol vhodně kombinovaný). Značka může být i prosté slovní pojmenování konkrétního výrobku či služby, tedy obchodní značka. Značky se používají prakticky ve všech oborech lidské činnosti, vyskytují se všude okolo nás.\n\n\nNejčastěji se jedná o nějakou formu piktogramu či logo\n\n\n\nlombinované označení, tedy grafický symbol doplněný o významný textový údaj\n\n\n"}
{"id": "234557", "url": "https://cs.wikipedia.org/wiki?curid=234557", "title": "Andrea Verešová", "text": "Andrea Verešová\n\nAndrea Verešová (* 28. června 1980 Žilina, Československo) je MISS Slovenska, modelka, herečka, moderátorka a zakladatelka Nadačního fondu Andrey Verešové Pomáhejme dětem společně. Po vítezství v soutěži Elite Model Look získala pracovní kontrakt v Paříži a úspěšně působila několik let jako modelka v zahraničí. Získala kontrakty s věhlasnými módními domy a značkami jako Roberto Cavali, Alberta Ferreti, Channel a Armani. Fotila se slavnými fotografy jako Patric Demarchelier a Mario Testino a pro známé světové magazíny a časopisy\n\nŽila několik let v Paříži a v Miláně. Krátký čas působila v Londýně a v New Yorku a dalších světových metropolích. Studovala na francouzském lyceu a na právnické fakultě Karlovy univerzity. Plynně mluví francouzsky a anglicky. Zahrála si v řadě filmů, reklam a známých seriálech pod vedením věhlasných režisérů jako jsou Juraj Jakubisko a Jan Hřebejk. Po uzavření sňatku v březnu 2007 se usadila natrvalo v Čechách. Má dvě děti Vanessu a Daniela Tobiase. Věnuje se především modelingu, herectví a charitě.\n\nJe dcerou univerzitního profesora RNDr. Ondreje Vereše a známé právničky, exekutorky a náměstkyně ministra spravedlnosti SR JUDr. Ester Verešové. Má starší sestru Ing. Alexandru Nejedlou.\n\nDaniel Tobiáš Volopich, Vanessa Volopichová\n\nPrinc a já, Kriminálka Plzeň, Svatby v Benátkách, Panic je na nic, Perinbaba, Špindl\n\nBelgické lyceum v Žilině, Univerzita Karlova v Praze, Západočeská univerzita v Plzni (2007)\n\nfrancouzština, angličtina, italština, němčina\n\nFornarina, Alberta Feretti, Pupa, Nivea, Valentino, Chanell, Pacco Rabbane, Gorgio Armani, Jean Paul Gaultier, Galerie la Fayette, Peugeot, Roberto Cavalli, Kookai, Diesel, Nestlé, Lovable, La Perla, Shieser, Triumph, Becherovka, Dermacol, Paco Rabanne, ARMANI, MERCEDES, LANZIA, Audi, COCA COLA LIGHT, COLA Zero, Tony&Guy, FERRERO ROCHER, Eugene Perma, TIGI, BOUNTY, WELLA, Loreal, VISIT, Cookai, Calzedonia, MURA, Nutella, Vitalinea, KORFF, ELISABETTA FRANCHI, ...\n\nPatrick Demarchelier, Georgio Gatti, Mario Testino, Martin Machaj, Roman Sluka, Kozlik, Benedict Renč, Braňo Šimončik, ...\n\nVotre Beauté, Marie Claire, Amica, Harper's Bazaar, Vogue, Esquire, Elle, GQ, Cosmopolitan, Royal Report, Donna Moderna, Vitalité, Glamour, Maxim, Style, Joy, Break, Emma, EVA, Health&Beauty, Fashion Sparkling Report, ...\n\nNissan, Lanzia, COCA COLA, FERRERO ROCHER, Bounty, Vitalinea, Mattoni, Shieser, NUTELLA, Dermacol, KORFF, Wella, Tony&Guy, Budišská, Campari, Becherovka, Peugeot, Nivea, Vodka Stolicna, MOET, GREY GOOSE\n"}
{"id": "234560", "url": "https://cs.wikipedia.org/wiki?curid=234560", "title": "Čedok", "text": "Čedok\n\nČedok a.s. je cestovní kancelář v Česku, založená roku 1920. Podnik vlastní od roku 2016 polská cestovní kancelář Itaka.\n\nČedok je nejstarší cestovní kanceláří v České republice. Její historie sahá do roku 1920, kdy byla založena Československá cestovní a dopravní kancelář. Zkratka ČEDOK byla poprvé použita v roce 1926 a tento akronym se stal i názvem společnosti. V době socialismu byl Čedok po dlouhé roky dominantním hráčem výjezdového cestovního ruchu v Československu.\n\n\n"}
{"id": "234562", "url": "https://cs.wikipedia.org/wiki?curid=234562", "title": "Outremer", "text": "Outremer\n\nOutremer je francouzský výraz pro „zámoří“. V dobách křížových výprav Outremer znamenalo obecné označení pro křižácké státy, založené na východě po první křížové výpravě: Edesské hrabství, Antiochijské knížectví, hrabství Tripolis a především pro Jeruzalémské království. Slovo Outremer se používalo jako synonymum k názvů Levanta, Sýrie či Palestina a části dnešního Izraele, Jordánska a Libanonu.\n\nVýraz Outremer se také používá pro země „za mořem“. Například francouzský král Ludvík IV. byl přezdíván „Louis d'Outremer“, protože byl vychován v Anglii.\n\nV moderním pojetí \"outre-mer\" je používán jako výraz pro zámoří, především pro Francouzské zámořské departementy a teritoria (francouzsky \"départements d'outre-mer et territoires d'outre-mer\")\n\n\n"}
{"id": "234564", "url": "https://cs.wikipedia.org/wiki?curid=234564", "title": "Bitva u Edingtonu", "text": "Bitva u Edingtonu\n\nBitva u Edingtonu (známá též jako bitva u Ethandunu) se odehrála někdy mezi 6. a 12. květnem 878 u Edingtonu (dnes hrabství Wiltshire) na jihozápadě Anglie. Bitva představuje jednu z nejvýznamnějších bitev anglických dějin. Alfréd Veliký, král Wessexu, v ní na hlavu porazil dánské Vikingy vedené Guthrumem Starým a zabezpečil tak Wessex před jejich útoky. Vítězství v bitvě mu navíc přineslo prestiž, která mu umožnila stát se nezpochybnitelným králem anglosaské Anglie.\n"}
{"id": "234567", "url": "https://cs.wikipedia.org/wiki?curid=234567", "title": "Oropesa del Mar", "text": "Oropesa del Mar\n\nOropesa del Mar (valencijskou katalánštinou Orpesa) je město ve Valencijském společenství, provincii Castellón a comarce Plana Alta. Ve městě žije 9613 obyvatel (INE 2007).\n\nMěsto je obklopeno Oropesským pohořím (šp. \"Sierra del Oropesa\"), dlouhými písečnými plážemi, skalnatými útesy, pohořím \"Monte del Bobalar\" s výhledy na obrysy přírodní park Přírodního parku ostrovů Kolumbrety na horizontu a nedaleko města je i přírodní park Desierto de las Palmas. Středozemní klima zapříčiňuje růst borových lesů, pomerančovníků, mandlovníků, keřů, travin a palem.\n\nOd jihu k severu je pobřeží členěno na skalnatou část s názvem La Renèga, sportovní přístav (\"Puerto Deportivo\"), malou pláží se zálivem \"Cala del Retor\", mysem se starou vilou, 1182 metrů dlouhou písečnou pláží s názvem \"La Concha\" (val. \"La Conxa\", česky \"mušle\"), která je omývána zálivem \"Cala Oropesa la Vella\", poloostrovem \"Punta de les Llanses\" s věží \"Torre del Rey\" a majákem, dlouhou písečnou pláží \"Morro de Gos\" (\"psí tlama\") se stejnojmenným zálivem a pláží \"Playa les Amplaries\" s turistickým centrem Marina d'Or.\n\nNyní se město Oropesa del Mar dělí na následující části:\n\n\nV 19. a 20. století počet obyvatel rostl průběžně stejným růstem: 856 obyvatel v roce 1900 a 2671 obyvatel v roce 1994. V důsledku rozmachu turistického sektoru se rapidně zvýšil počet obyvatel za posledních několik let, také se zvýšil počet imigrantů ze zahraničí. V roce 2007 žije v Oropese del Mar 9613 obyvatel.\n\nMezi horami a pobřežím v úrodném pásu se pěstují pomeranče a zelenina. V sušších zónách se pěstují mandle, olivy a víno, ze kterého se vyrábí proslulé muškátové víno. V posledních letech dominují příjmy z cestovního ruchu, ve městě je několik hotelů, spousta restaurací, kaváren, sportovní přístav a různá muzea.\n\n\n\n\n"}
{"id": "234571", "url": "https://cs.wikipedia.org/wiki?curid=234571", "title": "Athénská škola", "text": "Athénská škola\n\nAthénská škola (italsky \"La scuola di Atene\") je jedno z nejslavnějších děl Raffaela Santiho, předního malíře italské renesance.\n\nKdyž si papež Julius II. nechal přebudovat čtyři staré \"stanze\" („komnaty, síně“) v severním křídle Vatikánského papežského paláce, byl k jejich malířské výzdobě přizván – na přímluvu Bramanteho – tehdy začínající Raffael. (Ve stejném čase pracoval Michelangelo na výmalbě nedaleké Sixtinské kaple. Michelangelo se však řadil do tábora Bramanteho nepřátel.) Tři z komnat také skutečně vymaloval (čtvrtou už dokončili jeho žáci) a velmi se jimi proslavil. Tato freska lunetového (půlkruhového) tvaru o rozměru 770×500 cm je jednou ze dvou hlavních maleb ve Stanza della Segnatura („Síň podpisů“); patří k vůbec nejznámějším dílům, chovaným ve Vatikánských muzeích. Malba reprezentuje pravdu rozumovou. Druhým hlavním obrazem je Disputace (La Disputa), pravda zjevená, výzdobu doplňují dvě menší alegorie krásy (Parnas – Il Parnaso) a spravedlnosti (práva). Na stropě jsou v lunetách alegorie hlavních ctností.\n\nArchitekturu v pozadí prý navrhl sám Bramante (část se shoduje s interiérem baziliky Sv. Petra). Jejím úkolem je dodávat svou monumentalitou postavám na významnosti a současně tvořit svým klidem kontrast k živé kompozici postav.\n\nCelá freska je namalována v tehdy známé středové (jednobodové) perspektivě. Jedinou výjimkou je kámen, u které sedí Hérakleitos z Efesu (nejvýraznější osamocená postava v popředí). Ten by měl být zobrazen v úběžníkové (dvoubodové) perspektivě (tehdy ještě neznámá konstrukce), protože přední strana kvádru není rovnoběžná z průmětnou (je však zobrazen chybně, \"nabourává se\" do schodiště). Na přípravném kartónu (kresbě) postava Herakleita chybí. Uprostřed fresky spolu diskutují realista Aristotelés, jenž ukazuje dlaní k zemi, a idealista Platón, který zdvíhá prst k obloze. Na schodech leží Diogenés, který tak spojuje přírodní filozofy v dolní části s metafyziky v části horní. Raffael do kompozice také propašoval sám sebe (úplně vpravo) v podobě nejslavnějšího malíře starověku Apella; svou signaturu pak nenápadně umístil na límec Eukleidova pláště.\n"}
{"id": "234574", "url": "https://cs.wikipedia.org/wiki?curid=234574", "title": "Aromatické heterocyklické sloučeniny", "text": "Aromatické heterocyklické sloučeniny\n\nAromatické heterocyklické sloučeniny jsou heterocyklické sloučeniny, které mají aromatický charakter, neboť splňují pravidla aromaticity.\n\nFyzikálně-chemickými metodami bylo zjištěno, že furan, thiofen a pyrrol jsou rovinné útvary s vazbami délky přibližně odpovídající průměru jednoduché a dvojné vazby. Počet π elektronů je 4 (atomy C) + 2 (heteroatom), což odpovídá Hücklovu pravidlu.\n\nJelikož elektronegativita klesá v řadě O > N > S, má furan největší snahu přitahovat π-elektrony, což se projeví nižší delokalizační energií.\n\nVlivem heteroatomu dochází k nerovnoměrnému rozložení elektronových hustot a může vzniknout řada mezomerních struktur.\n\nNejvíce jsou preferovány první 2 struktury, protože mají náboje blízko u sebe. Do těchto poloh proto bývá usměrňována substituce.\n\nDalším typickým představitelem aromatických heterocyklů je pyridin (delokalizační energie 88,2 kJ/mol). Nejvyšší elektronová hustota je v poloze 3. Nahrazením dalšího atomu C dusíkem získáme 3 izomery.\n\nReakční centrum je jak na heteroatomu, tak i na jádře. U vícejaderných heterocyklů musíme brát ohled na to, že reakce mohou probíhat i na jádře bez heteroatomu.\n\nFuran a pyrrol nejsou kvůli své vysoké elektronegativitě stálé vůči silným kyselinám. Dochází k štěpení heterocyklického jádra. To lze za mírných podmínek použít k přípravě některých sloučenin.\n\nBazicita síry v thiofenu je natolik malá, že je vůči kyselinám stálý.\n\nPyrrol a indol mají slabě kyselé vlastnosti a proto reagují s Grignardovými činidly nebo kaliumamidem.\n\nKyselost pyrrolu a indolu je způsobena tím, že se π-elektrony aniontu delokalizují po jádře a aniont je stabilizován.\n\nPyridin, chinolin a isochinolin jsou slabé zásady, které se silnými kyselinami vytvářejí soli.\n\nFuran a pyrrol jsou citlivé vůči silným kyselinám a proto se elektrofilní substituce nemohou provádět v silně kyselém prostředí (přímá halogenace, sulfonace, nitrace). Thiofen je odolnější, ale jako cyklický sulfid podléhá oxidaci (nelze použít nitrační směs). Proto je nutné použít jiné metody. Činidlem pro bromaci je dioxandibromid, pro sulfonaci piridinium-1-sulfonát a pro nitraci acetylnitrát. Thiofen můžeme sulfonovat kyselinou sírovou. Uvedené substituce probíhají do polohy 2.\n\nFriedel-Craftsovu acylaci lze uskutečnit pouze se slabšími Lewisovými kyselinami jako je chlorid cíničitý nebo etherát fluoridu boritého.\n\nUvedené elektrofilní substituce probíhají i s indolem do polohy 3.\n\nHeteroatom natolik zvyšuje reaktivitu, že s furanem, pyrrolem a thiofenem probíhají některé reakce, které jsou s benzenem nemožné.\n\nRozložení elektronové hustoty pyridinu určuje elektrofilní substituci na atom dusíku a do polohy 3 (β). Z běžných elektrofilních substitucí lze uskutečnit halogenaci, nitraci a sulfonaci. Všechny tyto reakce probíhají v kyselém prostředí, kde vznikají pyridiniové soli a atom N je tak blokován. Reakce však musí probíhat v drastických podmínkách, protože reaktivita pyridinu je oproti benzenu značně snížená (srovnatelná s nitrobenzenem).\n\nProtože je pyridinové jádro deaktivováno, probíhají elektrofilní substituce chinolinu a isochinolinu na benzenovém jádře – poloha 5 a 8.\n\nČičibabinova reakce je nukleofilní substituční reakce, při které zahříváním pyridinu (1) s natriumamiden ve vhodném rozpouštědle (např. xylenu) vzniká 2-aminopyridin (2). Podle elektronových hustot by reakce měla probíhat ještě v poloze 4. Preference polohy 2 je dána tím, že prvním krokem je adice natriumamidu na dvojnou vazbu (3). Adice na vazbu C=N je snadnější než na vazbu C=C.\n\nPodobně reaguje chinolin (poloha 2) a isochinolin (poloha 1).\n\nZ pětičlenných heterocyklů se nejvíce blíží cyklopenta-1,3-dienu furan. Proto furan (podobně jako konjugované dieny) podléhá cykloadičním reakcím.\n\nMezi adice patří také redukce jádra. Tetrahydrofuran má vlastnosti cyklického etheru, pyrrolidin sekundárnímu aminu.\n\nPyridin lze redukovat na hexahydropyridin (piperidin) nebo na 1,2,3,4-tetrahydropyridin (3-piperidein). Piperidin vzniká redukcí sodíkem ve vroucím alkoholu (Ladenburgova redukce) nebo katalytickou hydrogenací na platině nebo Raneyově niklu. 3-piperidein vzniká redukcí hydridem hlinitým.\n\nPyridin je vůči oxidaci (na rozdíl od benzenu) netečný a proto alkylové substituenty na pyridinovém jádře se mohou bezpečně oxidovat. Takto se připravuje kyselina nikotinová (z β-pikolinu) a isonikotinová (z γ-pikolinu), které patří mezi důležité farmaceutické meziprodukty.\n\nOxidace chinolinu a isochinolinu postihuje benzenové jádro a vznikají pyridindikarboxylové kyseliny – chinolinová a cinchomeronová.\n\nZákladní přípravou 2,5-disubstitučních derivátů furanu, pyrrolu a thiofenu je Paalova-Knorrova reakce. Výchozí látkou jsou γ-diketosloučeniny, které působením dehydratačních činidel (oxid fosforečný) přechází na deriváty furanu, zahříváním s amoniakem nebo s primárními aminy vznikají deriváty pyrrolu a účinkem sulfidu fosforu (PS) přechází na deriváty thiofenu.\n\nProtože je furan dobře dostupný (dá se vyrobit z furfuralu, který se získává zpracováním dřevěného odpadu), používá se i na přípravu pyrrolu a N-alkylpyrrolů. Páry furanu se spolu s amoniakem nebo primárním aminem a vodní párou vedou přes oxid hlinitý při teplotě okolo 400 °C.\n\nThiofen se dá získat z butanu, butenů nebo buta-1,3-dienu reakcí se sírou při asi 600 °C.\n\nIndol a jeho deriváty se připravují především Fisherovou syntézou. Arylhydrazony se zahřívají s bezvodým chloridem zinečnatým, fluoridem boritým, polyfosforečnou kyselinou nebo kyselinou sírovou. Reakce probíhá v následujících krocích:\n\nHlavním zdrojem pyridinu, chinolinu a jejich derivátů je černouhelný dehet.\n\nβ-pikolin lze připravit z glycerolu a amoniaku.\n\nDeriváty pyridinu lze připravit Hantzschovou syntézou.\n\nZe získaných esterů 2,6-dimethyl-4-alkylpyridin-3,5-dikarboxylových kyselin lze hydrolýzou za varu a dekarboxylací získat 2,6-dimethyl-4-alkylpyridin.\n\nChinolin lze připravit Skraupovou syntézou.\n\n"}
{"id": "234578", "url": "https://cs.wikipedia.org/wiki?curid=234578", "title": "Constantin Noica", "text": "Constantin Noica\n\nConstantin Noica (12. července 1909, Vitănești – 4. prosince 1987, Sibiu) byl rumunský filozof a esejista a překladatel. Zabýval se krizí moderní kultury. Usiloval o vystižení rumunské duchovnosti prostřednictvím analýzy jazyka a kulturních archetypů.\n\nDo rumunštiny překládal díla z řečtiny (Platón, Aristotelés, Ammónios Sakkás), latiny (Aurelius Augustinus, Descartes) a němčiny (Kant a Hegel).\n"}
{"id": "234580", "url": "https://cs.wikipedia.org/wiki?curid=234580", "title": "Obě paní", "text": "Obě paní\n\nJméno (resp. titul) Obě paní (v egyptštině nebtej) je součást královské titulatury ve starověkém Egyptě. V její úplné podobě složené z pěti jmen bylo uváděno jako druhé v pořadí. Spolu se jménem nisut-bitej se poprvé objevuje už v době 1. dynastie za vlády panovníka Dena. Spojovalo krále s ochrannými bohyněmi Horního a Dolního Egypta v podobě supice Nebchet a kobry Vadžet. \n\nVývoj panovnické titulatury byl uzavřen na počátku Střední říše, nejpozději od této doby se skládala celkem z pěti jmen uvozených znaky vypovídajících o povaze královské moci (podle pořadí):\n\n"}
{"id": "234588", "url": "https://cs.wikipedia.org/wiki?curid=234588", "title": "Mokoritto", "text": "Mokoritto\n\nMokoritto ( ) je řeka na území bývalého Tajmyrského autonomního okruhu na severu Krasnojarského kraje v Rusku. Je 310 km dlouhá. Povodí má rozlohu 4500 km².\n\nTeče po západním okraji Severosibiřské nížiny. Na dolním toku je její tok členitý. Je to levý přítok Pjasiny.\n\nZdroj vody je sněhový a dešťový. Nejvyšších vodních stavů dosahuje na jaře a v létě. V zimě voda silně opadá.\n"}
{"id": "234590", "url": "https://cs.wikipedia.org/wiki?curid=234590", "title": "Pohanská (hradiště)", "text": "Pohanská (hradiště)\n\nPohanská je mohutné hradiště na vrchu Pohanská o nadmořské výšce 495 m nad obcí Plavecké Podhradie ve výběžku Malých Karpat, v okrese Malacky.\n\nLokalita zahrnuje archeologické naleziště, keltské opevněné sídliště, sídliště z pozdní doby bronzové i z římské doby, hradiště velatické a podolské kultury. Dodnes jsou patrné stopy sídelních jam a valů.\n\nPřístup z obce Plavecké Podhradie po modře značené turistické trase vedoucí na Plavecký hrad, z ní odbočuje neznačená stezka na vrchol. Souběžně vede i naučná stezka Plavecký kras.\n\n"}
{"id": "234592", "url": "https://cs.wikipedia.org/wiki?curid=234592", "title": "Regina Sasko-Meiningenská", "text": "Regina Sasko-Meiningenská\n\nRegina Sasko-Meiningenská (: \"Regina Helène Elisabeth Margarete Prinzessin von Sachsen-Meiningen\"; 6. ledna 1925, Würzburg – 3. února 2010, Pöcking) byla nejmladší ze čtyř dětí prince Jiřího III. (1892–1946) z dynastie Sachsen-Meiningen a Kláry Marie hraběnky Korff-Schmising-Kerssenbrockové (1895–1992). Byla manželkou Oty Habsbursko-Lotrinského.\n\nDne 10. května 1951 se s osobním požehnáním papeže Pia XII. provdala v kostele františkánských konventuálů ve francouzském Nancy za Otu Habsbursko-Lotrinského, nejstaršího syna císaře Karla I. a jeho choti Zity. Byla nositelkou titulu Nejvyšší řádová ochránkyně Řádu hvězdového kříže, suverénka rytířského a špitálního řádu svatého Jana Jeruzalémského, Rhodského a Maltského, a byla velmistryní Řádu sv. Alžběty.\n\nOd 10. května 1954 byla trvalým sídlem jí a jejího manžela Oty Habsbursko-Lotrinského \"Villa Austria\" (nebo též \"Císařská vila\", ) v německém Pöckingu na Starnberském jezeře.\n\nDne 2. prosince 2005 utrpěla mozkovou mrtvici a byla hospitalizována v nemocnici v Nancy. Do 22. února 2006 se zotavila natolik, že se mohla zúčastnit slavnostního převozu tělesných ostatků své matky, vévodkyně Kláry a jejího bratra Antonína Oldřicha ze hřbitova v Heldburgu (zemský okres Hildburghausen) do rodinné hrobky pevnosti Heldburg. Převoz tělesných ostatků jejího otce z Čerepovce v Rusku, kde zemřel roku 1946 v sovětském zajetí, se mohl konat teprve na jaře.\n\nZemřela 3. února 2010. Pochována byla 16.7.2011 spolu s manželem Ottou v Císařské hrobce ve Vídni. Její srdce bylo pohřbeno v pevnosti Heldburg v Durynsku.\n\nDěti a vnoučata Reginy Habsbursko-Lotrinské a Dr. Oty Habsburského:\n\n"}
{"id": "234601", "url": "https://cs.wikipedia.org/wiki?curid=234601", "title": "Městský fotbalový stadion Hlučín", "text": "Městský fotbalový stadion Hlučín\n\nMěstský fotbalový stadion Hlučín je fotbalový stadion, který se nachází ve městě Hlučín. Své domácí zápasy zde odehrává fotbalový klub FC Hlučín. Stadion má celkovou kapacitu 2 380 diváků (1 280 diváků pro sezení, 1 100 diváků pro stání).\n\nS rekonstrukcí stadionu pro potřeby vyšší fotbalové soutěže se začalo s příchodem nového majitele a sponzora Lumíra Kota v roce 1998. Od roku 2004 se zde hraje Moravskoslezská fotbalová liga a mezi léty 2005–2010 také Fotbalová národní liga.\n\n"}
{"id": "234602", "url": "https://cs.wikipedia.org/wiki?curid=234602", "title": "Jiří Červený", "text": "Jiří Červený\n\nJUDr. Jiří Červený (14. srpna 1887 Hradec Králové – 6. května 1962 Praha) byl český kabaretiér, humorista, spisovatel a hudební skladatel, otec české herečky a operní pěvkyně Soni Červené, její sestry Jiřiny Drobné roz. Červené a vnuk známého výrobce, vynálezce žesťových hudebních nástrojů Václava Františka Červeného. Jeho druhou manželkou se stala herečka Erna Červená roz. Luhanová.\n\nPůvodním povoláním byl právník. V roce 1909 založil kabaret Červená sedma, v letech 1918–1922 byl jeho ředitelem. Po zániku Červené sedmy provozoval v letech 1923–1949 soukromou advokátní praxi.\n\nHudebně se vzdělával soukromě. Již za středoškolských studií se stal spoluorganizátorem literárně vzdělávacího a zábavního kroužku hradeckých studentů pod názvem \"Mansarda\". Na sklonku svých vysokoškolských studií práv pak založil se šesti přáteli v roce 1910 v Praze kabaretní skupinu Červená sedma. První vystoupení měli 6. června 1910. Vedle povolání advokátního koncipienta vedl či programově ovlivňoval tuto amatérskou skupinu s různými přestávkami (první světová válka) do roku 1918, kdy se Červená sedma osamostatnila a zprofesionalizovala. Poté se stal jejím ředitelem a vedl ji až do jejího zániku v roce 1922. Vedle zakladatele a uměleckého vedoucího byl také společně s dalšími členy hlavním autorem písní tohoto sdružení. Jeho skladby nalezneme i pod pseudonymem \"Karel Gersten\" a (společně s Františkem Hvížďálkem) \"Geo Frank\", u pozdějších textových překladů též \"Kačer\". Do roku 1922 se skladatelsky, textařsky a překladatelsky podílel – ať sám nebo ve spolupráci s ostatními členy Červené sedmy – na více než 400 písničkových a kupletních titulech. Tři desítky jich nahráli na gramofonové desky (Ultraphon, Esta), zpravidla pod vedením dirigenta R. A. Dvorského.\n\nByl jedním z prvních průkopníků náročnějšího přednesového šansonu. Jako příslušník studentské generace před první světovou válkou také dokázal včas zaregistrovat, organizačně podchytit a do českého prostředí přenést nový typ kabaretní zábavy, která byla odleskem západoevropských kulturních center. Díky mnohostrannému nadání svých členů pak mohla Červená sedma využívat všechny možnosti, které kabaret formálně i obsahově nabízel.\n\nPo zániku kabaretu působil Jiří Červený krátce coby žurnalista, poté si otevřel vlastní advokátní praxi. V roce 1930 se stal zakladatelem a předsedou Kruhu autorů písniček a operet KAPO, v němž do roku 1939 úspěšně hájil zájmy domácích skladatelů, textařů a nakladatelů populární hudby, zvláště proti tehdejšímu přívalu zahraniční produkce. Za německé okupace byl vězněn nacisty, po druhé světové válce byl činný v autorské organizaci OSA a pořádal četná vzpomínková vystoupení.\n\n\nJe také autorem vzpomínkových knih \"Červená sedma\" (1959) a \"Paměti mansardy\" (1962).\n\n\n"}
{"id": "234607", "url": "https://cs.wikipedia.org/wiki?curid=234607", "title": "Den leváků", "text": "Den leváků\n\nDen leváků je den věnovaný připomenutí leváků v převážně pravostranně orientovaném světě. Od roku 1992, kdy \"The Left-Hander's Club\" v Británii poprvé vyhlásil den leváků, se koná 13. srpna.\n\nV tento den se konají akce upozorňující na výhody a nevýhody leváctví. Mezi takové akce patří sportovní zápasy leváků proti pravákům, levácké pití čaje, otevírání zátek leváckou vývrtkou v restauracích, kde hosté hrají hospodské hry pouze levou rukou, nebo „levácké zóny“, kde jsou praváci nuceni dělat každodenní činnosti leváckými nástroji.\n\n\n"}
{"id": "234612", "url": "https://cs.wikipedia.org/wiki?curid=234612", "title": "Skupina (pedologie)", "text": "Skupina (pedologie)\n\nSkupina je nejvyšší kategorizační jednotka Taxonomického klasifikačního systému půd ČR. Půdy jsou řazeny do skupin dle hlavního půdotvorného procesu v dominantním diagnostickém horizontu. Klasifikace obsahuje 10 skupin půd. Nižší navazující půdní jednotkou je pak půdní typ.\n\n"}
{"id": "234619", "url": "https://cs.wikipedia.org/wiki?curid=234619", "title": "Půdní typ", "text": "Půdní typ\n\nPůdní typ je kategorizační jednotka Taxonomického klasifikačního systému půd ČR. Půdy jsou řazeny vždy do půdních typů dle stejných diagnostických horizontů. Československá klasifikace obsahuje 21 půdních typů, z čehož 18 z nich se vyskytuje na území České republiky. Vyšší půdní jednotkou je skupina, nižší pak subtyp. Názvy jsou jednoslovné, psané s malým počátečním písmenem. Používají se názvy mezinárodně srozumitelné nebo názvy s koncovkou \"-zem\", kdy kořen slova vystihuje barvu půdy, či hlavní půdotvorný proces. Půdní typy se označují dvěma velkými písmeny.\n\n\n\n"}
{"id": "234624", "url": "https://cs.wikipedia.org/wiki?curid=234624", "title": "Halové české rekordy v atletice – muži", "text": "Halové české rekordy v atletice – muži\n\nSeznam halových rekordů českých atletů podle atletických disciplín:\n"}
{"id": "234627", "url": "https://cs.wikipedia.org/wiki?curid=234627", "title": "Timex Sinclair", "text": "Timex Sinclair\n\nTimex Sinclair byla značka počítačů kompatibilních s počítači ZX81 a ZX Spectrum prodáváných ve Spojených státech amerických, kterou vyráběla firma Timex ve spolupráci s firmou Sinclair Research Ltd. Později vznikla pobočka Timex Computer v Portugalsku. Počítače vyráběné v USA byly označovány písmeny TS a počítače vyráběné v Portugalsku písmeny TC.\n\n\n\n\nV Portugalsku se tiskárna TS2040 prodávala také pod označením TC2040, Timex 2040 nebo Timex Printer 2040.\n\n"}
{"id": "234628", "url": "https://cs.wikipedia.org/wiki?curid=234628", "title": "Národní strategický referenční rámec", "text": "Národní strategický referenční rámec\n\nNárodní strategický referenční rámec (NSRR) je oficiální dokument, který popisuje strategii rozvoje České republiky v programovém období 2007 až 2013. Představuje základ pro čerpání finanční pomoci ze strukturálních fondů a Fondu soudržnosti Evropské unie ve výši 26,69 miliard eur.\n\nEvropská komise akceptovala priority rozvoje České republiky 26. července 2007. Národní strategický referenční rámec dojednal za Českou republiku vládou jmenovaný tým jehož členy byli Milan Půček, Milena Vicenová, Miroslava Kopicová, Petr Moos a Martin Tlapa.\n\nNSRR vychází z principu partnerství v souladu s článkem 11 nařízení Rady č. 1083/2006, o obecných ustanoveních o Evropském fondu pro regionální rozvoj, Evropském sociálním fondu a Fondu soudržnosti a o zrušení nařízení č. 1260/1999.\n\nPříprava NSRR probíhala ve spolupráci s Hospodářskou komorou, Českým statistickým úřadem, Agrární komorou, Svazem měst a obcí, Družstevní asociací, Svazem průmyslu a dopravy, Českomoravskou komorou odborových svazů, Konfederací zaměstnavatelských a podnikatelských svazů, Českou konferencí rektorů, Radou vlády pro nestátní neziskové organizace, Radou vlády pro výzkum a vývoj, a Radou vlády pro rozvoj lidských zdrojů.\n\nČástka 5,11 miliard eur je určena na zvýšení konkurenceschopnosti České republiky. Prostředky budou alokovány na základě operačních programů Podnikání a inovace a Výzkum a vývoj pro inovace. Cílem je posílit konkurenceschopnost podnikatelského sektoru v ČR zvyšováním jeho produktivity, urychlit udržitelný hospodářský vývoj pomocí inovací a vyvolat strukturální změny v české ekonomice.\n\nČástka 3,77 miliard eur je určena na vytvoření moderní občanské společnosti v České republice. Prostředky pro tuto oblast budou poskytovány na základě tří operačních programů: Lidské zdroje a zaměstnanost, Vzdělávání pro konkurenceschopnost a Praha – Adaptabilita. Cílem je podpořit rozvoj vnitřně různorodé sociálně citlivé a soudržné společnosti a přispět ke zvyšování kvality života obyvatel. Zároveň mají být prostředky investovány do vytvoření moderního vzdělávacího systému, který přispěje k rozvoji znalostní ekonomiky a stane se zdrojem efektivity a flexibility trhu práce České republiky.\n\nČástka 10,68 miliard eur je určena na investice do zlepšení kvality životního prostředí a dostupnosti dopravních sítí v České republice. Prostředky budou poskytovány na základě operačních programů Životní prostředí a Doprava. Cílem je zlepšit dostupnost environmentální infrastruktury, obnovení kvality životního prostředí a podpora úspor energie. Zároveň má být posílena dostupnost dopravy a dopravní obslužnost při zmírnění dopadu dopravy na životnímu prostředí.\n\nČástka 6,72 miliard eur je určena na investice do vyváženého a harmonického rozvoje celého území České republiky. Finanční pomoc bude poskytována prostřednictvím sedmi regionálních operačních programů a operačních programů Praha – Konkurenceschopnost, Integrovaný operační program a Technická pomoc. Cílem je odstraňování ekonomických rozdílů mezi regiony. Má jít o posílení ekonomického růstu a růstu zaměstnanosti využitím ekonomických, sociálních a kulturních odlišností regionů České republiky.\n\nPro pomoc v rámci přeshraniční a nadnárodní spolupráce je pro Českou republiku z fondů EU vyčleněno 389 miliónů eur. V případě ostatních programů pomoci v rámci Evropské územní spolupráce nejsou určeny alokace fondů EU pro jednotlivé státy.\n\n"}
{"id": "234629", "url": "https://cs.wikipedia.org/wiki?curid=234629", "title": "Subtyp (pedologie)", "text": "Subtyp (pedologie)\n\nSubtyp je kategorizační jednotka Taxonomického klasifikačního systému půd ČR. Půdy jsou řazeny do subtypů dle typických projevů půd a přítomnosti dalších (menších) diagnostických horizontů. U mladých půd, kde chybí menší diagnostické horizonty se rozlišují subtypy dle vizuálních znaků (např. půdní zrnitost). Vyšší půdní jednotkou je půdní typ, nižší pak varieta. Názvy subtypů se tvoří přídavným jménem v mužském nebo ženském rodě. Nikdy nestojí samostatně, ale vždy se pojí s názvem půdního typu (např. regozem psefitická, ranker andozemní, kultizem zavážková). Jsou označovány většinou malými písmeny (nazývané indexy), výjimečně pak jedním písmenem velkým. Zvláštním případem je subtyp \"typický/typická\" s indexem \"m\", který charakterizuje půdní typ. Píšeme pak „regozem“ namísto „regozem typická“ (tedy pouze „LI“ namísto „LIm“) či pouze „ranker“ namísto „ranker typický“ (tedy pouze „RN“ namísto RNm).\n\n"}
{"id": "234630", "url": "https://cs.wikipedia.org/wiki?curid=234630", "title": "Jiří Habsbursko-Lotrinský", "text": "Jiří Habsbursko-Lotrinský\n\nJiří Habsbursko-Lotrinský, \"Georg von Habsburg-Lothringen\", \"Habsburg György\" (* 16. prosince 1964, Starnberg) je nejmladší syn Oty Habsburského a jeho ženy Reginy a bratr Karla Habsbursko-Lotrinského, současného hlavního představitele rodiny Habsbursko-Lotrinské. Vedle rakouského má též maďarské občanství. Se svou rodinou žije trvale v maďarském Šoškútu poblíž Budapešti, kde je velvyslancem EU v Maďarsku. \n\nNarodil se 16. prosince 1964 jako celým jménem \"Pavel Jiří Maria Josef Dominik Habsbursko-Lotrinský (Paul Georg Maria Joseph Dominicus von Habsburg-Lothringen)\" v hornobavorském Starnbergu. Jeho kmotrem byl tehdejší papež Pavel VI. \n\nPo maturitě roku 1984 v Tutzingu (Bavorsko) studoval v letech 1984 až 1993 práva, politické vědy, dějiny a islamistiku v Innsbrucku, Madridu a Mnichově.\n\nV letech 1987 až 1988 spolupracovníkem televizní stanice ZDF pro dějinné události a v letech 1990 až 1992 vedl jistou produkční televizní firmu. Od roku 1993 žije v Budapešti, kde roku 1995 převzal vedoucí funkce v televizních produkčních firmách. Na konci roku 1996 byl jmenován zvláštním velvyslancem EU v Maďarsku a zasadil se o přijetí země do Evropské unie. \n\nJe předsedou Maďarského červeného kříže a rytířem Řádu zlatého rouna.\n\nV roce 1995 při horské túře u příležitosti setkání aristokratické mládeže v Bavorském Allgäu poznal svou budoucí ženu Eiliku, vévodkyni z Oldenburgu (* 22. srpna 1972 v Bad Segebergu), dceru vévody Jana Oldenburského a jeho ženy Ilky. Dvojice se zasnoubila v únoru 1997 a svatba se konala 18. října 1997 ve Svatoštěpánské bazilice v Budapešti.\n\n„Královská svatba“ Události, v mediích označované jako „svatba snů“, která se konala 18. října 1997 se zúčastnili také maďarský prezident Árpád Göncz a ministerský předseda Gyula Horn. Jiří se oženil s Eilikou Oldenburskou v bazilice sv. Štěpána v Budapešti. Árpád (von) Klimó ve svém příspěvku k maďarskému překonání minulosti shledává „konkrétní“ znamení pro to, „aby se u Maďarsku nekonalo zpracovávání, nýbrž raději zahlazení událostí z období 1945-89“, když nyní „uherská koruna svatého Štěpána“ „- dnes opět, jako za časů Horthyho zdobí státní znak Maďarska“, „a je tudíž možné hovořit […] o jakési, byť povrchní rechristianizaci a remonarchizaci maďarských státních symbolů“. \nMezi svatebními hosty byli například také tehdejší následník španělského trůnu, a současný španělský král Filip VI. Španělský, stejně jako tehdejší monacký korunní princ, současný kníže Albert II., nebo tehdejší marocký král Hasan II. Tehdejší papež Jan Pavel II. poslal novomanželům své osobní blahopřání a požehnání. Rovněž velvyslanci mnoha států, včetně USA, se účastnili obřadu. 25letá Eilika byla oděna v bílé šaty s vysokým límcem a měla závoj, který při svatbě v roce 1896 měla její prababička vévodkyně Alžběta Alexandrina Mecklenbursko-Zvěřínská. Obřad živě přenášela maďarská televize. Přibližně 2000 maďarských občanů a turistů se shromáždilo před chrámem, aby přihlíželi svatbě.\n\nJejich sňatek byl prvním historickým svazkem mezi tradičně katolickým rodem habsbursko-lotrinským a luteránskými Oldenburky. Je to také teprve druhý případ, kdy se člen habsburské panovnické dynastie oženil v Maďarsku po pádu komunismu roku 1989.\n\nPár má tři děti:\nOd roku 2000 žije pár se svými dětmi u Šoškútu, vesnici dvacet kilometrů jihovýchodně od Budapešti.\n\n(Paul) Georg Habsburg-Lothringen je od narození rakouským státním občanem. Roku 1991 obdržel navíc maďarské občanství. Na otázku u jednom interview \"Budapester Zeitung\" v březnu 2009: „na rozdíl od svého otce (Otty von Habsburg) se zdá, že předložku ‚von‘ užíváte spíže zřídka. Proč?“ odpověděl slovy:\nPodle rodinných pravidel habsbursko-lotrinského rodu je Jiří jediným členem, který je v rovnorodém dynastickém svazku. Kdyby jeho otec Otto nebyl uznal sňatek jeho staršího bratra Karla s baronkou Františkou von Thyssen-Bornemisza, která by tak byla považována za morganatický svazek, Jiří by byl následníkem svého otce v pořadí hned po svém starším bratrovi, stejně jako tomu bylo v případě následníka rakousko-uherského trůnu arcivévody Františka Ferdinanda vůči císaři Františku Josefovi I.\n\nEilika a Jiří s dětmi žijí v blízkosti vesničky Šoškút v maďarské župě Pest. Jejich nejstarší dcera byla první z rodu habsburského, která se po více než padesáti letech narodila v Uhrách. Zatímco Jiří je římský katolík, Eilika se rozhodla zůstat u luteránského vyznání.\n"}
{"id": "234633", "url": "https://cs.wikipedia.org/wiki?curid=234633", "title": "Vickers Viscount", "text": "Vickers Viscount\n\nVickers Viscount byl britský dopravní turbovrtulový letoun zkonstruováný v druhé polovině 40. let 20. století. Představoval skutečný technický i ekonomický úspěch britského průmyslu, celkem těchto strojů vzniklo 445, navíc se s ním podařilo proniknout i na trh civilních dopravních letounů v USA, který byl jinak téměř výhradní doménou domácích firem. Navíc, či v první řadě, se jednalo o první civilní letoun poháněný turbovrtulovými motory.\n\nPočátky vzniku typu Vickers Viscount lze vystopovat až k jednání tzv. \"Brabazonova výboru\" ze dne 20. prosince 1944. Výsledkem jednání byla zadání IIB, požadující letoun určený pro krátké a střední tratě určený pro domácí a evropské letecké linky, schopný přepravovat 24 cestujících, poháněný turbovrtulovými motory (zadání IIB představovala alternativu k typu požadovanému pod označením IIA, stroje poháněného pístovými motory, na jejichž základě vznikl typ Airspeed Ambassador).\n\nVývoj rozhodně nebyl přímočarý, měnily se technické požadavky, koncepce stroje i uvažované pohonné jednotky (nakonec byly vybrány poměrně konzervativně koncipované motory Rolls-Royce Dart s dvoustupňovým radiálním kompresorem). Prvním náznakem budoucího Viscountu byl projekt Vickers Type 453 (též Vickers VC-2, označení značilo druhý typ řady \"Vickers Commercial\" — prvním byl Vickers VC-1 Viking) z roku 1945, již od počátku navrhovaný pro pohon čtyřmi turbovrtulovými motory vyvíjenými firmou Rolls-Royce, budoucím typem Dart o výkonu 1130 hp (843 kW). Vývoj dále vedl přes projekt Type 609 (VC-2 Viceroy) se čtyřmi turbovrtulovými motory Armstrong Siddeley Mamba až k realizovanému projektu Type 630.\n\nDne 17. dubna 1946 Ministry of Supply (Ministerstvo dodávek) zadalo požadavky 8/46 na vývoj typu, splňujícího požadavky letounu v kategorii \"Brabazon IIB\". Vedle typu firmy Vickers byly takřka souběžně zahájeny práce na záložním typu u firmy Armstrong Whitworth, stroji AW-55 Apollo. Navrhovaný stroj měl nyní přepravovat až 32 cestujících (na základě požadavků společnosti BEA) v přetlakové a klimatizované kabině, konstruované pro rozdíl tlaků až 6 ½ psi (448 hPa), takže tlak na úrovni letové hladiny 2440 metrů by mohl být v kabině udržován až do výšek kolem 9000 m. V kabině cestujících neměla hladina hluku přesáhnout úroveň 60 dB. Po dalším upřesnění požadavků mezi Ministerstvem dodávek, aerolinkami BEA a Vickersem byly práce na konstrukci zahájeny v prosinci 1946 (původně se zvažovala objednávka na stavbu čtyř prototypů, později zredukovanou na dva — Vickers se nakonec rozhodl z vlastních prostředků financovat stavbu třetího). Alternativně se stále uvažovalo o turbovrtulových motorech Rolls-Royce Dart, Napier Naiad nebo Armstrong Siddeley Mamba, ovšem zákazník, tedy BEA (British European Airways) dlouho upřednostňovala použití čtyř motorů Rolls-Royce Merlin, ovšem konstruktéři Vickersu se stále drželi původně navržených Dartů — jak se nakonec ukázalo, měli při této volbě velice šťastnou ruku (v srpnu 1947 MoS potvrdilo použití čtyř motorů Dart, ovšem na podzim BEA opět vznesla námitky vůči uvažovaným lopatkovým motorům, Vickers proto zpracoval srovnávací studii pro několik alternativních pohonných jednotek, včetně pohonu dvojicí pístových motorů Bristol Centaurus; výsledkem by ale podle studie byl stroj nanejvýš srovnatelný s typem Ambassador, použití Dartů by mj. přineslo i výhodu nižších nákladů za palivo, v té době oproti vysokooktanovému leteckému benzínu výrazně levnějšího leteckého petroleje). Mezitím bylo původně uvažované jméno Viceroy změněno na Viscount (Indie mezitím získala plnou nezávislost — ovšem s tím že i nadále zůstala součástí Britského společenství —, s tím i zanikl titul vicekrále a bylo vhodné najít jiné jméno na místo mezitím zrušeného titulu). BEA mezitím na Ministry of Supply vyvíjela značný tlak se záměrem uvažovanou zakázku na 20 Viscountů převést na nákup 20 strojů Ambassador, který mezitím byl zalétán (Ambassador se poprvé dostal do vzduchu 10. července 1947). Výsledkem nejisté zakázky od BEA a stálý tlak na změny vedl ke zpomalení prací na konstrukci i stavbě prototypů, druhý byl ve stavbě výrazně pozdržen (byl dokončen jako Type 663) a třetí, Type 640 s motory Naiad, se nakonec nestavěl vůbec (části rozestavěných komponentů třetího prototypu nakonec bylo využito při výrobě Type 700, nesoucího civilní imatrikulaci G-AMAV, který dostal jméno \"Enterprise\").\n\nPrvní prototyp (Vickers Type 630, imatrikulovaný G-AHRF) poprvé vzlétl ke krátkému, jen desetiminutovému „skoku“ do vzduchu 16. července 1948, za řízením byli Maurice „Mutt“ Summers a G. R. „Jock“ Bryce. Byl poháněn motory Rolls-Royce Dart 502 o výkonu 1380 hp (1029 kW). Prototyp později nesl vojenské sériové číslo VX211. Díky úspěšnému zalétání byla 24. února 1949 zadána stavba přepracovaného stroje Vickers Type 700, který již měl představovat vzor pro sériové letouny (výše zmíněný G-AMAV, \"Enterprise\"), který poprvé vlétl 28 srpna 1950.\n\nTeprve úspěšné zalétání prototypu G-AHRF, spolu s jeho úspěšným pokusným nasazením, přesvědčilo BEA že nový stroj s turbovrtulovými motory bude dobrou náhradou za dosavadní stroje. Dne 3. srpna 1950 byla konečně podepsána zakázka na stavbu prvních 20 strojů pro BEA, později byla rozšířena na 27 (nakonec bylo dodáno 23 strojů Type 701 a 3 stroje Type 701C). Dostaly jména v tzv. „objevitelské třídě“ (Discovery), podle slavných mořeplavců, polárníků, cestovatelů, objevitelů a pod. Sériové stroje Type 701 pro BEA (jednotlivé verze, lišící se vybavením, motory aj. podle požadavků zákazníků, dostávaly přidělena samostatná čísla) měly pohánět motory Dart 505 o výkonu 1400 hp (1044 kW) na hřídeli, s přídavným tahem 360 lbf (1,601 kN) z výstupní trysky. Měly vzlétat při hmotnosti až 53 tisíc liber (24 040 kg, ve skutečnosti začínaly se vzletovou hmotností 25 401 kg, později bylo dovoleno zvýšení až na 25 854 kg). První sériový stroj (Type 701, G-ALWE, \"Discovery\") byl zalétán 20. srpna 1952, 3 ledna 1953 byl předán BEA a 17. dubna 1953 typ získal certifikaci umožňující pravidelný provoz; již následující den stroj G-AMNY zahájil pravidelný civilní letecký provoz s turbovrtulovým letounem, vzlétl na lince Londýn-Řím-Athény-Nikósie.\n\nObjednávka od BEA znamenala průlom, záhy následovaly další letecké společnosti, první z nich byly podepsány v listopadu 1951 — irský Aer Lingus objednal čtyři stroje Vickers Type 707, Air France dvanáct kusů (Vickers Type 708), Trans-Australia Airlines (720 — tyto dostaly na první pohled nápadné ploché přídavné nádrže pod křídlo), Trans-Canada Airlines (724) a další.\n\nVznikala celá řada variant, lišící se jak vybavením podle přání zákazníka, tak i motory. Vedle Dartů 505 dostávaly i výkonnější Darty 506 (do verze 744), od verze 745 se montovaly i Darty zcela nové typové řady R.Da.6 (prvním byl Dart 510 s ekvivalentním výkonem 1740 hp, tedy 1298 kW).\n\nDalší vývoj motorů Dart umožnil i vývoj konstrukce Viscountu — vyšší výkon umožnil postupný nárůst užitečného nákladu, což nakonec vedlo k prodloužení stroje a zvýšení kapacity kabiny cestujících. Řada strojů 800 a 810 měla trup delší o 1168 mm, ale díky změnám vnitřní konstrukce (zejména posunutí zadní přetlakové přepážky dále vzad) bylo možné prodloužit kabinu cestujících oproti řadě 700 o 2819 mm. Vedle toho ovšem byla provedena řada dalších změn, především byl výrazně zesílena konstrukce draku i podvozku, protože značně vzrostla vzletová hmotnost Viscountu. Završením jeho vývoje byla řada 810 (posledními bylo šest kusů Type 843 pro čínskou CAAC), poháněných dále zdokonalenými motory Dart 525 či 530 o ekvivalentním výkonu 1990 hp (1484 kW), kdy vyšší výkon pohonných jednotek umožnil strojům zcela bezproblémový provoz i z výše položených letišť a za vysokých teplot v subtropickém a tropickém klimatickém pásmu.\n\nJednou z hlavních příčin úspěchu Viscountů byla i volba motorů Dart, výkonných a přitom úsporných a spolehlivých turbovrtulových pohonných jednotek se značnou životností, které se významnou měrou o vynikající ekonomické parametry provozu (cena kerosinu se tehdy pohybovala na úrovni necelých 58 % ceny benzínu — přitom galon vysokooktanového leteckého benzínu stál 2 šilinky a 5 pencí). Životnost a spolehlivost byla u Dartů pozoruhodná — v roce 1953, při zahájení provozu Viscountu na pravidelných linkách, měl 550 hodin provozu do revize, v roce 1955 to již bylo 1000 hodin, o další tři roky později se dostaly na 2000 hodin a v roce 1964 vyráběné motory dosahovaly dokonce 4600 hodin — hodnota u pístových motorů nikdy nedosažená (v civilním provozu bylo u pístových motorů velice dobrou hodnotou 2000 hodin provozu do revize, typy Pratt & Whitney Double Wasp a Bristol Centaurus se v civilním provozu postupně dostaly až na 3000 hodin — což ovšem byl údaj jinak nevídaný).\n\n\nStroje BEA (Type 701), třída Discovery\n\n\n"}
{"id": "234634", "url": "https://cs.wikipedia.org/wiki?curid=234634", "title": "Varieta (pedologie)", "text": "Varieta (pedologie)\n\nVarieta je kategorizační jednotka Morfogenetického klasifikačního systému půd ČSSR. Půdy jsou řazeny do variet na základě fyzikálně-chemických vlastností. Vyšší půdní jednotkou je subtyp, nižší pak forma. Názvy variet se tvoří přídavným jménem v mužském nebo ženském rodě. Nikdy nestojí samostatně, ale vždy se pojí s názvem půdního typu a subtypu (např. glej arenický kyselý, černice glejová solončáková). Jsou označovány většinou malými písmeny (nazývané indexy), výjimečně pak jedním písmenem velkým.\n\n\n"}
{"id": "234637", "url": "https://cs.wikipedia.org/wiki?curid=234637", "title": "Kristina Šmigunová-Vähiová", "text": "Kristina Šmigunová-Vähiová\n\nKristina Šmigun-Vähi, za svobodna Šmigun(ová) (* 23. února 1977, Tartu) je bývalá estonská běžkyně na lyžích. Její sestra Katrin byla rovněž úspěšná lyžařka. Jejími rodiči jsou estonský Rus Anatolij Šmigun a Estonka Rutt Rehemaa, oba rovněž bývalí lyžaři. V roce 2007 přerušila svou sportovní kariéru, rok studovala v USA, poté se jí narodila dcera. K závodění se vrátila tak, aby stihla přípravu na olympiádu ve Vancouveru.\n\n12. února 2006 vyhrála zlatou olympijskou medaili v závodě na 7,5 km + 7,5 km a stala se tak první Estonkou, která získala medaili na zimní olympiádě. O čtyři dny později vyhrála druhou zlatou medaili na trati 10 km klasicky. Kristina Šmigunová se dosud zúčastnila šesti mistrovství světa na kterých vybojovala šest medailí - jednu zlatou, tři stříbrné a dvě bronzové. Medaili z olympiády získala i po mateřské přestávce (od července 2008 do srpna 2009) - ve Vancouveru byla druhá v běhu na 10 km volně.\n\nV roce 2001 byla pozitivně testována na doping - anabolický steroid nandrolon (\"19-nortestosteron\"). Ovšem kvůli chybě laboratorních techniků, kteří při rozboru B vzorku postupovali jako u mužského vzorku nikoliv ženského, byl podle pravidel FIS doping považován za neprokázaný a nemohla být potrestána.\n\nV únoru 2014 se objevily spekulace o jejím podezření z dopingu na ZOH 2006 v Turíně. Tento případ je i nadále vyšetřován a běžkyni v krajním případě hrozí anulace výsledků a odebrání medailí ve prospěch soupeřek, z čehož by nejvíce vytěžily norské běžkyně Bjørgenová, Pedersenová a Steiraová a Češka Kateřina Neumannová.\n\n"}
{"id": "234638", "url": "https://cs.wikipedia.org/wiki?curid=234638", "title": "Forma (pedologie)", "text": "Forma (pedologie)\n\nForma je nejnižší kategorizační jednotka Taxonomického klasifikačního systému půd ČR. Půdy jsou řazeny do forem podle znaků erodovanosti, humusové formy, akumulace zemin nebo znaků podmíněných lidskou činností. Vyšší půdní jednotkou je pak varieta. Názvy forem se tvoří přídavným jménem v mužském nebo ženském rodě. Nikdy nestojí samostatně, ale vždy se pojí s názvem půdního typu, subtypu a variety (např. organozem litická karbonátová saprická). Jsou označovány většinou malými písmeny (nazývané indexy), výjimečně pak jedním písmenem velkým.\n\n \n"}
{"id": "234639", "url": "https://cs.wikipedia.org/wiki?curid=234639", "title": "Skupina půd ochrických", "text": "Skupina půd ochrických\n\nSkupina půd ochrických je charakterizována poměrně malým stářím, obsahující pouze horizont A umístěný přímo na horizontech C či D. Mezi tyto půdy se v rámci Morfogenetického klasifikačního systému půd ČSSR řadí 2 půdní typy. Jedná se o litozem a regozem.\n\n"}
{"id": "234641", "url": "https://cs.wikipedia.org/wiki?curid=234641", "title": "Skupina půd melanických", "text": "Skupina půd melanických\n\nSkupina půd melanických (řecké \"melanos\" – tmavý) zahrnuje půdy s výrazným melanickým humusovým horizontem. V rámci Morfogenetického klasifikačního systému půd ČSSR se rozlišují tři půdní typy lišící se hlavně matečným substrátem. V případě rankeru se jedná o mělké a skletnaté zvětraliny či svahoviny silikátových hornin. Rendziny se nachází převážně na karbonátových a silikátokarbonátových zvětralinách. Pararendziny se vyvíjí čistě na silikátokarbonátových a karbonátosilikátových svahových zvětralinách.\n\n"}
{"id": "234643", "url": "https://cs.wikipedia.org/wiki?curid=234643", "title": "Vlasta Pittnerová", "text": "Vlasta Pittnerová\n\nVlasta Pittnerová (křtěná Vlastimila Jenovéfa Karolina Pittnerová, 1. ledna 1858, Polná – 8. března 1926, Praha) byla spisovatelka, autorka naivně realistických, často mravoučných próz ze života obyvatel Českomoravské vysočiny a zejména Žďárských hor.\n\nNarodila se 1. ledna 1858 v Polné jako desáté, již nečekané dítě v rodině knihkupce a starosty města Antonína Pittnera. Prostředí, ve kterém vyrůstala, přálo kulturním a vlasteneckým zájmům. Její otec byl přítelem mj. Karla Havlíčka Borovského či Boženy Němcové, její matka Leopoldina byla dokonce kmotrou dcery Němcové – Theodory (1841).\n\nV Polné vychodila triviální čtyřtřídku, poté absolvovala dvouletou dívčí měšťanskou školu v Hradci Králové, kde bydlela u svého bratra a jeho ženy (bratr byl o šestnáct roků starší). Studium ji těšilo, velmi ráda četla, v rodné Polné hrála ochotnické divadlo, toužila stát se učitelkou. Z tohoto snu však sešlo, neboť dívce nesloužilo zdraví a rodina se navíc dostala do finančních obtíží. Z tohoto důvodu se Pittnerová nemohla ani provdat podle svého přání – neměla dostatečné věno. 11. září 1883 se na naléhání rodiny, především otce, provdala za panského myslivce Josefa Vejmelku, 39letého vdovce se dvěma dospívajícími dcerami (ovdověl v květnu téhož roku), se kterým odešla do Sazomína u Žďáru. Později se přestěhovali do Polničky. Jejich manželství však nebylo šťastné – Vejmelka se ženil především proto, aby se mu měl kdo starat o domácnost a o děti, pro manželčiny literární ambice neměl pochopení a Pittnerová si nezískala ani nevlastní dcery – a zoufalá žena se nakonec odhodlala k tehdy odvážnému kroku – v roce 1893 od muže odešla a přestěhovala se do Prahy. Bydlela v malém skromném bytě v Letohradské ulici č. p. 1156 na Královských Vinohradech a žila především z honorářů za své povídky, romány a články, jež byly povětšinou uveřejňovány v různých časopisech (Zlatá Praha, Lady, Lumír), kalendářích, někdy i knižně. Bývá proto označována za první českou profesionální spisovatelku.\n\nŽivot jí odmalička ztrpčovaly neustálé zdravotní problémy. Když žila v Praze, časté ježdění do lázní zatěžovalo její již tak skromný rozpočet. Když se přidal k nedobrému zdravotnímu stavu ještě šedý zákal, který jí znemožňoval práci, a autonehoda, při které ji porazil automobil (1903), její stav se ještě zhoršil. V roce 1925 už docházela dvakrát až třikrát týdně do nemocnice. Zemřela 8. března 1926 v sanatoriu v Praze-Podolí ve věku 68 let. Podle jejího přání byla urna s popelem převezena do rodné Polné.\n\nZprvu přispívala do tehdy populárního \"Pečírkova kalendáře\" a do brněnské \"Nivy\", měsíčníku pro literaturu, umění a veřejný život. Přátelila se s Eliškou Krásnohorskou, Karlem Václavem Raisem, F. A. Šubertem a dalšími slavnými osobnostmi té doby.\n\nV roce 1893 přeložila z němčiny knihu \"Die Waffen nieder!\", dílo pražské rodačky Berty Suttnerové, první ženy poctěné Nobelovou cenou za mír 1905 pod názvem \"„Odzbrojte!“\" v roce 1896 a s dedikací „Památce Vojty Náprstka, iniciátora překladu knihy.“\n\nPublikovala pod řadou pseudonymů: Mariana Turnovská, Ladislav Žďárský, V. Popelka, Vladimír Štěpánek, V. Hasenburská a řadou dalších. Ve své době byla velmi populární, patřila dokonce mezi nejvyhledávanější prozaické spisovatele\n\nJejí mimořádně bohatá tvorba je literárními odborníky kritizována pro zjednodušené černobílé charakteristiky, sentimentalitu příběhů a schematická vyústění ve šťastný konec. Arne Novák se vyjádřil takto: „\"Starší sbírky jejích prostých povídek jsou cennější než pozdější její nadprodukce, shrnovaná od r. 1919 doposud do olomouckého vydání souborného\"“.\n\nJejího díla si váží etnografové, protože její popisy venkovského prostředí jsou velmi plastické a podrobné, navíc věrně zachycují lidovou mluvu z okolí Žďáru. Měla smysl pro život v lese, na vesnici, panství i v malém městě a prokreslovala radosti a bolesti typických krajových figurek. Cenný je u ní prvek národopisný, kulturně historický i lexikografický a frazeologický. Ve svých povídkách se dotkla mnoha oblastí národopisu – nářečí, kroje, architektura, svatební zvyky, lidová strava, kraslice a mnoho dalších. Samostatně vydala zvykoslovné dílo \"rokem a životem\".\n\nDokumentární znalost prostředí i naivní realismus přinesl větší oblibu povídkových sbírek, především na Moravě, kde autorka patřila k nejčtenějším spisovatelům. Publikovala také v časopise Český lid. Kromě toho se aktivně podílela na organizaci Národopisné výstavy českoslovanské v Praze v roce 1895. V horáckém statku dokonce prý sama obsluhovala. V katalogu výstavy popsala celé horácké oddělení a horácký statek.\n\nV létě roku 1904 kontaktovala Olgu Fastrovou s návrhem, aby se ujala redigování nově vznikajícího čtrnáctideníku pro ženy, který měl nést jméno \"Vesna\". Fastrová v červenci nabídku Pittnerové a mladoboleslavského vydavatele časopisu Karla Vačleny (mladšího) přijala.\n\nBývá uváděno, že napsala kolem dvou set titulů. (Podle jejích osobních záznamů jí v letech 1891-1925 vyšlo 1424 textů, převážnou část však tvoří práce nevelkého rozsahu, fejetony apod.) Mnohé její knihy byly vydány vícekrát (např. Forman Lacina – 1901,1928,1998 a 2005; Ze Žďárských hor – 1892, 1938 a 2001). V období 1945–1989 vyšla pouze jediná její publikace \"Uschlá kytice\" (1958). V letech 1990 až 2009 vyšlo tiskem více než 80 titulů Vlasty Pittnerové v celkem 183 vydáních (část titulů vyšla opakovaně).\n\n\n"}
{"id": "234644", "url": "https://cs.wikipedia.org/wiki?curid=234644", "title": "Proč bychom se nepotili aneb Jak se chodí po horách", "text": "Proč bychom se nepotili aneb Jak se chodí po horách\n\nProč bychom se nepotili aneb Jak se chodí po horách je humoristická kniha Zdeňka Šmída z roku 1984. Jedná se o druhý díl kultovní trilogie o partě vodáků a horáků. Právě pojem \"horák\" zavádí Šmíd v této knize jako označení pro lidi milující turistiku v horách. Páteří knihy je jedenáct kapitol (vyprávění) o devítičlenné partě a jejich zážitcích ve slovenských horách (ve Vysokých Tatrách, Nízkých Tatrách, Malé Fatře, Chočských vrších). Tyto příběhy vypráví autor své dceři Magdaléně, se kterou se autem vypravil na Slovensko, aby ji předal svou lásku k horám. Právě popis jejich cesty spojuje jednotlivé části knihy. Její důležitou součástí je i deset obecných pojednání o horácích - o horácké výstroji, o typech horáků, o lidech, které potkávají, o bloudění a podobně. To vše je doplněno pěti písňovými texty, třemi úryvky z cestovního deníku, třemi líčeními, co je slyšet, když… a jednou pohádkou.\n\n\n\n\n"}
{"id": "234645", "url": "https://cs.wikipedia.org/wiki?curid=234645", "title": "Martin Tlapa", "text": "Martin Tlapa\n\nMartin Tlapa (* 28. září 1964 Praha) je český státní úředník, od března 2014 náměstek ministra zahraničních věcí ČR pro řízení sekce mimoevropských zemí, rozvojové a ekonomické spolupráce, v letech 2012 až 2014 náměstek státního tajemníka pro evropské záležitosti a v letech 2004 až 2012 náměstek ministra průmyslu a obchodu ČR.\n\nJe ženatý a má dva syny, Tomáše (* 1987) a Filipa (* 1998).\n\nV roce 1984 absolvoval Střední ekonomickou školu v Praze 10, v roce 1989 promoval na Fakultě obchodní VŠE Praha, v roce 2002 ukončil studium MBA na ČVUT a na Hallam University v Sheffieldu. Na ministerstvu průmyslu a obchodu pracoval roku v letech 2004 - 2012 a řídil sekci Evropské unie a mezinárodní konkurenceschopnosti. Praxi zahájil v roce 1989 ve Výzkumném ústavu vnějších ekonomických vztahů, v letech 1991 až 1992 působil na Federálním ministerstvu zahraničního obchodu, do roku 1996 byl tajemníkem obchodně ekonomického úseku zastupitelského úřadu ČR v Kanadě, do roku 2004 byl generálním ředitelem České agentury na podporu obchodu/ CzechTrade. V té pracoval od roku 1996. V roce 2007 působil ve vládou jmenovaném týmu pro vyjednávání Národního strategického referenčního rámce.\n\nDvakrát obdržel manažerské ocenění v soutěži Manažer roku. Přednáší a publikuje na téma obchodní a exportní politiky ČR a EU, manažerských přístupů ve veřejném sektoru a mezinárodní konkurenceschopnosti. Je jedním z autorů Strategie mezinárodní konkurenceschopnosti České republiky, kterou 27. 9. 2011 schválila vláda ČR.\n\nV květnu 2012 se rozhodl odejít z ministerstva k 31. květnu a odeslal ministrovi průmyslu Martinu Kubovi rezignační dopis. Důvodem byly rozdílné představy na \"zajištění klíčových priorit ministerstva\" a připravovaná reorganizace úřadu.\n\nOd 1. listopadu 2012 byl jmenován předsedou vlády České republiky náměstkem státního tajemníka pro evropské záležitosti, od stejného dne pracoval na Úřadu vlády České republiky. Své angažmá zde ukončil v roce 2014 a od 1. března 2014 jej ministr zahraničních věcí ČR Lubomír Zaorálek jmenoval svým náměstkem pro mimoevropské země a ekonomickou diplomacii.\n\nJe českým koordinátorem \"Cooperation Between China and Central and Eastern European Countries (China-CEEC\", také \"16+1)\".\n\n"}
{"id": "234646", "url": "https://cs.wikipedia.org/wiki?curid=234646", "title": "Bílý", "text": "Bílý\n\nBílý může znamenat:\n\n\n\n\n\n"}
{"id": "234649", "url": "https://cs.wikipedia.org/wiki?curid=234649", "title": "Apoštolská administratura českotěšínská", "text": "Apoštolská administratura českotěšínská\n\nApoštolská administratura českotěšínská je zaniklá místní církev římskokatolické církve.\n\nApoštolská administratura se sídlem v Českém Těšíně vznikla v roce 1947 ze dvou komisariátů (vikariátů) vratislavské diecéze, které ležely na území Československa\n\nByla zrušena apoštolskou konstitucí papeže Pavla VI. \"„Olomoucensis et aliarum“\", uveřejněnou dne 31. května 1978, a její území bylo přičleněno k olomoucké arcidiecézi, která se tak stala jednou z největších ve střední Evropě. Od roku 1996 náleží území bývalé českotěšínské apoštolské administratury správu diecéze ostravsko-opavské.\n\n"}
{"id": "234655", "url": "https://cs.wikipedia.org/wiki?curid=234655", "title": "Litozem", "text": "Litozem\n\nLitozem (index LI) je jedna z ochrických půd zahrnutá v Morfologickém klasifikačním systému půd ČSSR. Je to značně mladá půda zasahující do hloubky plus mínus 10 cm. Diagnostickým horizontem je A horizont, který většinou přímo nasedá na mateční horninu. Na území České republiky se rozlišuje pouze jeden subtyp. Výrazné je však rozdělení na variety a to karbonátovu a silikátovou, určující pH půdy. V případě litozemí se mohou vymezovat formy moderová a mórová.\n"}
{"id": "234659", "url": "https://cs.wikipedia.org/wiki?curid=234659", "title": "FC Dinamo București", "text": "FC Dinamo București\n\nFotbal Club Dinamo București (Dinamo Bukurešť) je klub rumunské první ligy, sídlící ve městě Bukurešť. Byl založen roku 1948, hřištěm klubu je stadion s názvem Stadionul Dinamo s kapacitou 15 300 diváků.\n\nBarvami klubu jsou červená a bílá.\n\nKlub byl založen v roce 1948 a patřil pod ministerstvo vnitra.\n\nV roce 1973 Dinamo vyhrálo v PMEZ nad Crusaders Belfast 11:0, což je historický rekord této soutěže.\n\nV ročníku 1983/84 se Dinamo jako první rumunský tým dostalo do semifinále PMEZ. Ve 2. kole vyřadilo obhájce trofeje Hamburger SV. Ve čtvrtfinále přešlo přes Dinamo Minsk, ale v semifinále prohrálo oba zápasy s Liverpoolem.\n\n\n"}
{"id": "234661", "url": "https://cs.wikipedia.org/wiki?curid=234661", "title": "Gilles Villeneuve", "text": "Gilles Villeneuve\n\nJoseph Gilles Henri Villeneuve (18. ledna 1950 St-Jean-sur-Richelieu, Québec – 8. května 1982 Lovaň) byl kanadský pilot Formule 1. Dnes je po tomto jezdci pojmenován závodní okruh Circuit Gillese Villeneuva v kanadském Montréalu, na němž se jezdí Velká cena Kanady.\nJeho syn Jacques Villeneuve se v roce 1997 stal mistrem světa ve Formuli 1.\n\nNarodil se v Richelieu, malém městě nedaleko Montréalu, ale vyrůstal v Berthierville. V roce 1970 se oženil s Joann Bartheovou, s kterou měl dvě děti, Jacquese a Mélanii. Jeho mladší bratr Jacques měl také úspěšnou závodní kariéru ve formule Atlantic, Can Am a CART.\n\nSvou kariéru pro nedostatek financí zahájil na sněžných skútrech, kde v roce 1970 vyhrál světovou sérii. Na silnici začal v místních závodech drag-racing s upraveným Ford Mustangem. Po místních závodech s Mustangem přesedlal do oblastní Formule Ford, kde roku 1973 vyhrál národní mistrovství Québecu. Následující rok přešel do Formule Atlantik, kde jezdil čtyři roky. V roce 1975 v Gimli Motosport Parku vyhrál ve formuli Atlantik svůj první závod, bylo to v silném dešti a v letech 1976 a 1977 stal mistrem v této formuli. Jeho druhá sezóna ve Formuli Atlantik byla částečně sponzorována výrobcem sněžných skútrů, Skiroule.\n\nNa radu Jamese Hunta a zásluhou sponzora společnosti Marlboro se ve Formuli 1 objevil při Grand Prix Velké Británie u týmu McLaren, zde startoval se starým McLaren M23 z devátého místa. V závodě skončil na 11. pozici. Během tohoto závodu si ho všiml Enzo Ferrari a na doporučení Chrise Amona a Waltera Wolfa ho v dalším závodě nasadil jako třetího jezdce v týmu Scuderia Ferrari.\n\nV roce 1978 poprvé vyhrál závod Grand Prix Kanady 1978. Vítězství dosáhl před domácím publikem. V celkovém pořadí šampionátu skončil na 9. místě. V roce 1979 při Grand Prix Francie bojoval druhé místo s René Arnouxem, který vyhrál. V týmu pomohl Jodymu Scheckterovi získat titul mistra světa. V roce 1982 s vozem Ferrari 126C2 byl týmovou jedničkou. V Grand Prix San Marina druhý jezdec týmu Didier Pironni porušil interní dohodu, což vyvolalo mezi nimi neshody. V Zolderu, když Pironni zajel lepší čas, vyjel na trať, aby se zlepšil. Jenže se mu do cesty postavil Jochen Mass.\n\nTři týdny před pátým závodem šampionátu v roce 1982 v belgickém Zolderu poskytoval rozhovor německému motoristickému časopisu, v němž si stěžoval nad nešťastným pravidlem o použití pneumatik během kvalifikací. Pilot měl k dispozici jen dvě sady měkkých pneumatik, což stačilo na dvě až tři rychlá kola. Dne 8. května 1982 havaroval během kvalifikace na Grand Prix Belgie v Zolderu. V době havárie byl Didier Pironni na šestém místě s časem o 0,1 sekundy rychlejší než Gilles Villeneuve, který používal finální sadu kvalifikačních pneumatik. Snad se pokoušel zlepšit svůj čas v posledním kole či se snažil porazit Didiera Pironniho, jeho životopisec Gerald Donaldson cituje závodního inženýra v týmu Ferrari Mauro Forghieriho, který říkal, že Gilles Villeneuve jel obvyklým způsobem a vracel se do boxů když nehoda nastala. Pokud by tomu tak bylo, pak by v tomto kole stejně neměl rychlejší čas.\n\nGilles Villeneuve v vlevotočivé zatačce se pokusil přejet Jochena Masse, který jel mnohem pomaleji. Ten viděl, jak se Villeneuve blížil vysokou rychlostí a přesunul se doprava, aby ho nechal projet, ale ve stejném okamžiku se Gilles Villeneuve rozhodl také přesunout doprava, aby projel kolem pomalejšího vozu. Jeho Ferrari narazilo na zadní část vozu Jochena Masse a bylo vymrštěno do vzduchu odhadovanou rychlostí 200–225 km/h. Vůz letěl vzduchem více jak 100 metrů, pak narazil předkem do země a rozpadlý se sunul po okraji tratě. Gilles Villeneuve byl stále připnutý k sedadlu, ale bez přilby. Pak z vozu vylétl 50 metrů od trosek do oplocení na vnějším okraji rohu zatáčky Terlamenbocht. Několik pilotů zastavilo a spěchalo mu pomoc. John Watson a Derek Warwick ho vytáhli z plotu. První lékař dorazil do 35 vteřin, aby zjistil, že sice nedýchá, ale jeho puls byl hmatatelný. Helikoptérou byl převezen do nemocnice St. Raphael v Lovani, kde mu diagnostikovali fatální zlomeninu krku. Byl sice ještě živý a jeho žena jela za ním do nemocnice. Lékaři konzultovali se specialisty po celém světě, přesto ještě tentýž den ve 21:12 zemřel.\n\ntučně vyznačené závody znamenají zisk pole position, závody vyznačené kurzívou označují zajetí nejrychlejšího kola v závodě\n"}
{"id": "234662", "url": "https://cs.wikipedia.org/wiki?curid=234662", "title": "ABI", "text": "ABI\n\nApplication binary interface (ABI) je v informatice označení pro nízkoúrovňové rozhraní. Jde o soubor pravidel, která definují spolupráci na úrovni strojového kódu mezi procesy a jádrem operačního systému, procesy a jimi používanými knihovnami nebo mezi součástmi aplikací. ABI umožňuje již zkompilovanému programu fungovat beze změn na všech systémech, které mají kompatibilní ABI.\n\nRozdíl mezi ABI a API je ten, že API definuje rozhraní mezi zdrojovým kódem a knihovnami, takže ho používá programátor. Naproti tomu ABI je systémová záležitost, která je používána na úrovni strojového kódu. ABI definuje buď tvůrce operačního systému (firma Microsoft u Microsoft Windows) nebo tvůrce překladače (překladač GCC v Linuxu) nebo tvůrce procesoru (EABI pro RISC procesory).\n\nABI obsahují informace o:\n\nKompletní ABI, jakým je Intel Binary Compatibility Standard (iBCS), umožňuje programu z jednoho operačního systému podporujícímu toto ABI běžet beze změn na kterémkoli jiném operačním systému za předpokladu, že jsou přítomny potřebné knihovny a jsou splněny určité předpoklady.\n\nOstatní ABI popisují detaily, např změny názvů v C++, šíření výjimek a volací konvence mezi překladači na stejné platformě, ale nevyžadují multiplatformní kompatibilitu.\n\n\"Embedded-application binary interface\" (EABI) specifikuje konvence formátu souborů, datových typů, použití registrů, organizace zásobníku a předávání parametrů funkcí embedded programů.\n\nPřekladače, které podporují EABI, vytvoří objektový kód, který je kompatibilní s kódem vygenerovaným jinými kompilátory, a tím umožňují vývojářům linkovat knihovny vytvořené jedním překladačem k objektovému kódu vygenerovanému jiným překladačem. Vývojáři píšící kód v jazyce symbolických adres mohou využít EABI k interakci se strojovým kódem vytvořeným jiným překladačem.\n\nHlavními rozdíly mezi EABI a ABI, které se týkají hlavního využití v operačních systémech, jsou, že v aplikačním kódu jsou povoleny privilegované instrukce, dynamické linkování není vyžadováno (někdy dokonce ani není povoleno) a je použita lepší organizace zásobníku za účelem šetření pamětí.\n\nŠiroce používaná EABI obsahují PowerPC, ARM EABI2 a MIPS EABI.\n\nVýběr EABI může ovlivnit strojový výkon.\n\n"}
{"id": "234663", "url": "https://cs.wikipedia.org/wiki?curid=234663", "title": "Halové české rekordy v atletice – ženy", "text": "Halové české rekordy v atletice – ženy\n\nSeznam halových rekordů českých atletek podle atletických disciplín:\n\n"}
{"id": "234665", "url": "https://cs.wikipedia.org/wiki?curid=234665", "title": "Josef Věromír Pleva", "text": "Josef Věromír Pleva\n\nJosef Věromír Pleva (12. srpna 1899 Moravská Svratka – 7. září 1985 Brno) byl český spisovatel pro děti a mládež. Patrně nejznámějším jeho dílem je román \"Malý Bobeš\".\n\nJosef Věromír Pleva se narodil jako nejstarší z osmi děti 12. srpna 1899 v Moravské Svratce. Otec, který pocházel ze Skrýšova, pracoval jako úpravčí trati na stavbě železnice ze Žďáru do Havlíčkova Brodu. Pak se stal vechtrem, takže se rodina s osmi dětmi často stěhovala. Josef se nejprve vyučil ve Svratce knihařem a v roce 1915 se stal tovaryšem. Za války práce u řemesla nebyla, tak se stal posunovačem na dráze. V roce 1917 byl jako osmnáctiletý odveden a poslán do Korutanských Alp na italskou frontu, kde dezertoval, byl chycen a po vězení eskortován zpět. Po první světové válce dělal knihaře v Novém Městě na Moravě a během roku složil všechny zkoušky a mohl se vydat do Čáslavi, kde vystudoval učitelský ústav. Jako mladý učitel často střídal malé školy po celé Vysočině, což mu umožnilo důkladné poznání venkovského života.\n\nJeho levicová orientace jej přivedla v roce 1927 do řad komunistů a téhož roku založil skupinu dělnických autorů Slavděl (Skupina literárních a výtvarných dělníků), která byla polemicky zaměřená proti intelektuálně náročné tvorbě skupiny Devětsilu, ale v roce 1930 bez výsledku zanikla.\n\nDo literatury vstoupil v roce 1931 úspěšnou knihou \"Malý Bobeš\", která byla i zfilmována. Následovali \"Hoši s dynamitem\", \"Kapka v moři\", \"Budík\" a další. Mnoha vydání se dočkalo jeho převyprávění \"Robinsona Crusoa\". Věnoval se i adaptaci lidových pohádek. Svůj život bilancoval ve vzpomínkové knížce \"Dávno tomu\", kterou vydal v roce 1970, a další vzpomínky vyšly v roce 1974 s titulem \"Přátelé\".\n\nJeho učitelství skončilo s těžkou vadou sluchu. V letech 1937–1939 pracoval v brněnském rozhlase, kam se po válce vrátil na dva roky jako ředitel studia. Pracoval v Syndikátu spisovatelů, v Československém rozhlasovém výboru, ve Filmové radě, později se funkcí vzdal a pracoval pouze v Českém literárním fondu a Kruhu přátel dětské knihy. O Plevovi je jen málo známo, že patřil mezi orodovatele za nespravedlivě uvězněné katolické spisovatele v 50. letech, především za Jana Zahradníčka. Celou dobu normalizace, i když nebyl přímo perzekvován, prožil v ústraní. V roce 1977 však podepsal tzv. Antichartu.\n\nTento průkopník nových směrů dětské literatury zemřel 7. září 1985 v Brně a jeho ostatky byly uloženy na evangelickém hřbitově v Novém Městě na Moravě, pod náhrobkem se symbolickou sochou jeho největšího knižního hrdiny.\n\n\n\n\n"}
{"id": "234667", "url": "https://cs.wikipedia.org/wiki?curid=234667", "title": "Retardér (brzda)", "text": "Retardér (brzda)\n\nTermín retardér je lidové označení pro provozní odlehčovací brzdu. Princip retardéru je stejný jako u ostatních typů brzd – kinetickou energii vozidla přeměňují na energii tepelnou. U retardérů však nedochází k opotřebovávání, protože energii přeměňují bez tření. Retardér není možné použít jako zajišťovací (parkovací) brzdu. Retardér se používá u nákladních vozidel a autobusů jako odlehčovací brzda při sjíždění dlouhých kopců.\n\nRetardéry se dělí na čtyři základní druhy:\n\n"}
{"id": "234669", "url": "https://cs.wikipedia.org/wiki?curid=234669", "title": "The Glenlivet", "text": "The Glenlivet\n\nThe Glenlivet je skotská palírna společnosti Pernod Ricard nacházející se ve vesnici Ballindalloch v hrabství Banffshire, jenž vyrábí skotskou sladovou malt whisky.\n\nPalírna byla založena v roce 1824 Georgem Smithem a produkuje čistou sladovou malt whisky. Tuto palírnu George Smith přihlásil v roce 1824 jako první k legalizaci po vydání daňového zákona z roku 1823. Palírna leží na dnešní lokalitě od roku 1858 dříve pálení whisky provozoval Smith na své farmě. Část produkce se používá do míchaných whisky. Tato whisky má ovocnou příchuť se závěrem explodujícím po celém patře.\n"}
{"id": "234673", "url": "https://cs.wikipedia.org/wiki?curid=234673", "title": "Halové evropské rekordy v atletice – muži", "text": "Halové evropské rekordy v atletice – muži\n\nSeznam evropských halových rekordů v atletice podle disciplín.\n\n"}
{"id": "234675", "url": "https://cs.wikipedia.org/wiki?curid=234675", "title": "24. horská divize SS „Karstjäger“", "text": "24. horská divize SS „Karstjäger“\n\n24. Waffen-Gebirgs Division der SS „Karstjäger“ byla německá horská divize Waffen-SS za druhé světové války. Vznikla 1. srpna 1944 rozšířením z SS-Karstwehr-Bataillonu. Mužstvo tvořili Rakušané, Maďaři, Slovinci, Italové, Španělé, Ukrajinci, Jugoslávci, říšští Němci a \"Volksdeutsche\" (Němci žijící mimo území Říše) z Banátu a Rumunska.\n\nPůvodně se jednalo o 50člennou jednotku SS určenou k boji v horách, která vznikla v červnu 1942. V srpnu 1942 obdržela jednotka název SS-Karstwehr Kompanie. O tři měsíce později je jednotka rozšířena na velikost praporu o 480 mužích pod názvem SS-Karstwehr Bataillon. Od května do září 1943 byl prováděn výcvik praporu v korutanském Arnoldsteinu.\n\nZ výcviku byla jednotka urychleně poslána do Tarvisia, kde se zúčastnila odzbrojení italské posádky. Při této akci utrpěla jednotka u Ugovizza první ztráty. Od října 1943 do června 1944 byl prapor umístěn ve městě Gradisca d'Isonzo a zapojil se do protipartyzánských akcí v okolí Terstu, Udine, Gorizie, na Istrijském poloostrově a v Piedicolle. V červnu 1944 bylo poblíž Cividale del Friuli italskými partyzány umučeno 15 vojáků.\n\nDne 18. července 1944 vydal Heinrich Himmler rozkaz k rozšíření SS-Karstwehr Bataillon na divizi. Tím vznikla 1. srpna 1944 24. Waffen-Gebirgs (Karstjäger) Division der SS. Himmler požadoval pro divizi 6 600 mužů rozdělených do 2 pluků (Waffen-Gebirgsjäger Regiment der SS 59 a 60), přičemž síla jednotky byla pouze 874 mužů. Proto byla 5. prosince 1944 divize opět redukována na Waffen-Gebirgs Brigade der SS (Karstjäger) se sílou 3000 mužů.\n\nV lednu 1945 bojovala jednotka proti partyzánům a Britům v Julských Alpách. 10. února 1945 byla jednotka opět prohlášena za divizi – 24. Waffen-Gebirgs Division der SS „Karstjäger“. V březnu 1945 následovaly další protipartyzánské akce na Istrijském poloostrově.\n\nZbytky divize byly v dubnu 1945 včleněny do bojové skupiny (\"Kampfgruppe\") Harmel. Její součástí byly i zbytky 7. SS-Freiwilligen-Gebirgs Division „Prinz Eugen“) ustupující z Jugoslávie. Kampfgruppe ustoupila přes Slovinsko do Arnoldsteinu v Rakousku. Dne 8. května 1945 se Kampfgruppe vzdala britské 6. obrněné divizi.\n\nDne 2. května 1945 zavraždili příslušníci divize 51 obyvatel Avasinis, jako reakci na útoky partyzánů.\n\n\n\n\n"}
{"id": "234680", "url": "https://cs.wikipedia.org/wiki?curid=234680", "title": "Politologický časopis", "text": "Politologický časopis\n\nPolitologický časopis je český recenzovaný politologický časopis. Vydává jej od roku 1994 Mezinárodní politologický ústav Masarykovy univerzity v Brně (do 1996 MPÚ Právnické fakulty Masarykovy univerzity). Navazuje na nepravidelně vydávaný Politologický sborník (1. číslo pod názvem Sborník MPÚ), který vycházel od 1991 a v polovině roku 1994 se přeměnil na čtvrtletně vydávaný Politologický časopis. V čele časopisu je Redakční rada v letech 1994-98 i Redakční kruh a dnes Redakční okruh.\n\n\n\n\n"}
{"id": "234681", "url": "https://cs.wikipedia.org/wiki?curid=234681", "title": "Bassline House", "text": "Bassline House\n\nBassline House je okrajový revivalový podstyl britské taneční hudby, tzv. UK Garage.\nZvukově vychází z House Music, jde víceméně o fúzi stylů 4x4 Garage, novějši R&B, Hardbag House a Speed Garage. Ze \"Speed Garage\" přejal Bassline House silnou syntetickou basovou linku. Odtud pochází i název. O stylu Bassline House začali hudební publicisté hovořit přibližně po roce 2000.\n\n"}
{"id": "234682", "url": "https://cs.wikipedia.org/wiki?curid=234682", "title": "Likava", "text": "Likava\n\nLikava je zřícenina hradu ležící na Slovensku v okrese Ružomberok asi 1 kilometr od obce Likavka.\n\nHrad byl vystaven v letech 1335 až 1341. V roce 1431 se jej zmocnili husité, kteří jej ovládali až do bitvy u Lipan roku 1434. Následně připadl rodu Hunyadyů. Během patnáctého století doznal přestavby; po zániku Liptovského hradu se stal královským hradem. Byl zpustošen roku 1707 v bitvě mezi povstalci F. Rákocziho a císařskými vojsky.\n\nZřícenina je v letním období zpřístupněna veřejnosti. Přístupná je pouze zrekonstruovaná věž.\n\n\n"}
{"id": "234683", "url": "https://cs.wikipedia.org/wiki?curid=234683", "title": "Agila", "text": "Agila\n\nAgila také Agil nebo Akhila ( – 554 Mérida) byl v letech 549–554 králem Vizigótů v Hispánii.\n\nV průběhu jeho panování se v roce 551 jeho soupeř v boji o trůn Athanagild dohodl s východořímským císařem Justiniánem, aby do jižní Hispánie poslal vojsko z Galie, aby zabralo tamější území. Po zabrání území v roce 554 východořímské vojsko obsadilo i území Granady, což vedlo ke spokojenosti místních obyvatel, kteří byli hlavně Hispano-Římané.\nVizigóti v té době neměli celý Pyrenejský poloostrov pod kontrolou, jejich království se skládalo pouze z vizigótské populace, původní obyvatelé byli nakloněni východořímské říši, navzdory její malé síle. Během konfliktu s říší byl Agila poblíž Méridy poražen a zabit. Novým vládcem vizigótské říše stal Athanagild.\n\n"}
{"id": "234688", "url": "https://cs.wikipedia.org/wiki?curid=234688", "title": "Retardér", "text": "Retardér\n\nPojem retardér se používá obecně pro zpomalovací zařízení. Patří mezi ně např:\n\n"}
{"id": "234690", "url": "https://cs.wikipedia.org/wiki?curid=234690", "title": "Halové evropské rekordy v atletice – ženy", "text": "Halové evropské rekordy v atletice – ženy\n\nSeznam halových Evropských rekordů atletek podle atletických disciplín:\n"}
{"id": "234694", "url": "https://cs.wikipedia.org/wiki?curid=234694", "title": "Podzemní továrna Richard", "text": "Podzemní továrna Richard\n\nPodzemní továrna Richard (přesné nacistické označení je B5-Richard) je soustava tří bývalých hlubinných vápencových dolů (označovaných jako Richard I, Richard II a Richard III) u Litoměřic nacházející se pod vrchy Radobýl a Bídnice v Českém středohoří, kterou nacisté za druhé světové války přestavěli na utajenou podzemní továrnu určenou pro zbrojní výrobu. Jedná se o prostorově rozsáhlý komplex podzemních prostor v celkové délce (která je ale odhadována pouze velmi přibližně) 25 až 30 kilometrů. Jedná se o největší podzemní továrnu z dob druhé světové války na českém území.\n\nS výstavbou továrny začali nacisté již na jaře roku 1944 a plánované ukončení její stavby bylo stanoveno na srpen 1945. Do práce bylo nasazeno 1200 civilních zaměstnanců včetně lidí tzv. totálně nasazených. Dále zde pracovalo několik tisíc vězňů (asi 4000 denně), a to jak z blízkého koncentračního tábora v Terezíně (asi 4 km jihovýchodně odtud), tak i vězňové z menšího litoměřického koncentračního tábora, pobočky Koncentračního tábora Flossenbürg. \n\nV Terezíně bylo v červnu/červenci 1944 založeno speciální komando Richard, ubytované v celách III. dvora, od listopadu 1944 bylo pak přemístěno na IV. dvůr (především cela č. 45). Nejdříve chodili vězňové do práce pěšky, později je vozily autobusy, v roce 1945 chodili opět pěšky. Na staveništi továrny se komando rozdělilo na dvě části, jedna pracovala na povrchu (vysypávání vozíků na skládce, stavba vlečky), druhá skupina nakládala vozíky v podzemí. Činnost v podzemí byla řízena civilními zaměstnanci, strážní SS zůstávali na povrchu. Do komanda byli zařazeni většinou židovští vězni. Dle dochovaných informací (leden 1945) pracovalo v prvním komandu 240 vězňů, ve druhém pak 40 vězňů. V únoru mělo komando celkem 600 osob, pracovalo i v noční směně. V březnu 1945 bylo založeno třetí komando se 60 vězni. Členové komanda Richard dostávali v polední přestávce polévku připravovanou na místě ze surovin z Malé pevnosti (byla ještě horší než strava v Malé pevnosti – obsahovala povařené neloupané brambory a neopraný vzrostlý salát včetně rozvařených housenek a slimáků). V továrně pak na konci března 1945 pracovalo celkem 1050 vězňů, v polovině dubna 1100 vězňů. Poslední pracovní den komanda Richard z terezínské Malé pevnosti byl pátek 20. dubna 1945. \n\nO tom, že se jednalo o velmi rozsáhlou a pro Třetí říši důležitou stavbu, svědčí i to, že stavba měla vlastní průmyslový vodovod natažený až z řeky Labe, vlastní plynovou přípojku, dále dvě úzkokolejné dráhy, železniční překladiště na normální rozchod a řadu dalších pomocných provozů a technických zařízení v podzemí i na povrchu. Do práce byla zapojena řada stavebních a důlních strojů a mnoho jiných specializovaných mechanismů. Řízením stavby a celkovým dozorem nad všemi pracovníky byla pověřena ozbrojená nacistická organizace SS. Poslední stavební práce probíhaly ještě dne 4. května 1945.\n\nJiž na podzim 1944 začaly podzemní výrobní haly sloužit svému účelu, začaly se zde vyrábět součásti spalovacích motorů pro tanky a stíhače tanků. Koncem války sem byla přesunuta i část výroby elektronek, v komplexu Richard II. měla být zahájena výroba materiálu pro další elektrotechnickou výrobu. Nacisté dále plánovali do komplexu Richard III. přesunout část výroby paliva pro nejmodernější proudové stíhačky Messerschmitt Me 262. O výrobě paliva pro rakety se dlouho spekulovalo a tato teorie nebyla nikdy plně potvrzena, nicméně elektronky měly téměř jistě sloužit především pro hromadnou výrobu naváděcích a radiolokačních systémů, které se užívají především v letectví.\n\nDne 5. května 1945 byli vězňové místního koncentračního tábora propuštěni na svobodu (byl to prý jediný koncentrační tábor, který nebyl osvobozen, ale byl údajně dobrovolně rozpuštěn samotnými nacisty), nicméně i zde vládl velký chaos, zmatek i nervozita způsobená blížícím se koncem války. Dne 7. května 1945 se nacisté pokusili na poslední chvíli celý komplex Richard vyhodit do povětří, a to pomocí prý až 4 kilometry dlouhého elektrického vedení, které snad sahalo až někam k Terezínské křižovatce. Dodnes nebylo zcela věrohodně vysvětleno proč výbuch vůbec nenastal. Elektrické vedení snad na poslední chvíli přesekl jeden z polských dělníků. Litoměřice včetně stavby a továrny Richard byly osvobozeny Rudou armádou dne 7. května 1945. O poválečném hledání továrny Richard byla napsána dokonce celá kniha, jejíž autorkou byla tehdejší zpravodajská důstojnice Rudé armády Marie Alexandrovna Fortusová. Její líčení hledání továrny Richard není mnohými badateli považováno za zcela věrohodné. Snad nejpozoruhodnější stať v knize tvoří popis vnitřku podzemní továrny.\n\nPo válce sice o podzemní prostory projevilo zájem hned několik místních podniků a institucí, z nichž nejvýznamnější byl Památník Terezín, nicméně k sanaci prostorů a jejich dalšímu využití už nikdy pořádně nedošlo. V současné době je v Richardu II. a v několika málo chodbách Richardu I. umístěno úložiště nízko a středněaktivních odpadů (kupř. zdravotnický materiál), převážná většina ostatních štol v části Richard I. a III. nezvratně chátrá a postupně se hroutí. Z tohoto důvodu není objekt od roku 2002 pro veřejnost nijak přístupný.\n\nOd roku 2009 litoměřická radnice vede kroky k tomu, aby mohla být podzemní továrna zpřístupněna, avšak projekt brzdí nedostatek financí. Bezpečné zpřístupnění by nejen bylo velmi nákladné, ale vedlo by i ke zničení charakteru podzemního prostoru.\n\n\n\n"}
{"id": "234695", "url": "https://cs.wikipedia.org/wiki?curid=234695", "title": "Grime", "text": "Grime\n\nGrime je hudební styl, který vykrystalizoval z UK Garage na začátku nynějšího tisíciletí v Jižním Londýně. Zvukově nevychází příliš daleko z UK garage, na české scéně často spojován s dubstepem, je ale o poznání dynamičtější, protože kombinuje různé prvky jiných hudebních stylů (hip hopu, reggae atd.), je ale ve většině případů rychlejší (140bpm). Můžeme se k němu dostat jak v instrumentální podobě (charakteristická bývá podobně jako u dubstepu hutná basová linka), tak v podobě vokální. Oproti hip hopu ale rýmy často končí stejným slovem, což samozřejmě není pravidlem. Jiný význam má také Freestyle, který bývá směsicí autorových známých, tedy připravených textů. Protože jsou freestyleové souboje (battle, clash) hlavně kvůli hudebnímu základu energičtější, není na tom nic překvapujícího. Nejvýraznější představitelé grimeové muziky jsou např. Wiley, Kano, Lethal Bizzle, Roll Deep Crew, Boy Better Know, The M.o.v.e.m.e.n.t. Smack One v čele s Ghettem, Dizzee Rascal, Tempa T, Little T a mnozí další.\nI grime má své odnože - např. rythm'n'grime, jde tedy o kombinaci jemnějšího r'n'b a tvrdé grime music. Mezi nejznámější r'n'g hity patří např. Kanův hit \"This Is the Girl\" s Craig Davidem nebo tvorba Tinchy Strydera, hlavního představitele party Ruff Sqwad. Protože grime vychází z garage, často je slyšet společně s ostatními hudebními styly jako je bassline, 2-step, UK funky nebo zmíněný dubstep. Popularita grime music je patrná především mezi mladou britskou generací, v posledních letech však obliba roste a grime se dostává do dalších, zejména evropských zemí. Řada britských interpretů pak cca od roku 2009 vstupuje pravidelně do hitparád, ve srovnání s původní grime music ale většinou jde o \"slabší odvar\" a líbivější pojetí grimeu (Chipmunk, Tinie Tempah, část tvorby Roll Deep Crew a Wileyho, Dizzee Rascal, Skepta...).\n\nPokud jde o grime a ČR, do Čech se v minulosti už podívala část Roll Deep Crew, Skepta z Boy Better Know, The M.o.v.e.m.e.n.t., Dot Rotten, Kano, Ghetts, Black The Ripper, Lil Nasty, Marger, Chronik, Merky ACE, G Man... producenti Rude Kid, Spooky, Royal-T... nebo částečně grimeový Sway a řada dalších. Na kmotra grimeu Wileyho stále ještě čekáme.\n\nKomplexní informace naleznete na:\n\n\n"}
{"id": "234699", "url": "https://cs.wikipedia.org/wiki?curid=234699", "title": "Kateřina Baďurová", "text": "Kateřina Baďurová\n\nKateřina Janků, rozená Kateřina Baďurová (* 18. prosince 1982, Ostrava), je česká atletka, tyčkařka v současné době působí jako trenérka.\n\nV dětství se věnovala několik let gymnastice. Kvůli zdravotním problémům však musela gymnastiky zanechat a ze sportů si vybrala atletiku. Nejprve začínala se sprintem (v šestnácti letech běhala 60 m za 7,70 s a 100 m za 12,36 s), teprve pak se zaměřila na skok o tyči. Jejím vzorem byla Daniela Bártová, která také původně provozovala gymnastiku a se kterou se Baďurová znala už od čtyř let.\n\nJejí první zkušenost se skokem o tyči byla špatná: \"„skončila jsem ve výšce dvou metrů,“\" vzpomíná. Brzy se ale prosadila v české špičce a ve své věkové kategorii i do světové elity - na mistrovství světa atletů do 17 let v Bydhošti obsadila v roce 1999 páté místo, když ji na cestě za případným dalším zlepšením zastavilo zranění stehenního svalu. Kvůli výronu neuspěla o dva roky později na mistrovství Evropy juniorů v italském Grossetu.\n\nV roce 2002 se dvakrát nominovala na mistrovství Evropy, ale v hale ani pod otevřeným nebem se nedokázala probojovat z kvalifikace, vinou zdravotních problémů i změny techniky. Zdraví ji pak další dva roky vyřadilo ze světových stadionů.\n\nNávrat se jí ale podařil, dostala se jako třetí Češka v historii (po Bártové a Hamáčkové) přes 4,50 m, výkonem 4,52 se v červenci v Praze dostala na druhé místo českých historických tabulek a dokonce atakovala český národní rekord. Na halovém mistrovství světa v Budapešti skončila ale výkonem 4,10 m až sedmnáctá. Letní měsíce jí přinesly relativně snadno splněný kvalifikační limit na letní olympijské hry v roce 2004 v Athénách. Kvalifikací prošla bez zaváhání včetně požadovaných 4,40 m, ale ve finále ubrala dvacet centimetrů a skončila dvanáctá.\n\nNa konci roku 2004 ji postihlo zranění kotníku, ze kterého se dávala do pořádku celý následující rok, absolvovala jediný ostrý start na Zlaté tretře v Ostravě.\n\nAni následující halová sezóna nenaznačovala návrat na předchozí výkonnost, ale v létě se aspoň kvalifikovala na mistrovství Evropy do Göteborgu, kde ale znovu vypadla v kvalifikaci. Podobný výpadek ji potkal na mistrovství světa v hale v roce 2007.\n\nDne 14. února 2007 se ale stala českou rekordmankou, když v Praze skočila 465 centimetrů, o 1 cm více než o dvě hodiny dříve Pavla Rybová . 27. června 2007 překonala v Ostravě na závodu Zlatá tretra svůj rekord výkonem 466 centimetrů.\n\nDalší zlepšení zaznamenala 7. srpna 2007, kdy skočila v soutěži Super Grand Prix ve Stockholmu 470 cm.\n\nNa mistrovství světa v Ósace odcestovala na šestém místě světových tabulek. Bez potíží se kvalifikovala, ve finále ale prožila kritickou chvíli, když po vynechání 4,65 m až na třetí pokus vyrovnala svůj český rekord. Vzápětí ale 4,75 m zvládla na první pokus a počtvrté v životě překonala český rekord. Nakonec podlehla jen Isinbajevové z Ruska a získala stříbro.\n\nV zářijovém Světovém atletickém finále, kde startovalo osm tabulkově nejlepších tyčkařek z roku 2007 obsadila 6. místo výkonem 460 cm.\n\nZačátkem roku 2008 na soustředění v Tenerife si při jednom z tréninků prolomila pravé koleno a 22. ledna podstoupila plastiku křížového vazu v Českých Budějovicích. Operace proběhla bez komplikací. V dubnu začala koleno pomalu zatěžovat a v červenci se jí v Plzni podařilo splnit B limit (435cm) na olympijské hry v Pekingu. Dne 16. srpna startovala v kvalifikaci olympijského turnaje, ale neskočila základní výšku. Fyzicky byla připravena dobře, ale před očima stále viděla ono zranění kolene bála se skočit. Tento psychický blok (strach ze zranění) se jí už nepodařilo nikdy zcela odstranit.\n\nV roce 2009 jí trápila pata a když už se konečně zotavila, v zimě 2010 jí magnetická rezonance v levém koleni odhalila poškozený vaz, který se v dubnu přetrhl. Stála proto před otázkou, zdali podstoupit plastiku vazu nebo ukončit aktivní kariéru.Dne 29. dubna 2010 oznámila ukončení kariéry. a od 1. října téhož roku se stala šéftrenérkou tohoto sportovního oddílu.\n\nJde o členku oddílu Dukla Praha, kde ji trénoval Boleslav Patera, v současnosti zde působí jako šéftrenérka.\n\nVystudovala Vysokou školu ekonomie a managementu, kde získala titul Ing.\n\nŽije s výškařem Tomášem Janků, za něhož se dne 11. září 2010 na zámku v Liblici provdala. Když překonala poprvé český rekord 4,65 m, obdaroval ji kyticí 465 růží. Mají spolu dvě dcery, Ellen a Nikolet.\n\nMá staršího bratra Petra.\n\nV roce 2012 se účastnila jako soutěžící reality show \"StarDance ...když hvězdy tančí\", kterou nakonec vyhrála.\n\n"}
{"id": "234700", "url": "https://cs.wikipedia.org/wiki?curid=234700", "title": "Aphex Twin", "text": "Aphex Twin\n\nAphex Twin, pravým jménem Richard David James, (* 18. srpna 1971, Limerick, Irsko) je irský průkopník elektronické hudby, tvořící především v žánrech techno, ambient, acid, IDM a drill'n bass\n\nNarodil se v irském Limericku. Jeho rodiče, Lorna a Derek Jamesovi, pocházeli z Welsu. Vyrůstal v anglickém Cornwall, kde prožíval šťastné dětství společně se svými dvěma sestrami. Ve dvanácti letech začal provozovat hudbu. Jako teenager dělal DJe v St.Ives. Jeho první nahrávka měla 12 písní a jmenovala se EP Analogue Bubblebath. V roce 1991 James vytvořil Rephlex Records s jeho kamarádem Grantem Wilsonem. Rephlex Records tak začalo podporovat britský Acid.\n\nPrvní studiové album, Selected Ambient Works 85-92, bylo vydáno v roce 1992 na R&S Records a bylo velmi často kritiky označováno jako průlomové ambientové album. Od této doby začal vydávat svá alba na kultovním Warp Records. Následovalo album Selected Ambient Works Volume II (1994), již vydané na zmíněném Warp Records. Dále I Care Because You Do (1995) – zde poprvé použil Richard D. James svůj obličej na obal alba. I Care Because You Do je poslední deska, kde byl použit analogový syntetizér.\n\nV pozdějších devadesátých letech se jeho hudba stává populárnější, a to díky dvěma singlům – Come to Daddy a Windowlicker, ty jsou pouštěny na MTV a jejich covery se ukazují na obalech časopisů. Videa na tyto dva singly natočil kultovní režisér Chris Cunningham.\nV roce 2001 vydal Aphex Twin desku drukqs, která obsahuje dva disky s převážně pianovými skladbami. Později v roce 2004 se Richard vrací k acid technu v podobě Analord série, ze které vznikne, výběrem nejlepších skladeb, nová deska Chosen lords.\n\n\n\n\n\n\n\n\n\n\n\n\n\n\n\n"}
{"id": "234702", "url": "https://cs.wikipedia.org/wiki?curid=234702", "title": "Pelechov", "text": "Pelechov\n\nNázev Pelechov má více sídel:\n"}
{"id": "234704", "url": "https://cs.wikipedia.org/wiki?curid=234704", "title": "Dubstep", "text": "Dubstep\n\nDubstep je subžánr EDM, který vznikl koncem 90. let 20. století v jižním Londýně. Dubstep je vzdáleně podobný původním stylům speed garage a grime. Od nich se odlišuje zejména důrazem na sub-bass a silnými experimentálními sklony, které vybízí spíše k instrumentální produkci.\n\nPrvní dubstepové desky byly vydány v roce 1998, jako temnější a experimentálnější instrumentální verze a remixy tracků ze stylu 2-step garage s funkovými a drum and bassovými základy. V roce 2001 začal londýnský klub Forward (též \"FWD»\") propagovat dubstep a podobné styly. Termín \"dubstep\" se začal používat okolo roku 2002, kdy byla již produkční stylistika potřebná k vytvoření takových remixů celkem ustálena a odlišena od stylů jako 2-step a grime. Dubstep (a zejména subžánr brostep) na internetu asi nejvíce zpropagovala skupina UKF – populární kanál sloužící pro volné šíření bassových tracků. V ČR je dubstepová scéna teprve v začátcích. I tak na české scéně nalezneme jména: Merak, Corborat, Dubsquad a také Kletis. Mezi největší eventy patří Outbreak, který pořadá Corborat a Dubsquad pod crew Undead Nation.\n\nHudební webová stránka Allmusic.com popsala celkový zvuk dubstepu jako pevně svinutou produkci s drtivou basovou linii a zvuky bicích pozpátku, které navíc obsahují uříznuté vzorky (samplování). Velmi často jsou přidány vokály. Podle Simona Reynoldse dubstep původně pochází z Velké Británie v rozmezí let 1989–99.\n\nDubstep se postupně uvolňoval u experimentálních UK tvůrců garážové tvorby. Tyto pokusy často končily neúspěchem. Podobně jako garáž je tento styl hudby temný. Dalšími rozlišovacími znaky, které jsou často používány, jsou hnací a rozptýlený rytmus s téměř všudypřítomnými sub-bassy. Někteří dubstep umělci také zahrnuli různé vnější vlivy.\n\n\n\nPozn.: Tento výčet interpretů není úplný.\n\nDubstep kanály na YouTube:\nWeby s dubstepovým obsahem\n"}
{"id": "234705", "url": "https://cs.wikipedia.org/wiki?curid=234705", "title": "Raggamuffin", "text": "Raggamuffin\n\nRaggamuffin je výraz z hudební terminologie. Zejména se používá pro označení vokalisty, jehož projev střídá rap a zpěv s důrazem na původní, jamajský přízvuk. Odtud i typický dialekt, který přivezli hlavně přistěhovalci z Jamajky. Ti tvoří komunitu v jamajském městě Kingston, která je dnes základnou této scény. Méně často se v přeneseném smyslu používá termín \"raggamuffin\" jako opis hudebních skladeb ve stylu dancehall a ragga.\n\n"}
{"id": "234707", "url": "https://cs.wikipedia.org/wiki?curid=234707", "title": "Galeras", "text": "Galeras\n\nSopka Galeras (také Urcunina) v Kolumbii u města Pasto je aktivní více než milión let. Během erupcí se vytvořily dvě kaldery, první před půl miliónem let, druhá, mladší před 40 000 lety. Vlivem hydrotermální aktivity nastal kolaps oslabených stěn kaldery a pozdější erupce vytvořily v současnosti aktivní kráter.\n\nSopka je tvořena převážně andezity, od dob španělských conquistadorů bylo zaznamenáno více než 20 erupcí. V roce 1993 přišlo při erupci sopky o život šest geologů, kteří v jejím kráteru prováděli měření. Při jedné z větších erupcí v roce 2005 bylo město Pasto, nacházející se jen 12 kilometrů od sopky, evakuováno. Stejně tak v listopadu 2006, po varování \"Instituto Colombiano de Geología y Minería\" (Kolumbijského geologického institutu), své domovy muselo opustit 8000 obyvatel. Erupce z února 2009 donutila k evakuaci opět asi 8000 lidí z provincie Nariño. Stejný počet lidí musel být evakuován i po erupci 3. ledna 2010.\n\nSopka 25. srpna 2010 vypustila zdáli viditelný sloupec popela. Tato erupce, popisovaná jako neexplozivní, přinutila úřady, aby zvýšily pro přilehlá města stupeň varování na „žlutý III“.\n\nGaleras je monitorována v rámci Deep Earth Carbon Degassing Project a je zapsána do tzv. Decade Volcanoes – seznamu 16 nejnebezpečnějších sopek světa.\n\n"}
{"id": "234711", "url": "https://cs.wikipedia.org/wiki?curid=234711", "title": "Michail Illarionovič Kutuzov", "text": "Michail Illarionovič Kutuzov\n\nMichail Illarionovič kníže Goleniščev-Kutuzov-Smolenskij (, Petrohrad, Ruské impérium – , Bolesławiec, Slezsko, dnešní Polsko) byl ruský vojevůdce z období napoleonských válek.\n\nJediný syn generálporučíka a senátora Illariona Matvějeviče Goleniščev-Kutuzova (1717–1784) a jeho ženy, rozené Beklemišové. Za datum Kutuzovova narození byl považován rok 1745 uvedený na jeho náhrobku, ale údaje uváděné v řadě formulářů z let 1769, 1785, 1791 i v osobních dopisech, ukazují na pravděpodobný rok narození 1747.\n\nLetopočet 1747 je popisován jako rok narození M.I.Kutuzova i v jeho pozdějších biografiích.\n\nOd sedmi let se Michail učil doma, v červnu 1759 nastoupil do Šlechtické dělostřelecké a inženýrské akademie, ve které dělostřelecké předměty vyučoval jeho otec. Již v prosinci tohoto roku získává Kutuzov vojenskou hodnost \"konduktora 1. třídy\" (nižší poddůstojník/stevard) se složením přísahy a přiznáním žoldu. Talentovaný mladík se zapojuje do výuky pro důstojníky.\n\nV únoru 1761 Michail zakončil školu a s hodností inženýra-praporčíka na ní zůstal jako vyučující matematiky. Roku 1762 byl jmenován velitelem roty Astrachaňského pěchotního pluku, kterému v té době velel plukovník Alexandr Vasiljevič Suvorov. Od r. 1764 pod velením velitele ruských vojsk v Polsku generálporučíka I. I. Vejmarna, velel malým oddílům, zasahujícím proti polskému odboji. Roku 1770 byl pak převelen k 1. armádě generál-feldmaršála Rumjanceva, dislokované na jihu, a zúčastnil se Rusko-turecké války v letech 1768–1774.\n\nVelký význam ve formování Kutuzova coby vojevůdce měla bojová zkušenost, kterou získal v období rusko-tureckých válek ve 2.pol. 18. století pod vedením vojevůdců P. A. Rumjanceva a A. V. Suvorova. V průběhu rusko-turecké války (1768–1774) se Kutuzov jako řadový a štábní důstojník účastnil v bojích u Rjabé mohyly, Largy a Kahulu. Za své vojenské úspěchy byl v prosinci 1771 povýšen na podplukovníka.\n\nV červenci 1774 během bojů u vsi Šumy (dnes Kutuzovka) severně od Alušty byl Kutuzov, velící praporu, těžce raněn kulkou, která mu prorazila levý spánek a vylétla u pravého oka - to následkem zranění trvale osleplo. Carevna ho vyznamenala vojenským řádem sv. Jiří 4. třídy a odeslala ho na státní výlohy léčit do zahraničí. Dva roky léčení využil Kutuzov pro další vojenské vzdělávání.\n\nPo návratu do Ruska r. 1776 se vrátil do vojenské služby. Zpočátku organizoval jednotky lehkého jezdectva, roku 1777 byl povýšen na plukovníka a jmenován velitelem Luhanského kopinického pluku, dislokovaného v přístavu Azov u ústí řeky Don. Na Krym byl převelen roku 1783 jako velitel Mariupolského lehkého jezdeckého pluku. V listopadu 1784, po úspěšném potlačení povstání na Krymu, dostal hodnost generálmajora. Od r. 1785 byl velitelem jím zformovaného Bugského mysliveckého sboru. Pro svoji jednotku vypracoval nové taktické způsoby boje a popsal je ve zvláštní příručce. Když roku 1787 začala další válka s Tureckem, bránil se svým sborem hranice podél Jižního Bugu.\n\nV létě 1788 se se svým sborem účastnil obléhání Očakiva. Zde byl v srpnu 1788 podruhé těžce raněn do hlavy. Tentokrát kulka prorazila tvář a vyšla zátylkem. Kutuzov přežil a r. 1789 převzal samostatný sbor, se kterým obsadil Akkerman, bojoval u Căuşeni a vedl zteč Bender.\n\nV prosinci 1790 se vyznamenal při útoku a obsazení Izmailu, kde velel 6. koloně, jdoucí na zteč pevnosti. Generál Suvorov v hlášení popsal jeho činy následovně:\n\"„Ukazuje osobní příklad statečnosti a neohroženosti, pod těžkou palbou nepřítele překonal veškeré překážky; překonal palisádu, předešel protiakci Turků, rychle vystoupal na zdi pevnosti, dobyl baštu a mnoho baterií… Generál Kutuzov útočil na mém levém křídle; ale byl mojí pravou rukou.“\"\n\nPo dobytí Izmailu Kutuzova povýšili na generálporučíka, vyznamenali řádem sv. Jiří 3. stupně a jmenovali ho velitelem obsazené pevnosti. Odrazil pokusy Turků o ovládnutí Izmailu a 16. června 1791 neočekávaným útokem rozprášil třiadvacetitisícové turecké vojsko u Babadagu. V bitvě u Măcinu v červnu 1791 pod velením knížete Repnina Kutuzov způsobil zdrcující porážku pravému křídlu tureckých vojsk. Za vítězství u Măcinu pak obdržel řád sv. Jiří 2. stupně.\n\nV roce 1792 se Kutuzov zúčastnil rusko-polské války, v následujícím roce se vypravil jako zvláštní vyslanec do Turecka, kde ve prospěch Ruska vyřešil řadu závažných otázek a významně přispěl ke zlepšení vzájemných vztahů.\n\nV roce 1795 byl jmenován hlavním velitelem všech pozemních vojsk, loďstva a pevností ve Finsku a současně ředitelem Pozemního šlechtického kadetského sboru v Sankt-Petěrburgu. Hodně udělal pro vylepšení přípravy nových důstojníků: vyučoval taktiku, vojenskou historii a další předměty. Kateřina II. ho denně zvala do své společnosti, strávil s ní i poslední večer před jejím skonem.\n\nNa rozdíl od mnohých jiných oblíbenců vládkyně si Kutuzov udržel své postavení i za vlády nového cara Pavla I.. Úspěšně splnil diplomatickou misi do Pruska: během dvouměsíčního pobytu v Berlíně dokázal Prusko získat na stranu Ruska proti Francii. Byl litevským (1799—1801) a (po nástupu Alexandra I. na trůn) petrohradským (1801-02) vojenským gubernátorem.\n\nRoku 1802 Kutuzov upadl v nemilost cara Alexandra I., byl odvolán z funkcí a žil na svém panství v Goroškách. V armádě zůstával začíslen coby velitel Pskovského mušketýrského pluku.\n\nRoku 1804 Rusko vstoupilo do koalice proti Napoleonovi a roku 1805 ruská vláda poslala do Rakouska dvě armády; vrchním velitelem jedné z nich (\"Podolské armády\") byl jmenován Kutuzov.\nV srpnu 1805 se 50tisícová ruská armáda (50 000 mužů, 377 děl a 16 076 koní) pod jeho velením přesunula do Rakouska. Rusové urychleně postupovali přes Moravu a Dolní Rakousko do Bavorska, kde měli podpořit rakouskou armádu pod velením generála Macka. V polovině října dorazili na bavorskou hranici, ale rakouská armáda, se kterou se měli spojit, byla již poražena Napoleonem v bitvě u Ulmu. Kutuzovova armáda tak zůstala osamocena proti protivníkovi, který měl asi trojnásobnou převahu sil.\n\nAby ochránil vojsko, provedl Kutuzov ústupný manévr o délce 425 km od Braunau k Olomouci, během kterého porazil oddíly francouzských maršálů Murata u Amstettenu a Mortiera u Dürnsteinu. Úspěšně se mu tím podařilo vyvést svoji armádu z hrozícího obklíčení. V týlu kryl ústup ruské armády generál Bagration, který se utkal s Francouzi v bitvě u Schöngrabernu (Grabern). Tento pochod vešel do historie vojenství jako vynikající vzor strategického manévru. Od Olomouce chtěl Kutuzov odvést armádu k ruským hranicím, aby odtud po příchodu ruských posil ze severní Itálie přešel do protiútoku.\n\nNapoleon mezitím obsadil Vídeň a severně od Dunaje mohl operovat ztenčenými silami. Kutuzovova Podolská armáda se spojila s Volyňskou armádou generála Buxhöwdena a s jednotkami rakouských vojsk. Navzdory Kutuzovovu názoru, na naléhání ruského cara Alexandra I. a rakouského císaře Františka I., kteří byli povzbuzeni svojí mírnou početní převahou nad Francouzi, přešly spojenecké armády do útoku.\n\nDne 2. prosince 1805 došlo k bitvě u Slavkova. Bitva skončila naprostou porážkou Rusů a Rakušanů. Sám Kutuzov byl lehce raněn kulkou do tváře, padl zde i jeho zeť - baron Tiesenhausen. Car Kutuzova nahlas neobviňoval a v únoru 1806 ho vyznamenal řádem sv. Vladimíra 1. stupně, nicméně osobně mu prohru u Slavkova nikdy neodpustil (přesto že ji zavinil sám Alexandr I.). V dopise sestře z 18. září 1812 Alexandr I. vyjádřil svůj skutečný vztah k vojevůdci takto: \"„…při vzpomínce, co se stalo u Slavkova kvůli prolhanému Kutuzovově charakteru…“\"\n\nV září 1806 byl Kutuzov jmenován vojenským gubernátorem Kyjeva. V březnu 1808 byl jmenován velitelem sboru Moldavské armády. Kvůli sporům s vrchním velitelem armády polním maršálem Prozorovským, které se týkaly otázek dalšího vedení války, byl Kutuzov v červnu 1809 odvelen jako vojenský gubernátor do Litvy.\n\nRoku 1811 se válka s Tureckem dostala do slepé uličky. Zahraničněpolitická situace vyžadovala efektivní činy a proto car Alexandr I. znovu jmenoval Kutuzova hlavním velitelem Moldavské armády místo zemřelého N. Kamenského. Dne 13. dubna 1811 přijel Kutuzov do Bukurešti a převzal velení armády, oslabené odvoláním pěti divizí na obranu západní hranice před hrozbou napoleonských vojsk. Na celém vybojovaném území v severním Bulharsku zůstalo kolem 45 000 ruských vojáků (27 000 pěšáků, 13 700 jezdců a 4 500 dělostřelců), proti nim stálo asi 80 000 Turků rozložených v balkánských horách.\n\nRuská armáda byla rozmístěna podél Dunaje od Vidinu až k moři po linii, která činila 1 000 kilometrů. Navíc bránila pevnosti Nikopol, Ruščuk a Silistra. Turecká armáda se soustředila proti středu ruských pozic, kde obsadila mohutné pevnosti Šumlu a Vidin. Krom toho byl neschopný turecký velitel vezír Jusuf-paša nahrazen energickým Ahmedem-pašou. Laz Aziz Ahmed Paša chystal ofenzivu s cílem obsadit s šedesátitisícovou armádou Razgrad, poté Ruščuk. Kutuzov nechal část z dunajských pevností opustit, vyhodit do povětří a zkoncentroval své síly pro obranu hlavní cesty na Bukurešť u Ruščuku.\n\nPočátkem léta 1811 vytáhla turecká armáda od Šumly směrem k Ruščuku. V bitvě u Ruščuku 22. června 1811 šedesáti tisíc Turků napadlo 15-tisícovou ruskou armádu. Rusům se dělostřeleckou palbou a protiútoky podařilo drtivě porazit protivníka, a položili tak základ k rozpadu turecké armády. Ztráty byly kolem 500 lidí na ruské a 5 000 lidí na turecké straně. Ahmed-paša ustoupil a začal se zakopávat v očekávání Kutuzovova útoku. Kutuzov však nechal zničit rušskou pevnost a se svou armádou záměrně ustoupil na levý břeh Dunaje. Tím donutil nepřítele vzdálit se při pronásledování od základen. Nato zablokoval část turecké armády, která se přepravila přes Dunaj u Slobozie. Sám pak vyslal začátkem října přes Dunaj sbor generála Markova, s úkolem zaútočit na zbylé turecké vojáky na jižním břehu. Markov napadl nepřátelskou základnu, ovládl ji a z ukořistěných tureckých děl začal ostřelovat hlavní tábor velkovezíra Ahmeda za řekou. V obklíčeném táboře brzy propukl hladomor a nemoci, Ahmed-paša tajně opustil armádu, a zanechal na svém místě pašu Čaban-oglu. 23. listopadu 1811 se Čaban-oglu vzdal Kutuzovovi i se svou 35-tisícovou armádou s 56 děly. Ještě před touto kapitulací daroval car Kutuzovi hraběcí titul Ruského impéria. Turecko bylo donuceno k vyjednávání.\nNapoleon soustředil svoje oddíly k ruským hranicím a spoléhal na to, že díky smlouvě se sultánem, kterou uzavřel na jaře 1812, budou ruské síly zadržovány na jihu. Ale 16. května 1812 uzavřel Kutuzov v Bukurešti mír, na základě kterého se Besarábie i s částí Moldávie staly součástí Ruského impéria (Bukurešťský mír).\nTo bylo velké vojenské i diplomatické vítězství, které vychýlilo strategickou rovnováhu před začátkem Vlastenecké války (1812) ve prospěch Ruska. Po uzavření mírů převzal velení Dunajské armády admirál Čičagov a do Petrohradu odvolaný Kutuzov zůstal na nějaký čas mimo centrum dění.\n\nV noci 24. června se Napoleon se svou Velkou armádou začal přepravovat přes Němen, což byl počátek jeho Ruského tažení neboli Vlastenecké války (1812).\n\nV červnu 1812 byl generál Kutuzov zvolen náčelníkem Petěrburské а poté Moskevské domobrany. V počáteční etapě Vlastenecké války ustupovaly 1. a 2. západní ruská armáda pod náporem sil Napoleona. Neúspěšný průběh války donutil šlechtu požadovat jmenování velitele, který by měl důvěru ruského obyvatelstva.\n\nJeště před vyklizením Smolenskа ruskými vojsky byl po třídenním váhání car Alexandr I. nucen jmenovat svého po bitvě u Slavkova neoblíbeného generála pěchoty Kutuzova vrchním velitelem všech ruských armád a domobrany. 10. srpna car udělil Kutuzovovi titul Nejjasnější kníže. Jmenování Kutuzova vyvolalo vlastenecké nadšení v armádě i u lidu. Sám Kutuzov, stejně jako v roce 1805, nebyl odhodlán k rozhodné bitvě s Napoleonem. Podle jednoho ze svědectví se o metodách, kterými bude postupovat proti Francouzům, vyjádřil takto: „\"My Napoleona neporazíme. My ho obelstíme.\"“\n\nDne 29. srpna převzal Kutuzov v dědině Carevo Zajmišče ve Smolenské gubernii armádu od generála Barclay de Tolly. Velká přesila protivníka a nedostatek rezerv ho však donutily ustupovat do vnitrozemí a pokračovat tak ve strategii svého předchůdce. Ale další ústup znamenal vydání Moskvy bez boje, což bylo nepřípustné jak politicky, tak i morálně. Po získání nevelkých rezerv se tedy Kutuzov rozhodl pro čelní střet s Francouzi, první a jedinou masovou bitvu ve Vlastenecké válce - bitvu u Borodina.\nBitva u Borodina, jedna z největších bitev epochy napoleonských válek, proběhla 7. září 1812. Za den bojů ruská armáda způsobila Francouzům těžké ztráty, ale sama podle předběžných odhadů ztratila k večeru téhož dne téměř polovinu mužstva své regulární armády. Rovnováha sil se viditelně nakláněla v neprospěch Rusů. Kutuzov se tedy rozhodl ustoupit z pozic u Borodina a poté, po poradě v osadě Fili (dnes část Moskvy), vyklidil Moskvu. Ruská armáda si přesto vedla u Borodina důstojně, za což Kutuzov 11. září obdržel hodnost generál - polní maršál.\n\nPo opuštění pozic před evakuovanou Moskvou se ruská armáda stáhla po Rjazaňské cestě na jihozápad od města. Pak se ale po křídle skrytě přesunula na Tulskou a Kalužskou cestu do blízkosti vsi Tarutino. Rozmístěním svých armád jižně a na jihozápad od Napoleona znemožnil Kutuzov Francouzům cestu do jižních částí země a současně kontroloval jejich zásobovací linie od Smolenska. Další jednotky kontrolovaly území severně od Moskvy směrem na Tver a Jaroslavl a na východ směrem na Nižnij Novgorod. Ruská vojska začala s protiútoky, které Kutuzov organizoval tak, aby Francouzi byli z boků napadáni oddíly regulární armády a partyzánů. Přitom se Rusové vyhýbali čelnímu střetu s velkými skupinami vojsk.\nFrancouzi se snažili zjistit, kde je Kutuzov. Když Napoleon zjistil, kde se nachází, pokusil se s ním neúspěšně vyjednat mír. Dne 18. října došlo k bitvě u Tarutina (s Muratovým předvojem). Rusové zde vyhráli. Dne 24. října se střetla ruská a francouzská vojska u Malojaroslavce. Napoleon byl Kutuzovem poražen. Bitva u Malojaroslavce se stala bodem obratu ve Vlastenecké válce neboť Napoleon od té doby už jen ustupoval. Kutuzov Napoleona pronásledoval. Dne 3. listopadu generál Miloradovič porazil Davoutův sbor v desetihodinové bitvě u Vjazmy. Bitvy se zúčastnilo asi 25 000 Rusů a 37 000 Francouzů. Tato bitva uspíšila morální rozklad Napoleonovy Velké armády. Navíc byl Napoleon ohrožován útoky partyzánů. Dne 16. listopadu Kutuzov napadl Francouze u Krasného. V třídenní bitvě byl zničen Neyův sbor, který Napoleon nechal napospas Rusům. U Krasného zahynulo 6 000 Francouzů a 26 000 jich bylo zajato. Její následky vedly k tomu, že se důvěra k Napoleonovi výrazně zmenšila. Ruská vojska byla přeformována a došlo k vzniku nových oddílů. Dne 22. listopadu byl navíc Napoleon se zbylými 40 000 muži obklíčen u Bereziny. Vinou neposlušného admirála Čičagova Napoleon mohl vybudovat přes Berezinu dva mosty a začít s přepravou, ovšem Rusové nakonec Napoleona napadli na obou březích. Ten nakonec unikl jen s 9 000 muži. Kutuzov dne 22. prosince ve Vilniusu oznámil: \"„Válka skončila úplným vyhlazením nepřítele.“\"\n\nKutuzov se rozhodl pronásledovat Napoleona i za hranicemi. Ovšem ruská armáda měla v té době problémy se zásobováním. Proto Kutuzov nařídil krátký odpočinek většině armád. Wittgensteinova a Čičagovova vojska dostala rozkaz neúnavně pronásledovat Francouze ustupující k Němenu a Mackdonaldův a Schwarzenbergův sbor, které se tam už stáhly. Rusové brzy začali ofenzívu na třech směrech: Královec, Płock a Varšava. Na Královec byl hlavní, zde Rusové dosáhli velkých úspěchů. Obsadili velká území a znemožnili Napoleonovi aby využil zdejšího lidského a materiálního potenciálu a navíc přesvědčili Prusko, aby se přidalo k protinapoleonské koalici. Bojovalo zde asi 60 000 Rusů a velitel zde byl P. V. Čičagov. Na Varšavu zase vedlo 13 000 Rusů vedených M. A. Miloradovičem. A na Płock postupovala hlavní armáda která měla za úkol případně podpořit síly útočící na Varšavu či na Královec. Ve východním Prusku útočily tři skupiny vojsk. Nejsilnější uskupení mělo 33 000 mužů. 30. prosince 1812 přešel generál Yorck na stranu Ruska. Brzy poté byl u Libavy poražen Mackdonaldův sbor generálem Šepelevem. Jacques MacDonald se po bitvě u Libavi stáhl do Královce, přičemž byl vytrvale pronásledován a po krátkém boji Rusové Královec dobyli. V prvních lednových dnech Rusové obsadili Elbing, Marienburg a Marienwerder. V této době hlavní armáda překročila Němen a 24. ledna dosáhla Visly a obsadila Płock.\n\n7. února padla Varšava. V polovině února Rusové dosáhli Odry. Kutuzov chtěl dobýt Berlín ve dvou směrech. Ze severu a jihu.\nPlán nemohl uskutečnit neboť pruští generálové Yorck a Bülow odmítli účast na dobytí Berlína. Poté zvyšoval Kutuzov početní stav armády. 28. února se Prusko přidalo k protinapoleonské koalici. Okamžitě poté se generál Scharnhorst postavil do čela Osvobozeneckého hnutí. Brzy došlo k navázání přátelství Kutuzova a Scharnhorsta kteří se setkali v Kališi. Na jaře Rusové dobyli Berlín. 19. března padl Hamburk. V polovině dubna byly hlavní síly soustředěny za Labem. Kutuzov 17. dubna odjel z Hainau, ale 18. dubna se musel ze zdravotních důvodů (nastydl neboť za sychravého počasí jel na koni) zastavit v Boleslavci. Byl těžce nemocen. Ovšem i přes nemoc velel vojskům.\n\nDne 28. dubna v 21 hodin a 35 minut v Boleslavci zemřel.\n\nŠlechtický rod Goleniščev-Kutuzových odvozuje svůj původ od jistého Gavrily, který se v době Alexandra Něvského (polovina 13. stol.) usadil v oblasti Novgorodu. Mezi jeho potomky v 15. stol. byl Fedor zvaný Kutuz, který měl příbuzného Vasilije zvaného Golenišče. Synové Vasilije sloužící v carské službě začali používat přízvisko Goleniščev-Kutuzov. Děd M.I.Kutuzova dosáhl ještě pouze hodnosti kapitána, jeho otec byl již generálporučík a samotný Michail Illarionovič Kutuzov získal dědičný knížecí titul.\n\nKutuzovova manželka, Kateřina Iljična (1754–1824), byla dcerou generálporučíka Ilji Aleksandroviče Bibikova, syna velmože z období Kateřiny Veliké. Kateřina se provdala za 31letého plukovníka Kutuzova v roce 1778 a ve šťastném manželství mu porodila pět dcer (jediný syn Nikolaj zemřel v mládí na neštovice).\n\nDcery: Praskovja, Anna, Alžběta, Kateřina a Darja. Dvěma z nich (Líze a Kátě) první manželé padli, když bojovali pod velením Kutuzova. Protože Kutuzov nezanechal potomky v mužské linii, rodinné příjmení Goleniščev-Kutuzov převzal roku 1859 jeho vnuk - generálmajor P. M. Tolstoj, syn Praskovji.\n\n\n\n\n"}
{"id": "234713", "url": "https://cs.wikipedia.org/wiki?curid=234713", "title": "Azufral", "text": "Azufral\n\nAzufral je název v současnosti neaktivního stratovulkánu, nacházejícího se v jižní Kolumbii. Horniny Azufralu mají větší obsah SiO než ostatní kolumbijské sopky, petrologicky jsou tvořeny převážně dacity až ryolity. Vrchol sopky je ukončen kalderou s rozměry 2,5 × 3 km, v její severozápadní části se nachází jezero Laguna Verde a poblíž několik lávových dómů, nejmladší jsou přibližně 3 600 let staré. V okolí některých dómů se nacházejí i aktivní fumaroly.\n\n"}
{"id": "234714", "url": "https://cs.wikipedia.org/wiki?curid=234714", "title": "Bitva u kunduraských olivových hájů", "text": "Bitva u kunduraských olivových hájů\n\nBitva u kunduraských olivových hájů (nebo také u kunduroských olivových hájů) se odehrála v Messenii na Peloponésu na jaře roku 1205 mezi francouzskými křižáky a místními řeckými vládci. Skončila drtivým vítězstvím francouzských rytířů a zlomením řeckého odporu.\n\nPoté co účastníci čtvrté křížové výpravy 13. dubna 1204 dobyli Konstantinopolis a rozvrátili tak na čas Byzantskou říši, jejíž císařský dvůr odplul do Nikáie, se skupina pěti až sedmi set rytířů pod velením účastníků výpravy Viléma ze Champlitte a Geoffreye z Villehardouinu střetla s vojskem pěti tisíc peloponéských Řeků, které vedl synovec byzantského císaře Michael Komnenos Dukas. Tato bitva rozhodla osud zbytku Peloponésu, který tak padl do křižáckých rukou a stal se základem nového křižáckého státu Achajské knížectví.\n\n13. dubna 1204 vojska čtvrté křížové výpravy dobyla hlavní město Byzantské říše. Vůdce výpravy Bonifác z Montferratu, který byl vyšachován z možnosti stát se novým latinským císařem, dobyl Soluň a založil si zde svůj vlastní křižácký stát Soluňské království. Vilém ze Champlitte Bonifáce následoval a v dobytí Soluně mu pomohl. Poté pokračoval dále na jih, až dorazil do Morey. Zde se spojil s Geoffreyem z Villehardouinu, který se plavil do Messenie na své cestě z Palestiny.\n\nFrancouzští rytíři společně táhli za dobytím Morey. Nejprve dobyli Messenii, kterou držel Jan Kantakouzenos. Vilém a Geoffrey poté obsadili všechna důležitá města na západním Peloponésu bez většího odporu. Řekové z Arkádie, Lakónie a Argolidy, které vedl Michael Komnenos Dukas, který byl toho času guvernérem \"Peloponésského thematu\", a Michael Kantakouzenos, syn zesnulého Jana Kantakouzena, se pokusili křižákům postavit na odpor a jejich postup u kunduraských olivových hájů zastavit.\n\nPodle \"Morejské kroniky\" bylo Latinů (tj. francouzských křižáků) sedm set, zatímco „Byzantinců“ (Římanů, resp. byzantských Řeků) čtyři tisíce, jezdců i pěších řadových vojáků. Geoffrey z Villehardouinu, strýc křižáka Geoffreye, společníka Viléma ze Champlitte, ve své \"Kronice\" uvádí, že Michaelovo vojsko čítalo pět tisíc mužů, zatímco křižáků mělo být desetkrát méně. V každém případě, navzdory citelné početní nevýhodě francouzští rytíři bitvu vyhráli. Odpor Řeků byl zcela ochromen a vzápětí začala do křižáckých rukou padat jedna byzantská pevnost za druhou. Michael Komnenos Dukas se poté stáhl do Epiru a založil zde Epirský despotát. Přesná poloha kunduraských olivových hájů je neznámá. Geoffrey z Villehardouinu (kronikář) se zmiňuje, že místo bitvy bylo vzdáleno jeden den od pevnosti Modon (Methoni).\n\nBitva u kunduraských olivových hájů byla rozhodující pro dobytí Peloponésského poloostrova křižáky. Po tomto vítězství pro křižáky v Morei už nic nepředstavovalo vážnou hrozbu. Vítězové byli v Andravii přijati lidem i církví. Poslední ohniska odporu představovala obrana pevností v \"Naupliu\" a Akrokorintu, které držel \"Leo Sgouros\". Vilém ze Champlitte poté vybudoval svůj křižácký stát Achajské knížectví, který s výjimkou benátských měst na pobřeží zabíral většinu Peloponésu.\n\n\n"}
{"id": "234718", "url": "https://cs.wikipedia.org/wiki?curid=234718", "title": "Lotus Elan", "text": "Lotus Elan\n\nModelem Lotus Elan se automobilka Lotus z anglického Norfolku pevně zapsala mezi světové výrobce sportovních automobilů. Elan se vyráběl se od roku 1963 do roku 1973 v počtu 12 220 vozů. Elan nahradil model \"Elite\" a jeho nástupcem se staly modely \"Elise\" a \"Esprit\".\n\nLehké hbité vozidlo mělo řadový čtyřválec s výkonem přes 100 koní, který poskytoval vozu mimořádnou rychlost. V roce 1971 se navíc objevilo poslední provedení automobilu s označením Sprint. Toto provedení mělo 126 koní a stejné zrychlení z 0 na 100 km/h jako o mnohem dražší Lamborghini Islero. Dále se nejvyšší rychlostní stupeň řadil ve stejné rychlosti jako u vozů Ferrari Dino nebo Porsche 911E, tedy 130 km/h. Za deset let výroby se vůz prodával v provedení 2+2 (pod ozn. Elan Plus 2) a od poloviny 60. let i jako oblíbené coupé. Výroba modelu byla zastavena v roce 1973 v souvislosti se snahou Lotusu zbavit se pověsti výrobce stavebnicových automobilů. V současnosti je duch Elanu zachován ve voze Lotus Elise, který mu je v mnoha ohledech podobný.\n\n"}
{"id": "234722", "url": "https://cs.wikipedia.org/wiki?curid=234722", "title": "Nevado del Ruiz", "text": "Nevado del Ruiz\n\nNevado del Ruiz je masivní sopka nacházející se asi 129 kilometrů západně od hlavního města Bogotá (Jižní Amerika, Kolumbie). Je to stratovulkán složený z mnoha vrstev lávy střídající se z tvrzeného sopečného popelu a dalších pyroklastických hornin. Nevado del Ruiz je aktivní už asi dva miliony let.\n\nVytvořily jej pleistocénní andezitové a dacitové lávy a pyroklastika nad subdukční zónou desky Nazca, tak jako většinu kolumbijských sopek. Sopka se stala známou pro svou katastrofickou erupci z 13. listopadu 1985, kdy horké pyroklastické proudy roztavily sněhový pokryv vrcholu. Tento proces vytvořil lahary, které dosáhly vzdálenosti až 100 km. Na své cestě úplně zalily město Armero (28 700 obyvatel) a několik menších vesnic 6 metrů silnou vrstvou bahna, přičemž zahynulo přibližně 25 000 lidí. Po erupci sopky Mont Pelée z roku 1902 je to co do počtu lidských obětí druhá největší sopečná katastrofa 20. století. K podobným, ale méně smrtícím incidentům, došlo také v letech 1595 a 1845, kdy se z malých erupcí staly velké lahary.\nNevado del Ruiz je součástí pohoří Andy. Sopka je součástí sopečných masivů v Americe, které se skládají z dalších pěti sopek pokrytých velkými masivy ledovců. Z toho jsou čtyři stále aktivní.\nNevado del Ruiz leží v Ohnivém kruhu, což je oblast, která je obklopena Tichým oceánem a obsahuje některé z nejvíce aktivních sopek na světě. Tato sopka je třetí nejsevernější sopkou ležící v severní vulkanické zóně andského vulkanického pásu. Nevado del Ruiz může vytvářet explozivní erupce horkého plynu spojené s pyroklastickými toky, které mohou roztát sníh z ledovce poblíž vrcholu a vyprodukovat velké a někdy i zničující lahary. Má rozlohu více než 200 čtverečních kilometrů, táhnoucí se 65 kilometrů od východu k západu. Její vrchol zahrnuje kráter Arenas, který má jeden kilometr v průměru a je 240 metrů hluboký.\n\nVrchol Nevado del Ruiz je pokryt ledovcem (nevado znamená ve španělštině „zasněžené“), který se tvoří už tisíce let. Před 28 000 až 21 000 lety byl ledovec obsazen 1500 čtverečních kilometrů masivu. Ještě před 12 000 lety, kdy ledové příkrovy z poslední doby ledové ustupovaly, pokrývaly 800 kilometrů čtverečních. Během malé doby ledové, která trvala asi od roku 1600–1900, masiv pokrýval 100 kilometrů čtverečních vrcholu sopky. Ledová pokrývka je průměrně 50 metrů silná (je to nejsilnější část vrcholu) a pod ledovcem Nereides na jihozápadních svazích je tato část ledovce hluboká 190 metrů. Ledovec na severní části a na východních svazích ztratil většinu ledu v roce 1985 při erupci, a proto je pouze 30 metrů hluboký. Voda z ledovce odtéká do řek Cauca a Magdalena přes západní a východní úbočí sopky, toky této vody jsou zásobou pitné vody pro 40 okolních měst.\n\nNevado del Ruiz je obecně málo zalesněné místo díky své nadmořské výšce a jeho lesní porost s rostoucí nadmořskou výškou klesá.\n\nŽivočichové, kteří žijí v okolí sopky jsou označováni jako ohrožení a patří mezi ně tapír horský a medvěd brýlatý. Sopka je domovem pro 27 druhů ptáků, z nichž je 15 druhů ohroženo.\n\nSopka i nadále představuje vážnou hrozbu pro okolní města a vesnice. Největší pravděpodobností je riziko menších erupcí, které by mohly způsobit ztrátu rovnováhy ledovců a spustit lahary. Takové lahary se mohou pohybovat až 100 km podél říčního údolí i několik hodin. Odhaduje se, že až 500 000 lidí žijících v blízkém údolí jsou ohroženy. I když jsou menší erupce pravděpodobnější, musí se brát navědomí i vypuknutí velkých erupcí, které tato sopka v minulosti již několikrát způsobila.\n\nVláda Kolumbie vytvořila speciální program, díky kterému by se mělo předcházet podobným tragédiím jako té v roce 1985. Tehdy lahary, které vznikly při erupci, zničily město Armero. Když Nevado del Ruiz vybuchla znovu v roce 1989, bylo evakuováno asi 2300 lidí žijících podél pěti okolních řek.\n\nSilný déšť v roce 2006 způsobil sesuv půdy při kterém bylo zabito devět mladíků, kteří byli na průzkumných výpravách v okolí sopky.\n\nBěhem září a října roku 2010 bylo zaznamenáno postupné zvýšení seismické aktivity poblíž kráteru Arenas. Během následujících čtyř měsíců bylo dlouhé období zemětřesení, které vyvolalo obavy z vybuchnutí sopky. V roce 2010 bylo vulkanické chvění zaznamenáno zhruba osmkrát tolik, než v letech 2009 až 2010. V roce 2010 byl zaznamenán větší výskyt oxidu siřičitého doprovázený malými erupcemi. Od února 2012 došlo k dramatickému nárůstu zemětřesení.\n\nVědci při přeletech nad sopkou v březnu 2012 zaznamenali čerstvé nánosy popelu. Náhlá aktivita vrcholu však nevyvrcholila ve velké erupce a činnost sopky poklesla natolik, že úroveň upozornění byla snížena. 29. května se seismická činnost prudce zvýšila a úroveň upozornění byla obnovena, protože popel spadl do více než 20 okolních obcí. Během několika příštích měsíců se popel objevil mnohokrát znovu a opět se zvýšilo zemětřesení. Velké sopečné události a erupce se opakovaly nepravidelně od července do srpna roku 2012. Výskyt oxidu siřičitého se objevoval až do ledna 2013.\n\n"}
{"id": "234725", "url": "https://cs.wikipedia.org/wiki?curid=234725", "title": "Ratufa černoprstá", "text": "Ratufa černoprstá\n\nRatufa černoprstá (\"Ratufa macroura\"), někdy uváděná jako ratufa cejlonská je druh velké veverky žijící na Srí Lance a v lesích jižní Indie.\n\nDruh byl pozorován v lužních lesích řeky Kávérí v jižní Indii a také v kopcovitých lesích poloostrovní Indie. Vyskytuje se také na Srí Lance jako poddruh \"Ratufa macroura dandolena\". V červeném seznamu IUCN je ratufa černoprstá označena jako téměř ohrožený druh kvůli ničení jejího přirozeného prostředí.\n\n"}
{"id": "234734", "url": "https://cs.wikipedia.org/wiki?curid=234734", "title": "Prodikos z Keu", "text": "Prodikos z Keu\n\nProdikos z Keu ( ; kolem 465 př. n. l. Keos – 415 př. n. l.) byl řecký filosof. Vedle Gorgia a Prótagora byl jedním z nejvýznamnějších představitelů sofistiky.\n"}
{"id": "234738", "url": "https://cs.wikipedia.org/wiki?curid=234738", "title": "Kritiás", "text": "Kritiás\n\nKritiás (460 př. n. l. – 403 př. n. l.) byl řecký státník a filozof. \nByl Gorgiovým a Sokratovým žákem. Pocházel z aristokratického rodu. Byl strýcem Platóna a je po něm pojmenován jeden z jeho spisů. Obdivoval Spartu a byl odpůrcem athénské demokracie. Po porážce Athén v peloponéské válce se stal hlavou třiceti oligarchů, tzv. 30 tyranů (vláda třiceti), kteří nastolili teror, který se obracel i proti umírněnějším příslušníkům vlastních řad.\n\nKritiova literární činnost byla mnohostranná: psal elegie a dramata, v prozaických spisech věnoval pozornost zejména ústavám řeckých států. Z Kritiových děl se dochovaly jen nepočetné zlomky. Nejdelší (42 veršů) a obsahově nejzajímavější je zlomek z dramatu \"Sisyfos\", který obsahuje výklad funkce zákonů a náboženství.\n"}
{"id": "234749", "url": "https://cs.wikipedia.org/wiki?curid=234749", "title": "Samplování", "text": "Samplování\n\nSamplování (vzorkování) je práce se zvukovými vzorky – samply. Jedná se o převzetí zvuku nebo části zvukové nahrávky, vzorku, a její znovuvyužití pro hudební nástroj nebo součásti jiné nahrávky. \n\nTuto činnost většinou provádí sampler – hudební nástroj realizovaný jako hardware nebo počítačový program. Práci se samply umožňují také specializované hudební programy.\n\nV hudbě může samplování označovat vytváření skladby s využitím částí nahrávek jiných skladeb. Někdy může pojem samplování označovat pouze proces vytváření (záznam) zvukových vzorků.\n\n"}
{"id": "234752", "url": "https://cs.wikipedia.org/wiki?curid=234752", "title": "Armero", "text": "Armero\n\nArmero je kolumbijské město, které bylo 13. listopadu 1985 kompletně zničeno lavinou bahna a kamení, která vznikla po erupci sopky Nevado del Ruiz. O život přišlo při této katastrofě více než 21 000 z celkového počtu 23 000 obyvatel. Původně se město jmenovalo San Lorenzo. V roce 1930 bylo jméno změněno na Armero na památku José Armera, národního hrdiny.\n\nRuiny města Armero leží severozápadně od hlavního města Bogoty při rychlostní silnici z Bogoty do Manizales. Armero bylo před svým zničením důležitým obchodním místem, díky své koloniální architektuře známým i pod jménem „ciudad blanca“ (bílé město). V současnosti zde stojí pouze čerpací stanice a zbytky jedné z budov.\n\nOd odpoledne 13. listopadu 1985 došlo k erupci na 70 kilometrů západně vzdáleném vulkánu Nevado del Ruiz. Zpočátku šlo jen o drobné exploze. Kolem deváté hodiny večer však aktivita silně zesílila a sopka během tří hodin chrlila popel a sopečné pumy. \n\nŽhavá láva, sopečné pumy a horké pyroklastické proudy roztavily sněhový pokryv vrcholu sopky o rozloze 25 čtverečních kilometrů. Tento proces vytvořil lahar, který rychlostí 40 až 60 kilometrů v hodině zamířil směrem k východnímu úpatí hory úzkým kaňonem řeky „Lagunillas“, který v délce 60 kilometrů překonává převýšení 4 000 metrů. Vzniklý bahnotok cestou pohltil vše, co mu stálo v cestě. \n\nDo města ležícího při ústí kaňonu se třicetimetrová vlna bahna, kamení a pokácených stromů přihnala kolem 23. hodiny. Během několika minut následovalo několik dalších vln.\n\n\n"}
{"id": "234755", "url": "https://cs.wikipedia.org/wiki?curid=234755", "title": "Okřehek hrbatý", "text": "Okřehek hrbatý\n\nOkřehek hrbatý (\"Lemna gibba\") je druh jednoděložné rostliny z čeledi árónovité (\"Araceae\"). Starší systémy ho řadí do samostatné čeledi okřehkovité (\"Lemnaceae\").\n\nJedná se o extrémně redukovanou vodní rostlinu, která je volně plovoucí na hladině, je víceméně jednoletá (alespoň v mírném a chladném pásu), jednodomá s jednopohlavnými květy. Celá lodyha má „stélkovitý tvar“, „stélka“ je drobná, cca 2-5 mm v průměru, obvejčitá až okrouhlá. Listy zcela chybí, někteří autoři považují „stélku“ za list. Kořeny jsou přítomny, na každou „stélku“ připadá jen 1 kořen. Tím se liší od závitky mnohokořenné, u které připadá na 1 \"lístek\" 7-21 kořenů. \"Lístky\" jsou zpočátku zelené, ale později získávají trochu načervenalou barvu. \"Lístek je na rozdíl od okřehku menšího na spodní straně výrazně vypouklý (nápadný je tento znak hlavně přes léto). Vegetativní rozmnožování vysoce převažuje nad pohlavním a rostliny vytvářejí rozsáhlé kolonie, okřehek hrbatý kvete jen vzácně. Květy jsou v redukovaných květenstvích obsahujících většinou 3 květy, květenství je uzavřeno v drobném toulcovitém membránovitém listenu. Okvětí chybí. Samčích květy jsou v květenství většinou 2 a jsou redukované na 1 tyčinku. Samičí květ redukován na gyneceum, které je zdánlivě složené z 1 plodolistu, zdánlivě monomerické (snad by mohlo být interpretováno jako pseudomonomerické), semeník je svrchní. Plod je suchý, nepukavý měchýřek, obsahující 1-5 semen.\n\nOkřehek hrbatý je rozšířen na vhodných lokalitách v Evropě, části Asie, v Africe, v Severní a Jižní Americe, Mexiku, v Austrálii a na Novém Zélandu, v některých oblastech však jen adventivně.\n\nV ČR roste poměrně často v teplejších oblastech od nížin po pahorkatiny, v chladných oblastech je vzácný nebo chybí. Často vytváří monodominantní společenstva, kdy okřehek hrbatý pokrývá (někdy spolu s dalšími okřehkovitými) celou vodní hladinu. Vyhovují mu eutrofní vody, kterých je dnes v nižších polohách ČR dostatek. Společenstvo s dominancí okřehku hrbatého je popisováno jako as. \"Lemnetum gibbae\" Miyawaki et J. Tüxen 1960 ze sv. \"Lemnion minoris\" Tüxen 1955. Hojný však může být i v dalších společenstvech vodních rostlin.\n\n\n\n \n"}
{"id": "234756", "url": "https://cs.wikipedia.org/wiki?curid=234756", "title": "Emický", "text": "Emický\n\nEmický a etický (angl. \"emic\" a \"etic\" – nezaměňovat s etikou, angl. \"ethic\"!) je dvojice pojmů, jimiž se ve společenských vědách někdy označují dva odlišné přístupy ke zkoumání a popisu: \n\nStrukturalistická lingvistika (N. S. Trubeckoj) rozlišila na základní hláskové úrovni jazyka dvojí možný pohled: \nTak hlásky \"d\" a \"s\" rozlišují mezi slovy \"důl\" a \"sůl\" a jsou tedy v češtině fonémy; zatímco čeština rozlišuje fonémy „l“ a „r“, japonština oba zvuky nerozlišuje a pokládá za tentýž foném. Naopak různé hlásky čeština považuje za shodné fonémy např. v případě spodoby (změny znělosti: lev [vysl. lef], lva), ale i foneticky různé samohlásky (dům, domu) při shodném významu.\n\nAmerický lingvista K. Pike si všiml, že podobné rozlišení má smysl i mimo oblast jazyka a navrhl tedy, aby se z označení fon-etický a fon-emický vynechala první část (z řeckého \"fóné\", hlas, zvuk); tak vznikla málo intuitivní označení „emický“ a „etický“.\n\nTento návrh pak rozpracovali antropologové W. Goodenough a hlavně Marvin Harris, díky němuž se zejména pojem „emický“ v etnografii, v antropologii, v sociologii a dalších užívá. O emickém principu se hovoří všude tam, kde je k pochopení a popisu nějakého jevu třeba vycházet z „domorodých kategorií“ (folk category), z porozumění samých aktérů popisované skutečnosti. Takové „domorodé“ kategorie mají i příslušníci různých společenských, národních, profesních, náboženských a pod. skupin ve společnostech. Významné jsou zejména ty, jimiž se menšiny odlišují od většinové společnosti; tak do kategorie „jedlých zvířat“ pro Evropany většinou nepatří pes a často ani kůň, kdežto pro židovské a islámské věřící vepř a podobně.\n\nObjektivizující popis může sice být o tyto „domorodé“ významy chudší, zato ale dovoluje srovnávat.\n\n\n"}
{"id": "234784", "url": "https://cs.wikipedia.org/wiki?curid=234784", "title": "Lahar", "text": "Lahar\n\nLahar (termín pochází z Indonésie), někdy i sopečný bahnotok je doprovodný jev při některých sopečných erupcích. Lahar je velmi rychle tekoucí směsí sopečného popela, úlomků ztuhlé lávy a velkého množství vody.\n\nLahary jsou velmi nebezpečným projevem sopečné činnosti, možná nebezpečnějším než tekoucí láva. Příčinou je jejich velká mobilita (až několik desítek metrů za sekundu) a rychlost jejich šíření je srovnatelná s povodňovou vlnou. Jedna z nejstarších katastrof se odehrála v roce 79 při erupci sopky Vesuv, kdy bylo laharem zasáhnuto město Herculaneum. Poslední velká katastrofa se odehrála 13. listopadu 1985 v Kolumbii, kdy bylo město Armero pochováno pod osmimetrovou vrstvou laharu, který vznikl na více než 40 km vzdálené eruptující sopce Nevado del Ruiz.\n\nNěkterá sídla, nacházející se v blízkosti sopek s pravděpodobným výskytem laharů (např. Rainier v USA nebo Ruapehu na Novém Zélandu) mají vypracovaný systém včasné výstrahy před blížícím se laharem.\n\n\nZatímco v bezprostředním okolí sopek, které je nejvíce ohroženo erupcemi, obvykle zůstává bez trvalého osídlení, širší okolí sopky je často kvůli úrodné půdě hustěji osídleno. Lidé se mohou domnívat, že hrozba sopky je v těchto oblastech nižší. Lahary proto v těchto oblastech mají značný ničivý potenciál, zejména díky rychlému a širokému průtoku.\n\n\n"}
{"id": "234785", "url": "https://cs.wikipedia.org/wiki?curid=234785", "title": "Singly na prvním místě v roce 1989 (USA)", "text": "Singly na prvním místě v roce 1989 (USA)\n\nJedničky americké hitparády Hot 100 za rok 1989 podle časopisu Billboard.\n"}
{"id": "234787", "url": "https://cs.wikipedia.org/wiki?curid=234787", "title": "Jacques Waardenburg", "text": "Jacques Waardenburg\n\nJacques D. J. Waardenburg (15. března 1930 Haarlem – 8. dubna 2015 Utrecht) byl holandský religionista, islamolog a historik náboženství.\n\nNarodil se v Haarlemu. Po maturitě v roce 1948 začal studovat práva, zanedlouho přestoupil na teologii a studia ukončil v oboru religionistika roku 1954. Už v té době studoval islamistiku a arabštinu. Následující léta podnikal cesty do arabských zemí. Roku 1964 začíná působit v Los Angeles na tamější univerzitě jako lektor arabštiny a dějin islámu. Od roku 1968 učil v nizozemském Utrechtu. V roce 1990 obdržel od univerzity v Helsinkách čestný doktorát.\n\nWaardenburg výrazně zasáhl do metodologie religionistiky. Ve své asi nejdůležitější práci \"Religionen und Religion\" se pokusil o nové uchopení religionistiky na hermeneutickém podkladě. Pokud měla dosud religionistika za úkol klasifikaci a popis náboženských skutečností, Waardenburg počítá s jejich výkladem tak, aby jim bylo možné porozumět. Toto porozumění se však nemá vztahovat jen na náboženství, ale i na samotnou religionistiku. Snaží se tak o užší propojení religionistiky s aplikovanou hermeneutikou.\n\n\nčesky\n\n\n\n"}
{"id": "234788", "url": "https://cs.wikipedia.org/wiki?curid=234788", "title": "Rolava", "text": "Rolava\n\nRolava ( ) je česká řeka, levostranný přítok řeky Ohře v okrese Karlovy Vary. Délka toku činí 36,7 km. Plocha povodí měří 137,3 km².\n\nŘeka Rolava pramení v Přírodním parku Přebuz v Krušných horách, zhruba 1 km východně od Jeřábího vrchu (964 m) v blízkosti německých hranic, v nadmořské výšce 920,8 m (některé zdroje udávají 918 m). Pod zaniklou obcí Chaloupky opouští území přírodního parku Přebuz, přitéká do přírodního parku Jelení vrch, jenž opouští ve Vysoké Peci. Teče převážně jihovýchodním směrem, protéká městy Nejdek a Nová Role. Ústí do řeky Ohře na jejím 171,6 říčním kilometru v Karlových Varech (místní část Rybáře), v nadmořské výšce 370,3 m pod estakádou silnice I/6. Patří do pstruhového pásma.\n\nOd 25. do 8. říčního kilometru má řeka značný spád a klesá zde v průměru o 2 %, tedy každý kilometr o 20 metrů. V Nejdku a Nové Roli protéká uměle vybudovaným korytem, které je tvořeno regulačními zdmi (Nejdek) a zpevněnými náspy (N. Role) a vzniklo z důvodu zamezení častým záplavám. Pod Novou Rolí se tok uklidňuje a klesání se zmenšuje.\n\n\nPro vodáky je řeka sjízdná jen v určitých částech a za nadprůměrného stavu vody. Obvykle se začíná v Nové Roli, při vysokém stavu vody i nad železniční zastávkou Suchá (15. km), zdatní vodáci někdy začínají i při soutoku s Černou vodou (25,2. km). Některé úseky jsou spojeny s přenášením lodí (umělé stupně až 2,5 metru vysoké). Nezbytností je uzavřená loď.\n\nPrůměrný průtok na 3,75 říčním kilometru činí 2,35 m³/s. Průměrný spád je 15,3 promile.\n\nHlásné profily:\n\n"}
{"id": "234793", "url": "https://cs.wikipedia.org/wiki?curid=234793", "title": "Biosférická rezervace", "text": "Biosférická rezervace\n\nBiosférická rezervace je velkoplošná oblast s terestrickými, pobřežními nebo mořskými, případně kombinovanými ekosystémy, která je uznána v rámci mezinárodního programu UNESCO \"Člověk a biosféra\" (Man and the Biopshere Program – MAB). Světová síť biosférických rezervací (World Network of Biosphere Reserves) je rozprostřena tak, aby zahrnovala všechny základní biomy Země. Tato území představují reprezentativní ukázky kulturních i přírodních krajin, ve kterých zároveň hraje důležitou roli člověk a jeho aktivity.\n\nBiosférické rezervace zahrnují jak přírodě blízká území, tak i území ovlivněná činností člověka, aby bylo možné studovat konflikty mezi člověkem a přírodním prostředím a jejich řešení, podporovat zvyšování biodiverzity v narušených oblastech a propagovat udržitelné hospodaření a využívání přírodních zdrojů.\n\nOd \"tradičních\" rezervací se ty biosférické liší tím, že nejsou zaměřeny pouze na ochranu přírody, ale respektují a podporují ty lidské činnosti v krajině, které vedou k jejímu pozitivnímu trvale udržitelnému využití a rozvoji. V praxi je tedy ochrana biodiverzity z pohledu filozofie \"Programu MAB\" založena na využívání každodenních rozumných a udržitelných aktivit člověka, kdy se obyvatelé BR stávají jejími  „strážci“, kteří využívají a chrání její hodnoty.\n\nTento koncept je globálně aplikovatelný jak pro BR, tak i mimo ně, a lze s ním počítat jako s významným nástrojem při plánování a hospodaření s přírodními zdroji a managementu krajiny.\n\nNa území každé BR se vždy nacházejí lokality národního systému chráněných území (národní parky nebo přírodní rezervace apod.) a často také jiné oblasti mezinárodního významu (Památka světového dědictví, Ramsarská úmluva, Natura 2000 atd.).\n\nV červnu roku 2017 bylo vyhlášeno 669 biosférických rezervací ve 120 zemích světa.\n\nPro všechny BR jsou závazné tři základní, vzájemně se doplňující funkce, jimiž jsou:\n\n\"(1) Ochrana přírodní a kulturní různorodosti,\" \n\n\"(2) Podpora trvale udržitelného ekonomického rozvoje,\" \n\n\"(3) Logistická podpora environmentální výchovy a vzdělávání, výzkumu a monitoringu.\"\n\nVšem třem základním funkcím BR je přikládána stejná důležitost a jsou plněny vyváženě. Každá BR je pravidleně podrobována periodickému hodnocení nejvyšším orgánem \"Programu MAB\", kterým je \"Mezinárodní koordinační rada\" (International Coordinating Council MAB – ICC MAB). Hodnocení umožňuje posouzení toho, jak každá BR plní kritéria Rámcových stanov BR a zejména tři základní funkce. Neplnění, či nevyvážené plnění, kritérií může vést až k návrhu na zrušení BR ze strany UNESCO.\n\nÚzemí každé BR musí být rozčleněno do tří typů zón. V případě biosférické rezervace se nejedná o zóny odstupňované ochrany přírody, ale o funkční rozdělení, které má za cíl umožnit biosférické rezervaci lépe plnit všechny tři její základní funkce.\n\n\n\n\nV České republice nemá zonace biosférické rezervace žádnou restriktivní moc. \n\nManagement biosférické rezervace by měl být založen na rovnocenné, komplexní spolupráci vědců přírodovědných i společenských oborů, ochranářských i rozvojových skupin, zástupců státní správy a samosprávy a především místního obyvatelstva. \n\nNa základě periodického hodnocení byla v roce 2014 \"Biosférická rezervace Dolní Morava\" jako první a dosud jediná česká biosférická rezervace, označena Mezinárodní koordinační radou jako \"model struktury řízení BR prostřednictvím zainteresovaných subjektů pro Světovou síť biosférických rezervací\".V BR Dolní Morava je koordinace území zajištěna prostřednictvím obecně prospěšné společnosti.\n\nBiosférické rezervace jsou navrhovány národními vládami a schvalovány Mezinárodní koordinační radou MAB (ICC MAB). Každá BR musí před svým přijetím do mezinárodní sítě splňovat minimální soubor kriterií, dodržovat určitý minimální soubor podmínek a její vyhlášení musí být podpořeno souhlasem významných subjektů dotčené oblasti (místní samosprávy, podnikatelé, státní správa atd.).\n\nPro vyhlášení BR přijaly některé státy specifickou legislativu. V České republice, jako i v mnoha jiných účastnických státech UNESCO, nemá institut BR žádnou oporu v zákoně. \n\n\n"}
{"id": "234825", "url": "https://cs.wikipedia.org/wiki?curid=234825", "title": "Andrew Kehoe", "text": "Andrew Kehoe\n\nAndrew Philip Kehoe (1. února 1872 – 18. květen 1927) byl americký masový vrah. V den své smrti zabil svou ženu a 45 lidí a 58 dalších zranil. Většinu obětí tvořily děti, žáci 2. až 6. stupně Bathské sloučené školy (okrsek Bath, Michigan, USA). Jejich smrt je zatím nejkrvavějším aktem vraždy školáků v americké historii.\n\nKehoe se narodil do rodiny se třinácti dětmi v Tecumsehu, Michigan. O matku přišel ještě mladý, otec se znovu oženil; údajně se s macechou Kehoe často pral. Když mu bylo 14 let, naftová kamna explodovala, když se je macecha snažila roztopit. Palivo ji postříkalo a ona začala hořet. Andrew ji nejprve několik minut pozoroval, než ji uhasil vodou z vědra. Později podlehla následkům zranění. Nehoda nebyla podrobněji zkoumána a Kehoe vyvázl bez obvinění.\n\nKehoe navštěvoval střední školu v Tecumsehu a pak Michigan State College, kde se seznámil se svou ženou, Ellen „Nellie“ Priceovou, dcerou bohaté rodiny Lansingovy. Od svatby roku 1912 se často stěhovali až do roku 1919, kdy pár koupil odlehlý statek o rozloze asi 185 akrů (asi 75 ha) za obcí Bath od Elleniny tety za 12 000 dolarů – z toho půl hotově a půl na hypotéku.\n\nKehoe se těšil pověsti inteligentního muže, opovrhujícího tím, kdo s ním nesouhlasí. Sousedé jej vzpomínali jako vždy spořádaného, až úzkostlivě odívaného, prý známého převlékáním košile, kdykoli byla jen trochu špinavá. Také udávali, že byl krutý ke svým zvířatům, a také že jednou ubil koně k smrti.\n\nNebyli zrovna ohromeni úrovní jeho sedlačení. Jak napsal soused M.J. „Monty“ Ellsworth: \"„Nikdy nepracoval tak, jako pracovali ostatní sedláci, snažil se totiž dělat všechno svým traktorem. Byl na vrcholu blaha, když opravoval svoje stroje, nebo se v nich vrtal. Pořád zkoušel nové metody při své práci, třeba dvě sekačky tažené naráz za jeho traktorem. Metoda občas nefungovala, tak nechal prostě pole být. Jednou dokonce připojil čtyři brány a dva válce naráz. Strávil takovými pokusy mnoho času a jeho hospodářství se nedařilo.“\"\n\nPro svou reputaci šetrnosti byl Kehoe roku 1924 zvolen pokladníkem školní rady BSŠ. Když byl v radě, Kehoe neustále bojoval za nižší daně. Tvrdil, že předchozí příkaz k odvodu daně z vlastnictví \"(property tax levy)\" zavinil špatné finanční podmínky jeho rodiny, a opakovaně osočoval správce E. Huycka ze špatného nakládání s financemi. Kehoe byl ještě roku 1925 zvolen účetním bathské čtvrti, avšak neobhájil svou pozici ve volbách příštího roku. Toho času Nellie Kehoe onemocněla chronickou tuberkulózou, a její časté pobyty v nemocnici přivedly rodinu do dluhů.\n\nPotom Kehoe odmítl splácet hypotéku i pojistku nemovitosti a poskytovatel hypotéky začal připravovat zabavení jeho statku.\n\n18. května 1927 odpálil Kehoe bombu na bathské sloučené škole v Michiganu. Pří výbuchu bylo zabito 45 lidí, z toho 37 dětí. Poté odpálil další bombu ve svém voze, při čemž zabil sám sebe a ředitele školy.\n\nPo atentátu vyšetřovatelé našli dřevěnou ceduli přidrátovanou k hrazení statku, na které stála poslední Kehoeova zpráva: „Criminals are made, not born.“ (volný překlad: „Kriminálníci se nerodí, jsou utvořeni.“)\n\nPo prohlídce Kehoeova statku odhadli detektivové, že by množství nepoužité výbavy a materiálu na statku před jeho zničením snadno stačilo k úhradě hypotéky.\n"}
{"id": "234828", "url": "https://cs.wikipedia.org/wiki?curid=234828", "title": "Rakytov (Velká Fatra)", "text": "Rakytov (Velká Fatra)\n\nRakytov (1567 m n. m.) je nejvyšší vrchol takzvané liptovské větve hlavního hřebene Velké Fatry. Z vrcholu se naskýtá kruhový výhled na Velkou Fatru, Nízké Tatry, Malou Fatru a Západní Tatry. Na vrcholu se nachází výhledová růžice a kříž. Přístup je možný po zelené turistické značce z Ružomberoku na Ploskou. Na jižním úpatí hory se nachází zajímavý útvar - Skalní brána.\n\n"}
{"id": "234829", "url": "https://cs.wikipedia.org/wiki?curid=234829", "title": "John Deighton", "text": "John Deighton\n\nJohn Deighton (listopad 1830, Hull, Spojené království - 29. května 1875, Vancouver, Britská Kolumbie, Kanada), známý po jménem Gassy Jack, byl anglický obchodník, majitel baru a kapitán. Ve Vancouveru po něm nese jméno historická čtvrť Gastown.\n\nMezi lety 1862 až 1867 John Deighton vedl bar ve městě New Westminster v Britské Kolumbii. Později si otevřel bar \"Globe Saloon\" na jižní straně fjordu Burrard. Postavil ho společně s dělníky z pily Hastings Mill a námořníky za příslib tolika whisky, kterou zvládnou vypít na jedno posezení. Při založení města Granville byl bar zbourán a následně znovu postaven pod novým názvem \"Deighton House\". Bratr Tom Deighton a jeho žena převzali bar v roce 1874 a John Deighton začal pracovat na parníku plujícím po řece Fraser. Avšak po rodinné hádce o několik měsíců později opět bar převzal John Deighton a vedl ho až do své smrti následující rok.\n\nJohna Deightona pro jeho vypravěčské nadání a družnou povahu přezdívali \"Gassy Jack\". Toto jméno se vžilo a oblast v okolí baru je dnes známa jako Gastown.\n\nJohn Deighton je pohřben ve městě New Westminster na hřbitově Forest Lawn Cemetery.\n\n"}
{"id": "234830", "url": "https://cs.wikipedia.org/wiki?curid=234830", "title": "René Bolf", "text": "René Bolf\n\nRené Bolf (* 25. února 1974, Valašské Meziříčí) je bývalý český fotbalový obránce a reprezentant. Naposledy oblékal dres klubu MFK OKD Karviná. V zimní přestávce 2012/13 se rozhodl ukončit svou dlouhou profesionální fotbalovou kariéru. Pokračoval však v nižších soutěžích v krajském přeboru.\n\nJe ženatý, s manželkou Vladislavou má dvě dcery: starší Natálii a mladší Terezu.\n\nV minulosti působil také ve Spartě Praha (léto 1999 – prosinec 2000), francouzském AJ Auxerre a v Baníku Ostrava.\n\n\n"}
{"id": "234834", "url": "https://cs.wikipedia.org/wiki?curid=234834", "title": "Plana Alta", "text": "Plana Alta\n\nPlana Alta je španělská comarca v provincii Castellón ve Valencijském společenství. Na severu sousedí s comarcou Bajo Maestrazgo, na východě je ohraničeno Středozemním mořem, jižně sousedí s comarcou Plana Baja a na východě s comarcami Alto Maestrazgo a Alcalatén.\n\n"}
{"id": "234836", "url": "https://cs.wikipedia.org/wiki?curid=234836", "title": "Okřehek červený", "text": "Okřehek červený\n\nOkřehek červený (\"Lemna turionifera\") je druh jednoděložné rostliny z čeledi árónovité (\"Araceae\"). Starší systémy ho řadí do samostatné čeledi okřehkovité (\"Lemnaceae\").\n\nJedná se o extrémně redukovanou vodní rostlinu, která je volně plovoucí na hladině, je víceméně jednoletá (alespoň v mírném a chladném pásu), jednodomá s jednopohlavnými květy. Celá lodyha má „stélkovitý tvar“, „stélka“ je drobná, cca 1-4 mm v průměru, obvejčitého tvaru. Listy zcela chybí, někteří autoři však považují „stélku“ za list. Kořeny jsou přítomny, na každou „stélku“ připadá jen 1 kořen. Tím se liší od závitky mnohokořenné, u které připadá na 1 \"lístek\" 7-21 kořenů. \"Lístky jsou většinou olivově zelené a zvláště na spodní straně, ale většinou alespoň zčásti i na horní, obsahují také červenou barvu, na rozdíl od okřehku menšího, který je světle zelený a červenou barvu většinou neobsahuje, pokud ano, tak jen málo. „Lístek“ je víceméně plochý, nikoliv na spodní straně výrazně vypouklý jako u okřehku hrbatého. Turiony jsou většinou přítomny, jen v období vrcholného léta je nemusíme najít (u okřehku menšího turiony vždy chybějí). Vegetativní rozmnožování vysoce převažuje nad pohlavním a rostliny vytvářejí rozsáhlé kolonie, okřehek červený kvete jen vzácně. Květy jsou v redukovaných květenstvích obsahujících většinou 3 květy, květenství je uzavřeno v drobném toulcovitém membránovitém listenu. Okvětí chybí. Samčích květy jsou v květenství většinou 2 a jsou redukované na 1 tyčinku. Samičí květ redukován na gyneceum, které je zdánlivě složené z 1 plodolistu, zdánlivě monomerické (snad by mohlo být interpretováno jako pseudomonomerické), semeník je svrchní. Plod je suchý, nepukavý měchýřek, obsahující 1-5 semen.\n\nOkřehek červený je rozšířen na vhodných lokalitách v Severní Americe, Evropě a v Asii\n\nV ČR byl potvrzen teprve nedávno, proto ho např. Dostál (1989) neudává. Zatím byl nalezen na několika místech v Čechách. Může však být hojnější, ale lidé ho nerozlišují od okřehku menšího nebo je jinak přehlížen.\n\n\n\n \n"}
{"id": "234839", "url": "https://cs.wikipedia.org/wiki?curid=234839", "title": "Seznam medailistů na letních olympijských hrách v běhu na 100 m", "text": "Seznam medailistů na letních olympijských hrách v běhu na 100 m\n\nHistorický přehled medailistů v běhu na 100 m na Letních olympijských hrách.\n\nod roku 1928\n"}
{"id": "234840", "url": "https://cs.wikipedia.org/wiki?curid=234840", "title": "Seznam medailistů na letních olympijských hrách v běhu na 200 m", "text": "Seznam medailistů na letních olympijských hrách v běhu na 200 m\n\nHistorický přehled medailistů v běhu na 200 m na Letních olympijských hrách:\n\nod roku 1900\nod roku 1948\n"}
{"id": "234846", "url": "https://cs.wikipedia.org/wiki?curid=234846", "title": "Fleet Air Arm", "text": "Fleet Air Arm\n\nFleet Air Arm (FAA) je leteckou složkou britského Royal Navy zodpovědnou za provoz letadel na palubách jeho lodí.\n\nNámořnictvo mělo své letectvo, Royal Naval Air Service (RNAS), už od ledna 1914, ale 1. dubna 1918 bylo spojením RNAS a armádních Royal Flying Corps založeno samostatné letectvo Royal Air Force.\n\nFleet Air Arm bylo založeno 1. dubna 1924 jako součást RAF a až v roce 1937 bylo navráceno pod plnou kontrolu Admirality.\n\nV současnosti má Fleet Air Arm asi 6200 příslušníků, což je přes 10 % celkového stavu Royal Navy.\n\nHlavní výzbroj FAA představují protiponorkové helikoptéry Westland Lynx, které mají být nahrazovány novými stroji Lynx Wildcat. Další protiponorkové vrtulníky jsou typu Merlin, kterými je vybaveno pět perutí FAA s domovskou základnou v Culdrose, jinak operují z palub válečných lodí, včetně letadlových lodí, pomocných tankerů a fregat Typ 23 Norfolk. Pro včasnou výstrahu, zvláštní operace a vyhledávací a záchranné akce jsou určeny helikoptéry Westland Sea King.\nPoté co byly roku 2010 vyřazeny stroje BAe Harrier neprovozuje Fleet Air Arm bojové letouny s pevným křídlem, ale příslušníci 809. námořní letecké peruti podstupují od roku 2013 výcvik na strojích Lightning II, a velením Royal Navy bylo oznámeno, že její reaktivace jako operační jednotky vybavené tímto strojem je plánována na rok 2016. \n\n"}
{"id": "234848", "url": "https://cs.wikipedia.org/wiki?curid=234848", "title": "Ludvík VI. Francouzský", "text": "Ludvík VI. Francouzský\n\nLudvík VI. Francouzský řečený \"Tlustý\" ( \"Louis VI le Gros\", 1. prosince 1081, Paříž – 1. srpna 1137) byl francouzský král z dynastie Kapetovců, syn krále Filipa I. a jeho první manželky Berty Holandské. Během své vlády upevnil královskou autoritu, mnoho času trávil v sedle na vojenských taženích a stal se fundátorem mnoha klášterů.\n\nV deseti letech Ludvík VI. přišel o matku, kterou otec po osmnácti letech manželství zapudil a znovu se oženil s Bertradou z Montfortu. Ludvíka, nejstaršího syna ze svazku s Bertou, stanovil svým dědicem. Údajně krásná Bertrada porodila králi další syny, snažila se intrikovat proti následníkovi a dokonce jej chtěla nechat otrávit.\n\nKrál Filip zemřel v červenci 1108 a Ludvíkova korunovace proběhla 8. srpna v Orléansu. Dlouhá léta se Ludvík snažil vyjít s ovdovělou Bertradou a ještě v letech 1109–1113 a 1116–1120 válčit se sousedním králem Anglie Jindřichem I. Roku 1124 své schopnosti prokázal i odražením útoku císaře Jindřicha V.\n\nV roce 1127 zasáhl Ludvík ve Flandrech, kde byl během mše svaté v kostele Saint-Donatien v Bruggách zavražděn flanderský hrabě a Ludvíkův přítel Karel Dobrý. Po vraždě hraběte se Flandry nacházely ve stavu úplného chaosu a Ludvíkovi se zde podařilo alespoň na krátkou dobu prosadit svou autoritu. Protože Karel nezanechal žádného nástupce, objevilo se hned několik uchazečů o nástupnictví. Díky Ludvíkovi a jeho vojsku se stal hrabětem Vilém Clito, pravnuk flanderského hraběte Balduina V. Společně s Vilémem Clitem se Ludvíkovi podařilo porazit ostatní uchazeče o hrabství, a také chytit a nechat popravit vrahy Karla Dobrého. Úspěch netrval dlouho, nespokojení občané reptali proti novému hraběti, přesvědčeni, že francouzský král nemá právo se vměšovat do volby flanderského hraběte. Mezi obyvatelstvem (včetně nejvýznamnějších měst) rostla podpora Dětřicha Alsaského, kterého Bruggy v březnu 1128 uznaly hrabětem a spor o titul vygradoval na bitevním poli. Po smrti Viléma Clita v bitvě u Alostu Ludvík akceptoval jako flanderského hraběte Dětřicha Alsaského a přijal od něj lenní hold.\n\nKe konci života Ludvík trpěl výraznou tloušťkou, bez pomoci se nebyl schopen dostat na koňský hřbet a často jej trápily zažívací potíže. Zemřel v létě 1137 na dysenterii, krátce poté, co domluvil svému synovi sňatek s akvitánskou dědičkou a byl pohřben po boku svých otců v tradičním kapetovském pohřebišti v Saint-Denis.\n\n\n"}
{"id": "234853", "url": "https://cs.wikipedia.org/wiki?curid=234853", "title": "Jindřich III. Francouzský", "text": "Jindřich III. Francouzský\n\nJindřich III. Francouzský nazývaný též Jindřich z Valois (19. září 1551, Fontainebleau – 2. srpna 1589, Saint Cloud) byl vévoda z Anjou, v letech 1573–1574 král Polska a od roku 1574 král Francie, poslední panovník z dynastie Valois.\n\nPo svém strýci a kmotru, florentském vévodovi, dostal jméno Alexander Édouard a až ve svých třinácti letech, při konfirmaci roku 1564, byl pokřtěn na Jindřicha. Jindřich byl čtvrtým synem Kateřiny Medicejské a Jindřicha II. Francouzského z rodu Valois-Angoulême; byl miláčkem své matky a vztah k jeho starším bratřím Františkovi a Karlovi, stejně jako k mladšímu Františkovi Herkulovi i sestře Markétě byl značně komplikovaný. Královskou korunu předpověděl Jindřichovi mistr Nostradamus a jeho matka Kateřina Medicejská dělala vše proto, aby se věštba naplnila. Jindřich již od svého mládí předčil své bratry svou inteligencí, vzdělaností, jemností mravů a elegancí. Skvěle se učil, slušně ovládal šerm i jízdu na koni, zajímal se o tehdejší módu, šperky a parfémy, což kromě jiného vyvolávalo spekulace o jeho sexuální orientaci. V chlapeckém věku se u něj krátce projevoval příklon k protestantské víře.\n\nV sedmnácti letech se pod dozorem maršála de Tavannes stal vrchním velitelem královského vojska. V té době držel titul vévody d'Anjou. Nemoci starších bratrů mu zatím postupně uvolňovaly cestu k trůnu. Prvorozený František II. zemřel po roce svého panování a na trůn usedl další Jindřichův bratr Karel IX., který trpěl tuberkulózou. Ten se ale právem obával přehnaných ambicí mladšího bratra Jindřicha, a proto ho přiměl, aby se ucházel o polskou korunu. Francouzským vyslancům se podařilo přesvědčit většinu polské šlechty, která 11. května 1573 zvolila Jindřicha z Valois polským králem pod jménem Henryk Walezy. Nový král však do Polska nespěchal, jeho hranice překročil až koncem ledna 1574. Korunován byl 21. února 1574. Nebyl však v Polsku příliš šťasten, jelikož narážel na značná omezení své moci i rozpočtu královského dvora. Neoblíbil si ani chladné podnebí, přísnější mravy a měl značné potíže s tím, že jeho vyslanci před volbou přijali četné nereálné závazky. V této situaci dorazila do Polska přibližně v polovně června 1574 zpráva, že 30. května 1574 zemřel jeho bratr Karel IX., čímž se pro něj uvolnil francouzský trůn. V noci z 18. na 19. června 1574 uprchl Jindřich s několika věrnými z Polska do své rodné milované Francie, kde byl korunován 13. února 1575. Jindřichovy pocity poté co opustil Polsko vyjádřil jeho sekretář a básník Filip Desportes: \"„Sbohem Polsko, sbohem pusté pláně stále pokryté sněhem a ledem, barbarský národe, nadutý a nestálý, žvanivý a neznající nic než svůj jazyk, jenž ve dne v noci ve své zatuchlé špeluňce se sklenkou v ruce nacházíš své potěšení...“\"\n\nRozhodný mladík, který byl donedávna hrdinou francouzského lidu, se ale změnil a jako král se ukázal být nerozhodným, nevycházelo mu nic, na co sáhl. Celé období jeho vlády bylo naplněno pokračujícími spory mezi Katolickou ligou a hugenoty. Francie byla sužována hospodářskými i politickými problémy a náboženskými válkami a Jindřich III. byl od samého počátku svého panování obklopen protivníky a nepřáteli. Jeho život se změnil v usilovný zápas o udržení moci. O oslabení jeho pozice či dokonce o získání trůnu usilovali jak vzdálení příbuzní z rodu Guise, tak i Jindřichův mladší bratr František, stejně jako hugenoté v čele s princem de Condé. Jedinou zbraní se Jindřichovi stala lest, přetvářka a jemná diplomacie, které mistrně ovládal a snažil se tak dosáhnout ukončení vleklých sporů v zemi za každou cenu. Jindřich III. se dle vývoje situace stavěl chvíli na jednu a pak zase na druhou stranu sporů.\n\nV roce 1583 zemřel Jindřichův mladší bratr František a bezdětný Jindřich III. se tak stal posledním mužským členem rodu Valois. Po Jindřichově smrti mohla koruna připadnout buď Jindřichovi Navarrskému z rodu Bourbonů, který však odmítal přestoupit na katolickou víru, nebo některému členu rodu Guise. V roce 1584 vstoupil vůdce katolické Ligy, Jindřich de Guise, do otevřené vzpoury proti králi a ten se nakonec pod nátlakem, a proti své vůli, rozhodl vyhlásit válku svému švagrovi Jindřichovi Navarrskému. Král Jindřich III. byl navíc donucen jmenovat dosavadního nepřítele Jindřicha de Guise velitelem svých vojsk. Ve \"Válce tří Jindřichů\" nakonec Jindřich III. s Jindřichem de Guise v roce 1587 zvítězili nad hugenotem Jindřichem Navarrským. V roce 1588 se ale situace změnila a Jindřich de Guise, financovaný španělským králem Filipem II., vytáhl s vojskem na Paříž, kde oblehl královský palác Louvre. Králi se však podařilo z obleženého paláce uprchnout.\n\nJindřich de Guise se snažil krále přesvědčit k dobrovolnému návratu do Paříže, což ten zdvořile odmítl. Jiné ústupky však učinil – vévodu de Guise potvrdil ve funkci velitele vojsk, jelikož sám už armádu stejně neovládal. Slíbil vévodovi rovněž i správcovství země a udělení dalších úřadů. Zároveň začal Jindřich III. vyjednávat se svým protestantským švagrem Jindřichem Navarrským a do Blois byly svolány generální stavy, které měly potvrdit to, co král přislíbil vévodovi de Guise. Vévoda navíc zřejmě spoléhal na to, že se mu podaří donutit krále k abdikaci. Jednání generálních stavů bylo v Blois zahájeno 16. října 1588 a vrcholu dosáhlo v listopadu, kdy pro krále vypadala situace beznadějně. Jindřich de Guise kontroloval většinu Francie, ovládal Paříž, dosáhl výměny členů Královské rady a na své straně měl převážnou část účastníků generálních stavů. V té chvíli dokonce Jindřich III. prohlásil, že vládu předá své matce a Guisovi a sám se uchýlí do kláštera. 23. prosince 1588 však král nečekaně přešel do protiútoku. Brzy ráno byl vévoda de Guise pozván na jednání do králových komnat zámku v Blois, kde byl následně ubodán členy nejbližší osobní stráže Jindřicha III. O den později nechal král zavraždit i uvězněného vévodova bratra kardinála de Guise.\n\nZavražděním vévody de Guise se Jindřich III. zbavil bezprostředního nebezpečí, ale v rodu de Guise si tím získal ještě větší nepřátele. Navíc se spojil se svým švagrem a předákem hugenotů Jindřichem Navarrským, čímž pobouřil většinu katolíků v zemi a především členy katolické Ligy. Bezdětný Jindřich III. se také rozhodl, že korunu Francie odkáže právě Jindřichovi Navarrskému. Paříž a většinu Francie ovládali členové rodu de Guise a katolická Liga a rozhodnutí o tom, kdo bude vládnout zemi, mohla dát jen další válka. Území, které měl pod kontrolou král, se v průběhu února 1589 zmenšilo na prostor mezi městy Blois, Beaugency a Tours. V dubnu 1589 ale přišla na pomoc králi armáda Jindřicha Navarrského. Spojená vojska Jindřicha III. a Jindřicha Navarrského vytáhla podél Loiry a vítězně postupovala na Paříž. Nedaleko Paříže, v Saint-Cloud, se během svého tažení na Paříž, v červenci 1589, král Jindřich III. ubytoval v domě pana de Gondi. Zde také 1. srpna 1589 ráno přijal dominikánského mnicha Jacquese Clémenta, který chtěl s králem mluvit. Král byl během návštěvy jen v noční košili a mnich náhle vytáhl z rukávu dýku a Jindřicha III. bodl do podbřišku. Mnich byl okamžitě zabit jedním z králových strážců, takže se při pozdějším vyšetřování nepodařilo zjistit, zda jednal sám za sebe, nebo zda byl vrahem najatým. Jindřich III. zemřel v bolestech o den později, ale ještě před svou smrtí všechny ze svého okolí zapřísahal, aby zachovali věrnost Jindřichu Navarrskému, který se také po smrti Jindřicha III. stal králem Francie.\n\nJindřich III. byl, stejně jako jeho předchůdci, pohřben v bazilice Saint-Denis, místě posledního odpočinku francouzských králů. Při plenění královských hrobů během Velké francouzské revoluce byl i jeho hrob 18. října roku 1793 vypleněn a jeho ostatky vhozeny do masového hrobu mimo kostel.\n\nRoku 1570 učinil francouzský dvůr pokus získat pro Jindřicha ruku anglické královny Alžběty, třebaže byla téměř dvojnásobného věku než tehdy devatenáctiletý Jindřich a navíc protestantka. Lze se domnívat, že Alžběta těmito \"rozhovory\" hodlala zneklidnit Španělsko. Sám Jindřich ji ovšem označil jako „veřejnou děvku“. Na ztroskotání námluv mohla hrát roli i jeho homosexualita či bisexualita; v té době udržoval Jindřich vztah s gaskoňským vojevůdcem Robertem Du Guast.\n\nJindřich byl zamilován do manželky prince Jindřicha I. z Condé, Marie Klévské. Po svém nástupu na trůn pojal plán zajistit Marii rozvod a oženit se s ní sám, k realizaci záměru však nedošlo, neboť krátce na to, 10. října roku 1574 princezna z Condé v důsledku poporodních komplikací zemřela. Jindřich se obával matčina rozhodnutí o sňatku s vybranou princeznou, již by vybrala ona sama; měl strach z rozhodných a panovačných žen, jakou byla jeho matka, proto si svou manželku chtěl vybrat sám.\n\nZvolil Luisu Lotrinskou. Mladá dívka byla štíhlá, půvabná, elegantní a měla mírnou povahu, navíc se velmi podobala Marii Klévské. Jindřich se s ní poprvé setkal v roce 1574. Při cestě do Polského království navštívil v Nancy svou sestru Claude, provdanou za lotrinského vévodu Karla III., který byl Luisiným bratrancem. Přes matčin nesouhlas vyslal Jindřich k nevěstině rodině Filipa Huraulta, hraběte z Cheverny, a Michela du Guasta. Když vyslanci dorazili k Luisinu otci, nebyla Luisa přítomna, protože konala pouť do Saint-Nicolas-de-Port. Otec na její návrat nečekal a svůj souhlas udělil. Král navrhl šaty pro sebe i pro svou budoucí manželku a osobně jí upravil vlasy, čímž se svatba, původně plánovaná na ráno, přesunula na odpoledne. Pár 15. února 1575 v Katedrále Notre Dame v Remeši oddal kardinál Karel Bourbonský. Sňatek se tak uskutečnil pouhé dva dny po Jindřichově korunovaci francouzským králem.\n\nLuisa manžela zbožňovala, ačkoliv jeho to rozčilovalo. Nemohli mít děti, dědicem se tak stal švagr Jindřich Navarrský, a pod tímto tlakem se manželství stalo nešťastným. Luisa hubla a trpěla depresemi, spolu s manželem přinášela zbožné oběti a konala prosebné pouti za narození synů, zejména do Chartres. Luisa věřila, že na jaře 1576 prodělala potrat a pokud tomu tak bylo, je možné, že jeho následky zabránily dalšímu těhotenství.\n\nAčkoliv byl Jindřich III. své manželce často nevěrný, a to jak se svými milenkami, tak i s milenci, svou ženu upřímně miloval a Luisa se života svého manžela účastnila více než kterákoliv jiná královna. Objevovala se po jeho boku při bezpočtu obřadů, ceremoniálů a oslav, dokonce byla přítomna u státnických zasedání (např. při zasedání Královské rady 2. prosince 1576).\n\nKrál Jindřich III. se po celý život rád obklopoval krásnými mladými muži, kterým se u dvora říkalo \"mignons\". Jednalo se o nejbližší a nejvěrnější přátele krále, kteří však své okolí pobuřovali vzhledem i chováním. Jednalo se o naparfémované mladíky, kteří si libovali v nejnovější módě a špercích, celé dny se věnovali péči o tělo i ducha, tanci, hudbě a uměním, ale také vražedným soubojům a rvačkám. Bisexuální král Jindřich III. měl pro tyto své oblíbence velkou slabost a projevoval jim přátelství bez hranic, což mu oni stejně opláceli. Nejznámější z \"mignons\" byl Jacques de Lévis, hrabě de Caylus, kterému král říkal \"mon petit\" (maličký). Mezi další oblíbence ze skupiny \"mignons\" patřil Jean-Louis de Nogaret de La Valette, nebo pan de Maugiron, pan d'O, pan de Saint-Mégrin, pan de Saint-Luc a další. Většina z nich zahynula v soubojích, když obhajovali čest svého krále nebo čest svou a někteří byli protivníky krále zavražděni (např. pan de Saint-Mégrin byl roku 1578 probodán a zastřelen). Král Jindřich III. nechal svým zabitým mignons vybudovat monumentální náhrobky v kostele Saint-Paul, které však byly v roce 1589 zničeny Katolickou ligou. Ti z \"mignons\", kteří svého krále přežili, se po jeho smrti dali většinou do služeb Jindřicha Navarrského.\n\nKdyž byl král Jindřich III. 2. srpna roku 1589 zavražděn fanatickým dominikánským mnichem, zemřel v něm poslední legitimní příslušník a dědic dynastie Valois, jež vládla Francii 261 let (roku 1650 zemřel hrabě z Auvergne, nelegitimní syn Jindřichova staršího brata Karla IX.). Na smrtelném loži potvrdil Jindřich své rozhodnutí z roku 1584: jeho dědicem bude Jindřich Navarrský, manžel jeho sestry Markéty.\n\nPříčiny jeho bezdětnosti, kvůli níž s ním soucítila celá země, se snažili odhalit již jeho současníci. Jednou z možností je, že Luisa Lotrinská prodělala na počátku manželství potrat a v důsledku toho nemohla mít další děti. Jiní autoři připisují Jindřichovu bezdětnost jeho homosexuálním sklonům, jež nepokrytě zmiňovali jak soudobí diplomaté, tak dvořané.\n\n\n"}
{"id": "234861", "url": "https://cs.wikipedia.org/wiki?curid=234861", "title": "Dialog", "text": "Dialog\n\nDialog (řecky \"dialogos\", od slovesa \"dialegomai\", rozvažovat, rozmlouvat) je rozhovor dvou nebo více osob, který může vést k nalezení společného stanoviska. Dialog může znamenat také „rozhovor“ fiktivní, psaný, a tedy literární formu, např. v divadle nebo v románu. V současné filosofii se někdy užívá v přeneseném smyslu pro hledání smyslu nebo pravdy skrze řeč a rozhovor (řec. \"dia\", skrze a \"logos\", slovo). Protikladem dialogu je monolog (z řec. \"monos\", jeden). Odlišnost dialogu a monologu je v míře připravenosti. Ve sféře monologů převládají dopředu připravené projevy, s výjimkou improvizovaných monologů. Dialogy jsou naopak spontánní a nepředvídatelné. U rozhovoru více jak dvou osob se používá termín polylog.\n\nFilosofický význam dialogu plyne z pochopení a uznání, že člověk se může mýlit nebo zastávat jednostranné stanovisko a že mu tedy může pomoci setkání s názorem druhého a druhých. Setkávání a střetání názorů může vést k lepšímu, pravdě bližšímu názoru než měli účastníci před setkáním. Tento důležitý náhled se někdy dokládá doslovnějším (i když etymologicky nepřesným) výkladem řeckého slova \"dialogos\" jako \"dia-logos\" čili „skrze řeč“ nebo „prostřednictvím řeči“.\n\nAby rozhovor mohl vést k vytvoření společného výchozího stanoviska, k lepšímu nebo hlubšímu poznání, musí jeho účastníci splňovat jisté podmínky:\nZejména tato poslední podmínka je náročná a vyžaduje od všech účastníků odvahu nechat si vlastní názor zpochybnit. Proto se jako dialog označuje jen takový rozhovor, při němž jsou tyto podmínky splněny. Naopak třeba “mlžení“, snaha ovlivnit partnery jinými prostředky, překřikování nebo skákání do řeči tyto podmínky porušují a rozhovor zůstává několika monology, takže nemůže nic přinést.\n\nExistuje několik typů dialogů. Základní odborné typologie dialogů jsou:\n\nMůžeme rozlišit dialogy podle počtů účastníků, cíle dialogu, existují také rozdíly mezi soukromými či veřejnými, řízenými či spontánní dialogy. Pokud jde o dialog dvou osob, pak se jedná o tzv. \"face to face\" komunikaci. Zde dochází ke střídání pozic mluvčího a posluchače. Avšak jeden z dvou účastníků podobného dialogu může být buď pasivní, nebo naopak v dialogu dominovat (záleží na jeho intelektuálních či fyzických schopnostech). V rozhovoru více jak tří osob může dojít k dočasnému přerušení poslechu jednoho z účastníků rozhovoru a dialogy se začnou křížit (dochází k více dialogům najednou). Dialogy řízené (předem domluvené na tématu a pravomocích konkrétních účastníků) jsou nejčastěji účelové (cílené). – Mají za cíl dojít ke konkrétním závěrům. Spontánní dialogy mají nejčastěji neurčité cíle a formují se na základě vznikajících situací. U veřejných či soukromých dialogů záleží na tom, pro koho je dialog určen. – Zdali bude důvěrný, nebo určený pro velký okruh posluchačů. Příkladem veřejného dialogu je televizní rozhovor představitelů dvou různých politických stran.\n\nDialogy v pracovním prostředí, mimopracovní rozhovory, rozhovory při nakupování, rozhovory při poskytování služeb, rozhovory v extrémních situacích, atd.\n\nVychází z přirozeného dialogu, ale je řízen institucionálními pravidly. Většinou probíhá v budovách institucí, anebo s osobami, o kterých je známo, že jsou členové institucí. Jedná se o rozhovory s lékaři, na úřadech, ve škole, na soudě či na univerzitě.\n\nRámec institucionálního dialogu se určuje, když:\n\n1. se vyjednávají role a identity v diaolgu, který se uskuteční;\n\n2. když je zúčastněným osobám jasná sociální struktura;\n\n3. když jsouzúčastněným známy jejich role v konkrétní situaci u nastalého institucionálního dialogu.\n\nDialog jako střídavá řeč několika postav je charakteristická forma divadelních her už od antické tragédie. Zakladatelem západní tradice filosofického dialogu je nepochybně Sókratés, jak jej známe z Platónových dialogů. V \"Sedmém listu\" Platón dokonce říká, že o filosofii nikdy nenapíše jiný spis, protože to není možné. V některých Platónových dialozích Sókratés hovoří s lidmi, kteří jsou přesvědčeni, že nějaké věci dobře rozumějí, a v rozhovoru jim ukáže, že se mýlí (např. \"Ión\", \"Euthydémos\"). V jiných naopak hlavní postava (Sókratés) vykládá své názory a jeho společníci k nim spíše jen přizvukují (např. \"Zákony\"). Nicméně i zde účastníci \"prostřednictvím řeči\" dospívají k lepšímu poznání věci. Formu dialogu pak používal také Cicero, svatý Augustin, Mikuláš Kusánský, Galileo Galilei, George Berkeley a mnoho dalších.\n\nV novém, speciálnějším významu se k dialogu obrátil Martin Buber, který v něm viděl vyjádření vztahu. Smyslem dialogu zde není jen intelektuální prospěch, nýbrž především zásadní uznání druhého jako člověka a partnera. Buberův názor ještě radikálněji rozvinul Emmanuel Lévinas, pro něhož je řeč, „ochota a schopnost k rozhovoru“ podmínkou míru. Lévinas dokonce soudí, že v „setkání s tváří druhého“ uznávám, že druhý „vždy přesahuje moji představu o něm“; tomu je ovšem třeba rozumět tak, že stejně vidí „druhého“ oba.\n\nPoněkud jiné pojetí rozhovoru jako svobodného vyjednávání a hledání kompromisů, zejména ve veřejných záležitostech, představuje diskurzivní etika K. O. Apela a J. Habermase.\n\nDialog ve smyslu setkání partnerů, kteří se navzájem respektují a uznávají, hraje v moderní společnosti stále větší roli. Hovoří se o dialogu mezi národy a kulturami, mezi náboženstvími nebo mezi náboženstvím a vědou. Důraz je na tom, že se nejedná o setkání polemická, nýbrž o vyjasňování stanovisek s účelem lepšího vzájemného pochopení atd. Na rozdíl od pouhé tolerance, která může znamenat lhostejnost, je dialog i zde výrazem zájmu o druhého a o jeho názory či postoje.\n\nPokud se výchova přirovnává k dialogu, je důraz na obousměrné komunikaci a vzájemném uznání.\n\nAnalýza dialogu není samostatnou vědní disciplínou, nýbrž odvětvím lingvistiky. Předchůdci analýzy dialogu byli ruští vědci Lev Petrovič Jakubinský a Michail Michajlovič Bachtin, kteří se poprvé pokusili o vymezení přístupů k výzkumu dialogu. Jakubinský ve své stati \"O dialogičeskoj reči\" (1923) uvedl, že dialogickou komunikaci lze považovat za původní. Monolog je podle něj tedy sekundární struktura, vycházející svými kořeny z principů dialogu. Bachtin zase vymezil důležitý pojem \"Já-ostatní\" (poznání sebe sama přes vztah k jiným lidem, s pomocí dialogu). Mimo jiné se po celou dobu své vědecké práce věnoval dialogu literárnímu, lépe řečeno dialogu literárních postav.\n\nMezi české předchůdce analýzy dialogu patřil literární estetik a literární teoretik Jan Mukařovský. Mukařovský se pokusil o typologii dialogu a rozlišil pojmy „dialog osobní“, „dialog předmětný“ a „dialog konverzační“. Osobní dialog nabízí často dichotomie typu já-ty, vzniká v kontextu intimnějším než dialog předmětný, vede také častěji ke sporům (střetům mezi vysilatelem a příjemcem informace). Předmětný, neboli situační, dialog je pak spíše neosobním typem sdílení, často se vyskytujícím v prostředí pracovním. Dialog konverzační, tedy KONVERZACI, vyděluje jako specifický typ a ve svém díle mu přisuzuje popis \"kulturní výboj\". Jedná se o mluvení pro zábavu, bez vážnější motivace.\n\nJeden z prvních a nejvýznamnějších projektů, zaměřených na analýzu dialogu, mapujeme na území Německa, konkrétně ve městě Freiburgu. Vědci H.Steger,G.Schank a J.Schwitalla vypracovali popis principů komunikačních událostí. Zabývali se také otázkami stereotypizace, předpokládatelnosti naplnění dialogickým akcí, snažili se o jakousi typizaci. Analýze dialogu je aktuálně zasvěcena činnost Mezinárodní společnosti pro analýzu dialogu, jakožto sdružení, které pořádá pravidelné konference.\n\nExistuje celá řada odvětví, které spadají do analýzy dialogu. Jedním z nich je tzv. konverzační analýza. Opírá se o výzkum běžných hovorů, tedy mluvených textů, které zaznamenává za pomoci moderní techniky. Následně dochází k přepisům a analýze komunikačních akcí. Zkoumají se nejrůznější rysy projevů a zákonitostí dialogu – verbální i neverbální vyjadřování, intonace, gesta, zpětná vazba (reakce na vyjádření), pauzy v řeči, přerušování toku komunikace, specifika výslovnosti, fyziologické šumy např. koktání. Konverzační analýzu zajímá například i organizace a náplň replik, tematické změny v hovoru a jejich příčiny a následky atd. Jako první se konverzační analýzou zabývali američtí vědci E. Schegloff, H. Sacks a G. Jeffersonová, z německých vědců pak W. Kallmeyer.\n\nDalším odvětvím analýzy dialogu je analýza diskurzu. Analýza diskurzu se zabývá systémem uspořádání dialogu, klasifikací jednotek interakce v dialogu a jejich logickou návazností, především také samotnou hierarchií a posloupností dialogu. Zakladateli analýzy diskurzu se stali britští vědci M. Coulthard a J. Sinclair. Nejprve stanovili principy dialogického průběhu u typu \"vyučovací hodina ve škole\", posléze svou pozornost přesunuli i do mimoškolního prostředí. U dialogických akcí ve školním prostředí dokázali ale rozpracovat precizní typologii jednotek dialogu a stanovit jejich lexikální a gramatické významy.\n\nDo oblasti analýzy dialogu patří i pomezní lingvistické disciplíny jako antropolingvistika a etnolingvistika. Tyto směry se zaměřují především na specifické zvukové a další neverbální vlastnosti dialogů. Výzkum je často prováděn v prostředí tzv. exotickém, případně na materiálu podobně charakterizovatelných jazyků. Roli hraje také etnicita mluvčích, interkulturní rozdíly apod.\n\n\n\n"}
{"id": "234864", "url": "https://cs.wikipedia.org/wiki?curid=234864", "title": "Bílá vdova (film)", "text": "Bílá vdova (film)\n\nBílá vdova je kriminální komedie, která byla natočena v roce 2000 ve Velké Británii. Hlavní roli vdovy po zadluženém manželovi \"Grace\" si zahrála Brenda Blethyn, roli jejího zahradníka \"Matthewa\", který má rád marihuanu a svoji přítelkyni \"Nicky\" si zahrál Craig Ferguson. Vdova zkouší řešit svoje dluhy, po zjištění jejich rozsahu zjistí, že to nejde. Musí tak vyhodit svého zahradníka, který si pěstuje marihuanu. Později mu řekne, že mu pomůže pěstovat marihuanu, pokud ji to zaplatí dluhy. Pěstují tak pomocí různých lamp, zavlažování a dalších technologií.\n\nGrace se rozhodne jet prodat spoustu drog, později za ni dorazí i Matthew a Dr. Banford. Seznámí se se šarmantním drogovým bossem a napíše knihu.\n\n\nBrenda Blethyn byla nominována na Zlatý globus za nejlepší herecký výkon v komediálním nebo muzikálním filmu.\n\n"}
{"id": "234867", "url": "https://cs.wikipedia.org/wiki?curid=234867", "title": "Johnny Mnemonic (film)", "text": "Johnny Mnemonic (film)\n\nJohnny Mnemonic (někdy také uváděný (nesprávně) jako Johny Mnemonic) je film z produkce\nTriStar Pictures natočený v roce 1995 podle stejnojmenné povídky\nod amerického spisovatele Williama Gibsona.\n\nJohnny Mnemonic je sci-fi film dějově zasazený do blízké budoucnosti, ve které planetu ovládají korporace a lidstvo sužuje nevyléčitelná choroba „NAS“ postihující nervovou soustavu. Byl natočen Robertem Longo, americkým režisérem původem z New Yorku. Námět čerpá ze stejnojmenné povídky Williama Gibsona, části příběhu a některé postavy jsou ovšem výrazně pozměněny. \n\n\nV hlavních rolích jsou obsazeni:\n\n\nPíše se rok 2021. Polovina lidstva trpí nevyléčitelnou nemocí, jejíž původ není znám a která postihuje nervovou\nsoustavu. Většina moci a financí je soustředěna v obřích korporacích a zbytek světa žije v chudobě. Kurýr Johnny je\nnajat skupinou hackerů k přenesení tajných souborů ukradených korporaci Pharmakom. Ty jsou díky speciálním\nimplantátům uloženy v Johnnyho mozku. Během nahrávání dat ovšem dojde k překročení kapacity implantátů a Johnnymu\nhrozí do několika dnů nervový kolaps. Krátce po přenosu dat je celá skupina hackerů zlikvidována Shinjim, agentem\nYakuzy kterou najal Pharmakom. Johnnymu se podaří utéct a kontaktuje svého agenta, aby mu pomohl zbavit se dat, která má uložená v hlavě. Jeho agent ho však zradí a chce ho předat Yakuze. Johnnyho za vysoký finanční obnos\nzachrání ex-bodyguard Jane, která díky své nemoci NAS má problémy se sháněním práce. Johnny a Jane se společně snaží najít způsob, jakým vymazat soubory z Johnnyho mozku, které jsou chráněny kódem, jehož část se ztratila během útoku Yakuzi na hackery. Yakuza najímá \"kazatele\" - zabijáka který sleduje Johnnyho stopu a likviduje všechny, kteří Johnnymu pomohli. Jane zavede Johnnyho do útočiště \"Lo-teků\" - hackerů, kteří s pomocí válečného delfína vybaveného dešifrovacím zařízením dokáží přečíst a odstranit soubory z Johnnyho hlavy. Proces dešifrování je přerušen potyčkou, ve které Johnny a Jane spolu porazí kazatele i Shinjiho. Po dešifrování se ukáže, že soubory obsahují dlouhou dobu tajené informace o léku na NAS. Po zveřejnění těchto informací budova Pharmakonu exploduje.\n\n"}
{"id": "234871", "url": "https://cs.wikipedia.org/wiki?curid=234871", "title": "Generace 98", "text": "Generace 98\n\nGenerace 98 (španělsky Generación del 98) je označení pro skupinu spisovatelů či literární hnutí ve Španělsku na přelomu 19. a 20. století. Název byl utvořen dle roku 1898, kdy Španělsko utrpělo těžkou porážku a ztratilo zbytky kolonií (Portoriko, Kuba, Filipíny), což způsobilo ekonomickou, sociální a morální krizi v zemi. \nExistují charakteristické rysy a pravidla které autoři dané skupiny mají společné. Představitele Generace 98 spojoval především věk (všichni se narodili mezi lety 1864 a 1875). Často byli autodidakty, velký význam přikládali filosofii (velkou inspirací byl mj. německý filozof a literát Friedrich Nietzsche) a politice (mnozí měli blízko k anarchismu). Dalšími charakteristikami, které spojovaly autory Generace 98 bylo přátelství, stejný styl a rysy psaní textu.\n\nZa představitele Generace 98 bývají považováni zejména Ramiro de Maeztu, Azorín (José Martínez Ruiz), Pío Baroja, Joaquín Costa, Miguel de Unamuno, Antonio Machado, Ramón María del Valle-Inclán, Vicente Blasco Ibáñez, Jacinto Benavente, Ramón Menéndez Pidal, či Gabriel Miró.\n\nTémata\n\nHlavním tématem Generace 98 bylo Španělsko, a to smutek a láska pro Španělsko. Autoři zde píší o životě na vesnici a španělské krajině, kterou popisují. Hodně se zde také objevuje Castilla jako symbol a podstata Španělska. Autoři zde také píší o existenčních obavách a smyslu života (témata jako smrt, život, úzkost, nechuť k životu). \n\nStyl psaní\n\nKaždý ze spisovatelů Generace 98 je ve stylu psaní trošičku odlišný, ale i tak můžeme najít některé rysy, které mají společné. Takovými rysy jsou skromnost jazyka (autoři používají jednoduchý jazyk, jednoduché věty a jednoduchá vyjádření), používají hodně tradičních slov (slova, která se ztrácí a autoři je znovu postupně obnovují).\n\n"}
{"id": "234875", "url": "https://cs.wikipedia.org/wiki?curid=234875", "title": "Mydoom", "text": "Mydoom\n\nMydoom je velice známý počítačový červ. Objevil se na počátku roku 2004 a dodnes se na internetu vyskytuje v několika různých variantách. Napadá 32-bitové edice Microsoft Windows (95, 98, ME, 2000, NT, Server 2003, XP). Šíří se pomocí e-mailů. Pokud je počítač virem infikován, umožní případnému útočníkovi přístup k souborům, automaticky se šíří a zamezuje přístupu k serverům společnosti Microsoft.\n\nVir přichází jako příloha e-mailu s následujícími příponami: .exe, .bat, .cmd, .pif, .scr, nebo jako archiv .zip, .rar, .cab a jiné.\n\nVirus nasadí do počítače backdoor, který se pokusí otevřít porty pro přístup na internet a umožnit tak přístup k datům potenciálnímu útočníkovi.\n\nVirus dále znemožní komunikovat se servery společnosti Microsoft (popřípadě ve verzi Mydoom.B k serverům některých antivirových společností) pomocí DDOS (distributed denial of service - distribuované odepření služby). Společnost Microsoft se snaží vir vyhladit za pomoci Virus Information Alliance. Jaké postupy však používá pochopitelně nezveřejňuje.\n\nVir je znám v následujících variantách.\n\nOtevírá TCP porty 3127 a 3198 pomocí knihovny Shimgapi.dll a vyhledává e-mailové adresy v souborech s příponami .htm, .sht, .php, .asp, .dbx, .tbb, .adb, .pl, .wab, .txt. Na tyto adresy se pak pokusí poslat pomocí vlastního SMTP.\n\nNa rozdíl od varianty A má následující funkce: Zabraňuje přístupu k serverům společnosti Microsoft a k serverům některých antivirových společností pomocí DDOS. Vytváří kopii sama sebe.\n\nNapadá počítače, které již byly napadeny variantou A (resp. vyhledá v síti počítače napadené variantou A. a upgraduje je na verzi B)\n\nNa stránkách společnosti Microsoft byly uveřejněny informace o těchto virech a o jejich ruční (bez pomoci antivirového softwaru) detekci a odstranění.\n\n\n\n"}
{"id": "234878", "url": "https://cs.wikipedia.org/wiki?curid=234878", "title": "Arménské království v Kilíkii", "text": "Arménské království v Kilíkii\n\nArménské království v Kilíkii neboli Kilikijská Arménie (arménsky Կիլիկիոյ Հայկական Թագաւորութիւն, Kilikioy Haykakan T'agaworowt'iwn), byl středověký státní útvar na pomezí dnešního Turecka a Sýrie, na březích Alexandrettského zálivu. Arménské království v Kilíkii nesmí být zaměňováno za antické Arménské království. Byl to stát založený arménskými uprchlíky, kteří do Kilíkie emigrovali před seldžuckou invazí na Kavkaze. Nezávislý byl přibližně v letech 1078 až 1375.\n\nKrálovství v Kilíkii bylo založeno Rubenidskou dynastií, vedlejší větví Bagratidské dynastie, která vládla v Arménii a Gruzii. Hlavním městem Kilíckého království byl Sis, dnešní turecké město Kozan. Během křížových výprav byli Arméni blízkými spojenci evropských křižáků a sami se nazývali baštou křesťanství na východě. Kilíkie od doby, co byli Arméni pod cizí nadvládou, sloužila jako centrum arménské kultury a nacionalismu.\n\nArménské království v Kilíkii ovládalo velká města a hrady, například přístav Korikos, Partzerpert, Vlaha (dnešní Feke), Hromgla, Tarsos, Anazarbe, Til Hamdoun, Mamistra (dnešní Misis), Adana a přístav Ayas (Aias).\n\nByzantská vojska dobyla na Arabech oblast Kilíkie roku 965 za vlády císaře Nikefora II. Místní muslimové byli vyhnáni a jejich místo začali zaujímat do země zvaní křesťanští osadníci ze Sýrie a Arménie. Císař Basileios II. Bulgaroktonos (976 - 1025) se pokusil rozšířit jím oblast Kilíkie směrem na východ do Vaspurakanu a arabské državy v Sýrii na jihu. Díky byzantskému vojenskému tažení byla Kilíkie rozšířena o oblast Kappadokie a o hornaté oblasti severní Sýrie a Mezopotámie.\n\nArménská migrace se ještě zvětšila po formální anexi Velké Arménie Byzancí roku 1015 a o devatenáct let později následovala další velká migrační vlna, když seldžučtí Turci dobyli oblast původní domoviny Arménů. Po pádu Bagratidské Arménie a během následujících staletí byl arménský stát neschopen se obnovit a nabýt zpět svou nezávislost a zůstal tak pod nadvládou seldžuckých kmenů.\n\nMístní Arméni začali sloužit Byzantské říši jako vojáci a guvernéři, převzali tak kontrolu na místními důležitými mocenskými centry. Když začala v chaotických letech po bitvě u Mantzikertu byzantská moc v oblasti slábnout, někteří mocní Arméni využili příležitosti se osamostatnit, zatímco ostatní zůstali, alespoň formálně, Konstantinopoli loajální. Nejúspěšnější z těchto raných válečníků, byl bývalý generál císaře Romana IV. Philaretos Brachamios. Mezi léty 1078 - 1085 Philaretos vybudoval knížectví sahající od Malatye na severu k Antiochii na jihu a Kilíkie na západě po Edessu na východě. Do země pozval mnoho arménských šlechticů, kterým daroval pozemky a hrady. Po Philaterově smrti se však říše rozpadla zpět na malá panství.\n\nJedním z těchto šlechticů byl Ruben, který byl úzce spřízněn s posledním Bagratunidským arménským králem Gagikem II. Ruben věděl, že nebude schopen obnovit Bagratunidské království, proto se rozhodl povstat proti byzantské moci v Kilíkii. Ruben získal pro svou věc další arménské šlechtické pozemkové magnáty. Tak, léta páně 1080 bylo v Kilíkii zřízeno nezávislé Arménské knížectví, budoucí království, kterému vládl Ruben a jeho nástupci (též zvaní Rubenidé).\n\nKoncem 11. století, po Rubenově smrti roku 1095 existovalo v oblasti Kilíkie šest důležitých knížectví:\n\n\nBěhem vlády Konstantina I., křižáci postupovali Anatolií dále na východ dobýt Jeruzalém. V křižácích Arméni v Kilíkii získali mocné spojence, díky kterým Kilíkii osvobodili od Turků a zabezpečili ji díky založením křižáckých států Edesské hrabství a Antiochijské knížectví. Arménská pomoc byla pro křižáky velmi cenná, tak že papež Řehoř XIII. řekl:\n\nArméni se poté na dvě století stali částečně spojenci, částečně protivníky křižáků.\n\nNakonec se objevilo posílení centrální moci, pod žezlem vzestupující moci Rubenidských knížat. Ve 12. století Arméni unikli o vlas uvržení zpět pod byzantskou nadvládu. Kníže Leon I. Arménský připojil arménská pobřežní města pod vládu Arménského knížectví, čímž upevnil svou obchodní dominanci v oblasti. V roce byl však 1137 Leon I. poražen a s několika dalšími členy jeho rodiny zajat byzantským císařem Janem II. Komnenem, který Kilíkii nepřestal považovat za byzantskou provincii. Leon I. zemřel ve vězení o tři roky později. Jeho nástupce Thoros II. byl také uvězněn, ale roku 1141 se mu podařilo uprchnout a postavit se znovu do čela protibyzantské politiky v Kilíkii. Zpočátku byl úspěšný, ale nakonec roku 1158 odpřisáhl svou věrnost císaři Manuelu I.\n\nArménský stát se v této době stal již tak významným, že se sídlo hlavy Arménské církve přeneslo do mocné pevnosti na Eufratu Qal'at ar-Rumu a rubenidská knížata v Kilíkii pokračovala ve své vládě.\n\nV roce 1187 přišel k moci kníže Leon II. a stal se nejdůležitější postavou arménského království v Kilíkii. Během své vlády čelil vládcům z Konyi, Aleppa i Damašku. Tímto připojil ke Kilíkii nová území a zdvojnásobil rozlohu arménského pobřeží. Také vynaložil velké úsilí na rozšíření arménské vojenské moci. V té době egyptský sultán Saladin svou invazí do Jeruzalémského království velmi oslabil křižácké státy a bezprostředně vyvolal třetí křížovou výpravu. Leon II. z této situace profitoval zlepšením svých vztahů s Evropany. Díky podpoře římsko-německého císaře Fridricha I. Barbarossy a jeho syna Jindřicha VI. bylo Arménské knížectví povýšeno na království. Roku 1198 si Leon II. zabezpečil svou korunu a stal se prvním arménským králem v Kilíkii.\n\nKoruna poté přešla prostřednictvím druhého manželství Leonovy dcery Isabely na jeho rivaly z rodu Hethumidů. V té době Blízkého východu dosáhli Mongolové, kteří dobyli Velkou Arménii, Mezopotámii, Sýrii a postupovali na Egypt. Mongolské dobytí bylo pro Armény, kteří stále žili ve Velké Arménii na Kavkaze katastrofou, tento osud se Kilíkii vyhnul, protože se Mongolové nikdy nepokusili si ji podrobit. Ba naopak, Hethumidští králové navázali s mongolským Íl-chanátem přátelské vztahy, čímž si Arméni zajistili z vnějšku bezpečnost. Hethumidé se dokonce pokusili Mongoly obrátit na křesťanství, avšak marně.\n\nHethumidé vládli v Kilíkii až do zavraždění krále Lva V. roku 1341. Poté byl králem zvolen Leonův bratranec Guy de Lusignan, který vládl jako Konstantin IV. Arménský. Dynastie Lusignan byla francouzského původu, avšak v oblasti měla silnou oporu v Kyperském království, které založil jeruzalémský král, jmenovec Konstantina IV., Guy de Lusignan. Mezi Lusignany na Kypru a Armény byli vždy úzké vztahy. Nicméně když se proevropští Lusignanové chopili moci, pokusili se v Arménii prosadit katolictví a zemi celkově přiblížit západní Evropě. Místní arménští šlechtici změny povětšinou akceptovali, avšak rolnictvo se postavilo proti změnám. Situace nakonec vedla k povstání.\n\nPozději ve 14. století bylo Arménské království v Kilíkii napadeno Mamlúky. Pád hlavního města Sisu v dubnu 1375 do rukou muslimů přispěl k definitivnímu konci království. Poslední král Lev VI. zemřel roku 1393 v exilu v Paříži poté, co marně žádal další křížovou výpravu. Titul arménského krále si nakonec přisvojil Leonův bratranec, kyperský král Jakub I., který tak titul spojil již se svými tituly krále Kypru a Jeruzaléma. Poslední nezávislá arménská entita tak byla po třech stovkách let suverenity a rozkvětu zničena.\n\nS poukazem na to, F. Nansen píše:\"„Když lidé, kteří mají zkušenost se zlým osudem, vybudují vzkvétající stát v cizí zemi, obklíčeni nepřáteli ze všech stran a pokračují ve své existenci další tři staletí, není to než podpis mimořádné síly uvnitř těchto lidí.“\"\n\nAčkoliv Mamlúci převzali nad Kilíkii kontrolu, nebyli s to ji udržet napořád. Turecké kmeny, které vedl válečník Tamerlán, si prorazily cestu Kilíkií a utvrdily se zde. Ve výsledku na třicet tisíc Arménů opustilo kilíckou pevninu a usadilo se na Kypru, kde žili pod francouzskou a poté benátskou vládou až do roku 1489. Arméni, kteří zůstali v Kilíkii zde zachovávali arménskou populaci až do Arménské genocidy roku 1915. Jejich potomci jsou nyní rozptýleni v Arménské diaspoře a Svaté arménské diecézi v Anteliasu v dnešním Libanonu.\n\n\n"}
{"id": "234881", "url": "https://cs.wikipedia.org/wiki?curid=234881", "title": "Rezonanční struktura", "text": "Rezonanční struktura\n\nRezonanční struktura je vzorec jedné z hraničních struktur dané sloučeniny. Rezonanční struktury se používají pro sloučeniny, jejichž strukturu nelze spolehlivě vyjádřit jedním vzorcem. Jednotlivé rezonanční struktury mezi sebe neustále přecházejí (což se značí obousměrnou šipkou ↔).\n\nRezonanční hybrid je shrnutí rezonančních struktur do jednoho vzorce.\n\n"}
{"id": "234883", "url": "https://cs.wikipedia.org/wiki?curid=234883", "title": "Cost plus", "text": "Cost plus\n\nCost plus (cost-plus, řidčeji cost+, alternativně Cost Reimbursement Contract – \"smlouva s refundací nákladů\") označuje trh, způsob financování nebo (a to nejčastěji) zakázku či smlouvu, ve které smluvní strana, chápaná jako \"zhotovitel\" předmětu smlouvy (produktu, služby, apod.)\n\nOpakem cost plus smluv/financování je financování s pevnou cenou (nákladů) - ', ', které se vyskytuje v drtivé většině případů a předpokládá coby implicitní typ smlouvy či čerpání finančních prostředků mezi zadavatelem a zhotovitelem.\n\n\nZ pohledu teoretické ekonomie u cost plus smluv/zakázek/objednávek dochází - na rozdíl od reálného ekonomického prostředí - k paradoxnímu jevu, kdy větší náklady pro zhotovitele znamenají větší zisk.\n\nCharakter cost plus smlouvy zhotovitelům zavdává důvody pro záměrné zvyšování nákladů. Z toho důvodu by měly mít cost plus zakázky přísný audit i jiné kontrolní mechanismy, ať již ze strany zadavatele nebo nezávislé.\n\nObecně se cost plus smlouvy nejčastěji uzavírají na konkrétní projekty v oblastech vědeckého výzkumu, případně na rozsáhlé projekty těžby nerostných surovin. Speciální oblastí je pak zbrojírenský průmysl a dodávky vojenské techniky armádě.\n\nNěkdy zadavatele k podepsání \"cost plus\" smluv nutí okolnosti - je to například u zakázek, jejichž užitečnost popř. rychlost, s kterou budou zhotoveny, je v daném okamžiku důležitější a přesahuje výhodu možnosti vybrat si na základě ceny. Též u zakázek v prostředí nebo na pozadí živelních katastrof nebo (po)válečného chaosu se cost plus kontrakty objevují. Příkladem jsou zakázky poválečné výstavby Iráku. V případě Spojených států amerických, začal od roku 2002 objem \"cost plus\" kontraktů u jejího Ministerstva obrany dokonce převyšovat smlouvy \"fixed price\". Smlouvy \"cost plus\", jejímž zadavatelem byla americká vláda v roce 2007 dosáhly objemu 78 miliard dolarů.\n\n"}
{"id": "234884", "url": "https://cs.wikipedia.org/wiki?curid=234884", "title": "Prašník (hradiště)", "text": "Prašník (hradiště)\n\nPrašník je pravěké hradiště, které se nachází mezi obcemi Prašník a Košariská, ve východní části pohoří Malé Karpaty.\n\nRozkládá se na ploše 4,71 ha. Obklopují ho pásy opevnění a vnitřně ho člení do tří areálů. Sever vápencového výběžku na kterém hradiště stojí omývá říčka Holeška.\n\nNejstarší osídlení pochází z pozdní doby kamenné (asi 3000 př. Kr.), kdy zde stálo menší palisádové opevnění s obytnou stavbou.\n\nTéměř zaniklé opevnění se začalo znovu obývat koncem starší doby bronzové (asi 1500 př. Kr.). Obyvatelé zdokonalili opevnění prohloubením příkopu a zvýšením valu, vyztuženého dřevem.\n\nRozmach hradiště zažilo v pozdní době bronzové. Nově příchozí obyvatelstvo opět vybudovalo původní opevnění a rozšířilo hradiště o dva areály. Příkop ze staré doby bronzové již nebyl obnoven, dokonce v něm stálo několik příbytků. Ty měly konstrukci z kulatiny, hustě vypletené proutím. Stěny byly do hladka vymazány hlínou. Domy sloužily pouze na přespání, život se odehrával na volném prostranství. V hradišti se našly i nepřímé důkazy o kovolitecké dílně. V tomto období lze sledovat i sociální vrstvení v hradišti, když na akropoli byly nalezeny dokonalejší šperky než v níže postavených částech hradiště. Úpadek byl vyvolán požárem v 8. století př. Kr.\n\nHradiště na krátký čas ožilo v mladší době železné, když ho obývali Keltové v druhém nebo prvním století př. Kr. Nezanechali zde však výraznější stopy.\n\nPevnostní systém zdokonalili až Slované, jejichž nálezy jsou doloženy v 9. až 10. století. Urovnali ruiny opevnění z pozdní doby bronzové a postavili kamennou zeď, zpevněnou kulatinou. Ve druhém areálu byla obydlí částečně zahloubená do skalnatého podloží. Na akropoli vyrůstaly pouze nadzemní kůlové stavby.\n\nPravděpodobně největší význam hradiště zažívalo, když se na těchto místech setkávaly územní zájmy Uherska a Českého státu. Po uklidnění poměrů ztratilo svůj význam a osídlení se přesunulo na rovinu.\n\nV době úplného zániku, to jest v 11. až 12. století, se objevily první známky slovanského osídlení ve Vrbovém. V západní části města se našly polozemnice podobné obydlím z druhého areálu s střepovým materiálem z 12. - 13. století. Je možné, že u vzniku města Vrbové stálo právě toto hradiště.\n"}
{"id": "234885", "url": "https://cs.wikipedia.org/wiki?curid=234885", "title": "Zvěřina", "text": "Zvěřina\n\nZvěřina může znamenat:\n\n"}
{"id": "234886", "url": "https://cs.wikipedia.org/wiki?curid=234886", "title": "Neštich (hradiště)", "text": "Neštich (hradiště)\n\nNeštich je hradiště na Slovensku nad stejnojmennou částí města Svätý Jur v okrese Pezinok v Malých Karpatech.\n\nPrvní osídlení hradiště je doloženo v době halštatské, později bylo hradištěm velkomoravským. Z opevnění se zachovaly 8 až 13 metrů vysoké valy, které kdysi v celkové délce asi 1600 metrů uzavíraly plochu více než 3 hektary.\n"}
{"id": "234887", "url": "https://cs.wikipedia.org/wiki?curid=234887", "title": "Luba Skořepová", "text": "Luba Skořepová\n\nLuba Skořepová, vlastním jménem Libuše Skořepová, (21. září 1923 Náchod – 23. prosince 2016 Praha) byla česká herečka, spisovatelka, autorka divadelní hry, dlouholetá členka činohry Národního divadla v Praze. Z jejího křestního jména Libuše vznikla domácká „Luba“, která však byla celý její život komolena na „Ljuba“, což je jiné, obvyklejší křestní jméno.\n\nV letech 1942–1944 studovala herectví na Pražské konzervatoři. Po osvobození působila v Souboru mladých Jindřicha Honzla a ve Studiu ND (1945–1948). Po jeho zániku se v roce 1948 stala členkou činohry Národního divadla.\n\nSvé poslední představení na prknech Národního divadla odehrála dne 18. června 2014 při derniéře Gogolovy hry \"Revizor\". Během šedesáti šesti let působení ve zdejším souboru ztvárnila na 140 rolí. Kromě Národního divadla hostovala např. v divadle Metro, Ypsilon, Rubín, Řeznické, v Městských divadlech pražských a dalších.\n\nJejím prvním manželem byl herec Josef Pehr, druhým spisovatel Pavel Hanuš (1928–1991). Skořepová však zůstala bezdětná. Značnou část svého volného času trávila Luba Skořepová na své chalupě v obci Líšný na Železnobrodsku.\n\n\n\n\n"}
{"id": "234888", "url": "https://cs.wikipedia.org/wiki?curid=234888", "title": "Seznam medailistů na letních olympijských hrách v běhu na 400 m", "text": "Seznam medailistů na letních olympijských hrách v běhu na 400 m\n\nHistorický přehled medailistů v běhu na 400 m na Letních olympijských hrách.\n\nod roku 1964\n"}
{"id": "234894", "url": "https://cs.wikipedia.org/wiki?curid=234894", "title": "Střední průmyslová škola Trutnov", "text": "Střední průmyslová škola Trutnov\n\nStřední průmyslová škola Trutnov s nabídkou čtyřletých studijních oborů s maturitou, tříletých učebních oborů pro získání výučního listu a dvouletého nástavbového studia pro absolventy učebních oborů v oblasti elektrotechniky, strojírenství, automatizace a informačních a komunikačních technologiích.\nVzdělávací nabídka zahrnuje rekvalifikační kurzy pro nezaměstnané a uchazeče o zaměstnání, další vzdělávání pedagogických pracovníků a veřejnosti v oblasti ICT, CNC obráběcích strojů a elektrotechniky.\n"}
{"id": "234901", "url": "https://cs.wikipedia.org/wiki?curid=234901", "title": "Petr Kořínek", "text": "Petr Kořínek\n\nPetr Kořínek (* 2. listopadu 1966 Plzeň) je český hokejista.\n\nJako střední útočník je po většinu své sportovní kariéry spojen s hokejovou Plzní. Do nejvyšší soutěže nakoukl již v 18 letech, kdy za Škodu Plzeň sehrál několik prvních utkání. V roce 1987 narukoval na vojnu do Dukly Jihlava, ale většinu času strávil v záložním celku Dukly, ve VTJ Tábor. Za Jihlavu přitom nastoupil v lize jen ke dvěma utkáním. V létě 1989 se vrátil na západ Čech a stal se jedním z klíčových útočníků Plzně. V létě 1990 odjel do kempu celku NHL, Edmontonu Oilers. Do prvního mužstva se ale neprosadil a tak se vrátil do Plzně a řadu sezón byl i díky charakteristickým delším vlasům viditelnou postavou celku. Během plzeňského působení zažil slavné finále s Trenčínem v roce 1992 nebo bronzovou medaili v roce 2000, stejně jako poslední místo v roce 1993 nebo velké zklamání v sezóně 1996–1997, kdy Plzeň plná velkých jmen ani nepostoupila do play-off.\n\nPlzeňské působení prokládal působením ve Skandinávii. V sezóně 1993–1994 působil ve finském celku Lukko Rauma, v letech 1994–1996 zase z KaIPa Kuopio. V sezóně 1997–1998 nejprve působil ve švédském Södertäjle, aby ročník dokončil ve finském Pori.\n\nV ročníku 2000–2001 byl krátkodobě z Plzně vyměnen do Českých Budějovic za Václava Krále. K jeho výměně do Českých Budějovic došlo i další ročník, kdy za něj do Plzně putoval Kamil Brabenec. V roce 2002 zamířil do Zvolena, kde se stal jedním z nejproduktivnějších hráčů slovenské Extraligy. Pak si vyzkoušel německou DEL v dresu Freiburgu. I další roky strávil na Slovensku, tentokrát ve Skalici a v Martině. Ročník 2005–2006 sehrál v italském celku HC Egna a sezónu 2006–2007 v dresu Weidenu hrajícím německou Oberligu.\n\nByl velkým oblíbencem plzeňského publika. Proslul jako velký bouřlivák a výborný nahrávač. V naší Extralize sehrál 456 utkání a vstřelil 120 branek. Počátkem 90. let nakoukl i do reprezentačního mužstva Československa, později i Česka. V reprezentaci sehrál 12 utkání a vstřelil 3 branky.\n\nSoučasnost\n\nV současné době hraje Petr Kořínek Krajskou soutěž mužů v Plzni za tým SK Z BOR. V týmu je nepostradatelný tahoun.\n\n"}
{"id": "234904", "url": "https://cs.wikipedia.org/wiki?curid=234904", "title": "Rozdíly mezi češtinou a slovenštinou", "text": "Rozdíly mezi češtinou a slovenštinou\n\nTento článek popisuje hlavní rozdíly mezi češtinou a slovenštinou, dvěma blízce příbuznými a vzájemně srozumitelnými slovanskými jazyky. \n\nSlovenština má oproti češtině poněkud složitější a konzervativnější hláskový systém. Rozdíly plynou zejména ze skutečnosti, že ve slovenštině neproběhly určité změny typické pro současnou češtinu.\n\nSlovenština má oproti češtině navíc tyto fonémy:\n\nV češtině se na rozdíl od slovenštiny vyskytují následující fonémy:\n\nDalší rozdíly ve výslovnosti:\n\nPo stránce morfologické je slovenština v mnoha ohledech jednodušší než čeština, jejíž mluvnice je často komplikovanější, zejména ve spisovné češtině. To je dáno mj. i tím, že spisovná slovenština byla kodifikována později než spisovná čeština, jež v mnohém ustrnula v dřívějším stavu a neodráží vývoj mluveného jazyka, zejména tzv. obecné češtiny.\n\nHlavní rozdíly jsou tyto:\n\nOba jazyky používají upravenou latinku s diakritikou. Některé znaky se však liší. \n\nSlovenština má oproti češtině navíc tyto grafémy:\n\nČeština má navíc:\n\nDalší rozdíly:\n\nČeština a slovenština jako velmi blízké jazyky vytvářejí jižní podskupinu západoslovanských jazyků. Přechod mezi českými a slovenskými nářečími je plynulý, tvoří jazykové kontinuum. Zde popsané rozdíly se týkají kodifikovaných standardních (spisovných) forem obou jazyků, pro jednotlivá nářečí nemusí platit, zejména pak v oblasti moravsko-slovenského pomezí.\n\nTradičně se jednotlivé nářeční oblasti přiřazují k jednomu či druhému jazyku podle politické příslušnosti. Geografická hranice mezi češtinou a slovenštinou se obvykle ztotožňuje se státní hranicí mezi Českem a Slovenskem, což odpovídá pojetí obou řečí jako národních jazyků Čechů a Slováků.\n\nVýrazný předěl mezi češtinou a slovenštinou představuje izoglosa pračeské změny dz’ > z’ a staročeské asibilace r’ > ř, tj. hranice mezi výskytem slovenského /dz/ na straně jedné a českého /ř/ na straně druhé. Podle tohoto faktu někteří autoři (Československá vlastivěda, 1934) řadí některá východomoravská nářečí k nářečím slovenštiny. Tento koncept je plně v souladu s pojetím češtiny a slovenštiny jako dvou spisovných variant jednotného československého jazyka. To umožňovalo v meziválečném Československu používání slovenštiny jako státního jazyka na rozdíl od němčiny, kterou hovořila početně silná německá menšina.\n\n\n"}
{"id": "234905", "url": "https://cs.wikipedia.org/wiki?curid=234905", "title": "Seznam medailistů na letních olympijských hrách v běhu na 800 m", "text": "Seznam medailistů na letních olympijských hrách v běhu na 800 m\n\nHistorický přehled medailistů v běhu na 800 m na Letních olympijských hrách:\n\n1928 a poté od roku 1960\n"}
{"id": "234906", "url": "https://cs.wikipedia.org/wiki?curid=234906", "title": "Koločava", "text": "Koločava\n\nKoločava (; ) je vesnice na západní Ukrajině. Leží v okrese Mižhirja Zakarpatské oblasti na jižní hranici Siněvirského národního parku. Obcí protéká řeka Terebla.\n\nKoločava proslula jako rodiště obávaného loupežníka Nikoly Šuhaje, hrdiny literárního díla Ivana Olbrachta – \"Nikola Šuhaj loupežník\". Ve vesnici je škola s muzeem a bustou Ivana Olbrachta. U dřevěného kostela sv. Ducha, ležícího u silnice směrem k jezeru Siněvir, se nachází hroby českých četníků, zabitých Nikolou Šuhajem. V tomto kostele bylo do nedávné doby umístěno Muzeum ateismu, založené v časech existence Sovětského svazu. Na hřbitově blíže na náměstí se nachází hroby Nikoly a jeho ženy Eržiky. Za hřbitovem je muzeum československé školy a také nový skanzen. V letech 1918–1938 byla obec součástí Československa. V současnosti zde žije okolo 5000 obyvatel.\n\nKoločava má 10 muzeí a 20 památníků. Kvalita muzeí je však rozličná.\n\n\n\n"}
{"id": "234907", "url": "https://cs.wikipedia.org/wiki?curid=234907", "title": "Pioneer 10", "text": "Pioneer 10\n\nPioneer 10 (alternativní názvy Pioneer F) je americká planetární sonda, určená k průzkumu Jupiteru a vnějších oblastí sluneční soustavy. Stala se první sondou ze Země, která se k Jupiteru dostala a splnila svůj úkol. V evidenci COSPAR dostala označení 1972-012A. Sonda má identické dvojče Pioneer 11.\nRotací stabilizovaná sonda nese přístroje pro měření magnetických polí, slunečního větru, kosmického záření a mikrometeoroidů a to:\n\nVětšina přístrojů a elektronického vybavení sondy je umístěna v šesti skříních, tvořících trup sondy tvaru nízkého šestibokého hranolu. Na jeho horní podstavě je umístěna velká parabolická anténa o průměru 2,74 m sloužící ke spojení s pozemními stanicemi. Elektrickou energii dodávají čtyři radioizotopové generátory SNAP-19 s maximálním výkonem 155 W, zavěšenými po dvojicí na dvou výklopných ramenech. Pro dolaďování orientace a korekce dráhy je vybavena šesti malými raketovými motorky. Na boku jedné skříně s elektronikou je umístěna plaketa s poselstvím jiným civilizacím, kterou navrhl Carl Sagan.\n\nSonda Pioneer 10 odstartovala 3. března 1972. Díky přídavnému motoru na pevné palivo dosáhla rekordní rychlosti 14,5 km/sec. Už za 12 hodin minula dráhu Měsíce a za 82 dní Marsu. Dne 7. března byla provedena první korekce dráhy navýšením rychlosti o 14 m/sec, o půl roku později následovala korekce druhá o 0,14 m/sec.\n\nByla to první sonda ze Země, která překonala hlavní pás planetek a zkoumala Jupiter, kam dorazila v prosinci 1973. První výsledky měření byly poněkud zkresleny silnou radiací. Dne 4. prosince 1973 prolétla ve výši 140 000 km nad vrchní vrstvou mraků Jupitera a 14 minut poté došlo k zákrytu s měsícem Io. Na Zemi poslala 300 snímků Jupiteru a také dva z Ganymedu. Poté sonda směřovala do vnějších oblastí urychlena gravitačním polem. Mise byla ukončena v roce 1997, i poté byly do roku 2003 několikrát zachyceny signály sondy.\n\nVelmi slabý signál ze sondy byl naposledy zachycen 23. ledna 2003, když se Pioneer 10 pohyboval ve vzdálenosti 12 miliard kilometrů od Země. Pokusy o kontakt 7. února 2003 už byly neúspěšné. Poslední snahy o spojení se sondou proběhly 4. března 2006, kdy by anténa sondy měla směřovat k Zemi. Ze sondy nebyl zachycen žádný signál.\n\nPioneer 10 směřuje ven ze sluneční soustavy a míří ke hvězdě Aldebaran v souhvězdí Býka rychlostí 2,6 AU za rok. Pokud by měl Aldebaran nulovou relativní rychlost, měla by k němu sonda Pioneer 10 dorazit zhruba za 2 miliony let.\n"}
{"id": "234908", "url": "https://cs.wikipedia.org/wiki?curid=234908", "title": "Hastings Mill", "text": "Hastings Mill\n\nHastings Mill byla první pila na jižním pobřeží fjordu Burrard. Pila stála na místě, na kterém později vzniklo město Vancouver.\n\nV červnu roku 1867 začal kapitán Edward Stamp na začátku dnešní ulice Dunlevy Street stavět mlýn \"Stamps Mill\". Potom, co se nedohodl s anglickými investory, ztratil Stamp svoje vlastnictví a mlýn byl přejmenovaný. V počátcích osidlování této oblasti patřilo město prakticky jediné firmě, lidé nakupovali v \"Hasting's Mill Store\" a posílali svoje děti do školy \"Hastings Mill School\". To se změnilo po tom, co si Kanadská pacifická železnice zvolila Vancouver za svoji konečnou stanici pro stavbu transkontinentální železnice. Dřevozpracující průmysl zůstal hlavním pilířem ekonomiky mladého města a Hastings Mill se stal bodem, okolo kterého se Vancouver rozrůstal v 80. letech 19. století. Až do svého uzavření ve 20. letech 20. století hrál mlýn důležitou roli v místní ekonomice.\n\nBudova, v níž sídlil obchod Hastings Mill Store přepravil nákladní člun k začátku ulice Almin Street, kde se z ní stalo muzeum \"Old Hastings Mill Store Museum\". Byla to jediná stavba ve městě, která přežila velký požár v roce 1886, po němž jí přeživší předělali na improvizovanou nemocnici a márnici pro oběti požáru.\n\n"}
{"id": "234910", "url": "https://cs.wikipedia.org/wiki?curid=234910", "title": "Kolčava", "text": "Kolčava\n\nKolčava může být:\n\n\n\n\n"}
{"id": "234913", "url": "https://cs.wikipedia.org/wiki?curid=234913", "title": "Lisabonská strategie", "text": "Lisabonská strategie\n\nLisabonská strategie byla přijata Evropskou radou v březnu roku 2000 v Lisabonu s cílem vytvořit z Evropské unie do roku 2010 „nejdynamičtější a nejkonkurenceschopnější ekonomiku světa založenou na znalostech, schopnou udržitelného hospodářského růstu, vytváření více kvalitních pracovních příležitostí a zachovávající sociální soudržnost“. K dosažení tohoto cíle se Unie rozhodla zaměřit na tyto oblasti:\n\nBývalý nizozemský ministerský předseda Wim Kok vedl mezi dubnem a listopadem 2004 tým, který zrevidoval Lisabonskou strategii a prezentoval zprávu udávající reformám nový impuls. Evropská komise na základě této zprávy vyhlásila, že sociální aspekt a aspekt životního prostředí nebudou nadále prioritou s tím, že se těžiště Lisabonské strategie přesouvá do ekonomického rozvoje Evropské unie.\n\nČeská republika přijala v září 2005 Národní Lisabonský program 2005–2008 (Národní program reforem České republiky) pro plnění revidované Lisabonské strategie.\n\n"}
{"id": "234914", "url": "https://cs.wikipedia.org/wiki?curid=234914", "title": "Seznam medailistů na letních olympijských hrách v běhu na 1 500 m", "text": "Seznam medailistů na letních olympijských hrách v běhu na 1 500 m\n\nHistorický přehled medailistů v běhu na 1500 m na Letních olympijských hrách:\nod roku 1972\n"}
{"id": "234917", "url": "https://cs.wikipedia.org/wiki?curid=234917", "title": "23. dobrovolnická divize tankových granátníků SS „Nederland“", "text": "23. dobrovolnická divize tankových granátníků SS „Nederland“\n\n23. SS-Freiwilligen Panzergrenadier Division \"„Nederland“\" byla divize, která náležela do Waffen-SS a zúčastnila se bojů druhé světové války. Vznikla 10. února 1945 z SS-Freiwilligen-Panzergrenadier Brigade \"„Nederland“\", která obdržela status divize. Mužstvo tvořili nizozemští dobrovolníci, většinou členové nizozemské nacistické strany NSB.\n\n\nSS-Freiwilligen Legion \"„Niederlande“\" byla zformována v červenci 1941. Bojového nasazení se dočkala v lednu 1942 na východní frontě u jezera Iľmeň. Do března 1942 jednotka utrpěla 80% ztráty.\n\nV srpnu 1943 byla jednotka rozšířena na 4. SS-Freiwilligen-Panzergrenadier Brigade \"„Nederland“\". Síla brigády dosáhla 5500 mužů. Od září 1943 působila proti Titovým partyzánům u Záhřebu.\n\nV lednu 1944 byla přesunuta k Leningradu a v únoru se zapojila do bitvy na Narvě. Rudá armáda podnikala tvrdé útoky a donutila Němce stáhnout se na linii Tannenberg. Zde 29. července 1944 SS-Freiwilligen Panzergrenadier Regiment 49 \"„de Ruyter“\" zničil 113 sovětských tanků útočících na sirotčí vrchol. Při tomto boji byl zabit jeho velitel Obersturmbannführer Sooden. Do srpna 1944 byl SS-Freiwilligen Panzergrenadier Regiment 49 prakticky zničen.\n\nZbytek brigády byly v lednu 1945 evakuován do Štětína, kde se měly zapojit do obrany na Odře jako součást 11. SS-Freiwilligen Panzergrenadier Division „Nordland“. S tím ale nesouhlasila NSB a tak vznikla 23. SS-Freiwilligen Panzergrenadier Division „Nederland“. Číslo 23. obdržela po zaniklé 23. Waffen-Gebirgs Division der SS „Kama“ (kroatische Nr. 2).\n\nTato nově vzniklá divize se zapojila do obrany na Odře, mezi městy Štětín a Prudnik, společně s divizemi „Nordland“, „Langemarck“ a „Wallonien“.\n\nV dubnu 1945 došlo k rozdělení divize. SS-Freiwilligen Panzergrenadier Regiment 48 „General Seyffard“ zamířil na jih, kde bojoval společně s 15. Waffen-Grenadier Division der SS (lettische Nr. 1). Nakonec byl rozdrcen Sověty u Hammersteinu. 13 vojáků, kteří přežili a byli zajati, Sověti popravili.\n\nNa přelomu dubna a května 1945 se SS-Freiwilligen Panzergrenadier Regiment 49 „de Ruyter“ stáhl z fronty na Odře a začal ustupovat na západ. Když se jednotka ocitla poblíž Berlína, část nizozemských dobrovolníků se připojila k jeho obráncům. Zbytky roztroušené divize se v květnu 1945 vzdaly Američanům v Magdeburku, Tangermünde a Parchimu.\n\n\n\n\n\n\n\nV prosinci 1944 dosáhla SS-Freiwilligen-Panzergrenadier-Brigade \"„Nederland“\" síly 6000 mužů.\n\n"}
{"id": "234920", "url": "https://cs.wikipedia.org/wiki?curid=234920", "title": "Seznam medailistů na letních olympijských hrách v běhu na 5 000 m", "text": "Seznam medailistů na letních olympijských hrách v běhu na 5 000 m\n\nHistorický přehled medailistů v běhu na 5000 m na Letních olympijských hrách:\nOd roku 1912\nod roku 1996\n"}
{"id": "234921", "url": "https://cs.wikipedia.org/wiki?curid=234921", "title": "Klášter Nea Moni", "text": "Klášter Nea Moni\n\nNea moni () je byzantský klášter na ostrově Chios v Egejském moři. V roce 1990 byl zapsán na Seznam světového dědictví UNESCO. V roce 2011 měl 2 stálé obyvatele. Náleží ke komunitě Karyes v obecní jednotce Omiroupoli.\n\nDo dnešní doby se dochoval hlavní kostel (katholikon) zasvěcený Nanebevzetí Panny Marie, dva menší kostely (kostel sv. Kříže a kostel Aghia Panteleimona), obydlí mnichů (kelia), trapeza – jídelna mnichů a podzemní cisterna pro shromažďování dešťové vody. Klášter je obehnán hradbami a střežen obrannou věží.\n\nArchitektura hlavního kostela je oktagonálního typu, který se dnes nalézá pouze na ostrovech Chios a Kypr.\n\nNejcennější součástí kláštera jsou původní mozaiky. Hlavními tématy mozaikových obrazů je Spasitel (Pankrator), obrazy ze života Ježíše Krista a archandělé Michael a Gabriel. Na zlatém pozadí vystupují postavy neobyčejně plasticky. Pozoruhodná je jednota dramatického výrazu a obvyklé byzantské jednoduchosti kresby. Představují dokonalou ukázku středního období byzantského umění.\n\nByzantský klášter Nea Moni byl vybudován v 11. století byzantským císařem Konstantinem IX. Monomachem. Konstantin (1000? – 1055) žil nějakou dobu ve vyhnanství na ostrově Lesbos. Podle legendy jej ve vyhnanství navštívili tři mniši, kteří přinesli zázračnou ikonu s obrazem Panny Marie a předpověděli mu, že jeho vyhnanství je jen dočasné a že se stane byzantským císařem. Konstantin (tehdy ještě pouze Monomachos) slíbil, že pokud se tak stane, postaví klášter na místě, kde byla ikona nalezena.\n\nJakmile se stal císařem (1042) slib splnil. Nejen to. Klášteru poskytl značný majetek a příjmy, takže se stal nejvýznamnějším a nejbohatším klášterem v Egejském moři. Stavba trvala 12 let a císař zemřel před jejím dokončením. Nicméně sláva a moc kláštera přetrvala až do roku 1822, kdy byl vypleněn Turky. Zkázu dokonalo zemětřesení v roce 1881.\n\nKlášter byl v roce 1990 společně s kláštery Dafnion (u Athén) a Hossios Loukas (u Delf) zapsán na Seznam světového dědictví UNESCO.\n\n"}
{"id": "234923", "url": "https://cs.wikipedia.org/wiki?curid=234923", "title": "Džardžan", "text": "Džardžan\n\nDžardžan ( , ) je řeka v Jakutské republice v Rusku. Je 352 km dlouhá. Povodí má rozlohu 11 400 km².\n\nPramení na západním svahu horského hřbetu Oruglan ve Verchojanském horském systému. Teče na západ. Je to pravý přítok Leny.\n\nZdroj vody je smíšený.\n"}
{"id": "234928", "url": "https://cs.wikipedia.org/wiki?curid=234928", "title": "Mořská voda", "text": "Mořská voda\n\nSlaná nebo mořská voda je voda z moře, oceánu nebo slaného jezera, která obsahuje chemické látky způsobující její slanost (salinitu), rozdílnou hustotu a například i rozdílnou teplotu mrznutí než u sladké vody. Slaná voda na Zemi obsahuje mnoho chemických látek, ale pouze malá část je zde zastoupena výrazněji (ostatní jen v minimálních koncentracích). Je to hlavně chlorid sodný, sírany, uhličitany a jiné soli (které všechny dohromady tvoří mořskou sůl), a také plyny jako dusík, kyslík či CO.\n\nMořská voda má v pozemských oceánech a mořích průměrnou salinitu kolem 3,5 %. To znamená, že každý kilogram mořské vody obsahuje přibližně 35 gramů rozpuštěné soli (většinou, i když ne zcela, se jedná o ionty chloridu sodného: Na, Cl). Průměrná hustota mořské vody na Zemi na povrchu oceánu je 1,025 g/ml; mořská voda má větší hustotu než sladká voda (ta dosahuje maximální hustoty 1,000 g/ml při teplotě 4 °C). Takováto slaná voda mrzne v průměru až při teplotě -2 °C.\n\nSvětový oceán také obsahuje různé kovy a jejich významným zdrojem jsou podmořské hydrotermální prameny.\n\nMořská voda obsahuje množství iontů, které mají buď kladný a nebo záporný náboj. Nejvíce zastoupeny jsou záporné ionty (anionty) chloru a kladné ionty (kationty) sodíku, které dohromady vytváří mořskou sůl, známou jako kuchyňská sůl. Ta tvoří 85 % ze všech rozpuštěných látek v mořské vodě.\n\nTeplota tání (bod tuhnutí) mořské vody s vlivem salinity se pohybuje kolem -1,8 °C.\n\n"}
{"id": "234933", "url": "https://cs.wikipedia.org/wiki?curid=234933", "title": "Český koutek", "text": "Český koutek\n\nČeský koutek (německy \"Böhmischer Winkel\", polsky \"Czeski kątek\") je území v západním Kladsku, blízko česko-polských hranic, v okolí města Lázně Chudoba. Na tomto území se nachází jedenáct vesnic, ve kterých žila česká menšina v Kladsku.\n\nPo stránce geografické je Český koutek oddělen od Kladské kotliny a patří do širšího území české kotliny. Spadá do úmoří Severního moře a nikoli, jako zbytek Kladska, do úmoří moře Baltského.\n\nDo roku 1945 tvořili většinu obyvatelstva Českého koutku Němci, po roce 1945 nově přistěhovalí Poláci. Na území Českého koutku žila již od 11. století výrazná česká menšina, hovořící kladským nářečím češtiny.\n\nPo připojení Kladska 1945 k Polsku se počet Čechů začal v důsledku emigrace a asimilace výrazně snižovat. V roce 1902 to bylo 5250 osob, těsně po druhé světové válce přibližně 5100 osob, v roce 1957 ještě asi 500 osob, na počátku 21. století patrně již jen čtyři osoby. Naprostou většinu obyvatel Českého koutku tvoří dnes Poláci.\n\nDo Českého koutku patří následující obce:\n\nV době pobělohorské během slezských válek emigrovaly z náboženských důvodů celé rodiny, a to pod ochranou vojska pruského krále Fridricha II. Velikého. Hromadnou emigraci nekatolíků zpočátku organizoval Jan Liberda a zprostředkoval ji generál Christoph Wilhelm von Kalckstein. V Čechách zahrnovaly jezuitské metody rekatolizace povinnou docházku na katolické bohoslužby, podrobování se kontrolám z řad duchovních i světských úředníků, odpírání souhlasu vrchnosti k uzavírání sňatků... Místodržitelský patent vydaný dne 29. ledna 1726 zpřísnil tresty pro usvědčené nekatolíky, a to od jednoho roku nucených prací až po trest smrti. Rodičům protestantů mohly být odebrány děti a předány do péče katolickým opatrovníkům. Lidé z Českého koutku pomáhali uprchlíkům tak, že je tajně převáželi do vnitrozemí pruského Slezska.\n\nV létě roku 1763 Jakub Houštěk (Hauschek) ze Stroužného prokazateně odvezl do Husince přes Břeh Jiřího Valtu, Jiřího Prokopa a Václava Kulhánka z Machova. \"V Husinci byl kazatelem českého sboru Samuel Figulus (2.4.1724, Skoki–1771). Byl to pravnuk Jana Amose Komenského. Kazatelem sboru v Husinci a Čermné v pruském Slezsku byl Figulus až do své smrti.\"\n\nZe Stroužného odešli tito lidé:\n\n\nZ Jakubovic (hrabství Kladské) odešel:\n\n\nZ obce Slaný\n\n\nVýznamným zdrojem informací jsou biografie exulantů uložené v archivu Jednoty bratrské v Herrnhutu (Ochranov), Německo. Nejdostupnější informace jsou v knihách Edity Štěříkové (včetně zdrojů a údajů z matrik). Po druhé světové válce potomci českých exulantů, pokud žili v Polsku, z této země odešli.\n\n\n\n"}
{"id": "234936", "url": "https://cs.wikipedia.org/wiki?curid=234936", "title": "Walter Owen Bentley", "text": "Walter Owen Bentley\n\nWalter Owen Bentley, MBE (16. září 1888, Londýn – 13. srpna 1971), spíše známý jen jako W. O. Bentley, byl britský průkopník automobilismu, spoluzakladatel světoznámé firmy Bentley, specializované na výrobu sportovních vozů.\n\nWalter Owen Bentley v šestnácti letech nastoupil do lokomotivky \"Great Northern Railway\" z anglického Doncasteru. V roce 1918 založil se svým starším bratrem společnost Bentley. Před tím ovšem vyvinul letecké motory Bentley B.R.1 a Bentley B.R.2, vyráběné ve velkých počtech pro britské Královské námořnictvo — Royal Navy (resp. pro jeho leteckou složku, Royal Naval Air Service), a později pro Královské letectvo (Royal Air Force). Po první světové válce se společnost přeorientovala na výrobu automobilů. Byl vynikajícím konstruktérem motorů, což dokazují jeho motory se zdvihovým objemem 4,5/6,5 a 8 litrů. Přestože byl skvělým konstruktérem, po obchodní stránce se mu nedařilo. Kvůli tomu se společnost dostala třikrát na pokraj bankrotu. Počtvrté již bylo nutné automobilku prodat a tak ji převzala firma Rolls-Royce. Ta chtěla ponechat Bentleyho dále na pozici konstruktéra. Tuto nábidku však odmítl a přestoupil ke společnosti Lagonda. Pro tuto společnost zkonstruoval motor o objemu 4,5 litru. W. O. Bentley nebyl nikdy bohatý a proto mu po druhé světové válce věnoval \"Bentley Owners Club\" šek a ojetý vůz Mini. Po dobu co pracoval u firmy Bentley bylo vyrobeno pouze 3061 vozů. Zemřel chudý v roce 1971 ve Velké Británii.\n\nW. O. Bentley byl za své zásluhy v roce 1995 uveden do Automotive Hall of Fame.\n\n"}
{"id": "234941", "url": "https://cs.wikipedia.org/wiki?curid=234941", "title": "Rave", "text": "Rave\n\nRave (nebo také breakbeat hardcore) je ambivalentní výraz z hudební terminologie. Místo vzniku tohoto undergroundového hnutí je Velká Británie, avšak častější význam charakterizuje hudební styl spojený s tímto hnutím.\n\nDalším významem je také rave party, termín používaný pro taneční zábavy (většinou celonoční) s rychlou elektronickou hudbou a světelnou show. Na těchto party hrají DJs různé styly hudby, např. trance, techno, tekno, New beat, d'n'b aj.\n\nZačátek hnutí se datuje přibližně na konec 80. let 20. století. Tou dobou přiváželi američtí DJs nový hudební a taneční styl house music a také techno, resp. acid house do Evropy, nejprve na Britské ostrovy, kde se v komunitě tanečníků ujal termín \"rave\" (šílet, bouřit). Po Velké Británii začaly jezdit tzv. sound systémy, skupiny lidí vlastnící zvukovou aparaturu, mající své DJe i svou vlastní kulturu a komunitu.\n\nPokusíme-li se zmapovat hudební vývoj stylu \"rave\", zjistíme, že na počátku to byl zejména acid house, New beat. Ten se ovšem ve Spojeném království více smísil s garage house a výsledný zvuk byl de facto konjunkcí: dancefloorové skladby obohacené o syrové elektronické zvuky (např. syntezátor Roland TB-303).\n\nJistý vliv na \"rave\" ovšem měla i ostrovní hip hopová scéna: v roce 1989 vyšel singl \"£20 To Get In\" projektu \"Shut Up And Dance\", jenž zřejmě jako první přinesl nový fenomén, který naprosto změnil tvář nejen taneční hudby: místo pravidelného rytmu bicích automatů (Roland TR 808, Roland TR 909) nahrávka přinesla samplováním zrychlený hip hopový breakbeat. Skutečnou horečku tohoto vlivu prodělal \"rave\" až v roce 1992, kdy se tyto breakbeatové nahrávky dále zrychlovaly (zhruba 135 až 155 BPM) a výsledný zvuk byl energičtější, v terminologii se někdy vypomáhalo adjektivem hardcore (rave). Basový syntezátor Roland TB-303 se začal používat také k tvorbě hlubokého basového zvuku, producenti přejímali melodické motivy z reggae a dubu (včetně samplování starých reggae nahrávek) a začaly se proto nově používat termíny (ragga) jungle a drum and bass s cílem co nejvýstižněji popsat nový styl.\n\nNeoddělitelnou součástí hudební evoluce tohoto hudebního žánru byla i subkultura, která přinesla tzv. \"rave parties\": masové akce, které se (v ilegalitě) konaly buď v opuštěných průmyslových objektech nebo pod širým nebem (\"open air\"). Na \"rave parties\" byla velmi rozšířena konzumace drog, především extáze (Ecstasy, Extacy, MDMA, XTC, E apod.), to vedlo v roce 1993 britskou administrativu k přijetí zákona Criminal Justice Act, který vlastně celé hnutí navrátil zpět do klubů, kde se dále vyvíjelo: jednak jako scéna jungle a drum and bass, zatímco druhá skupina producentů se přiklonila ke stylu happy hardcore, resp. happy rave. Hudba se dále zrychlovala a byla tvrdší, konzumace drog neskončila a tak jediný zhodnotitelný efekt byl zřejmě jen přesun z „viditelných“ akcí zpět do undergroundu. Slovo \"rave\" se od té doby používalo zejména v Německu (příp. Nizozemí) k popisu tamější scény rychlejšího eurodance či techno/happy hardcore scény. Nicméně tzv. \"rave parties\" se v té době rozšířily po celém světě (v různých podobách) a existuje dokumentace o hnutí z různých míst planety (kromě Evropy také USA, Kanada, Austrálie, Jihoafrická republika). Po roce 1993 se tato scéna rozvětvila do několika stylů, proto se již výraz \"rave\" nepoužívá, pro hudební díla z tohoto období (do 1993) se retrospektivně používá označení \"oldskool hardcore\".\n\n\n\n"}
{"id": "234942", "url": "https://cs.wikipedia.org/wiki?curid=234942", "title": "Reichenau an der Rax", "text": "Reichenau an der Rax\n\nReichenau an der Rax (česky též \"Rychnov na Rakousu\") je městys v dolnorakouské Průmyslové čtvrti.\n\nObec s jednotlivými místními částmi leží na úpatí Rakousu v nadmořské výšce 484 až 680 m. Územím obce protékají řeky Schwarza, Preinbach a Grünstingbach.\nReichenau se nachází asi 2 km stranou od Jižní dráhy rakouských drah. Je zde společné nádraží s obcí Payerbach, z něhož v pracovní dny jezdí vlaky každou půlhodinu na Jižní nádraží Vídeň (cesta trvá přibližně hodinu a 10 minut). Jméno stanice je Payerbach-Reichenau.\n\nReichenau se stalo oblíbeným turistickým cílem. O letních nedělích je možné se projet vláčkem po Muzejní železnici Payerbach-Hirschschwang.\n\nV blízkosti Rychnova leží Kaiserbrunn (Císařská studna). Odtud přichází část vodních zdrojů do Vídně. První vídeňský vodovod zde byl vystavěn v letech 1869–1873.\n\nKoncem 18. století nastal všeobecný nedostatek palivového dříví. Dřevo bylo poraženo v oblasti Raxu a odesláno po řece Schwarze nebo dřevěnou skluzavkou, kterou je možné si ještě dnes prohlédnout.\n\nReichenau je ročně cílem více než 130 000 zahraničních turistů, které láká pobyt na zdravém vzduchu.\n\nMěsto Vídeň v Hirschwangu provozuje jedinečnou pilu.\n\nMěstys se skládá ze šesti katastrálních území:\n\nMísto Reichenau bylo známé především v rakousko-uherské monarchii jako luxusní lázně. Dějiny jsou také úzce spjaté s výstavbou Semmeringbahnu.\n\n\nV říjnu 2017 oznámil svůj odchod z pozice starosty Johan Ledolter. V prosinci 2017 byl zvolen jeho nástupcem Johann Döller.\n\nReichenau je výchozím bodem mnoha pěších tras a horolezeckých výstupů na Rakous, Gahns a Kreuzberg.\n\n\nV roce 2003 se v zámku Reichenau konala Dolnorakouská zemská výstava na téma „Divadelní svět, světové divadlo“. V roce 2004 se konala mimořádná výstava u příležitosti výstavby Semmeringbahnu.\n\n\n"}
{"id": "234943", "url": "https://cs.wikipedia.org/wiki?curid=234943", "title": "Dieuze", "text": "Dieuze\n\nDieuze je francouzská obec v departementu Moselle v regionu Grand Est. Od roku 1963 je v obci umístěn 13. regiment dragounů parašutistů.\n\n\"Počet obyvatel\"\n\n"}
{"id": "234948", "url": "https://cs.wikipedia.org/wiki?curid=234948", "title": "Acid house", "text": "Acid house\n\nAcid house je hudební styl, patřící mezi odnože house music. Acid House se vyvíjel v Chicagu zhruba ve stejnou dobu jako Techno v Detroitu a to v průběhu 80. let 20. století.\n\nPro acid house je charakteristická minimální zvuková struktura, obyčejně tvořena těmito nástroji/přístroji: bicí automat (Roland TR 808, Roland TR 909) a basový syntezátor (Roland TB 303), jehož „kyselé“ zvuky daly zřejmě žánru také jméno (spíše než podle slangového označení LSD: acid, kyselina). Jistý hudební publicista přirovnal zvuk syntezátoru 303 také k dravému „zpěvu ptáků“. Pro doplnění skladby se často používá také sampler. Acid House a Techno mají jisté odlišnosti: pro Acid House jsou charakteristické právě vrstvené, postupně gradující a syrové zvuky Roland TB 303 a zvukový minimalizmus, ačkoliv zvukově často přechází až do Trance.\n\nOproti zakladatelům z USA (DJ Pierre, Robert Armani, Green Velvet, Damon Wild) stojí dnes také početná evropská scéna, jejíž představitelům (Josh Wink, Emmanuel Top, Laurent Garnier) se podařilo již proniknout do tzv. mainstreamových médií.\n\n\n"}
{"id": "234952", "url": "https://cs.wikipedia.org/wiki?curid=234952", "title": "Jiří Svoboda (režisér)", "text": "Jiří Svoboda (režisér)\n\nJiří Svoboda (* 5. května 1945 Kladno) je český režisér a scenárista, po sametové revoluci československý poslanec Sněmovny národů a Sněmovny lidu Federálního shromáždění a předseda KSČM.\n\nRoku 1963 byl přijat na divadelní režii DAMU, ale vzhledem ke spoluautorství dopisu kritizujícího nedostatek svobody slova posléze vyloučen. Pracoval jako řidič, později (1964–66) jako skladník OPBH.\n\nVystudoval režii na FAMU (1966–1971) v Praze, pracoval ve scenáristickém oddělení Filmového studia Barrandov. Jeho prvním dlouhometrážním hraným filmem bylo \"Zrcadlo pro Kristýnu\" (1975). Roku 1983 zfilmoval novelu V. Körnera \"Zánik samoty Berhof\" z období druhé světové války. Z roku 1985 je film z prostředí neurochirurgické kliniky \"Skalpel, prosím\" podle románu V. Stýblové. O kauze tzv. Orlických vražd natočil film \"Sametoví vrazi\" (2005). V divadle Ungelt inscenoval hru \"Picasso\" s Vilmou Cibulkovou a Milanem Kňažkem v hlavních rolích.\n\nOd roku 1975 do 1989 byl členem KSČ, poté až do června 1993 členem KSČM. I. sjezd KSČM v říjnu 1990 ho zvolil předsedou strany. Jeho volba měla vyjádřit posun komunistické strany k reformám a oslovit širší voličskou veřejnost.\n\nVe volbách roku 1990 zasedl do české části Sněmovny národů Federálního shromáždění ČSFR (volební obvod Praha) za KSČ (KSČS), která v té době byla volným svazkem obou republikových komunistických stran. Po jejím postupném rozvolňování se rozpadla na samostatnou stranu na Slovensku a v českých zemích. V roce 1991 proto Svoboda přešel do poslaneckého klubu KSČM. Ve volbách roku 1992 přešel do Sněmovny lidu, kam byl zvolen za KSČM, respektive za koalici Levý blok, kam KSČM přistoupila. Ve Federálním shromáždění setrval do zániku Československa v prosinci 1992. Po volbách roku 1992 byl až do zániku ČSFR členem předsednictva Federálního shromáždění.\n\n5. prosince 1992 byl pravděpodobně v souvislosti se svou politickou činností napaden neznámým maskovaným atentátníkem. Krátce poté ho II. sjezd KSČM znovu zvolil předsedou (Svoboda nebyl sjezdu v důsledku zranění po útoku přítomen). V této době ale uvnitř strany zesilovaly spory mezi konzervativním a reformním křídlem. Svoboda coby reformista navrhoval výrazné změny v programu strany, včetně změny jejího názvu (navrhoval varianty pojmenování Strana demokratického socialismu, Strana radikální levice nebo Strana demokratické levice). Konzervativní skupina ale tyto záměry odmítala. Do KSČM znovu vstoupil Miroslav Štěpán a konzervativci založili počátkem roku 1993 platformu \"Za socialismus\". Svoboda na tyto aktivity reagoval materiálem \"Strana na rozcestí\", v němž konstatoval, že slovo \"komunistická\" je zdiskreditováno a pokračující příklon ke komunistické ideologii může ztížit v budoucnu vytvoření levicové vlády v České republice. Měření sil mezi oběma názorovými tábory mělo vyvrcholit v červnu 1993, kdy se konal v Prostějově III. sjezd KSČM. Krátce předtím proběhla v KSČM anketa o změně názvu, v níž převládli stoupenci zachování stávajícího jména. Svoboda proto ještě před sjezdem rezignoval na předsednickou funkci. Vzhledem k rozporům s částí členské základy rezignoval v červnu 1993 na členství v KSČM.\n\nV roce 1996 neúspěšně kandidoval do senátu na Praze 2 jako nestraník za SDL.\n\nV letech 1999 až 2003 přednášel na FAMU, profesorem pro obor filmové, televizní a fotografické umění a nová média – režie byl jmenován 17. května 2000. Od roku 2006 do roku 2011 působil na Univerzitě Jana Amose Komenského. Od roku 2011 působí jako profesor na Vysoké škole finanční a správní, kde přednáší Vývoj médií a Tvorbu multimediálních prezentací.\n\n\n\n\n"}
{"id": "234953", "url": "https://cs.wikipedia.org/wiki?curid=234953", "title": "David Edward Hughes", "text": "David Edward Hughes\n\nDavid Edward Hughes (16. května 1831 v Londýně – 22. ledna 1900 v Londýně) byl britsko-americký konstruktér a vynálezce. Upravil Morseův telegraf a uhlíkový mikrofon.\n\nJeho rodiče se v roce 1838 vystěhovali do Ameriky. Po ukončení základní školní docházky studoval hudbu a přírodní vědy. V roce 1850 získal v Kentucky místo jako učitel hudby, fyziky a mechaniky. Vedle této činnost prováděl rozsáhlý technický výzkum. Jako výsledek předvedl v roce 1855 veřejnosti telegraf, jehož výstupem, na rozdíl od Morseova telegrafu, byl přímo čitelný nekódovaný text. Ten byl vytištěn na papírovou pásku.\n\nJeho konstrukce byla natolik geniální, že tento telegraf se používal až do 20. století. Další jeho výzkumy vedly k vylepšení uhlíkového mikrofonu vynalezeného Thomasem Alva Edisonem. Svůj mikrofon předvedl veřejnosti v roce 1878.\n\nHughes svůj mikrofon nepatentoval a umožnil tak jeho volné používání. Byla po něm nazvána cena za objevy ve fyzikálních přírodních vědách, zvláště elektřině a magnetismu nebo jejich aplikacích, kterou uděluje Královská společnost v Londýně.\n\nDavid Edward Hughes zemřel 22. ledna 1900 v Londýně ve věku 68 let.\n\n\n"}
{"id": "234954", "url": "https://cs.wikipedia.org/wiki?curid=234954", "title": "Klánovické lázně", "text": "Klánovické lázně\n\nKlánovické lázně (také \"Klánovická riviéra\") byly vedle golfového areálu nejvýznamnějším důkazem meziválečné a válečné prosperity \"lesní obce\" Klánovice. Po svém dokončení v roce 1926 byly lázně moderním relaxačním komplexem uprostřed Klánovického lesa. Plný provoz zde fungoval do roku 1948, v roce 1988 byla budova zbořena. Na jejich místě dnes stojí rodinné domky.\n\n\"Lesní obec\" Klánovice vznikla v 80. letech 19. století na základě projektu majitele zdejších pozemků Václava Klána. Nejvýznamnější rozvoj zaznamenala ve 20. a 30. letech 20. století v souvislosti s aktivitami pražského realitního podnikatele a architekta Rudolfa Utěšila (lázně, bazén, kolonáda a restaurace s penzionem) a Golf Clubu Praha (golfové hřiště).\n\nKlánovické lázně vybudoval mezi roky 1922–1926 podnikatel Rudolf Utěšil. Hlavní budova stála mezi dnešními ulicemi Šlechtitelská, Ke Znaku a Přimským náměstím v městské části Praha-Klánovice.\n\nLázně byly koncipovány jako společenské centrum pro významné osobnosti pražské společnosti. Využívaly toho, že Klánovice byly už v této době snadno dostupné jak autem, tak také vlakem. Hlavními lákadly pro klienty byla kombinace zdravého lesního vzduchu společně s léčivou radioaktivní vodou z vlastních hlubinných vrtů (kromě v té době populární radioaktivity se voda vyznačovala také vysokým obsahem kyseliny uhličité). Voda byla čerpána z podzemních vrtů pomocí větrné energie.\n\nV centru lázní byl rozsáhlý park s vodotrysky, skluzavkou, vodním kolem, skákacími můstky a lehátky. V hlavní stavbě byl zrcadlový sál s pódiem, francouzská jídelna, dvě restaurace, kuželník, moderně vybavená kuchyň a byt správce. Budovu lázní doplnily centrální garáže pro motorizované návštěvníky, bytové domy, ordinace lékařů nejrůznějších specializací a řada služeb. Postupně zde vyrostly sprchy, převlékací kabiny, verandy, společenské místnosti a kuželník. Specialitou lázní byl taneční sál, jehož parket se během tance měnil v mělké brouzdaliště. Lázně byly vybaveny podzemní čistírnou odpadních vod, která fungovala do 50. let 20. století.\n\nPo roce 1945 Rudolf Utěšil lázně prodal trojici podnikatelů, v následujících letech došlo k dalším majetkovým přesunům. Plný provoz lázní trval do roku 1948. V roce 1952 byl komplex tehdejšímu majiteli Novákovi vyvlastněn a on sám byl zatčen. Po tomto roce začal areál pustnout, lázeňské budovy byly přebudovány na byty a pro veřejnost sloužilo jen kino (zrušeno v roce 1966). Lázeňské prameny byly využity pro zásobování vodovodu bytového družstva a pro napájení veřejného koupaliště.\n\nHlavní budova lázní byla zbourána v roce 1988 a uvolněný prostor byl využit k zástavbě rodinnými domky. V okolí lázní se dodnes uchovalo několik připomínek na nejslavnější klánovické období – mj. honosné vily, centrální garáže nebo kostelíček Matky Boží.\n\nLázně byly oblíbeným místem četných srazů členů prvorepublikového Autoklubu Republiky Československé. Jedním z důvodů byl fakt, že stavitel Utěšil byl dlouholetým předsedou autoklubu.\n\nČástečná replika klánovických lázní dodnes stojí jako městské lázně v obci Mšeno u Mělníku.\n\n"}
{"id": "234961", "url": "https://cs.wikipedia.org/wiki?curid=234961", "title": "Raná (České středohoří)", "text": "Raná (České středohoří)\n\nRaná ( ) je výrazná trojvrcholová hora (457 m n. m.) v západní části Českého středohoří. Na jihozápadním vrchu trojkopce se rozkládá národní přírodní rezervace Raná. Raná je centrem paraglidingu a sportovního létání v severních Čechách.\n\nVrch je čedičový trojvrcholový solitérní masiv, který se nachází asi 6 km severozápadně od Loun v západní části Českého středohoří. Jedná se o velmi výrazně podlouhlou horu rozloženou v SV–JZ směru v délce asi 1 kilometru. Na severovýchodním úbočí stojí stejnojmenná obec Raná, podle které je vrch pojmenován.\n\nV prostřed jihovýchodního úbočí Rané se nacházejí pozůstatky lomu z druhé poloviny devatenáctého století, v němž byl těžen stavební kámen. Zbytky základů několika stavení a kostelíka na jihovýchodním úbočí naznačují, že v době těžby kamene byl kopec obydlen a hojně využíván.\n\nPřed druhou světovou válkou vrch představoval rozhraní mezi česky a německy mluvícími oblastmi v Sudetech. Obec Raná měla ještě převahu česky mluvícího obyvatelstva, kdežto obec Hrádek na druhé straně kopce byla již v převážně německy hovořící oblasti. Po okleštění republiky v rámci Mnichovské dohody se vrch Raná i se stejnojmennou obcí nacházel na německém území (tedy v Říši) a hranice procházela vnitrozemím až za obcí Raná.\n\nTato část Českého středohoří bývá někdy nazývána \"Lounské vrchy\", \"Lounské středohoří\" či \"Chožovské středohoří\", někdy též jako \"Ranské středohoří\".\n\nJedná se o bezlesnatý horský hřbet porostlý xerotermními travinami s občasným výskytem malých suťových polí. Z geologického hlediska je Raná tvořena čedičovou horninou (olivinický nefelinit). Podobně jako v případě sousedních kopců, vznikla vyplněním tektonické trhliny v křídovém útvaru horkým magmatem během sopečné činnosti v období mladších třetihor. Následně došlo k postupnému odnosu měkčích hornin na povrchu a odhalení reliéfu sopečného tělesa.\n\nNa svazích je možno v odkryvech horniny nalézt tenké žilky neprůsvitného žlutavého kalcitu i aragonitu kusového vzhledu. Mocnost těchto žilek nepřesahuje 1 cm.\n\nJiž v roce 1936 byla na jihozápadním vrchu hory (tzv. „Malé bouli“) zřízena přírodní rezervace o rozloze 1,5 ha pod ochranou státu. Od roku 1951 se rezervace nazývá národní přírodní rezervace Raná v CHKO České středohoří. Po svém rozšíření pokrývá prakticky celou vrcholovou partii subvrcholu v jihozápadní části hory o rozloze 9,3 ha.\n\nPředmětem ochrany přírody jsou zde teplomilná stepní travinná společenstva s unikátními výskyty vzácných teplomilných a suchomilných živočichů.\n\nMezi typické ranské chráněné rostliny patří koniklec luční český (\"Pulsatilla pratensis bohemica\"), vzácná teplomilná tráva připomínající jemné peří kavyl Ivanův (\"Stipa pennata\"), ovsíř stepní (\"Avenastrum desertorum\") a hlaváček jarní (\"Adonis vernalis\"). Unikátem Rané je speciální forma kavylu – kavyl sličný lysý, známá na celém světě jen odtud. Na Rané je možné vidět největší porost kavylů ve střední Evropě. Nejlepším obdobím je doba květu kavylů (dojem stříbrných vln moře) – konec května a začátek června.\n\nNa travnatých svazích se hojně vyskytuje vzácný sysel obecný. Přerušení tradiční pastvy ovcí a koz koncem 80. let 20. století způsobilo zvýšené šíření vysokých trav a zarůstání lokality křovinami (sekundární sukcese). Tyto změny vedly k ústupu mnoha vzácných druhů rostlin i živočichů a např. vyhynutí brouka chrobáka pečlivého. Po roce 2000 byla pastva ovcí obnovena a výskyt vzácných druhů se opět zvyšuje.\n\nPříznivé poměry na Rané využívají od roku 1933 pro létání piloti větroňů z Aeroklubu Raná, piloti závěsných kluzáků (rogalisté) a v posledních letech především piloti padákových kluzáků (paraglidisté). Ideální terén využívá pro výcvik svých pilotů několik škol závěsného létání i paraglidingu. Na Rané má svoje stálé sídlo Letecký klub Raná a pořádá se zde soutěž Ranský pohár zaměřená na délku přeletu z Rané. Mimořádné přízni návštěvníků se těší podzimní poletování maškar na Rané, kdy lze spatřit různá historická létací zařízení i podivně vystrojené piloty současné.\n\nPro získání aktuálních informací o stavu počasí na Rané slouží meteosonda nebo webové kamery, které snímají od jihovýchodu horu jako celek a také detail vrcholu s větrným rukávem.\n\n\n\n"}
{"id": "234963", "url": "https://cs.wikipedia.org/wiki?curid=234963", "title": "Helena Johnová", "text": "Helena Johnová\n\nHelena Johnová (22. ledna 1884, Soběslav - 14. února 1962, Praha) byla česká sochařka, keramička; profesorka Vysoké školy uměleckoprůmyslové v Praze.\n\nV letech 1899–1907 studovala na Uměleckoprůmyslové škole v Praze, zprvu nastoupila jen do ženských kursů vyšívání Idy Krauthové a malby květin Emilie Krostové, později byl řádnou studentkou školy, žačkou Jakuba Schikanedera a Josefa Schussera. Ve studiu pokračovala (1909–1911) ve Vídni na Uměleckoprůmyslové škole v ateliéru pro keramiku profesora Michaela Powolného. V porcelánce ve Waldenburgu a na keramické škole v Bechyni absolvovala praxi. V roce 1912 začala pracovat v dílně Slovenské keramické společnosti v Modré.\n\nV roce 1908 se podílela na založení uměleckého družstva Artěl, ve kterém se svými přáteli V. H. Brunnerem, J. Konůpkem, P.Janákem, V. V. Štechem a Aloisem Dykem působila pouze do roku 1919. Z umělkyň v družstvu byla činná mj. také Marie Teinitzerová, obě zaujímaly významné postavení, jejich aktivity měly „oživit smysl pro výtvarnou práci a vkus v denním životě“, obnovit umělecké hodnoty rukodělné práce a řemesla, vytvořit vlastní styl dekoru. Johnová také roku 1911 spoluzaložila a do roku 1918 vedla keramické dílny ve Vídni a byla schopnou podnikatelkou. Své výrobky prezentovala na mezinárodních výstavách nejen za Artěl, ale i za Rakousko, za což ji čeští vlastenci kritizovali. \n\nPo roce 1918 přesídlila do ČSR. Uměleckoprůmyslová škola v Praze se po vzoru vídeňském snažila dosáhnout postavení „Vysoké školy dekorativního umění“, posílila svou autonomii a sestavila pedagogický sbor z významných výtvarníků. Vedl ji rektor a do pedagogického sboru přišly osobnosti jako Pavel Janák, František Kysela, Jaroslav Horejc, Jan Kotěra a Helena Johnová, která zde roku 1919 založila ateliér keramiky - „speciálku keramiky“. Vybudovala velkou keramickou dílnu s pecí a byla také jmenována profesorkou. V roce 1935 byla předčasně penzionována, vymohla si alespoň bezplatné užívání keramické dílny, kterou vybudovala. Pokračovala v práci za podpory svého mecenáše, rytíře Bartoně z Dobenína.\nV počátku své tvorby se nechala ovlivnit jak lidovou keramikou, tak soudobou vídeňskou keramickou tvorbou, vycházející ještě z geometrické secese Wiener Werkstätte. Později se styl jejích prací měnil k větší tvarové kázni, ale toto krátké období funkcionalismu vystřídalo art deco. Po roce 1925 se více věnovala monumentální plastice a sochařskému portrétu a používala výrazné barevné glazury. Práce Heleny Johnové také dokládají úspěchy žen v oblasti designu a módy, v oborech mimo sféru „vysokého“ umění.\n\n\n\n\n"}
{"id": "234969", "url": "https://cs.wikipedia.org/wiki?curid=234969", "title": "OGame", "text": "OGame\n\nOGame (nebo také Ogame) je browserová MMO textová počítačová hra z prostředí budoucnosti. V současnosti v české verzi existuje 16 serverů (ve hře nazývaných vesmíry). Hra byla dokončena roku 2000 a GameForge hru vydalo o dva roky později – 3. října 2002. Hra je z většiny bezplatná a dostupná v mnoha jazykových verzích. V současnosti má několik desítek milionů hráčů po celém světě.\n\nHráč se může bezplatně zaregistrovat pod jménem a heslem. Každý herní vesmír je rozdělen na galaxie, ty jsou rozděleny na hvězdné systémy a ty se dále dělí do nejmenších oblastí – samotných planet. Každý systém má 15 pozic pro možné planety. Pozice hráče v tomto světě se pak označuje číselně, např. 1:111:11 – takový hráč je v první galaxii, 111. systému a na 11. planetě.\n\nNa počátku hry je hráč postaven do role budovatele své první planety o určité velikosti, jež má určitou pozici ve vesmíru. Musí se postarat o vybudování zařízení, zásobujících jeho planetu materiálem, jako doly a elektrárny. Hlavní tři materiály jsou kovy, krystaly a deuterium. Pak může hráč přistoupit k budování jeho továren a může začít vyvíjet technologie. Hráč se pak dostává do stádia, kdy je hlavní náplní hry interakce s jinými hráči a vylepšování úrovně vyspělosti všeho na planetě. Hráči mohou zakládat aliance, mohou vyhlašovat války, bojovat mezi sebou, obchodovat, či se navzájem vykořisťovat. Víceméně je snahou hráče dostat se na vyšší pozice ve statistikách.\n\nVe hře mohou hráči také podnikat expedice do neprobádaného prostoru nebo po velkých bitvách mohou také vzniknout k planetám měsíce. Hru lze hrát spoustou různých strategií.\n\nPokud hráč chce, může si za reálné Peníze prostřednictvím např. SMS nebo PayPalu pořídit tzv. Temnou hmotu (hráč ji může získat i na expedicích). Ve hře je popisována jako tajemná vysokoenergetická vesmírná substance, jež má vysokou cenou. Hráč může Temnou hmotu prodat a tím si pořídit do hry dočasná vylepšení (např. při vylepšení \"geolog\" je na hráčovu planetu najmut geolog, jenž svými schopnostmi zvýší produkci všech dolů). Díky Temné hmotě může také hráč zvýšit krátkodobě svou produkci dolů nebo získat suroviny.\n\nV minulosti hry proběhlo několik slučování vesmírů. K datu 4. listopadu 2016 je v provozu devět vesmírů:\n\nJiž nefunkční vesmíry:\n\n\n"}
{"id": "234971", "url": "https://cs.wikipedia.org/wiki?curid=234971", "title": "Ramon Llull", "text": "Ramon Llull\n\nRamon Llull, také Raimundus Lullus nebo Raimondo Lullo (1232 Palma de Mallorca – 1316) byl katalánský spisovatel, filosof, misionář, logik, cestovatel a rytíř. Napsal více než 250 prací v latině, katalánštině a arabštině a vypracoval logický postup, který měl muslimy a židy přesvědčit o pravdivosti křesťanství.\n\nNarodil se v bohaté rodině v Palmě na ostrově Mallorka a dostal velmi dobré vzdělání, takže se stal učitelem budoucího aragonského krále Jakuba II. Hovořil latinsky, arabsky, okcitánsky a katalánsky. Roku 1257 se oženil s Blancou Picany, s níž měl dvě dcery, jako kancléř (senešal) krále Jakuba II. Malorského však žil i nadále životem rytíře a trubadúra. Roku 1265 však měl zjevení Ježíše Krista na kříži, které zcela proměnilo jeho život. Vstoupil jako terciář do řádu františkánů a začal se zabývat misií mezi muslimy. Na Mallorce založil kolej, kde probíhala výuka misionářů, a třikrát odjel do Tunisu, kde kázal mezi muslimy křesťanství. Pokaždé byl násilím vyhnán, nicméně papeži nedoporučil křížovou výpravu, ale roku 1311 na koncilu ve Vienne prosadil, aby se na hlavních evropských univerzitách (Bologna, Paříž, Oxford a Salamanca) a při papežském dvoře zřídily stolice hebrejštiny, arabštiny a chaldejštiny, a stal se tak zakladatelem evropské orientalistiky. Roku 1313 se opět vydal do Alžíru, kde byl kamenován, ale nakonec zachráněn janovskými obchodníky, kteří ho odvezli domů. Zde následujícího roku zemřel ve věku 83 let.\n\nLlull byl velmi plodný spisovatel, napsal přes 250 spisů od básní a novel až po díla o alchymii, botanice, astronomii, logice atd. Pro katalánskou kulturu je významné, že jeho novela \"Blanquerna\" je první literární dílo v katalánštině. Největší význam i vliv však měly jeho logické práce. Llull se domníval, že by k přesvědčování muslimů o pravdivosti křesťanství mohly sloužit mechanické pomůcky, na nichž by se tvořily správné sylogismy. Navrhl několik verzí tzv. Lullyho kruhu, většinou soustředných kruhů, které se daly otáčet kolem společné osy a na nichž byly po obvodě napsány různé pojmy a výroky. Otáčením kruhů se daly sestavit různé složené výroky. Llull tento princip založil na představě, že stačí pochopit a nastudovat omezené množství nepopiratelných pravd z oblastí poznání, aby z dané oblasti bylo možné pochopit vše. \n\nLlull se zabýval také klasifikací věd a uveřejnil několik stromových schémat, která se také nazývají Porfyriův strom a snaží se podle Aristotela uspořádat různé vědy a vztahy mezi nimi. Teprve nedávno se dočkaly pozornosti také Llullovy spisy o volebních systémech, zajímavé i ze stochastického hlediska. \n\nAlternativním klasifikačním systémem k Porfyriovu stromu bylo dílo \"Ars generalis ultima\" neboli \"Ars Magna\" z roku 1305. Pokusil se v něm předložit logicko-kombinatorický grafický systém pro klasifikaci veškerého poznání, nezávislý na jazyku, náboženství a kultuře. Jako klasifikační systém se koncept neprosadil, jedná se však o velmi významné dílo v oblasti logiky. Je to první pokus o využití formálních logických prostředků k vytváření znalostí. Demonstroval tak jednoduchým způsobem průběh lidského myšlení a jeho funkční napodobení. Položil tím také základy k myšlence vytvoření strojů s umělou inteligencí. \n\nPo smrti se Llull těšil velké úctě, roku 1376 však papež některé jeho spisy zakázal jako nebezpečné spekulace. Llullovy spisy ovlivnily řadu významných myslitelů, například Mikuláše Kusánského, Giordana Bruna a jeho úvahy o univerzálním jazyce a o kombinacích pojmů zejména Leibnize. Leibniz je nazval \"ars combinatoria\", odkud se odvozuje dnešní kombinatorika. V 19. století byl Llull v katolické církvi rehabilitován a roku 1858 prohlášen za blahoslaveného.\n\n\n\"Tento článek je založen z velké části na informacích z odpovídajícího článku anglické a německé Wikipedie.\"\n\n"}
{"id": "234978", "url": "https://cs.wikipedia.org/wiki?curid=234978", "title": "Blesk (noviny)", "text": "Blesk (noviny)\n\nBlesk je český deník, který poprvé vyšel v roce 1992. Jeho vydavatelem je Czech News Center a.s. Od roku 2002 je Blesk nejprodávanějším a nejčtenějším celostátním deníkem v České republice. \n\nJedná se o barevný bulvární deník, zaměřený na aktuální zpravodajství, zajímavosti a senzace z ČR i ze světa. Textové zprávy jsou obvykle doplněny velkoformátovými fotografiemi. K šíření obsahu pomáhá několik platforem. Od roku 2015 se Blesk prezentuje claimem \"Blesk - Síla na vaší straně\".\n\nDeník Blesk vychází v regionálních mutacích Praha, Praha a střední Čechy, jižní Čechy, východní Čechy, severní Čechy, západní Čechy, jižní Morava – Brno a severní Morava. \n\nBlesk.cz je internetová verze Blesku, zpravodajsko společenský portál, který je jedním z největších webů v České republice. Kombinuje základní informační nabídku z České republiky i ze světa se společenskými a sportovními tématy.\n\n\n\n\n\n\n\n\n\n\n\n"}
{"id": "234980", "url": "https://cs.wikipedia.org/wiki?curid=234980", "title": "Blesk magazín", "text": "Blesk magazín\n\nBlesk magazín je týdenní suplement deníku Blesk, který vychází každý pátek ve vydavatelství Czech News Center. Blesk magazín obsahuje týdenní televizní program, rozhovory a články z oblasti showbyznysu. Prodává se pouze společně s deníkem Blesk, samostatně je neprodejný.\n\n"}
{"id": "234983", "url": "https://cs.wikipedia.org/wiki?curid=234983", "title": "Charles de Brosses", "text": "Charles de Brosses\n\nCharles de Brosses (7. února 1709 Dijon – 7. května 1777 Paříž) byl francouzský badatel. Zavedl termíny jako fetišismus či Polynésie.\n\n\n"}
{"id": "234986", "url": "https://cs.wikipedia.org/wiki?curid=234986", "title": "Lagonda", "text": "Lagonda\n\nAnglická společnost Lagonda byla založena v roce 1900 američanem Wilburem Gunem. Ten se v roce 1897 přestěhoval do Británie a založil firmu \"Lagonda Motor Company\".\n\nJménem Lagonda se nechal Wilbur Gun inspirovat stejnojmennou řekou protékající americkým městem Springfield ve státě Ohio. Firma se nejvíce proslavila výrobou závodních a velmi luxusních vozů pro zámožné zákazníky. Jeden vlastnil i ruský car Mikuláš II. V roce 1935 se také proslavila vítězstvím ve 24hodinovém závodě v Le Mans. O čtyři roky později firmu posílil známý konstruktér motorů Walter Owen Bentley, který pro ni vyrobil znamenité motory, které se vyráběly i po druhé světové válce.\n\nSpolečnost Lagonda nepatřila mezi automobilky, které za války zbohatly výrobou motorů a součástek do letadel a vojenské techniky, což ale neznamená, že by se firma na válečné produkci nepodílela (produkovala například plamenomety). Po válce se ale dostala do finančních potíží. Kvůli tomu byl Wilbur Gun nucen firmu prodat Davidu Brownovi, vlastníkovi firmy Aston Martin. Díky tomu získala přístup k motorům Aston Martin. V roce 1958 se David Brown rozhodl značku dočasně stáhnout z prodeje. Další model se objevil až o tři roky později.\n\nrok výroby/model/(produkce)\n\n"}
{"id": "234988", "url": "https://cs.wikipedia.org/wiki?curid=234988", "title": "Singly na prvním místě v roce 1988 (USA)", "text": "Singly na prvním místě v roce 1988 (USA)\n\nJedničky americké hitparády Hot 100 za rok 1988 podle časopisu Billboard.\n"}
{"id": "234990", "url": "https://cs.wikipedia.org/wiki?curid=234990", "title": "Christian Wolff", "text": "Christian Wolff\n\nChristian Wolff (24. ledna 1679 Vratislav – 9. května 1754 Halle) byl německý osvícenský filozof. Je po něm pojmenována měsíční hora Mons Wolff ležící v pohoří Montes Apenninus.\n\nLeibnizovy myšlenky by pravděpodobně neměly tak dalekosáhlý vliv na další vývoj filozofie, pokud by je Christian Wolff, jako jeho žák a následovník, neuspořádal v propracovaný systém, který oslovil širokou veřejnost.\n\nVyučoval nejprve v Halle, a když byl odtamtud přičiněním církevních kruhů vypuzen, přednášel s velkým úspěchem v Marburgu. Za jeho života ovládal „leibnizovsko-wolffovský“ systém německé univerzity až do doby, kdy vyšla hlavní díla Kantova.\n\nVe svých spisech filozoficky zpracoval všechny hlavní obory vědění, tedy i psychologii, kterou považoval za součást propedeutiky (přípravy) ke studiu filozofie. Termín psychologie se od té doby stal v Německu běžným. Psychologii rozdělil na dva obory, a to na psychologii empirickou a racionální. V díle \"Psychologia empirica\" z roku 1732 se zabýval zkoumáním duševního života metodou introspekce; zavedl zde také pojem psychometrie. Ve spise \"Psychologia rationalis\" z roku 1734 uvádí především metafyzické spekulace o podstatě lidské duše.\n\nPodle něj je základní duševní silou síla představivosti (lat. \"vis repraesentativa\"), která je zároveň stálou snahou po činnosti, po změně představ. Uvádí, že živá představa pohybu vede k jeho uskutečnění, což považuje za důkaz, že i snažení je projevem základní síly představovací.\n\nPro vybavování představ vyslovil tento zákon: minulý obsah se vybavuje celý, když přítomný obsahuje jeho část.\n\nPatří k zakladatelům nauky o pozornosti, kterou chápe jako schopnost duše dát jedné části složeného vjemu větší jasnost než ostatním. Čím je pozornost větší, tím menší je její rozsah. Poznávací procesy dělil na vyšší a nižší. Vyšší vždy vyžadují užívání slov či jiných znaků.\n\nMyšlenky Christiana Wolffa šířila první učená společnost na území ovládaném rakouskými Habsburky Societas eruditorum incognitorum in terris Austriacis prostřednictvím prvního vědeckého časopisu v monarchii \"Monatliche Auszüge\".\n\n"}
{"id": "234992", "url": "https://cs.wikipedia.org/wiki?curid=234992", "title": "Ginger Aldenová", "text": "Ginger Aldenová\n\nGinger Aldenová (* 13. listopadu 1956, Memphis, Tennessee) je americká herečka a modelka. Známá je zejména tím, že byla snoubenkou Elvise Presleyho. Svatba s populárním králem rock 'n' rollu se však nekonala. Elvis Presley zemřel totiž těsně před jejich oddáním. Ginger nalezla Elvise odpoledne 16. srpna 1977 mrtvého na podlaze koupelny ve svém domě nazvaném Graceland v Memphisu. Po Elvisově smrti se opět věnovala kariéře modelky.\n"}
{"id": "234997", "url": "https://cs.wikipedia.org/wiki?curid=234997", "title": "Singly na prvním místě v roce 1987 (USA)", "text": "Singly na prvním místě v roce 1987 (USA)\n\nJedničky americké hitparády Hot 100 za rok 1987 podle časopisu Billboard.\n"}
{"id": "234998", "url": "https://cs.wikipedia.org/wiki?curid=234998", "title": "Český pravopis", "text": "Český pravopis\n\nČeský pravopis je soustava zvyklostí, pravidel a doporučení pro správné psaní (pravopis) v češtině.\nČeské příručky pravopisu (pravidla českého pravopisu) se zabývají především pravopisem spisovného jazyka. Pravopis nespisovných forem jazyka obecně není kodifikován, do jisté míry jej lze odvozovat analogicky, etymologicky atd.\n\nS nástupem křesťanství se Slované nejprve pokoušeli psát latinskou či řeckou abecedou. Prvním slovanským písmem byla od druhé poloviny 9. století hlaholice, tu v 10. století Slované nahradili latinkou a cyrilicí. Z 12. století pocházejí nejstarší dochované české texty, a to psané latinkou.\nPrvní zápisy českých slov, zejména jmen osob, máme v cizojazyčných pramenech. Proto jsou pravopisně různorodá a jejich skutečné znění pouze odhadujeme.\nJan Gebauer (1894) rozlišil ve vývoji českého pravopisu pět fází, a to pravopis: \n\nZ období od poloviny 12. století do konce 13. století pocházejí první české písemné památky \n\nNejstarší známé samostatné české věty byly připsány k zakládací listině litoměřické kapituly na počátku 13. století:\n(v přepise: \"Pavel dal jest Ploškovcích zeḿu. Vlach dal jest Dolás zeḿu bogu i sv́atému Ščepánu se dvěma dušníkoma Bogučeja a Sedlatu.\")\n\nTexty byly psány tzv. primitivním pravopisem, který používal písmena latinské abecedy bez jakékoliv úpravy i pro zápis hlásek, které byly latině cizí. Např. písmeno \"c\" označovalo \"k, c\" i \"č\". Vznikala nejednoznačnost, která byla závažná zejména u vlastních jmen.\n\nPozději se během 13. století začal, i když zatím nesoustavně, objevovat pravopis spřežkový, kdy se k zachycení českých hlásek používaly kombinace písmen (spřežek), např. \"rs\" pro \"ř\". \nVe 14. století začala čeština pronikat do různých literárních žánrů, na konci 14. století již existovaly i úřední listiny psané česky. V písmu se přitom uplatnil spřežkový pravopis. \nZpočátku se jednalo o tzv. \"starší spřežkový pravopis\": \nZávazný předpis neexistoval, proto nebyl tento systém aplikován vždy přesně.\nOd 40. let se uplatnil tzv. \"mladší spřežkový pravopis\": \nSporadicky se začalo používat interpunkční znaménko v různých podobách. Jeho funkcí je vyznačení pauzy. \n\nDo dnešní doby ze spřežek zůstaly jen \"ch\", v přejatých slovech také \"dž\" a někdy i \"dz\".\n\nNa počátku 15. století se ve spise \"De orthographia Bohemica\" (1406), jehož autorství se připisuje Janu Husovi, objevuje návrh na změnu pravopisu – tzv. diakritický pravopis. Pro záznam měkkých souhlásek jsou spřežky nahrazeny tečkou nad písmenem (\"punctus rotundus\"). Délka samohlásek se označuje čárkou (\"virgula\"). Zachovávají se spřežka \"ch\" a grafém \"w\". Zaměnitelnost grafémů \"i\" a \"y\" je zrušena. Návrh je dílem jedince, proto se tento grafický systém ujímal jen pozvolna a užíval se souběžně s pravopisem spřežkovým. S rozvojem řečnického umění se stále více užívá interpunkčních znamének.\n\nPodle Jana Gebauera Husův diakritický pravopis již postačoval všem potřebám češtiny, ale přesto nebyl všeobecně přijat a valná část písařů zůstala u spřežkového pravopisu, takže až do poloviny 16. století existovaly oba pravopisy souběžně.\n\nPo vynálezu knihtisku (přelom let 1447/1448) se v tištěných dílech ustálil tzv. bratrský pravopis (tradičně nazývaný podle listů vydávaných Jednotou bratrskou, ovšem nastíněn byl v \"Grammatyce české\", jejíž autoři vyznávali utrakvismus), který byl převážně diakritický se zachováním několika spřežek. \n\nPůvodní tečka nad měkkými konsonantami se změnila v háček, kterého se užívalo nad \"č, ď, ň, ř, ť, ž\". Písmeno \"š\" se psalo většinou jen na konci slova, uprostřed se psalo spřežkou \"ſſ\". Grafém \"ě\" se začal používat dnešním způsobem. \n\nDélka samohlásek se označovala čárkou, kromě \"ů\" vzniklého z původního \"ó\". Dlouhé \"í\" se z technických důvodů nejprve zdvojovalo \"ii\", později se zapisovalo \"ij\", nakonec \"j\". Vyslovované [j] se zapisovalo jako \"g\" nebo \"y\", pro zápis [g] se někdy používal grafém \"ǧ\". Uchovalo se psaní dvojitého \"w\", jednoduché \"v\" označovalo \"u\" na začátku slova. Dvojhláska /ou/ se zapisovala \"au\". Po \"c, s, z\" se vždy psalo \"y\" (\"cyzý\"). Komplikovaná syntax, ovlivněná latinskými texty, si vyžádala zdokonalení interpunkce. Čárka se však používala podle pauz ve výslovnosti, nikoliv podle syntaxe. Začaly se používat i tečka, dvojtečka, otazník a vykřičník.\n\nStandardem nejen samotného pravopisu, ale i spisovného jazyka pro další období se stal nový překlad \"Bible\" známý jako \"Bible kralická\".\n\nUkázka bratrského pravopisu (cestopis Kryštofa Haranta z Polžic a Bezdružic z roku 1608):\n\nPodle Jana Gebauera je bratrský pravopis v podstatě pravopis Husův zhoršený tím, že do něj Bratři přijali některé zvyklosti ze spřežkového pravopisu, některé z nich gramaticky chybné. Nástup knihtisku v té době vedl k zesílení snah o ustálení pravopisu; do té doby se zvyklosti písařů lišily nejen mezi písaři, ale nezřídka i v rámci jednoho delšího díla.\n\nOd počátků národního obrození na konci 18. století došlo ke snahám o kodifikaci a reformu jak ortografie, tak spisovného jazyka. Nakonec se prosadila gramatika Josefa Dobrovského, která vyšla roku 1809, ve druhém vydání 1819. Dobrovský v ní mj. zavedl analogickou opravu pravopisu, která odstranila psaní „y“ po s, z, a c podle vzorů \"medvědí\" a \"sedím\" a \"vidím\". Východiskem se však stal literární jazyk konce 16. století a díla J. A. Komenského. U všech úprav v první polovině 19. století figuroval Václav Hanka, který v letech 1817 až 1849 vydal celkem devětkrát útlý \"Pravopis český\", založený na mluvnici Dobrovského, ale postupně doplňovaný názory Hankovými; roku 1850 pak knížečku obdobného názvu (Pravopis český dle ústrojnosti českého jazyka) vydal Jan Slavomír Tomíček. Dobrovský ve své knize ukázal přednosti analogické opravy, ale nijak výrazně ji neprosazoval; jak uvedl: „piš si každý, jestliže se ti to líbí, podle staré zvyklosti (…); nemám nic proti tomu“. Hlavním bojovníkem za uskutečnění analogické opravy byl Václav Hanka, který k ní přesvědčil i Josefa Jungmanna. Největším odpůrcem reformy byl Jan Nejedlý (podrobně viz spor jotistů s ypsilonisty).\n\nPravopis se postupně zbavoval přežitků bratrského pravopisu od 40. let 19. století. Začalo se psát \"si, zi\" i \"sy, zy\" dle etymologie a jednotně \"ci\". Zavedení antikvy místo fraktury v tisku vedlo odstranění spřežky \"ſſ\" a nahrazení písmenem \"š\". Dlouhé \"í\" se začalo psát místo \"j\", a \"j\" nahradilo \"g\" (\"gegj > její\") – toto bylo odstraněno tzv. opravou skladnou, kterou navrhl Pavel Josef Šafařík v roce 1843. Od roku 1849 bylo dvojité \"w\" nahrazeno jednoduchým \"v\" a místo tradičního \"au\" se začalo psát \"ou\" – nebylo to uznáno zároveň s přeměnou \"j\" a \"í\", protože „ou“ podle Dobrovského odráží pouze obraz českých, nikoliv už však moravských nářečí. Pravopis se tak přiblížil dnešní podobě. Reformu podpořil i František Palacký a byla přijata bez většího odporu.\n\nPodle německého vzoru interpunkce postupně opouští pauzový princip a respektuje syntaxi vět.\n\nSbor musejní pro řeč a literaturu českou roku 1842 vydal nařízení, aby všechny českojazyčné spisy vydávané nákladem Matice české byly tištěny opraveným neboli skladným pravopisem co se týče písmen g a j, avšak do budoucna odmítl a prohlásil za nepotřebné a neužitečné uvažované změny psát ou místo au a v místo w, jak prosazovali například Václav Hanka a Franta Šumavský. Tyto změny odmítal František Palacký, protože se obával, že by jimi byla rozrušena stabilita pravopisu. Po roce 1849 se však i přes odpor Palackého či W. W. Tomka i tyto změny rychle ujaly. Neúspěchem však skončily některé další Hankovy návrhy, například nahradit písmena ch, č, š, ž zcela novými písmeny.\n\nRoku 1871 Jan Gebauer prohlásil, že uskutečněnými opravami je vyřízeno vše, co se k poměrné dokonalosti českého pravopisu žádat mohlo a mělo, čímž byl podle něj na ten čas uzavřen a dovršen vývoj českého pravopisu a Gebauer neváhal jej považovat za nejdokonalejší ze všech evropských pravopisů, dokonalý již ve svých základech a ve své soustavě, nikoliv jen pro potřebu nynějšího jazyka, přičemž ocenil jeho návaznost na předchozí písařské zvyklosti a na dlouhé a dávné opravy, k nimž docházelo již od počátků českého písemnictví.\n\nPřední spisovatelé, překladatelé a novináři nepoužívali češtinu jednotně a nedodržovali důsledně ani Dobrovského a Jungmannovu kodifikaci a čtenáři si tuto nejednotnost neuvědomovali a tolerovali ji. S prudkým rozvojem školství ve druhé polovině 19. století se ukázaly četné další dosud nedořešené či nové problémy pravopisu (zejména psané jevy, které nemají oporu či obdobu v mluveném jazyce, či nářeční rozdíly ve výslovnosti) a školní klasifikace si vynutila přesnější kodifikaci, co je „správné“ a co „nesprávné“. Vznikla celá řada učebnic a příruček různé hodnoty pro základní i střední školství. Úředním schvalováním získávaly tyto učebnice ráz oficiálnosti, avšak přes veškerou snahu nebyly ve své kodifikaci zcela jednotné. Vliv na veřejnost měly také převážně puristicky zaměřené příručky, které sice nebyly určeny pro školy, ale pravopisnou kodifikaci spíše rozkolísávaly.\n\nMezi aktuální otázky patřila zejména délka samohlásek, například v infinitivech typu vesti/vésti podle vedu (Hankův pravopis z roku 1849 připouštěl i krátké tvary, Tomíčkův z roku 1850 jen dlouhé tvary), či v dokonavých infinitivech typu dobyti, vyryti (vyřešeno roku 1903). V roce 1902 vydal Jan Gebauer první \"Pravidla českého pravopisu\", která obsahovala přehled morfologie. Pravidla z roku 1902 uváděla značné množství dublet (např. déšť/dešť, léto/leto, dvéře/dveře, chléb/chleb, nejprvé/nejprve, vyjednávatel/vyjednavatel), v některých případech naopak již připustila jen jednu, z pozdějšího hlediska leckdy problematickou variantu (pokryvka, kravou). Učitelstvo v dubletách spatřovalo slabost a nedůslednost kodifikace (oproti tomu spisovatelé měli ke kodifikacím volnější poměr) a jejich reakce přinutily Gebauera k tomu, že v pravidlech z roku 1903 byly zásady zpřísněny a uplatněna snaha po přímočaré pravidelnosti. Tato tendence ještě posílila v kodifikaci z roku 1913 (již po Gebauerově smrti), která bez větších změn platila do roku 1941, i když na přelomu 20. a 30. let se stala předmětem ostré kritiky pro zavádění přílišné pravidelnosti, která neodpovídá reálnému jazyku, zejména z okruhu Pražského lingvistického kroužku, z podnětu spisovatelů, překladatelů a novinářů. Hlavní úlohu v redakci Pravidel z roku 1913 převzal E. Smetánka, s nímž spolupracovali zejména středoškolští profesoři Bílý a Hulík. Ve vydáních z let 1941 a 1957 byla kodifikace délky samohlásek upravována podle skutečné ustálené výslovnosti, která ovšem někdy byla v rozporu s nářeční – často velmi rozšířenou – výslovností (např. vyhýbka, vyjímka, vypůjčka).\n\nDalší pravopisnou otázkou byla situace na slovotvorných švech, zejména souběh dvou shodných souhlásek. Zpočátku převažovala snaha zachovat vždy slovotvorné členění (postrannice, vápennice, kominník, učenník, dennice, vinnice, cenník), kterou prosazovali například Fr. Brusík nebo Josef Wenzl, zatímco například Václav Hanka psal „měký“. Pravidla z roku 1903 se ve většině případů přiklonila ke zkrácení „nn“ na „n“. Některé ustálené výjimky (český, plaský, hradecký, vlaština, deník) i nepříliš odůvodněné anomálie (plátěný, ale soukenný) zůstávají v jazyce dosud.\n\nTeprve ve 20. století začala být věnována větší pozornost otázce, co psát zvlášť a co dohromady, byť už Josef Dobrovský a Václav Hanka v některých případech prosazovali psaní dohromady a v mnohém předstihli i dnešní praxi (Dobrovský doporučoval psát osamotě, opolednách, posvých, pohlavě, bylbych, bylbys, mámli, budeteli atd.). Ve druhé polovině 19. století byl hlavně v některých školních mluvnicích (Matiáš Blažek, Emanuel Kovář) patrný odklon opačným směrem, zatímco Wenzlův \"Pravopisný ukazatel\" se častěji přiklání k psaní dohromady. Slovotvorné teorie se pokoušely odlišit složeniny od sloučenin, ale nedosáhly v tom jednotnosti. František Bačkovský se snažil rozlišovat, jak dalece pokročil proces adverbializace. Pravidla z roku 1902 vyšla tendenci psaní dohromady do značné míry vstříc, pravidla z roku 1913 a 1957 v tomto směru pokročila ještě dále. František Bačkovský patrně jako první také nastolil otázku ležací čárky (neboli spojovníku) a korigoval dosavadní zvyklosti. V Pravidlech z roku 1957 je poprvé kodifikováno psaní zkratek (a pod., t. j., a p., na př.) dohromady a postupně se počet zkratek psaných dohromady zvyšuje. František Bačkovský svými názory předstihl a ovlivnil kodifikaci pravidel pro používání spojovníků (oficiální Pravidla je řešila až ve vydání z roku 1913, a to jen částečně) a odmítnutím odsuvníků (apostrofů) ve složených slovech (aby’s, ty’s, řekl’s).\n\nInterpunkcí se příručky z první poloviny 19. století (Hanka, Tomíček, první vydání matičního Brusu) vůbec nezabývaly. Zřejmě jako první se jí soustavněji zabýval Martin Hattala v roce 1857. Dělidla neboli rozdělovací znamení dělil na \nOstatní autoři tento výklad příliš nereflektovali, například druhé vydání matičního Brusu zmiňuje jen čárku a středník a třetí vydání navíc jen tečku. František Bartoš v 1. vydání své Skladby roku 1878 podobně rozlišuje dělidla na ta, která označují části vět, a ta, která označují přízvuk vět (otazník a vykřičník). K interpunkčním znaménkům počítal i znaménka pomocná, tedy znaménko rovnosti (=), paragraf (§), znaménka, jimiž se odkazuje k poznámkám (hvězdičky, křížky, číslice) i znamení délky nebo krátkosti slabiky. Jan Lepař v článku \"O větoslovných znameních rozdělovacích v písmě\" roku 1889 výstižně vyložil rozdíl mezi přívlastkem několikanásobným a postupně rozvíjejícím. Pravidla z roku 1902 se o otazníku, vykřičníku či uvozovkách vůbec nezmínila, ale pokusila se již částečně uplatnit významové hledisko při používání čárky a převzala názvosloví znamének zavedené Františkem Bartošem (do té doby se používaly různé názvy, například \"vzvolavník\", \"rozkazník\", \"příčník\", \"čapky\", \"husí nožičky\", \"úvodník\", zatímco slovo vykřičník původně označovalo slovní druh citoslovce). Pravidla z roku 1913 interpunkční zásady značně rozšířila. Na přelomu 30. a 40. let se interpunkcí zabýval Jiří Haller a jeho výsledky byly využity v pravidlech z let 1941 a 1957, avšak základní principy české interpunkce se od roku 1913 podstatně nezměnily.\n\nOtázka používání mezer v okolí interpunkčních znamének se dosud nedostala do kodifikace pravopisu ani do obsahu základního školního vzdělání, je považována za otázku typografickou. Praktického významu nabyla zejména s nástupem zpracování dat výpočetní technikou, protože při zpracování názvů se mezery projevují jako plnovýznamové znaky – v praxi ovlivněné ručním psaním nebyl důvod zpochybňovat totožnost názvů, které se lišily jen mezerami.\n\nPravopisu velkých a malých písmen byla po celé 19. století věnována poměrně malá pozornost a úzus byl rozkolísaný. První vydání matičního Brusu v roce 1877 konstatovalo nejednotnost psaní přídavných jmen odvozených od vlastních jmen a přiklánělo se k psaní malých písmen. František Vymazal ohledně počátečních velkých písmen napsal, že pevných pravidel v těchto věcech není a nebude, neboť nelze ani bezpečně vymeziti pojem vlastních jmen. \n\nZřejmě prvním soustavnějším pojednáním byl spis \"Kdy jest psáti v češtině na počátku slov písmena veliká?\" od Františka Bačkovského z poloviny 80. let 19. století, syntéza dosavadních odborných textů na toto téma. Za hlavní problém považoval vlastní jména složená, u nichž se přikláněl k tomu, aby se psalo velké jen první písmeno složeniny, s výjimkou vlastních jmen obsažených ve složeném vlastním jménu a výjimkou slov, která si nepodržela svůj původní význam (Králové Hradec, Německý Brod, Česká Lípa). Ovšem pro psaní velkých písmen se vyslovuje i u jmen měst i vesnic a míst podobných, kde je prvotní význam zachován (Karlovy Vary, Mariánské Lázně, Dlouhá Ves) a chtěl tuto zásadu rozšířit i na všechna další zeměpisná jména, například názvy hor, kde se podstatné jméno změnilo z původního význam ve jméno vlastní; naproti tomu v názvu Český les je podle něj původní význam slova „les“ zachován, a tedy se má psát s malým písmenem, od čehož však později pod Lepařovým vlivem ustoupil. Některá pravidla opakovaně kolísala (například Český Les/Český les či Staré Město/Staré město se vracely k dříve zamítnutým podobám); mezi nověji řešené problémy patří například psaní slova „sídliště“ v názvech novodobých panelových sídlišť. \n\nJeště před rokem 1941 se pravidla snažila rozlišovat názvy, kde obecný význam slov vymizel z paměti (V Tůních, U Studánky) od názvů, kde se obecný význam ještě cítí (U invalidovny, U reálky). Pravidla z roku 1941 a 1957 toto rozlišení nahradila hlediskem, kdy zápis závisí na znalosti reálií, mnohdy historických. Pravidla z roku 1993 toto rozlišování odstranila a nahradila je mechanickým řešením, kdy se podstatné jméno za předložkou na začátku názvu píše vždy s velkým počátečním písmenem. Do pravopisu zasáhly i honorifikační a depreciační vztahy (za války Vůdce, po válce němci). Po roce 1945, pod vlivem institucionalizace a byrokratizace veřejného života, se silně rozšířila tendence považovat za vlastní jména oficiální popisné názvy, označení živností, obchodů, úřadů, škol, politických stran a podobných institucí, o kterých ještě pravidla z roku 1941 psala, že vlastními jmény nejsou. Pravidla z roku 1957 pak z ideologických důvodů stanovila použití velkých písmen pro názvy „nových skutečností“ (a k ideovému zdůraznění, například Sovětská armáda, Velká vlastenecká válka), zatímco pro dřívější skutečnosti ponechala původní pravopis. Názvy škol a soudů se měly psát s malým písmenem, zatímco názvy vysokých škol a nejvyššího soudu s písmenem velkým. Nová pravidla z roku 1993 tuto praxi mírně korigovala a obecně mírně rozšířila okruh názvů psaných s velkým počátečním písmenem.\n\nPsaní přejatých slov nebylo v první polovině 19. století věnováno mnoho pozornosti. V roce 1852 napsal Pavel Josef Šafařík do \"Časopisu českého museum\" článek „O skloňování jmen cizojazyčných“, a to na základě porad s Čelakovským, Erbenem, Štorchem a několika profesory pražského akademického gymnázia, včetně Václava Svobody. Šafařík především prosadil, že nominativy cizích slov v singuláru i plurálu, a to vlastních i obecných jmen, byly používány v původní formě a při skloňování aby se dbalo jejich kmene, rodu a čísla. To bylo míněno především na řecká a latinská slova, krom vlastních jmen například slova museum, gymnasium, drama, clima, schema (s možností psát řecká jména též latinským způsobem). Vzhledem ke klasickému vzdělání inteligence a učitelstva a snaze přiblížit češtinu vysoce vyspělým antickým jazykům převládala tendence zachovat z původního antického pravopisu co nejvíce (batterie, geodaesie, haemorrhoidy, obscoenní), která se leckdy uplatňovala i u přejímek z živých jazyků (bassin, gendarm, plaid, pair). Významným zastáncem původního pravopisu byl Václav Svoboda. Pravidla z roku 1902 jen v některých případech pravopis upravila (ametyst, desertér, refrén) nebo zavedla dublety (kapella/kapela, aether/ether, daemon/démon), v novinách a časopisech se však počeštěné podoby prosazovaly rychleji (\"Kapesní slovník novinářský\" Josefa Ranka z roku 1862 obsahoval podoby geodésie, archeologie, obscénní, barikáda, okupace). Radikálně ve prospěch počeštěných tvarů se přiklonila až pravidla z roku 1913.\n\nProblematickou byla otázka označování délek ve slovech řeckého a latinského původu, protože v původních jazycích se délka neoznačovala a studenti se správné výslovnosti museli učit. František Bačkovský a podobně i František Bartoš poznamenali, že neoznačování délky samohlásek vedlo k tomu, že jsme si v češtině navykli vyslovovat krátce samohlásky, které v původních jazycích byly dlouhé (např. Evrópa, theórie, planéta, mímika, kolléga, kómický, paródie, írónický), podobný důsledek má i psaní krátkého e místo původního ae a oe. Ohledně délky samohlásek byly různé kodifikační příručky značně nejednotné a rozkolísané. Pravidla z roku 1957 se již méně snažila přiblížit pravopis výslovnosti a více ovlivnit a sjednotit spisovnou výslovnost pomocí kodifikace pravopisu, přičemž za základ byla zřejmě vzata výslovnost rozšířená ve východní části českého území (ve východních Čechách a na Moravě); snaha vyhnout se přílišné pravidelnosti ovšem vedla k obtížně zdůvodnitelným rozdílům (pouze karosérie, drapérie, periférie, matérie a naproti tomu pouze tvary drogerie, rafinerie, galerie, artilerie, podobně i u slov zakončených na -ón a -on, -ér a -er). Pozdější vydání se to pak, nepříliš důsledně, snažila řešit zaváděním dublet. Výskyt čárek nad písmeny navíc vzbudil v uživatelích dojem, že délka samohlásek je u přejatých slov vždy vyznačena, což způsobilo, že i slova jako infinitiv, lokomotiva, kultura či literatura se začala vyslovovat krátce.\n\nNedůsledné uplatnění zásady, že v přejatých slovech se písmena s a z píšou podle výslovnosti, v pravidlech z roku 1957 vedla k domněnce, že psané „s“ se v přejatých slovech vyslovuje vždy jako „z“, což ovlivnilo výslovnost slov jako diskuse, resort, renesance.\n\nPravidla z roku 1993 se pak pokusila o hlubší revizi, která v označování kvantity samohlásek spočívala především v ústupu od fonetické podoby k původní podobě, tedy návratu před pravidla z roku 1957 (balkon, logoped), někdy i před pravidla z roku 1941 (sezona, citronek). V případě písmen s/z byly naopak posíleny počeštěné verze se z a v mnoha případech odstraněny dosavadní dublety psané původním pravopisem se s. Varianty se „z“ byly prosazeny i u některých slov, kde neodpovídají původní správné výslovnosti, ale reagují na vývoj českého jazykového úzu (kurz, diskuze, rezort). Chemici si prosadili respektování původního pravopisu v chemické terminologii (thorium, ruthenium, methan, ether), avšak filosofům se nepodařilo ubránit novému tvaru „filozofie“, který místo moudrosti (sofia) odkazuje na temnotu (zofos).\n\nPoměrně málo se reformy dotkly užívání písmena ě a skupiny je a písmen ů/ú a i/y. Slova, kde pravopis i/y v 19. století kolísal (například posílati, syčeti, sýkora, plytký, osika, Přibyslav) byla stabilizována pravidly z roku 1902, od té doby docházelo spíše jen k jednotlivým korekcím. V Pravidlech z roku 1957 bylo zavedeno i místo dřívějšího y ve slovech sirup (sirob) a lišaj.\n\nVolba mezi předložkami s a z (se a ze) v genitivu byla původně pojednávána pouze v některých mluvnicích, teprve roku 1957 se dostala do pravidel pravopisu. Postupně byla tato pravidla zjednodušena ve prospěch varianty se „z“.\n\nPoslední reforma pravopisu se uskutečnila spolu s vydáním \"Pravidel českého pravopisu\" v roce 1993. Ke změnám došlo například v pravopisu některých typů víceslovných vlastních jmen (Nad Alejí místo Nad alejí, nábřeží Kapitána Jaroše místo nábřeží kapitána Jaroše, Vánoce misto vánoce – některé z těchto změn se shodují s dávnými návrhy Františka Bačkovského), u některých typů přejatých slov byly zkráceny samohlásky (citron místo citrón, benzin místo benzín) či nuceně počeštěno psaní souhlásek (s na z) v dalších slovech (plazma, prezident). Některé unáhlené změny pak dodatečně zmírnil tzv. Pilipův dodatek, zpracovaný komisí odborníků a vydaný ministerstvem školství, který opět připustil některé dublety. Reforma rovněž mírně změnila například zásady pro používání spojovníků.\n\nZměněný pravopis místních vlastních jmen se sice uchytil ve školách i některých vydavatelstvích map, avšak v některých oficiálních mapách zůstaly pomístní názvy v původní podobě. Pravopis názvů ulic a veřejných prostranství se řídí rozhodnutími příslušných obcí, přičemž například Praha a některé další obce se rozhodly setrvat u původního pravopisu, část obcí změnila i starší názvy na nový pravopis a část obcí starší názvy nechala v registru adres v původní podobě, ale nové názvy již stanovuje dle nového pravopisu. Některá vydavatelství map sjednocují názvy veřejných prostranství na nový, zjednodušený pravopis, jiná vydavatelství (zejména Kartografie Praha) se důsledně drží oficiální podoby. Oficiální pravopis mají rovněž výstupy čerpané z registru adres.\n\nKarel Oliva, toho času ředitel Ústavu pro jazyk český, v roce 2009 pro MF Dnes litoval, že došlo roku 1993 k necitlivým úpravám, které vzbuzují dojem, že jejich účelem bylo, mimo jiné, přizpůsobit spisovný jazyk tomu, „jak mluvili okresní tajemníci KSČ“ – konkrétně kritizoval použití z místo s (-zmus, diskuze) a změny v kvantitě samohlásek. Podle Olivy byla chyba, že se tvůrci reformy snažili – mylně – odhadnout vývoj jazyka dopředu, namísto aby jen reagovali na skutečný vývoj jazyka. Nové reformy však ústav podle něj nechystá, osvícenské reformování se podle něj už trošku přežilo.\n\nPodle zprávy ze září 2013 se Ústav pro jazyk český chystal vydat ještě téhož roku příručku, které se měla zabývat některými jevy dosud v kodifikacích pravidel a gramatiky opomíjenými, například používáním příjmení. Údajně měla příručka v některých typech případů nově připustit variantní tvary. Příručka, kterou pro MF Dnes představovala Markéta Pravdová, zástupkyně ředitele Ústavu pro jazyk český, měla být údajně jakýmsi předskokanem nových pravidel.\n\nČeština používá modifikovanou latinku s diakritikou. Hlavní princip je fonologický, kombinován s principem morfologickým a historickým.\n\nVáclav Zikmund roku 1874 rozlišoval dva způsoby psaní, první z nich nazval pravopis zvukový (fonetický), druhý pravopis slovozpytný (etymologický); slovozpytný pravopis označil za českému jazyku vlastní, zatímco zvukový pravopis se podle něj užívá tam, kde se původu slov nezná nebo nešetří. František Vymazal roku 1886 označil za nejvyšší zásadu každého pravopisu zásadu fonetickou. Kde však známe etymologii slova, má se psát etymologicky, tomu však je nadřazena ustálená zvyklost. Blízké tvary mají být psány analogicky, tj. písmeno se nemá měnit například při odvozování či skloňování (dup, bez dubu). Jan Gebauer roku 1876 označil český pravopis za většinou fonetický, ale namnoze také etymologický a historický, kromě toho se v rozličných dobách řídí ještě rozličnými jinými pravidly a zvyky. Josef Zubatý za tři nejdůležitější zásady pravopisu označil fonetickou neboli zvukoslovnou zásadu, etymologickou neboli původoslovnou a historickou. Čtvrtá je podle něj zásada analogická neboli obdobová. Podle Václava Hanky je český pravopis spořádán více slovospytně než libosvorně; uplatňování slovospytnosti však musí být omezeno tím, aby se psaní bezpotřebně neobtěžovalo. Ve druhé polovině 20. století, zejména začátkem 60. let, se zájem o principy vztahů mezi psanou a mluvenou češtinou objevil v souvislosti s úvahami o možnostech reformy pravopisu. Josef Vachek označil za podstatnou vzájemnou korespondenci fonémů a grafémů; podobný důraz kladl i Petr Sgall.\n\nČeština používá hláskové písmo, latinku, rozšířené o znaky s diakritikou (čárka, háček, kroužek, malý háček). Znaky s diakritikou jsou tyto:\n\nČárka se používá k vyznačení délky u samohlásek. Ke stejnému účelu slouží i kroužek nad písmenem ů, ten se však používá pouze uprostřed a na konci slova, (pokud nejde o začátek kořene slova jako například ve slově troj-úhelník).\n\nHáček se používá k označení tzv. měkkých souhlásek a u písmene ě. U malých ť a ď se místo háčku píše malý háček, také zvaný klička.\n\nSpřežka ch je v češtině považována za samostatné písmeno. Skupiny dz, dž, ng či nk se obvykle považují za fonetický přepis dvojice hlásek dvojicí písmen, třebaže v některých variantách výslovnosti či v některých jiných jazycích mají povahu samostatných hlásek.\n\nČeskou diakritikou se inspiroval i pravopis některých znaků jiných evropských jazyků, zejména slovenštiny, chorvatštiny, slovinštiny, litevštiny a lotyšštiny.\n\nHlavní princip českého pravopisu je fonologický, nikoliv fonetický, jak se v některých učebnicích pro zjednodušení uvádí. Grafický zápis totiž plně neodpovídá skutečné výslovnosti. Jednotlivá písmena (grafémy) a spřežky neodpovídají jednotlivým zvukům, ale fonémům. To umožňuje vystihnout určité morfologické a etymologické zákonitosti. Typicky se to projevuje například tím, že pravopis nepostihuje spodobu znělosti ve skupinách souhlásek a ztrátu znělosti na konci slov.\n\nČeský pravopis přihlíží k morfologickým a etymologickým zásadám při ohýbání a odvozování slov. Zachovává psaní fonémů bez ohledu na fonetické asimilace souhlásek. To se týká zejména:\n\nČeský pravopis zachovává některé pozůstatky staršího stavu vývoje jazyka. Písmena ě, ů, y, ý zachycují fonémy, které v minulosti v češtině existovaly, během vývoje však zanikly a splynuly s jinými fonémy.\n\nPísmena i/í a y/ý se v současné češtině vyslovují stejně . Tvrdé y/ý se původně vyslovovalo zřejmě jako zadní (jako v současné polštině nebo ruštině) a následovalo za nepalatalizovanými (tvrdými) souhláskami. Měkké i následovalo palatalizované (měkké) souhlásky. Tento rozdíl zůstal v písmu zachován, ačkoliv obě hlásky ve výslovnosti splynuly. Pozůstatkem dřívější fonologické opozice palatalizovanosti je rozdělení souhlásek na pravopisně měkké, tvrdé a obojetné (viz tabulku). Toto rozdělení se kromě pravopisu projevuje i v mluvnici rozdělením měkkých a tvrdých vzorů skloňování. Ve slovech domácího původu se měkké i/í může psát jedině za měkkými nebo obojetnými souhláskami, zatímco tvrdé y/ý následuje tvrdé nebo obojetné souhlásky.\n\nObojetné souhlásky mohou být následovány jak i/í, tak y/ý. V některých případech mohou rozlišovat významy slov, např. \"být\" x \"bít\", \"mýt\" x \"mít\". Psaní i/í a y/ý v koncovkách se řídí mluvnickými pravidly, zejména příslušností ke vzorům skloňování a časování a mluvnickou shodou. Tvrdé y/ý v kořenech slov se píše jen v vyjmenovaných slovech, která se musejí žáci základních škol naučit nazpaměť.\n\nSkupiny di/dí, ti/tí a ni/ní se vyslovují a píší se namísto \"ďi/ďí, ťi/ťí\" a \"ňi/ňí\". Vyslovované se píše dy/dý, ty/tý, ny/ný.\n\nPoněkud na pomezí stojí písmeno c, které se obvykle chová jako měkké (v kořenech slov domácího původu se po něm píše měkké i), ale pokud předchází koncovce, je v některých vzorech považováno za tvrdé, jindy měkké - srv. \"skici (proti vzoru \"ženy), \"paňáci (proti vzoru \"předsedy), ale \"tácy (podle vzoru \"hrady), \"bezkopcý (podle vzoru \"mladý).\n\nVýše uvedená pravidla se týkají slov domácího původu. Ve slovech cizích se zachovává původní psaní (\"cyklus, diktát, ribóza\"). Z tohoto důvodu se v přehledech měkkých, tvrdých a obojetných souhlásek neuvádějí písmena g, q, w, x, která se píší pouze v cizích slovech, psaní i/y se u nich řídí původním pravopisem. To platí v cizích slovech obdobně i po c a všeobecně se zachováním tvrdé výslovnosti.\n\nToto písmeno tvoří jednotu s předchozí souhláskou, na níž závisí výslovnost celé slabiky:\n\nTento slabičný princip je spolu s \"di, ti, ni\" v češtině výjimkou: mění souhlásku a hláska \"e\" je totožná s neměkčenými slabikami. Změna pravopisu naráží na neexistenci znaků \"b, f, m, p, v \" s háčkem (oproti \"ď, ť, ň\") a nahrazovaly by se patrně s „j“, např. \"bje\", případně s „i“, jako \"bianko\".\n\nGrafém ě je pozůstatkem a náhradou zaniklého , které palatalisovalo (měkčilo) předcházející souhlásku, podobně jako měkké i (viz výše). Skupina \"mě\" se v minulosti vyslovovala , kterážto výslovnost se dosud drží v některých nářečích (jihočeské, ...) a je vedle výslovnosti spisovná.\n\nSamohláska dlouhé se v češtině zaznamenává dvěma způsoby na základě následujících pravidel:\n\nV cizích slovech a v citoslovcích se píše pouze \"ú\", a to bez ohledu na pozici (\"kúra\" x \"kůra, túra, gúgl, bú, vrkú\").\n\nZa cizí slova lze považovat slovenské (geografické aj.) názvy a jména, kde se původní \"ú\" nemění a v češtině se zachovává, např. \"Štúrovo\", \"Kúty\", \"Pajštún\", v koncovce je \"ů\", např. \"štúrovcům\", \"Kútů\". \n\nV dialektech je \"ú\" ve slově v kterékoli pozici – v některých nářečích k diftongizaci na \"ou\" nedošlo. \n\nV nářečních tvarech slov se píše \"ú\", zvláště pokud nahrazuje dvojhlásku \"ou\", příp. dlouhou samohlásku \"í\", spisovného tvaru nebo jiného dialektově správného tvaru: \"kocúr, kohút, múka, horú, lúčkú, neteřú, lútosťú, jahůdkú, súsedů\" (\"-ům, -ův\")\", dlúhý, vysokú, úzkú, takú, jakú, tú, tebú, svojú, dvúma, treťú, trojú, stú, súdit, nesú, půjdú, chcú, odmlúvajú, uklúzat, dlúze\" atd.; rovněž píšeme \"ú\", nahrazuje-li jiné samohlásky nebo více hlásek (ve slabikách, kromě spisovného \"ů\"), např. \"dúle\" (dole, dolů), \"Metúd\", \"rúbat\", \"usnúl\", \"zňútra\" (zevnitř, znitra), \"zdélú\" (po délce, zdéli), \"lúní\" (loni), \"teprú\" (teprve), \"zgúňat\" (hledat, shánět) apod.; a také ve slovech bez tvarově podobného nebo zcela bez příbuzného spisovného ekvivalentu anebo v nářečních tvarech slov cizího původu, např. \"lúbná, počúvat, žďúrnúť, škňúřit, halúz, pútec, húlava, vantúch, legrút, prúba, šnelcúg\" apod. Jen výjimečně lze v některých slovech psát \"ů\" i \"ú\" (\"vyrůstl\" – vyrostl i \"vyrústl\" – podle vyrástl). Ve zvláštních případech (odborných jazykovědných, literárně-folkloristických, u některých nářečí pro odlišení či v přepisu podle výslovnosti) se píše pouze \"ú\" i na místě spisovného \"ů\" (\"rúžou, lúžko, prúduchom, nepújdú\").\n\nPravopisná doporučení se obvykle zabývají přednostně těmi jevy, které jsou problematické, sporné nebo v užívání nejednotné. V současné češtině jsou problematickými pravopisnými jevy zejména: \n\nPodle PČP platí toto pravidlo: \"„O pravopisu přejatých slov obecných rozhoduje především míra jejich zdomácnění a rozšíření v češtině. Slova řídká a úzce odborná se píšou pravopisem původním, tj. tak jako v jazyce, z kterého byla přejata; slova zdomácnělá se zpravidla píšou podle zásad českého pravopisu. Mezi nimi jsou četné přechody podle stupně zdomácnění slova. Vedle toho se uplatňují činitele stylové, zvyklostní atd. Proto je také možno v textech určených širší veřejnosti psát i slova úzce odborná způsobem počeštěným a naopak při odborném, vědeckém užití a vůbec ve ‚vyšším stylu‛ lze u slov jinak pravopisně počeštěných ponechat podobu původní.“\"\n\nV běžném užívání jazyka dochází k výchylkám v obou směrech (přizpůsobování slov, která oficiálně ještě zdomácnělá nejsou, i přetrvávání původního pravopisu). Oficiální PČP zpravidla na tyto tendence reagují, pokud jsou významněji zastoupeny.\n\nU přejatých slov jsou uplatňovány následující zásady: \n\nPravidla u mnoha slov připouštějí existenci dublet, tj. dvojích tvarů. Pisatel by měl mít při psaní textu na zřeteli zásadu jednotnosti stylu, tj. používat buď jen zdomácnělých, nebo jen původních podob tam, kde jsou obě tyto podoby možné. Je možné psát buď \"gymnázium\", nebo \"gymnasium\", nikoliv však \"gymnásium\".\n\nŽádný zákon závaznou podobu českého pravopisu přímo nestanoví. Pravopisná zvyklost (norma) češtiny je ustalována a sjednocována především Ústavem pro jazyk český a školskou soustavou. Ústav pro jazyk český vydává doporučující publikace (například \"Pravidla českého pravopisu\", \"Slovník spisovné češtiny\", \"Akademický slovník cizích slov\") a provozuje jazykovou poradnu pro veřejnost. Příslušné státní ministerstvo (nyní Ministerstvo školství, mládeže a tělovýchovy ČR) je obvykle schvaluje pro užívání ke školní výuce češtiny, případně závazně vyžaduje respektování těchto zásad při výuce češtiny ve školách. Pravidla doporučovaná Ústavem pro jazyk český jsou všeobecně přijímána jako oficiální.\n\n\n"}
{"id": "234999", "url": "https://cs.wikipedia.org/wiki?curid=234999", "title": "Johann Salomo Semler", "text": "Johann Salomo Semler\n\nJohann Salomo Semler (18. prosince 1725 Saalfeld – 14. dubna 1791) byl německý církevní historik a biblický komentátor.\n\nNarodil se v Saalfeldu v Durynsku jako syn chudého duchovního. Vyrůstal v pietistickém prostředí, které ho velmi ovlivnilo, ač se sám pietistou nikdy nestal. V sedmnácti letech nastoupil na univerzitu v Halle, kde se stal žákem, později asistentem a nakonec editorem literární pozůstalosti profesora Baumgartena. V roce 1749 přijal titul profesora. Od roku 1751 vyučoval historii a filologii a od roku 1752 se stal profesorem teologie na univerzitě v Halle. Po smrti Baumgartena v roce 1757 se stal Semler hlavou hallské teologické fakulty.\n\n\nTeologie\n"}
{"id": "235000", "url": "https://cs.wikipedia.org/wiki?curid=235000", "title": "Marina d'Or", "text": "Marina d'Or\n\nMarina d'Or je kastelonská skupina investorů, která buduje turistické centrum zvané \"City of Vacations\" (česky \"Prázdninové město\") v oblasti Oropesa del Mar a Cabanes. Jsou budovány hotely v různých stylech, restaurace, lázně, zábavná centra, golfový areál a služby.\n\nSkupina Marina d'Or byla založena v roce 1983 a nyní zaměstnává více než 3000 lidí v mnoha státech světa. Její počiny, které přeměňují pobřeží v jeden velký zábavní park, jsou hodnoceny jako mimořádně agresivní a necitlivé k životnímu prostředí.\n\n"}
{"id": "235002", "url": "https://cs.wikipedia.org/wiki?curid=235002", "title": "Splav (rozcestník)", "text": "Splav (rozcestník)\n\nSplav může znamenat: \n\nTento obecný výraz se objevuje v některých vlastních jménech:\n\n"}
{"id": "235003", "url": "https://cs.wikipedia.org/wiki?curid=235003", "title": "Hermann Samuel Reimarus", "text": "Hermann Samuel Reimarus\n\nHermann Samuel Reimarus (22. prosince 1694 Hamburg – 1. březen 1768 Hamburg) byl německý osvícenský filozof a spisovatel. Byl zastánce deismu. Popíral realitu zázraků a patřil k zakladatelům výzkumů historicity Ježíše.\n\nFilozofie\nOsvícenství\nDeismus\n"}
{"id": "235005", "url": "https://cs.wikipedia.org/wiki?curid=235005", "title": "Vilém Trčka z Lípy", "text": "Vilém Trčka z Lípy\n\nVilém Trčka z Lípy a na Veliši (1532 – 22. října 1569) byl český šlechtic z rodu Trčků z Lípy. Vlastnil opočenské a smiřické panství a zastával úřad hejtmana Hradeckého kraje.\n\nVilém Trčka byl syn Mikuláše Trčky z Lípy a Johany ze Šelmberka.\n\nV roce 1544 získal za 1000 kop grošů od svého bratrance Jana Trčky z Lípy opočenské panství včetně zámku Opočno. V roce 1551 podnikl v rámci poselstva české šlechty cestu do Itálie. V Janově se seznámil s renesancí. V tomto stylu poté pokračoval na opočenském zámku v rozsáhlé přestavbě, kterou započal již jeho bratr Zdeněk. Opočno si Vilém poté zvolil za své hlavní sídlo.\n\nV roce 1555 se na hradě Kost oženil s Barborou z Biberštejna. Manželství ale bylo bezdětné, a proto Vilém odkázal své manželce smiřické panství a zámky Opočno a Frymburk, včetně měst Dobruška a Třebechovice pod Orebem sestře Veronice, vdově po Karlu ze Žerotína. To po Vilémově smrti vedlo ke sporům o vlastnictví zámku Opočno mezi Trčky a Žerotíny (zámek dokonce na několik let přešel do vlastnictví Žerotínů, neboť Veronika zemřela dříve než Vilém a dědická práva přešla podle Vilémovy závěti na její mužské potomky). Spor se podařilo urovnat až sňatkem mezi Jaroslavem Trčkou z Lípy a Johankou ze Žerotína.\n\nV 1562 byl povýšen jako první z rodu Trčků do panského stavu.\n\nZemřel 22. října 1569 ve věku 37 let. Jeho smrtí vymřela tzv. \"vlašimská větev\" rodu Trčků z Lípy. Vilémova éra bývá ze stavebního hlediska považována za jednu z nejvýznamnějších v historii opočenského zámku.\n\n"}
{"id": "235010", "url": "https://cs.wikipedia.org/wiki?curid=235010", "title": "Tina", "text": "Tina\n\nTina může znamenat:\n"}
{"id": "235022", "url": "https://cs.wikipedia.org/wiki?curid=235022", "title": "Lofofora Williamsova", "text": "Lofofora Williamsova\n\nLofofora Williamsova (\"Lophophora williamsii\"), česky též ježunka Williamsova nebo peyotl, je druh kaktusu pocházející ze Severní Ameriky. Vyskytuje se v části Mexika a na jihozápadě Texasu. Je známá především pro své halucinogenní účinky.\nJe domorodci zvaná též peyotl (což doslova znamená „zámotek brouka“). Obsahuje různé alkaloidy (asi 40), hlavní halucinogenní složkou je meskalin (až 0,58 %). Její vypěstování trvá cca 20 let.\n\nAztékové používali označení „peyotl“ pro tělo malého a nenápadného kaktusu \"Lophophora williamsii\". Kaktusy, známé též jako „meskalové knoflíky“, obsahují kromě dalších třiceti alkaloidů halucinogenní meskalin, který navozuje pocity tělesné a duševní pohody provázené pestrobarevnými, kaleidoskopickými vidinami. Peyotl roste jen v Texasu a severním Mexiku v extrémně suchých a kamenitých pouštních podmínkách. Sbírá se tradičním způsobem, a to tak, že se odřízne jen ta část kaktusu, která vyčnívá nad zemí, a hlavní kořen se nechá nedotčený v zemi, aby z něj mohly vyrůst další kaktusy. Šedozelená korunka peyotlu se pak usuší nebo se sní syrová, někdy se z ní uvaří čaj. Sušený peyotl si své účinky uchovává po celý rok, protože aktivní látky peyotlu nejsou těkavé. Jako „meskalové koláčky“ se sušené vrcholky peyotlu také posílají do míst, kde kaktus neroste.\n\n\"Lophophora diffusa\" se liší nepatrně vzhledem vyspělých rostlin a především odlišným areálem výskytu. Vyspělé kusy mají více šedozelenou, někdy až žlutozelenou barvu s nejasnými (difusními) žebry. Květy jsou asi 2,5 cm dlouhé, holé, světle narůžovělé až nažloutlé. Má odlišné chemické složení, 90 % z obsahu alkaloidů je ve formě sedativně působícího pellotinu, halucinogenního meskalinu je pouze stopové množství.\n\n\"Lophophora fricii\" je další, vzhledově velmi podobná rostlina. Hlavní složkou je alkaloid pellotin, požití vede k otravě.\n\nPožití rostlin pěstovaných ve sbírkových sklenících vyvolává silnou nevolnost. Může způsobit otravu a není vyloučena ani smrtelná otrava. Rostliny pěstované v našich klimatických podmínkách při nedostatečném slunečním záření mají nízký obsah narkotického alkaloidu mezkalinu, ale obsah ostatních nepříznivě působících alkaloidů je dostatečný k vyvolání nevolnosti až otravy. Rostliny navíc v tělních šťávách obsahují dlouhopůsobící systémové chemické postřiky používané na ochranu proti škůdcům. Zatímco v domovině jsou areály výskytu narkotického peyotlu a ostatních toxických druhů oddělené, ve sbírkách se pěstují vedle sebe. Rostliny mohou být špatně určené a též dochází k hybridizaci toxických a narkotických rostlin.\n\"L. diffusa\" a \"L. fricii\" obsahují jako hlavní alkaloid pellotin, činí 60 až 95 % obsahu alkaloidů. Pellotin nemá halucinogenní účinky, je však výrazně neurotoxický. Otrava pellotinem se podobá otravě strychninem. Smrtelnou dávku může obsahovat jedna větší rostlina \"L. fricii\". Smrt nastává během několika hodin ve velmi bolestných křečích.\n\nČeský cestovatel, etnograf, botanik, publicista a svérázný myslitel Alberto Vojtěch Frič (1882–1944) napsal knihu \"O kaktech a jejich narkotických účincích\". V této knize popisuje některé vlastní i cizí meskalinové zážitky, tehdejší články z odborného tisku a své vlastní etnografické poznatky z cesty do Mexika. Kniha vyšla i v reprintu.\n\n"}
{"id": "235024", "url": "https://cs.wikipedia.org/wiki?curid=235024", "title": "Zlatá tretra Ostrava", "text": "Zlatá tretra Ostrava\n\nZlatá tretra je každoroční atletický mítink, který se již od roku 1961 koná na Městském stadionu v Ostravě-Vítkovicích. Závod se nekonal pouze v roce 1999 pro údajný nezájem sponzorů. Na mítinku byla překonána řada světových rekordů, například v roce 2007 zde etiopský vytrvalec Haile Gebrselassie překonal světové rekordy v běhu na 20 kilometrů a v hodinovce. O rok později se to samé povedlo v ženské kategorii jeho krajance Dire Tuneové. V roce 2008 také zaběhl světový rekord na trati 110 metrů překážek Kubánec Dayron Robles časem 12,87 s. V roce 2010 zde překonal Jamajčan Asafa Powell světový rekord na neoficiální trati 100 yardů časem 9,07 s. Mítinku se v posledních letech pravidelně zúčastňují četné atletické hvězdy, jako je třeba několikanásobný světový rekordman Usain Bolt. V posledních letech je mítink zařazen do prestižní kategorie IAAF Super Grand Prix.\n\n"}
{"id": "235027", "url": "https://cs.wikipedia.org/wiki?curid=235027", "title": "Bacardi", "text": "Bacardi\n\nBacardi je společnost sídlící v San Juanu v Portoriku a Hamiltonu na Bermudách. Bacardi je zároveň druh světlého rumu, který tato společnost vyrábí. Společnost je jednou z největších rodinných společností na výrobu alkoholu a prodává více jak 200 milionů lahví ročně.\n\nSpolečnost založil Facundo Bacardí v Santiagu de Cuba v roce 1862. Během Kubánské války za nezávislost a po okupaci Kuby USA se stal rum Bacardi základem pro koktejly Cuba Libre a Daiquiri.\n\nNa začátku 20. století otveřela společnost další pobočky v Barceloně a New Yorku. Americkou pobočku ale posléze musela zavřít kvůli prohibici a společnost místo ní postavila stáčecí závod v Mexico City a palírnu v Portoriku. Henri Schueg, ředitel společnosti Bacardi, dokázal uhájit jméno Bacardi i pro produkty vyrobené mimo Kubu. Společnost dosáhla velkých úspěchů, což se projevilo například stavbou Edificio Bacardí \"(budova Bacardi)\" v Havaně, která je stále jednou z nejpozoruhodnějších budov stylu Art Deco v Havaně.\n\nPo převratu na Kubě vláda majetek Bacardi znárodnila a rodina opustila Kubu. Bacardi odmítla nabízené vyrovnání a uchovala si svoji značku nadále produkovanou z Portorika. Společnost také koupila značku Havana Club, kterou potkal na Kubě stejný osud a byla znárodněna, a dodává rum Havana Club do Spojených států.\n\nZnakem Bacardi je kaloň, jenž prý žil v podkroví první palírny Bacardi a živil se ovocem.\n\nMnoho produktů bylo oceněno medailemi různých mezinárodních organizací. Bacardi 8, Bacardi Reserva Limitada a Bacardi Gold Získaly ocenění 'International High Quality Trophy' z mezinárodní soutěže pro kvalitu, organizované Monde Selection , 2010.\n\nBacardi je rum, destilát z cukrové třtiny z oblasti Antil. \n\n"}
{"id": "235030", "url": "https://cs.wikipedia.org/wiki?curid=235030", "title": "Pižmoň severní", "text": "Pižmoň severní\n\nPižmoň severní neboli tur pižmový nazývaný též jako pižmoň východní (\"Ovibos moschatus\") je velké zvíře, které je dokonale přizpůsobeno silným mrazům vysokého severu.\n\nPižmoň severní je velké, zavalité zvíře se zakulacenou hlavou a poměrně krátkými končetinami. Pižmoň severní je sice o mnoho nižší než kráva, ale dosahuje skoro stejné hmotnosti 200–450 kg. Výška v kohoutku činí pouze 90–150 cm a jeho tělo je dlouhé 200–250 cm. Díky dlouhé a neobyčejně husté srsti pižmoň působí ještě nižším, ale robustním dojmem. Srst může měřit až 90 cm, takže na bocích sahá téměř k zemi. Na přední straně hlavy a končetinách je srst mnohem kratší. Zbarvení pižmoně je černohnědé až šedé, na hřbetě a čenichu světlejší. Mláďata někdy mívají na čele světlou skvrnu. Právě od dlouhé srsti je odvozen inuitský název pižmoně \"umiŋmak\", což v překladu znamená „chlupáč“ či „vousáč“. Pižmoň má čtyřprsté končetiny, ale došlapuje jen na dva prsty, podobně jako např. kráva. Jeho ocas je hustě osrstěný a nápadně krátký. Hlava pižmoně je klabonosá, tvarem trochu připomíná hlavu domácího berana. Oči i boltce jsou nápadně malé a čenich je porostlý srstí až k nozdrám, takže není vytvořen mulec. Pod tlamou má pižmoň husté \"vousy\" z prodloužené srsti. Mezi nápadné znaky pižmoně patří rohy, které nosí obě pohlaví. Rohy mohou měřit až 70 cm a jsou velmi mohutné. Na čele se stýkají a jejich báze zde vytvářejí jakousi \"čelenku\", díky níž je čelo pižmoně doslova opancéřované. Rohy se od této báze ohýbají směrem dolů a k ostré špici se hákovitě zahýbají. Obrněné čelo používají samci pižmoňů při vzájemných soubojích v době říje nebo při obraně před vlky. Tvrdí se, že kulka z kulovnice, vystřelená na pižmoně, se od jeho čela odrazí.\n\nPižmoni pocházejí z chladných stepí s kontinentálním suchým klimatem, proto jsou dost náchylní na deště kombinované s mrazem. Změna klimatu byl nejpravděpodobnější důvod vyhynutí těchto savců v Evropě (četné nálezy a fosílie dokládají, že žili i na území ČR) a Asii v poledové době, kdy se výrazně zvýšilo množství srážek.\nDo dnešních dnů se podařilo pižmoňům přežít jen v odlehlých a pustých místech kanadské Arktidy a severovýchodního Grónska. Ale i tady téměř vyhynuli během 19. století, kdy do těchto oblastí začali pronikat obchodníci s kožešinami. Na poslední chvíli byly však vydány zákony na jejich ochranu. V rámci několika ochranářských programů byla zvířata na nějakých místech svého výskytu znovu vysazena, což způsobilo fakt, že dnes už znovu pižmoň oživuje kamenitou tundru i na Aljašce, na západě Grónska, na Tajmyrském poloostrově v Rusku a v Evropě ve dvou horských oblastech střední Skandinávie.\n\nDíky tvrdému režimu ochrany jejich počet znovu stoupá a dnes se pohybuje mezi 50 až 60 tisíci zvířaty. Dokonce se v některých oblastech Kanady povoluje původním obyvatelům – Eskymákům – omezený lov několika desítek kusů ročně.\n\nPižmoň severní je zvíře žijící ve skupinách – v létě žije v menších skupinách a v zimě se houfuje do větších skupin, které mohou čítat až 100 kusů. V krutých mrazech polární noci vyhledávají pižmoni vichřicemi vyfoukané svahy kopců, kde je dostupná potrava v podobě větví, pupenů nízkých vrb, vřesovcovitých rostlin a uschlých travin.\n\nStaří býci žijí samotářsky a jen v období rozmnožování se obklopují několika kravami. Říje začíná v druhé polovině září a trvá asi měsíc. Samci kolem sebe šíří pronikavý pach, podle kterého dostalo zvíře české pojmenování. Jedná se o výměšek žláz umístěných v srsti nad očima, který si vtírají do srsti na předních nohách.\nBýci mezi sebou urputně bojují o přízeň krav. V plném trysku se na sebe řítí ze vzdálenosti několika desítek metrů a zvuk rohů narážejících do sebe je slyšet na velkou vzdálenost. Boj pokračuje tak dlouho, dokud jeden samec neustoupí. Březost krav trvá 8 měsíců a telata přichází na svět v květnu. Již od prvních dnů jsou telata schopna následovat matku i stádo. Plně se osamostatňují během prosince, kdy přestávají definitivně sát mléko. Jalovice jsou pohlavně dospělé v třetím roce života, býčci asi o dva roky později. Pižmoni severní se mohou dožít až 35 let.\n\nU pižmoňů se vyvinul jeden z nejlepších způsobů obrany u býložravců proti predátorům. Při objevení nepřítele se vylekaná zvířata rychle sbíhají do kompaktního kruhovitého tvaru. Natisknou se k sobě tak, že zadek mají vevnitř a hrozivou hradbou skloněných čel s nebezpečnými rohy vně kruhu. Uvnitř kruhu se nacházejí telata a slabší zvířata. Nejstarší a nejsilnější členové stáda provádějí proti nepříteli tryskové útoky, které odradí i vyhladovělou smečku vlků.\n\nZatímco proti vlkům tato technika jednoznačně uspěla, proti člověku nikoli a stala se jim osudnou. Statečnost a soudržnost pižmoňů je pověstná už od pradávna. V novodobé historii se nejednou stalo, že lovec, který chtěl zabít jen několik kusů pro svou potřebu, musel zabít celé stádo. Pižmoni totiž hájí a neopustí ani mrtvá zvířata. Obranný pud se jim stává osudným i v dnešní době, kdy na sever proniká množství turistů. Pižmoni zaujímají kruhovou obranu i při postřehnutí malého letadla s turisty. Při přeletu je ale zachvátí panika a stádo se dává na bezhlavý útěk. Vystrašená zvířata také často udupou v panice svá telata.\nNa většinu turistů působí pižmoni neohrabaně, a tak se nebojí přijít blíž, aby si živočicha prohlédli nebo vyfotografovali. To se jim ale většinou stává osudným. Pokud člověk překročí jejich útěkovou vzdálenost, která je asi 50–100 m, zvířata ještě varují. Hlasitě funí, nervózně potřásají hlavou a často hrabou některou z předních končetin. Pak již následuje překvapivě rychlý útok. V otevřeném prostranství je útěk zcela beznadějný. Proto se doporučuje udržet od zvířat vzdálenost 200 m.\n\nNa dnešních největších ztrátách pižmoňů se podílejí převážně náhlé vpády teplého vzduchu vysoko na sever. Přežene-li se v zimě déšť, rouno pižmoňů promokne a následujícím mrazem zmrzne „na kámen“. Ležící pižmoni často přimrznou k zemi svou dlouhou srstí a už nevstanou. Šťastnější, kteří se pohybují, se přes ledový krunýř nedostanou k potravě a tak většina telat a starších kusů uhyne hlady. Tato plošná decimace je dávána do souvislosti s možným globálním oteplováním zeměkoule.\n\nV románu Eduarda Štorcha Lovci mamutů přijede jeden z hrdinů, chlapec Veverčák, na poraněném pižmoňovi až do loveckého tábora. Před cca 20 tisíci lety, kdy se děj knihy odehrává, pižmoň skutečně žil i na českém území a společně se soby, divokými koňmi či mamuty se stával kořistí pravěkých lovců. Dokladem výskytu pižmoně na území Česka je např. neúplná kostra, nalezená v jeskyni Ovčí díra v Moravském krasu, celkově však jsou ve střední Evropě nálezy tohoto druhu, např. ve srovnání se soby, mamuty či jeskynními medvědy, dost vzácné.\n\n\n"}
{"id": "235032", "url": "https://cs.wikipedia.org/wiki?curid=235032", "title": "Seznam medailistů na letních olympijských hrách v běhu na 10 000 m", "text": "Seznam medailistů na letních olympijských hrách v běhu na 10 000 m\n\nHistorický přehled medailistů v běhu na 10 000 m na letních olympijských hrách:\nod roku 1912\nod roku 1988\n"}
{"id": "235048", "url": "https://cs.wikipedia.org/wiki?curid=235048", "title": "Kladské nářečí", "text": "Kladské nářečí\n\nKladské nářečí je nářečí češtiny, používané českou menšinou v Kladsku. Řadí se k severovýchodočeské nářeční oblasti.\n\nKladské nářečí má několik výrazných odlišností od spisovné češtiny. Patří mezi ně záměna hlásky \"v\" za samohlásku \"u\" (\"zrouna\" namísto \"zrovna\"), výskyt bilabiálního \"v\" [w] (\"hlawa\" namísto \"hlava\") a zjednodušení skupiny \"dn\" na \"nn\" (\"jennoho\" namísto \"jednoho\").\n\n\n"}
{"id": "235049", "url": "https://cs.wikipedia.org/wiki?curid=235049", "title": "Function-level programování", "text": "Function-level programování\n\nFunction-level programování odkazuje na jeden ze dvou kontrastních paradigmat zjištěnými Johnem Backusem v jeho práci o programech na které se dívá jako na matematické objekty. Roku 1977 Backus představil důvody proč je podle něj potřeba změnit filozofii vytváření programovacích jazyků:\n\nZdá se, že programovací jazyky na tom nejsou zrovna nejlépe. Každý další jazyk přidává, s malými úpravami, všechny možnosti jeho předchůdců plus několik dalších. Každý nový jazyk se chlubí novými a moderními funkcemi, ale faktem je, že jen několik málo jazyků dělají programování dostatečně levné a nebo jsou schopny omluvit cenu vývoje a jejich učení.\n\nNavrhl FP což je první programovací jazyk, který speciálně podporuje function-level programování.\n\nFunction-level program je bez proměnných, jelikož programové proměnné, které jsou potřebné ve value-level definicích nejsou potřebné ve function-level\n\nV function-level programovacím stylu, je program postaven přímo z programů, které dostaneme na začátku. Jejich kombinováním za použití operací vytvářejících program nebo funkce. Na rozdíl od value-level přístupu, který volá dané programy k hodnotám tak aby vytvořil sled hodnot, který vyvrcholí v požadovaný výsledek. Functional-level přístup aplikuje operace vytvářející program, na dané programy aby vytvořil sled programu, který vede k požadovanému výsledku.\n\nBackus studoval a zveřejnil jeho functional-level styl programování, jeho zpráva byla většinou špatně pochopena, tak že podporoval tradiční funkcionální jazyky (jako například Lisp popřípadě Haskell) místo jeho vlastního FP a následovníka FL.\n\nBackus nazýval funkcionální programování funkčně orientovaným jazykem; jeho functional-level programování je částečně vynucený typ funkčně orientovaného programování.\n\nKlíčový rozdíl oproti Lispu a jiným funkcionálním jazykům že Backusův jazyk má následující typy hierarchie:\n\n\n…a jedinou cestou k generování nových funkcí je použití functional forms, které jsou neměnné: nemůžete si vytvořit vlastní functional forms (alespoň ne v FP; jde to ve FFP (formát FP))\n\nTyto omezení znamenají že funkce ve FP jsou moduly (generované vestavěnými funkcemi) přes algebru k functional forms, a proto jsou algebraicky stopovatelné. Například hlavní otázka rovnosti dvou funkcí, je ekvivalentní halting problému, a je neřešitelná, ale rovnost dvou funkcí ve FP je jenom rovnost v algebře proto je jednodušší.\n\nDokonce dnes si spousta uživatelů lambda style jazyků špatně vyloží Backusův functional-level přístup, jako omezující variantu lambda styku, který je de facto value-level styl. Backus by s nimi souhlasil co se týče slova omezený, argumentoval by že to bylo přesně uzpůsobeno takovým omezením aby dobře formované matematické místo mohlo vyniknout.\n\nZákladním functional-level programovacím jazykem je FP. Další zahrnují FL aj.\n\n"}
{"id": "235050", "url": "https://cs.wikipedia.org/wiki?curid=235050", "title": "Seznam medailistů na letních olympijských hrách v maratonském běhu", "text": "Seznam medailistů na letních olympijských hrách v maratonském běhu\n\nHistorický přehled medailistů v maratonu na Letních olympijských hrách:\n\nod roku 1984\n"}
{"id": "235060", "url": "https://cs.wikipedia.org/wiki?curid=235060", "title": "Čistě funkcionální", "text": "Čistě funkcionální\n\nČistě funkcionální je termín používaný k popsání počítačových algoritmů, datových struktur nebo programovacích jazyků, které nedovolují destruktivní modifikace. Následkem těchto omezení je vyloučení proměnných a místo toho se používají konstantní hodnoty. To znamená, že staré hodnoty, které byly editovatelné, jsou stále přístupné a mohou být upraveny následující modifikací.\n\nJednoduché adresované seznamy jsou jako chleba a máslo datových struktur ve funkcionálních jazycích. V ML-odvozených jazycích a Haskellu, jsou čistě funkcionální protože jakmile je položka seznamu přiřazena nemůže být změněna, jenom zkopírována nebo zničena. Podívejte se na dva seznamy:\n\nTy by byly v paměti reprezentovány jako:\n\nkde kolečko znamená položku v seznamu (šipka ven ukazuje další element seznamu a je to ukazatel na další položku seznamu). Zřetězením dvou seznamů:\n\ndostaneme následující strukturu paměti:\n\nVšimněte si, že položky v seznamu xs byly zkopírovány, ale položky seznamu ys jsou sdíleny. Ve výsledku původní seznamy(xs a ys) přetrvávají a jsou nezměněny. Důvod ke kopírování je ten, že poslední položka v xs (která původně obsahuje dvojku) nemůže být změněna tak aby ukazovala na začátek ys, protože by to změnilo hodnotu xs.\n\nPředstavte si binární strom, používaný pro rychlé hledání, ve kterém každá položka má rekurzivní invariantu, kde podpoložky vlevo jsou menší a podpoložky vpravo jsou větší. Například seznam:\n\nmůže být reprezentován následujícím binárním vyhledávacím stromem:\n\nFunkce která vkládá data do binárního stromu a spravuje invarianty je:\n\nKdyž provedeme\n\ndostaneme \n\nVšimněte si dvou věcí: 1. původní strom xs přetrvává. 2. spousta běžných položek je sdílena mezi novým a starým stromem. Takové přetrvávání a sdílení se těžko spravuje bez nějakého druhu garbage collection (GC), k automatickému uvolnění položek, které nemají žádnou živou referenci, a proto je GC obvykle součástí funkcionálních programovacích jazyků.\n\nPřetrvávání čistě funkcionálních datových struktur může být výhodou ve vývoji spousty aplikací, které pracují s více verzemi objektů. \n\nNapříklad řekněme že máme slovník na webové stránce, která používá červeno-černý strom k ukládání jeho seznamů slov, která jsou synonymy a pro která slova jsou synonymy. Strom má kolem milionu položek. Nyní řekněme, že si přejeme přidat funkci, která dovoluje každému uživateli přidávat jejích vlastní slova do jejich osobních slovníků. Jedna cesta jak to udělat je kopírovat strom pro každého uživatele a poté do nich přidávat jejich vlastní slova, ale to je nevhodné, protože každý uživatel používající tuto službu by potřeboval paměť pro alespoň milion položek. Navíc by to způsobilo procesní zpoždění při kopírování stromu.\n\nLepší přístup je uložit slova v čistě funkcionálním červeno-černém stromu. Poté jednoduše vezmeme originální verzi a vytvoříme nový strom založený na tom základním pro každou sadu vlastních slov. Protože tyto nové stromy sdílí velkou část struktury s hlavním stromem, místo potřebné pro každého uživatele na nejvýše 2\"k\"log \"n\" nebo zhruba 40 \"k\" položek, kde \"k\" reprezentuje počet vlastních slov. \n\nReferenční průhlednost funkcionálních datových struktur rovněž usnadňuje analýzu a optimalizaci, a to formální i neformální. \n\nVzhledem k tomu, že každá hodnota v čistě funkcionálním výpočtu je vytvořena z existujících hodnot, zdá se nemožné vytvořit cyklus v referenčním grafu (graf který má hrany od objektů k objektům na který referují). Nicméně ve většině funkcionálních jazyků mohou být funkce definovány rekurzivně; tato možnost dovoluje strukturám použít funkcionální suspenzi. V líných jazycích jako je například Haskell jsou všechny datové struktury explicitně suspendovány; v těchto jazycích může být každá datová struktura rekurzivní. Některé jiné jazyky jako třeba Objective Caml, dovolují explicitní definici rekurzivních hodnot.\n\n"}
{"id": "235067", "url": "https://cs.wikipedia.org/wiki?curid=235067", "title": "Studebaker", "text": "Studebaker\n\nStudebaker Corporation nebo jednoduše Studebaker byla americká firma zabývající se výrobou nejprve kočárů a později automobilů. Sídlila v městě South Bend ve státě Indiana.\n\nSpolečnost Studebaker byla založena bratry Henrym a Clemem Studebakerovými již v roce 1852. Ti se zabývali výrobou kočárů tažených koňmi. Do roku 1875 dosáhl roční obrat 1 000 000 dolarů. Svůj první automobil bratři sestrojili v roce 1902. Byl dodáván skoro po celých Spojených státech amerických v 5 000 prodejních místech. Výroba kočárů a nákladních povozů definitivně skončila o 18 let později v roce 1920. V roce 1922 se roční obrat vyšplhal na 100 000 000 dolarů.\n\nBěhem druhé světové války firma velmi zbohatla. V jejích továrnách se vyrobilo 260 000 nákladních vozů Studebaker US6, 15 000 obojživelných transportérů a 64 000 pásových vozidel M29 Weasel.\n\nZatímco jiné automobilky začaly produkci vozů těsně po II. světové válce, zákazníci firmy Studebaker si museli počkat až do roku 1947. Nadále totiž probíhala výroba vozidel Weasel. V modelovém roce 1946 vzniklo pouze 651 vozů. Po druhé světové válce se automobilce vedlo dobře, ale přesto se spojila (1954) s automobilkou Packard, aby mohly lépe konkurovat vozům Detroitské ,Velké trojky\". To už se ale automobilce přestávalo dařit. Packard zkrachoval již v roce 1958. Automobilku Studebaker měl zachránit poslední model Avanti, ale ten se netěšil velké oblibě. Jako poslední pokus o odvrácení bankrotu firma přestěhovala svou výrobní linku do Kanady. Ani to však nezachránilo firmu před bankrotem. Poslední automobil sjel z výrobní linky v South Bendu 17. března 1966. Tento vůz je uložen v historickém muzeu Studebaker.\n"}
{"id": "235068", "url": "https://cs.wikipedia.org/wiki?curid=235068", "title": "Německá koloniální říše", "text": "Německá koloniální říše\n\nZatímco jiné evropské mocnosti získávaly kolonie již od 15. století, Německo se stalo koloniální velmocí v pravém slova smyslu až ve druhé polovině 19. století. Německé císařství vzniklo až v roce 1871, předtím se o kolonizaci pokoušely jednotlivé německé státy, zejména Braniborsko-Prusko. Mnoho Němců hledalo štěstí v zámoří i bez úmyslu založit německé kolonie (např. německá migrace na východ do Rumunska a Ruska a na západ do Severní Ameriky).\n\n\n\n\nPo vzniku Německého císařství v roce 1871 hrála koloniální politika jen podřadnou roli. Říšský kancléř Otto von Bismarck odmítal získávání nových území v zámoří, protože očekával jen malé hospodářské výhody, spojené navíc s možnými politickými újmami. Aby Dánsko po prohrané německo-dánské válce v roce 1866 zabránilo ztrátě Šlesvicka, nabídlo Německu Dánskou západní Indii. S kladnou reakcí Bismarcka a poslanců říšského sněmu se nesetkal ani návrh Francie po francouzsko-německé válce na předání kolonie Kočinčína (dnes jižní Vietnam).\n\nV průběhu 70. let nabrala koloniální propaganda na intenzitě. V roce 1882 byl založen Německý koloniální spolek (\"Deutscher Kolonialverein\"), který měl propagovat německou kolonizaci, v roce 1884 Německá východoafrická společnost (\"Deutsch-Ostafrikanische Gesellschaft\"), která si již dala za cíl praktickou realizaci koloniálních plánů. Obě společnosti se roku 1887 spojily do Německé koloniální společnosti (\"Deutsche Kolonialgesellschaft\").\n\nRok 1884 určuje vlastní začátek německé koloniální politiky. Bismarck využil jistého politického uvolnění v Evropě ke „koloniálnímu experimentu“ (ke kterému se ale osobně stavěl spíše skepticky): po anglickém vzoru přijal majetek německých obchodníků pod státní ochranu Německé říše. Jako důležitý moment obratu v Bismarckově politice se jeví „koloniální horečka“ v německé společnosti, kancléř doufal, že by ji mohl využít k upevnění své politické pozice. Mimo to též věřil v přesměrování toku německých emigrantů ze Severní Ameriky do nových německých kolonií; ekonomické motivy německé kolonizace byly spíše druhořadé.\n\nÚzemí brémského kupce Adolfa Lüderitze v jižní Africe v roce 1884 ustanoveno jako Německá jihozápadní Afrika. V témže roce se německou kolonií stal podobným způsobem Kamerun (vlastnictví Adolpha Woermanna) a Togoland, o rok později následovalo východoafrické území Carla Peterse a jeho Společnosti pro německou kolonizaci (\"Gesellschaft für deutsche Kolonisation\") a Wituland bratří Denhardtů. S převzetím pacifických území (Německá Nová Guinea) v roce 1885 byla završena první fáze německé kolonizace.\n\nBismarckova nynější politika byla převést co nejvíce pravomocí na soukromé společnosti, které se měly starat o nová území, a omezit státní zásahy na nezbytné minimum. Tento plán však ztroskotal na špatné ekonomické a bezpečnostní situaci kolonií, kvůli tomu byla Německá říše nucena všechny své kolonie včlenit do své státní správy.\n\nPo roce 1885 se Otto von Bismarck opět odvrátil od myšlenek na budování koloniálního impéria, zasazoval se spíše o zlepšování vztahů s Anglií a Francií, kolonie mu sloužily jako dobré východisko pro nejrůznější vyjednávání – Německo se například v roce 1890 vzdalo Witulandu ve prospěch Anglie výměnou za ostrov Helgoland.\n\nV roce 1890 přiměl nový německý císař Vilém II. Pruský kancléře Otto von Bismarcka k abdikaci a soustředil na sebe většinu exekutivní moci. Jeho éra se vyznačuje expanzionistickou politikou a zbrojením (především německého námořnictva) a usilováním o „místa na slunci“; tato politika upřednostňující národní německou prestiž byla v příkrém rozporu s bismarckovským pragmatismem.\n\nZa éry Viléma II. se Německu podařilo získat některá další území: v roce 1888 skončily boje s domorodým obyvatelstvem na Nauru, které se stalo německou kolonií, v roce 1898 bylo do říše bylo začleněno čínské město Kiau-čou a v roce 1898 mikronéské ostrovy Karolíny a Mariany, Palau ve středním Pacifiku a Samoa v jižním Pacifiku. Někteří příznivci kolonialismu si přáli nové uspořádání kolonií v Africe, které se však neuskutečnilo, Německu se pouze podařilo přičlenit ke svému Kamerunu v průběhu Druhé marocké krize v roce 1911 část francouzského Konga.\n\nNěmečtí místodržící zavedli v koloniích tvrdý byrokratický aparát a trestali domorodé obyvatelstvo při prohřešcích proti němu relativně přísně, negativní reputaci měl zejména Carl Peters při své vládě v Německé východní Africe, v roce 1897 byl z tohoto důvodu zbaven úřadu. Německo muselo ve svých koloniích čelit několika větším povstáním.\n\nZ ekonomického hlediska byly všechny kolonie prodělečné, s výjimkou Toga. Nenaplnila se ani očekávání přílivu německých osadníků, v roce 1914 žilo v německých koloniích jen cca 25 000 Němců. Po desetiletích investic začínaly být kolonie výnosné, tento vývoj však přerušila první světová válka.\n\nNěmecko považovalo, na rozdí od britských kolonií, své kolonie za nedílnou součást říše a proto byly na těchto územích používány pouze symboly císařství. Kolem roku 1912 začalo uvažovat, podle britského vzoru, o jednotném vzoru pro své kolonie. V roce 1914 byly návrhy vlajek vytvořeny, schváleny, ale po vypuknutí 1. světové války nebyly nikdy zavedeny.\n\nPo vypuknutí první světové války doufalo Německo v dodržování závěrů berlínské konference z roku 1885, která zavazovala všechny koloniální mocnosti ke svobodnému obchodu a mírovému řešení koloniálních sporů. Hned několik dní po vstupu Německa do války byly spojenci dobyty jen minimálně chráněné kolonie Togo, Německá Nová Guinea, Samoa a Kiau-čou. V roce 1915 se vzdalo pětitisícové vojsko chránící Německou jihozápadní Afriku desetinásobné přesile Jihoafričanů. Kamerun obsadili Francouzi a Angličané v roce 1916 za pomoci 19 000 vojáků. Vojsko Německé východní Afriky čítající 15 000 mužů (z toho 11 000 domorodců) se udrželo až do německé kapitulace v roce 1918.\n\nS prohrou na evropském bojišti padly plány na vytvoření nepřerušeného pásu německých kolonií od Nigeru přes Zanzibar po poušť Kalahari (německy \"Deutsch-Mittelafrika\"). V důsledku Versailleské smlouvy ztratilo Německo všechny kolonie, vítězné mocnosti si je rozdělily následovně:\n\n\nNěmečtí kolonisté museli na základě Versailleské smlouvy opustit všechny již bývalé německé kolonie. Již v dobách Výmarské republiky zaznívaly silně hlasy na opětovné získání kolonií; Němci se necítili jako viníci první světové války a ztrátu kolonií nebrali jako spravedlivou, spíše jak „krádež“.\n\nPropagátoři znovunabytí kolonií spatřili šanci po nástupu Adolfa Hitlera k moci. Hitler se těmto snahám nebránil, jeho snahy o expanzi se ale spíše zaměřovaly na východ Evropy. Na konci 30. let se vyostřily vztahy s Velkou Británií, Německo se již nemuselo obávat otevřeně požadovat získání nových kolonií (z důvodu zhoršení vztahů s Británií). V roce 1938 vyplula loď MS Schwabenland, aby uplatnila německé územní nároky v Antarktidě (viz Nové Švábsko). Nacisté chtěli zámořských území využít ke specifickým úkolům, plánovali například deportaci Židů na Madagaskar, což se ukázalo jako nerealizovatelné.\n\n\n\n"}
{"id": "235076", "url": "https://cs.wikipedia.org/wiki?curid=235076", "title": "Kenzo", "text": "Kenzo\n\nKenzó je jméno více osob:\n\n\nMůže mít i přenesený význam:\n"}
{"id": "235078", "url": "https://cs.wikipedia.org/wiki?curid=235078", "title": "Proces (film, 1993)", "text": "Proces (film, 1993)\n\nProces je film natočený podle stejnojmenného románu Franze Kafky. Tento projekt BBC natočil David Jones v roce 1993. Hlavní roli Josefa K. ztvárnil Kyle MacLachlan, dále zde vystupuje Anthony Hopkins a několik dalších známých britských herců. Ve vedlejších rolích vystupuje řada českých herců, protože film byl natáčen v Praze.\n"}
{"id": "235079", "url": "https://cs.wikipedia.org/wiki?curid=235079", "title": "Silnice II/310", "text": "Silnice II/310\n\nSilnice II/310 vede od hranic s Polskem přes Olešnici v Orlických horách a Deštné v Orlických horách do Žamberka a končí v Letohradu. Je důležitou spojnicí z vnitrozemí do Deštného v Orlických horách. Celková délka silnice je 49,772 km\n\nKousek nad Zdobnicí u Čertova dolu se z ní odpojuje silnice III/3107 a vede podél Čertovodolského potoka. \n\nV zimě v případě nepříznivých povětrnostních podmínek (silném větru a sněžení) bývá někdy uzavřen úsek silnice od Úhoru k Sedloňovu.\n\n\n\"přerušení\"\n\n\n\"přerušení\"\n\n"}
{"id": "235080", "url": "https://cs.wikipedia.org/wiki?curid=235080", "title": "Pivovar Trutnov", "text": "Pivovar Trutnov\n\nPivovar Trutnov leží v centru města Trutnov v Krkonoších. Vyrábí 5 druhů piv - světlé výčepní desítka, tmavé výčepní desítka, světlý ležák jedenáctka, světlý ležák dvanáctka a speciální pivo čtrnáctka, které je vyráběno převážně kolem Vánoc a Velikonoc.\n\nV roce 1260 získalo královské věnné město Trutnov várečné právo. Pivo se vařilo v jednotlivých domech, než v roce 1582 byl založen pivovar. Pivovar několikrát vyhořel. \n\nV roce 1974 zde pracoval budoucí prezident Václav Havel. Pobyt ho inspiroval k sepsání divadelní hry \"Audience\", jejíž děj se v trutnovském pivovaru odehrává. Této epizodě a hře se věnuje dokumentární film \"Občan Havel přikuluje\" (2009).\n\n"}
{"id": "235081", "url": "https://cs.wikipedia.org/wiki?curid=235081", "title": "Halové světové rekordy v atletice – muži", "text": "Halové světové rekordy v atletice – muži\n\nPřehled halových světových atletických rekordů mužů podle disciplín.\n"}
{"id": "235083", "url": "https://cs.wikipedia.org/wiki?curid=235083", "title": "Halové světové rekordy v atletice – ženy", "text": "Halové světové rekordy v atletice – ženy\n\nPřehled halových světových atletických rekordů žen podle disciplín.\n"}
{"id": "235087", "url": "https://cs.wikipedia.org/wiki?curid=235087", "title": "School Rumble", "text": "School Rumble\n\nSchool Rumble ( スクールランブル, \"Sukúru Ranburu\") je dvacetišestidílný japonský anime seriál vysílaný od dubna 2004 do října 2005, vytvořený podle stejnojmenné 22svazkové mangy Džina Kobajašiho. Seriál spadá do žánru romantická komedie. V prosinci 2005 byla uvedena dvoudílná OVA a od dubna do září 2006 druhá 26dílná série.\n\nHlavní postava Tenma Cukamoto je potrhlá středoškolačka, která v ničem nevyniká, ale má hodně přátel. Zamiluje se do podivína Karasumy a snaží se mu všemožnými metodami vyznat své city. Kendži Harima, obávaný školní delikvent, se přitom zblázní do Tenmy. S vyznáním má stejné problémy. Nechápavost a zabedněnost Tenmy a Kendžiho vede k mnoha humorným nedorozuměním.\n\n\n\n\n\n\n\n\n\nV manze jsou kapitoly označeny hudebním předznamenáním, a to „křížky“ (♯1, ♯2…) tak, jak se objevovaly v \"Šúkan šónen Magazine\". Bonusové a vedlejší příběhy jsou značeny „béčky“ (♭1, ♭2, …) tak, jak se objevovaly v měsíčníku \"Magazine Special\". Posledním typem jsou „odrážky“ (♮1,…), které se objevují v sezónním vydání \"Šónen Magazine Wonder\". Všechny tři typy jsou následně vydávány ve svazcích nakladatelstvím Kódanša v Japonsku.\n\n\n\n\n\n\n\n\n\n\n\n"}
{"id": "235098", "url": "https://cs.wikipedia.org/wiki?curid=235098", "title": "Kapitalismus", "text": "Kapitalismus\n\nKapitalismus je ekonomický systém, v němž jsou výrobní prostředky v soukromém vlastnictví a jsou provozovány v prostředí tržní ekonomiky za účelem dosažení užitku. Akumulací (části) zisku vzniká kapitál, který je znovu investován do výroby za účelem navýšení zisku. Vyskytuje se však více pojetí kapitalismu závisející na historické době a osobě, která jej používá. Termín také zpravidla nezahrnuje jen ekonomický, ale i společenský a politický význam.\n\nStát si většinou ponechává možnost takový ekonomický systém regulovat zákony, např. zákoníkem práce či obchodním zákoníkem. Anarchokapitalismus je pak název pro systém kapitalismu bez přítomnosti jakékoli státní regulace. Ekonomiky takových států, kde stát zasahuje do ekonomiky, jsou smíšené; tržní principy fungují v určitých oblastech, v jiných však vládne monopol či monopson státu.\n\nKapitalistické vztahy v hospodářství se v Evropě objevují již od 16. století, kdy začaly pomalu vytlačovat vztahy feudální. Teprve s rozvojem průmyslové revoluce však dochází k rozšíření kapitalismu do většiny světa a k likvidaci původních hospodářských a společenských systémů. K rozvoji dochází převážně v oblastech s vyšší gramotností.\n\nWill Hutton a Anthony Giddens identifikují tři základní charakteristiky kapitalismu:\n\nKarl Marx definuje kapitalismus jako výrobní způsob, který se zakládá na námezdní práci.\n\nPojem kapitalismus byl zaveden marxistickou teorií jako negativní označení pro tržní hospodářství. Přesto existovali i další teoretici, kteří prezentovali kapitalismus v té či oné podobě (například Max Weber, který jej dával do souvislosti s protestantismem). Konkrétní definice kapitalismu jako takového je však stále předmětem rozsáhlých debat.\n\nV období studené války se stal termín kapitalismus do jisté míry pejorativním označením nedostatků západního světa, používán byl ve velké míře především levicově smýšlejícími silami. Rovněž začal představovat ale i symbol západu, protiklad tehdejšího východního socialismu.\n\nKapitalismus je kritizován kvůli údajným bezcitným bojům, válkám o peníze, ropu, pracovní příležitosti. Někteří odpůrci této politické filozofie tvrdí, že kapitalismus spočívá v tom, že lidé namísto toho, aby společně něco užitečného vytvářeli, jsou posílání do nerovné soutěže při jejich získávání, kde vítězí jen hrstka jedinců na úkor všech ostatních. Tihle jedinci postupně ovládají úplně všechno a v zájmu udržení si svých privilegií a zisků, manipulují veřejným míněním, omezují lidské svobody, bezcitně vykořisťují pracující, rozpoutávají války nebo bezohledně drancují planetu. K alternativám systémů společenského uspořádání a reformám kapitalismu patří např. samospráva pracujících participativní ekonomika, základní nepodmíněný příjem, komunismus, nebo ekonomie obnovitelných zdrojů.\n\nZastánci úplného volného trhu a pravicoví libertariáni kritizují systém, kde jsou dle nich zvýhodňovány některé banky a korporace, což podle libertariánů nemá s principy volného trhu nic společného a považují ho za formu socialismu.\n\nKapitál je navíc dědičný. Gatsbyho křivka ukazuje, že sociální nerovnost (Giniho koeficient) je často nadále děděná jako za feudalismu a společnost nenabízí rovné příležitosti.\n\nMarxisté považují kapitalismus za poslední období nerovné společnosti. Hlavním problémem je podle marxismu vykořisťování a \"odcizení\" člověka:\n\nDělník vyrobí produkt, tedy tvoří nadhodnotu, tento výrobek neslouží ani jemu přímo, ani však se nestává jeho vlastním předmětem směny, ale je od tohoto konečného výrobku odcizen, neboť se nepodílí na jeho směně a nemá z něj tedy spravedlivý výnos. Výrobek patří kapitalistovi, který bohatne z práce jiných, odlidštěných, od výsledků své práce oddělených, totiž samotných dělníků. Tak roste i zisk jeho, a nikoli dělníka, který má na tvorbě výrobku účast svou prací. Je odtržen od své podstaty. Je pouze pracovní silou, která představuje hodnotu pro kapitalistu.\n\nLeninismus přidává pojem imperialismus, kterým Lenin ve své knize označil soudobou, dle něj poslední fázi vývoje kapitalismu, charakterizovanou nadvládou monopolů a dělením světa mezi světové mocnosti.\n\nSoučasně nejvýznamnějším argumentem je, že kapitalismus se vylučuje s udržitelným rozvojem, neboť maximální produkce, která vede k maximálnímu zisku, musí zákonitě fungovat na úkor životního prostředí i obyvatel, neboť není dostatečně financována sociální oblast (př. mateřská, důchody apod.). Proto také vznikají různé apokalyptické scénáře vývoje na Zemi, neboť se nezdá, že by bylo možné kapitalismus jen tak zrušit a nahradit ho jiným systémem, který by dával stejné množství prostoru ve všech třech pilířích udržitelného rozvoje (ekonomickém, environmentálním a sociálním).\n\nProti kapitalismu také vystupují ekonomičtí disidenti (Molly Scott Cato, v Česku Naďa Johanisová).\n\nDle ekonomů rakouské ekonomické školy (např. Ludwig von Mises) je kapitalismus systém, v němž je díky volnému trhu, osobnímu vlastnictví a dobrovolné směně možné dosáhnout maximálního bohatství a naplnění lidských potřeb. Zároveň díky soukromému vlastnictví výrobních statků dochází k motivaci spořit a tím akumulovat bohatství a zvyšovat produktivitu práce.\n\nS nástupem kapitalismu je spjato i ohromné zrychlení bohatnutí společnosti. Jak popsal již Adam Smith ve svém díle Bohatství národů, společnosti bohatnou v době, kdy je jim umožněna dobrovolná směna a vlastnictví kapitálu. V takové situaci se i zdánlivě špatné lidské vlastnosti, jako je např. chamtivost, projeví snahou co nejlépe uspokojit zákazníka, a ve výsledku dochází k obohacení na obou stranách transakce.\n\nK vzniku kapitalismu se váže i kupónová privatizace v Československu a Česku. Za symbolický poplatek se občan stal akcionářem v podniku. Ovšem díky kupónové privatizaci docházelo k častému tunelování. Za hlavní aktéry této privatizace jsou považováni: Václav Klaus, Tomáš Ježek a Dušan Tříska. Díky privatizaci vzniklo mnoho politických kauz, jako Kauza harvardských fondů, Kauza bytů OKD apod.\n\n\n"}
{"id": "235103", "url": "https://cs.wikipedia.org/wiki?curid=235103", "title": "Izopásmo", "text": "Izopásmo\n\nIzopásmo (z řeckého \"isos\" (ἴσος – stejně)) je druh plošné mapové značky nebo prvek některých dalších druhů diagramů. Jsou to plochy na mapě nebo v grafu, které spojují místa se stejnými (nebo blízkými, tj. spadajícími do téhož intervalu) hodnotami dané fyzikální, sociometrické nebo jiné veličiny a jsou ohraničeny izoliniemi. Typicky tvoří prstence různých tvarů. Termín izopásmo označuje nejen znázorňující značku, ale též skutečnost, která je tímto způsobem znázorněna.\n\nJako izopásma se obvykle označuje pouze znázornění spojité veličiny nebo veličiny, která se v závislosti na místě plochy mění ve všech směrech v rámci téže posloupnosti.\n\nUrčité hodnotě nebo rozmezí veličiny přísluší určitá barva, barevný odstín, sytost barvy, šrafování nebo jiná struktura atd. Například nadmořská výška v mapě bývá značena sytě hnědými barvami ploch pro výše položená místa zemského povrchu, žlutějšími barvami pro níže položená místa a zelenými barvami pro nížiny. U vodních ploch se různou sytostí modré barvy znázorňuje hloubka (resp. „nadmořská“ výška dna).\n\nPodobně se v demografii, epidemiologii, meteorologii a velkém množství dalších oborů znázorňuje frekvence, hustota nebo intenzita určitých jevů (například hustota osídlení, výskyt nakažených klíšťat, průměrné množství atmosférických srážek atd.).\n\nO izopásmech v podobném významu lze mluvit též v případě prstencových tarifních pásem v centralizovaných integrovaných dopravních systémech, jsou-li odvozována ze vzdálenosti od města, jako je tomu například v Pražské integrované dopravě. Pro rozsáhlejší území se však dnes upřednostňuje spíše zónový tarif.\n\nIzopásma je nutno rozlišovat od izoploch, které jsou obdobou izolinií v třírozměrné soustavě.\n\n"}
{"id": "235105", "url": "https://cs.wikipedia.org/wiki?curid=235105", "title": "Pác (archeologická lokalita)", "text": "Pác (archeologická lokalita)\n\nPác je archeologická lokalita na Slovensku na území stejnojmenné místní části obce Cífer na pravém břehu řeky Gidry v okrese Trnava. \n\nNacházejí se zde pozůstatky římské vojenské stanice z 1. poloviny 4. století n. l., z níž jsou zachovány zděné základy kasáren a velitelské budovy, zbytky palisádového opevnění s příkopem, dřevěných vojenských baráků, dílen a studna. Pro pozdější dobu jsou doloženy doklady osídlení z doby stěhování národů a slovanská osada z 8. a 9. století. Západně od naleziště bylo odkryto slovanské pohřebiště z 8. století.\n\n"}
{"id": "235107", "url": "https://cs.wikipedia.org/wiki?curid=235107", "title": "Celemantia", "text": "Celemantia\n\nCelemantia ( Kelemantia) je archeologická lokalita na Slovensku u obce Iža v okrese Komárno na břehu Dunaje. Nacházel se zde římský vojenský tábor, který byl součástí Limes Romanus. Na protějším břehu Dunaje ležel legionářský tábor Brigetio, dnes Szőny v Maďarsku. První dřevěné opevnění vzniklo v době markomanských válek a bylo záhy zničeno po germánském útoku v roce 179. Kamenná pevnost byla vybudována nedlouho poté za císaře Commoda.\n\nKastel v Iži byl jedinou římskou limitní pevností, jež byla na tomto úseku hranic předsunuta na levou stranu Dunaje. Ležela proti legiovému táboru Brigetio, který stál v římské provincii Panonie. Z bývalého tábora v Kelemantii se do dnešních dní zachovaly pouze zbytky základových zdí, jejichž značná čásť padla za oběť těžbě stavebního kamene. O tomto starořímském opevnění nejsou žádné zápisy v dochovaných antických písemných zprávách ani v dosud objevených nápisových památkách. Zmiňují se o něm až cestovatelé v 18. a 19. století. První vykopávky zde vedl rodák z Iže János Tóth-Kurucz počátkem 20. století. Další výzkumy se uskutečnily v letech 1932, 1955, 1957. Od roku 1978 zde Archeologický ústav Slovenské akademie věd provádí systematický výzkum.\n\nCastrum v Iži patřil do rozsáhlého hraničního pevnostního systému Limes Romanus, který Římané budovali na ochranu provincií proti útokům Germánů ze severu. Od 1. do 4. století na území Slovenska sídlily kmeny Markomanů a Kvádů.\n\nKastel tvořilo jedenáct vojenských kasárenských budov. Všechny měly stejnou orientaci, stejnou stavební konstrukci a dvoutraktové členění. Byly rozmístěny do ulic vedle sebe v pravidelných odstupech 4–4,5 m. Byly 44–48 m dlouhé a 11–12 m široké. Jejich jižní a severní kratší strany byly ukončeny v liniích paralelních s tokem Dunaje. Zdi ze čtvercových nepálených cihel uhnětených z jílovité či pískovité hlíny neměly žádné základy a byly postaveny přímo na původní úroveň terénu. Jejich tlouštka dosahovala 100–125 cm. Jednotlivé vrstvy zdí tvořily tři nebo čtyři vedle sebe v řadách uložené cihly spojované blátovou maltou. Pro vstupy do jednotlivých místností byly ve zdích jednoduše vynechány 90–100 cm široké mezery. Podél vnějších stěn byly vždy vyhloubeny žlaby pro odvod dešťové vody ze střech. Ty pak ústily do větších sběrných kanálů. Většinu podlah tvořila tenká vrstva udupané hlíny. V některých místnostech byla i dlažba z nepálených cihel uložená ve vrstvě žlutého písku. Jednotlivé místnosti byly rozčleněny na menší prostory lehkými příčkami z dřevěných trámků vyplétaných proutím a vymazaných hlínou.\n"}
{"id": "235108", "url": "https://cs.wikipedia.org/wiki?curid=235108", "title": "Březí (Kovářov)", "text": "Březí (Kovářov)\n\nVesnice Březí (), zvaná též Kovářovské Březí, leží v katastrálním území Březí u Kovářova a je základní sídelní jednotkou obce Kovářov v okrese Písek v Jihočeském kraji. Leží asi 12 km severně od Milevska na jihu Čech. V roce 2011 zde trvale žilo 24 obyvatel.\n\nPrvní písemná zmínka o vesnici pochází z roku 1542. V roce 1498 údajně na zdejší tvrzi sídlil Jindřich z Břízí, který pocházel z rodu vladyků Břízských a Netvorských z Břízí. Ke zdejší tvrzi patřila i sousední obec Vepice. V roce 1590 prodali bratři Přibík a Albrecht Břížští vesnice Březí i Vepice Janu Šturmovi z Hyršfeldu, který je připojil ke Kovářovu. V 17. století byla již tvrz opuštěná a v 18. století zanikla úplně.\n\nV roce 1887 zde byla postavena kaplička.\n\nSbor dobrovolných hasičů byl v obci založený roku 1921.\n\n"}
{"id": "235109", "url": "https://cs.wikipedia.org/wiki?curid=235109", "title": "Ňukža", "text": "Ňukža\n\nŇukža ( ) je řeka v Zabajkalském kraji a v Amurské oblasti v Rusku. Je 583 km dlouhá. Povodí má rozlohu 32 100 km².\n\nŘeka pramení v Ňukžinském hřbetu. Na horním toku překonává mnohé peřeje. Největším přítokem je Lopča zleva. Je to pravý přítok Oljokmy (povodí Leny).\n\nZdroj vody je převážně dešťový. Průměrný průtok vody činí přibližně 310 m³/s. Zamrzá v říjnu a rozmrzá na konci dubna až na začátku května.\n"}
{"id": "235110", "url": "https://cs.wikipedia.org/wiki?curid=235110", "title": "Ama Dablam", "text": "Ama Dablam\n\nAma Dablam je hora, která se nachází v severovýchodním Nepálu. Hlavní vrchol měří 6812 m, vedlejší západní vrchol má 5563 m. Jméno hory lze přeložit jako „Matka s perlovým náhrdelníkem“. Mezi turisty a horolezci má Ama Dablam pověst nejkrásnější hory v oblasti Mount Everestu.\nPoprvé zdolali vrchol Ama Dablam v roce 1961 horolezci Mike Gill, Barry Bishop, Mike Ward a Wally Romanes, členové mezinárodní expedice.\n\nPrvní Čech na vrcholu Ama Dablam byl Miroslav Šmíd roku 1986. Zároveň vylezl jediný český prvovýstup a hned stylem sólo západní stěnou. Jihozápadním hřebenem poté vylezli roku 1996 Jiří Romaňák a Luděk Paleček, rok 1998 početná výprava, kterou vedl Josef Rybička, rok 2006 Aleš Morávek, rok 2009 Jakub Bouda a Jan Vesták a jaro roku 2017 Standa Čejp - noční sólo.\n\n<br>\n\n"}
{"id": "235111", "url": "https://cs.wikipedia.org/wiki?curid=235111", "title": "Bitva u Domažlic", "text": "Bitva u Domažlic\n\nBitva u Domažlic se odehrála 14. srpna 1431 v lokalitě mezi městy Domažlice a Kdyně. Husitská vojska pod velením Prokopa Holého zde téměř bez boje porazila účastníky čtvrté křížové výpravy vedené markrabětem Fridrichem Braniborským a kardinálem Juliánem Cesarinim. Debakl křižáckého vojska definitivně přesvědčil katolické církevní kruhy o zbytečné snaze pokořit Čechy silou, díky čemuž bylo s husity zahájeno vyjednávání, které vedlo k diskusi o platnosti čtyř artikulů pražských při slyšení na basilejském koncilu.\n\n4. března 1431 dorazil na říšský sněm do Norimberku zmocněnec papeže Martina V. kardinál Julián Cesarini, pověřený legát pro válku s husity. Během několika dní svého působení zvrátil předchozí jednání a za využití všech dostupných prostředků vyburcoval římskoněmeckého krále Zikmunda Lucemburského, říšská knížata, šlechtu i města k organizaci čtvrté kruciáty proti českým kacířům. Již 18. března začala královská kancelář rozesílat výzvy k celoříšským přípravám a o dva dny později kardinál vyhlásil odpustkové buly pro účastníky výpravy. Strategický plán počítal s vytvořením sedmi vojsk, která měla tvořit pět útočných skupin, přičemž sraz těchto oddílů se měl konat mezi 20. červnem a 1. červencem na čtyřech různých místech poblíž českých hranic. Tyto záměry však zůstaly pouze v rovině teoretické, neboť účastníci se začali shromažďovat později než bylo stanoveno a jejich množství neodpovídalo předpokladům. Kvůli těmto okolnostem byl tedy pozměněn plán výpravy a hlavním křižáckým shromaždištěm se stalo bavorské město Weiden, kam se postupně sjely oddíly z celé Římskoněmecké říše. Z Norimberka zde v doprovodu tří set kopí družiny českého šlechtice Jindřicha z Plavna dorazil i kardinál Cesarini, jehož pod římskou korouhví následoval arcibiskup Kolínský, pod korouhví papežovou vévoda Saský, pod korouhví královou Jan kníže Bavorský a pod korouhví Království českého Jan biskup Vircburský. Do Weidenu dále postupně dorazily jednotky z Braniborska, Mohuče, Bavorska, vojáci někdejšího švábského městského spolku a řada dalších zástupců říšské šlechty i měst. Mimo Bavorsko pak operoval čtyřtisícový odřad shromážděný u míšeňského Freibergu a vojsko Albrechta Habsburského, jenž plánoval vpadnout do Čech přes Moravu. Vrchním velitelem kruciáty se měl stát Zikmund Lucemburský, nicméně ten se účasti na výpravě vyhnul, a do čela vojska jmenoval braniborského markraběte Fridricha. Toto královo rozhodnutí však vneslo mezi účastníky výpravy značné rozčarování a posílilo vzájemnou nedůvěru, jež panovala mezi jednotlivými veliteli vojska.\n\nHusité na hrozící nebezpečí reagovali poměrně odhodlaně a na výzvu povolávající je do pole se koncem června u Plzně shromáždili vojáci všech svazů i husitských měst; jako host se dostavil i litevský kníže Zikmund Korybut. Zúčastnění se svorně podřídili autoritě kněze Prokopa Holého, jenž zahájil operace na výhodných vnitřních liniích podél západních českých hranic. Avšak prodleva při shromažďování křižáků u Weidenu a jejich neochota zaútočit na nepřítele vyčkávajícího na úzkém prostoru měly za následek, že se husité dostali do zásobovacích obtíží a byli nuceni ustoupit hlouběji do vnitrozemí. Teprve v té chvíli se Fridrich Braniborský rozhodl k úderu a 1. srpna křižáci překročili české hranice směrem k Tachovu. Kardinál Cesarini chtěl město ihned dobýt, patrně kvůli pozvednutí morálky, proti němu se však postavil bavorský vévoda, jenž považoval Tachov za své dědictví a nepřál si, aby byl demolován dělostřelbou, potažmo vydrancován nebo výrazněji poničen. Po několikadenním neúspěšném obléhání se křižáci 8. srpna vydali ke Kladrubům, kde se dozvěděli o soustřeďování husitů v okolí Berouna. Rozhodli se proto změnit trasu pochodu a zamířili k Domažlicím, které dal vévoda Bavorský ihned oblehnout. Toto obléhání probíhalo již poměrně úspěšně a situace posádky se brzy stala kritickou.\n\nShromážděná česká armáda vyrazila proti křižákům od Berouna směrem k Chotěšovu a tento zhruba 75 km dlouhý úsek urazila během 12. a 13. srpna. Zde se Prokop Holý a jeho štáb dozvěděli o svízelné situaci v Domažlicích. Byli si dobře vědomi skutečnosti, že pád města by umožnil protivníkovi se v bitvě opřít o jeho hradby, a proto 14. srpna v brzkých dopoledních hodinách vyrazili rychlým pochodem obleženým na pomoc.\n\nO samotném střetnutí informují dva základní české texty. První z nich lze nalézt v souboru drobných kronik psaných od sklonku bojovného husitství, jež pod názvem \"Staré letopisy české\" do jednoho uceleného díla jako první soustředil historik František Palacký. Druhý se nalézá v \"Kronice\" katolického vojáka a přímého účastníka husitských válek Bartoška z Drahonic. Oba rukopisy tvoří základ pro studium události a opírají se o ně odborné práce starších i moderních historiků. \nMimo tyto dvě zprávy existuje ještě třetí záznam, veršovaná skladba, pocházející z pera literáta, mistra artistické fakulty pražské university a přímého účastníka husitských válek, Vavřince z Březové. Je velmi pravděpodobné, že pražský učenec své dílo, které pojmenoval \"Píseň o vítězství u Domažlic\", dokončil ještě před koncem roku 1431, neboť v básni nejsou narážky na následující přípravu české účasti na basilejském koncilu. Obsah básně tvoří fiktivní rozhovory a projevy křižáckých předáků, jež informují o mnoha podrobnostech z útěku od Domažlic. Dílo samotné \"je významným historickým pramenem jak pro popisované události, tak pro celkovou atmosféru doby\".\n\nJakmile se Fridrich Braniborský dozvěděl o postupu husitů, rozhodl se soustředit celou armádu na jednom místě a zajistit si ústupovou cestu přes Všerubský průsmyk. Začal proto své jednotky stahovat směrem ke Kdyni, kde stály rozestaveny oddíly saského kurfiřta, jenž byl hostitelem kardinála Cesariniho. Špatná komunikace mezi oddíly však měla za následek, že Sasové nepochopili záměr vrchního velitele a pohyb spojeneckého vojska považovali za útěk. V jejich odřadu vypukla panika, kterou se podařilo německým velitelům zvládnout jen se značným úsilím. Bavorský vévoda posléze nechal někde mezi Domažlicemi a hradem Rýzmberkem vybudovat vozovou hradbu, kterou pomáhali bránit italští žoldnéři z kardinálské gardy. O dalším vývoji situace se pak lze pouze dohadovat, je však pravděpodobné, že rychlost s jakou se husité přesouvali, neumožnila špatně organizovaným křižáckým jednotkám včas zaujmout určená postavení a v jejich táboře propukl zmatek. Existuje domněnka, že ve chvíli, kdy vrchní velitel výpravy zaslechl husitský zpěv a rachot jejich vozů, stáhl své vojsko poněkud vzad, aby jej nepřítel předčasně nezpozoroval. Snad tento manévr v kombinaci s předchozí panikou či samotná blízkost husitů, nedůvěra vojska ve vlastní velitele a stále nedostatečně připravená obrana měly za následek, že mezi vojáky zavládlo zděšení a téměř všichni začali prchat k bavorským hranicím. Podle \"Starých letopisů českých\" se husitům do cesty postavila pouze pěchota ponechaná v bojových vozech, aby \"jejich vozy a děla mohly přes les ujet do Bavorska, ale útočné oddíly (honci) českého vojska mezi ně odvážně vtrhly, zahnaly je z jejich vozů a mnoho jich tam pobily a zajaly\". Ačkoli líčení útoku na křižáckou vozovou hradbu vyznívá jako jednoznačná záležitost, není vyloučeno, že boj s tímto zadním vojem se protáhl až do podvečerních hodin. Po překonání sporadického odporu husité vtrhli do okolních lesů, kde zahájili systematické pronásledování rozptýleného a zmateného nepřítele, který odhazoval veškerý majetek a jehož jedinou snahou byl útěk do bezpečí. Kardinál Cesarini prý z bojiště prchal převlečen za prostého vojáka a v doprovodu oddílu Jindřicha z Plavna se ubíral kolem hradu Opálka k Nýrsku. Někde v těchto místech dostihl oddíl würzburského biskupa, spolu s nímž se vrátil zpět na říšské území.\n\nHusité pronásledovali prchajícího protivníka dlouho do noci. Část jich pak přenocovala mezi německou vozovou hradbou, část se věnovala shromažďování kořisti. \"Staré letopisy české\" uvádí, že se Čechům podařilo získat na 300 pušek (děl) a kolem dvou tisíc vozů. Sběru materiálu a zajatců se věnovali i celý následující den a k jejich nejcennějším nálezům patřila bula, jíž papež Evžen IV. vyhlásil čtvrté křížové tažení do Čech, spolu s oděvem a křížem kardinála Cesariniho. Ohledně ztrát na lidských životech historické prameny prakticky nehovoří. O mrtvých a zraněných na straně českého vojska mlčí zcela, pouze Bartošek z Drahonic poznamenal, že husité pobili 200 příslušníků kardinálovy italské gardy. Lze ovšem předpokládat, že v rámci celého křižáckého vojska bylo toto číslo mnohem vyšší.\n\nPo dalším debaklu při pokusu o násilné podrobení husitských Čech, se katolická strana rozhodla zvolit novou strategii. Po poradě s králem Zikmundem a říšskými knížaty, kteří se obávali husitského vpádu do Německých zemí, se kardinál Julián Cesarini rozhodl přizvat české vyslance k rokování na právě probíhajícím basilejském koncilu. Toto jednání začalo 16. ledna 1433 a vyvrcholilo 5. července 1436 podepsáním tzv. jihlavských (basilejských) kompaktát. Ta proklamovala konečný mír mezi husity a zbytkem křesťanského světa a uznávala je za členy obecné církve. Nicméně dlouhodobá neschopnost dospět k jednoznačnému kompromisu vedla k neshodám v řadách husitských politických proudů, jež eskalovaly 30. května 1434 drtivou porážkou polních obcí v čele s Prokopem Holým v bitvě u Lipan.\n\nDnes bitvu připomíná gloriet se šindelovou střechou ve tvaru kardinálského klobouku u silnice z Mrákova do Kouta na Šumavě.\n\nDalší, avšak méně známá, je v Domažlicích prezentovaná ústřední část předlohy k velkoformátovému panoramatu (9 krát 30 m) ze scény Bitvy u Domažlic od akademického malíře Jana Šebka, která stále čeká na její úplné dokončení a v roce 2015 mezigeneračně dokončený pomník s obřím a zřejmě také největším žulovým prstencovým kalichem v evropském měřítku, vzniklý jeho vydařeným doplněním ze strohého prvorepublikového torza na stejném místě, kde měl původně vzniknout z lidových sbírek a darů husitský Národní památník v Domažlicích, nyní nově pojatý a spojený s naučnou stezkou a originální sochařskou galerií pod širým nebem v Baldovském kopci nad městem. Jedná se o základy stavby z roku 1931, do níž bylo slavnostně vestavěno sedm základních kamenů (spolu se dvěma dózami s prstí hlíny) z nejznámějších husitských bojišť (Vítkov, Vyšehrad, Tachov, Německý Brod, Tábor, Domažlice, Lipany). Do památníku byla vložena i měděná schránka s pamětním listem budoucím generacím.\n\n\n\n"}
{"id": "235113", "url": "https://cs.wikipedia.org/wiki?curid=235113", "title": "Milan Jan Půček", "text": "Milan Jan Půček\n\nMilan Jan Půček (* 1. března 1968) publikuje v oblasti environmentální geografie a provádí výzkum v oblasti zvyšování výkonnosti orgánů veřejné správy. Od ledna 2007 do července 2009 byl náměstkem ministra místního rozvoje. Od dubna 2014 je generálním ředitelem Národního zemědělského muzea v Praze. Je ženatý a má pět dětí.\n\nPůček promoval na Vysokém učení technickém v Brně, na ostravské pobočce Newport University a dizertační práci obhájil na Ostravské univerzitě v Ostravě; habilitace na Masarykově univerzitě v Brně, obor Veřejná ekonomie a regionální rozvoj. Na ministerstvu pro místní rozvoj řídil sekci vyjednávání Národního strategického referenčního rámce. Od roku 2001 do roku 2007 byl tajemníkem Městského úřadu Vsetín, byl členem rady Agentury pro ekonomický rozvoj Vsetínska a Společnosti pro komunitní práci Vsetín.\n\nVe své publikační činnosti se věnuje benchmarkingu ve veřejné správě, aplikaci Společného hodnotícího rámce (Common Assessment Framework - společný evropský systém hodnocení kvality) v ústředních správních úřadech, měření spokojenosti v organizacích veřejné správy, řízení procesů výkonu státní správy, zavádění ISO 9001 na státních úřadech, vzdělávání pracovníků ve veřejné správě, udržitelnému rozvoji, řízení úřadů pomocí metod kvality a Balanced Scorecard, systémům řízení a zlepšování životního prostředí, a inovaci v rozvoji městských aglomeracích.\n\n"}
{"id": "235116", "url": "https://cs.wikipedia.org/wiki?curid=235116", "title": "Francesca von Thyssen-Bornemisza", "text": "Francesca von Thyssen-Bornemisza\n\nFrancesca von Habsburg-Lothringen, roz. \"von Thyssen-Bornemisza\" (* 7. června 1958 v Lausanne, kanton Vaud, Švýcarsko) je sběratelka uměleckých děl. Od roku 1993 je manželkou Karla Habsbursko-Lotrinského, hlavního představitele habsbursko-lotrinské dynastie.\n\nNarodila se jako \"Francesca Anne Dolores von Thyssen-Bornemisza de Kászon et Impérfalva\". Jejími rodiči jsou Hans Heinrich Thyssen-Bornemisza de Kászon, významný průmyslník a sběratel umění a jeho třetí manželka Fiona Frances Elaine Campbellová-Walterová. Francesca je také nevlastní dcera Carmen G. Cervery, někdejší Miss Španělska, manželky Lexe Barkera. Podobně jako její otec, je uznávanou sběratelkou uměleckých děl.\n\nVzdělání dostala ve švýcarském Le Rosey a v osmnácti letech navštěvovala Central Saint Martins College of Art and Design, které však po dvou letech opustila. Poté se živila jako herečka, zpěvačka a modelka. Dalších deset let po opuštění vysoké školy žila v Británii, New Yorku a Los Angeles, než se přestěhovala do Lugana, aby se stala kurátorkou uměleckých sbírek svého otce.\n\nBěhem válek v Jugoslávii Francesca navštívila zemi a pomáhala zachránit kulturní dědictví a umělecká díla stejně jako opravovat kostely a malby poškozené během bojů.\n\nV současnosti je Francesca jednou z předních postav ve světě výtvarného umění a pravidelně se účastní hlavních bienále a mezinárodních uměleckých akcí. Vytvořila vlastní sbírku čítající asi 400 děl současného video- a digitálního umění. Její nadace má vlastní výstavní plochu ve vídeňském fürstenberském paláci na Himmelpfortgasse č. 13. Zde dvakrát ročně na tematických výstavách vystavuje práce ze své sbírky. Nadace organizuje též výstavy ze sbírky v zahraničí.\n\nFrancesca prošla vztahy např. se Stevem Strangem a Dodim Al-Fayedem. 31. ledna 1993 se v rakouském Mariazellu vdala za Karla, hlavu habsbursko-lotrinské rodiny. Francesca a Karel žijí odděleně.\n\nSpolu mají tři děti:\n\n"}
{"id": "235124", "url": "https://cs.wikipedia.org/wiki?curid=235124", "title": "Ivčenko AI-20", "text": "Ivčenko AI-20\n\nIvčenko AI-20 je turbovrtulový motor, který poháněl např. letouny Il-18, An-10, An-12 a An-32. Konstrukce motoru AI-20 vznikla pod vedením A. G. Ivčenka. Vyráběl se od roku 1955.\n\nMotor byl navrhován pro provoz při okolních teplotách v rozmezí od -60 do +55 °C. Vyráběl se ve verzích AI-20 o výkonu 4000 k (2942 kW), AI-20K o výkonu 4180 k (3075 kW) a AI-20M, s výkonem 4250 k (3125 kW). První dva stupně turbíny mají chlazené lopatky. Motor pohání stavitelnou levotočivou vrtuli přes planetový reduktor.\n\n\n\n\n"}
{"id": "235132", "url": "https://cs.wikipedia.org/wiki?curid=235132", "title": "Biggles v jižních mořích", "text": "Biggles v jižních mořích\n\nBiggles v jižních mořích (v originále \"Biggles In The South Seas\"), je dobrodružná kniha spisovatele W. E. Johnse, jež byla poprvé vydána roku 1940. Biggles v jižních mořích je v pořadí 21. knihou ze série o dobrodruhovi a válečném pilotovi během 1. světové a 2. světové války jménem James Bigglesworth, zkráceně Biggles.\n\nBiggles se po několika letech setkává se starým známým, kterému všichni přezdívají Sandy. Ten přiletěl do Londýna vydělat nějaké peníze, aby mohl zaplatit expedici, která by hledala perly. Sandy vypráví Bigglesovi příběh o tom, jak při své službě na škuneru v moři zahlédl místo, kde se nacházely obrovské perly. Jeho tehdejší kapitán byl však lotr, a chtěl si nechat vše jen pro sebe. Sandy je však jediný, kdo zná souřadnice místa, kde perly spatřil. Biggles a jeho dva přátelé, Algy a Ginger se rozhodnout, že zaplatí Sandyho expedici, a o zisk se nakonec rovným dílem všichni čtyři rozdělí. Sandy souhlasí, a tak začnou plánovat cestu do jižních moří, kde se Sandyho údajné velké perly nacházejí.\n\nBiggles obstarává hydroplán, který jim poslouží mnohem lépe než loď, zatímco Sandy odjíždí s předstihem na Vaitie připravit jejich příjezd. Zde se však Sandy setkává s lotrem Castanellim, na jehož lodi sloužil když objevil perly.\nV potyčce je ošklivě zraněn na ruce a expedice se tím prodlužuje. Mezitím se Biggles s ostatními dovídá, že Castanelli unesl chlapce jménem „Otvírač škeblí“, který Sandyho zachránil z neobydleného ostrova, a chystá se na svém škuneru \"Avarata\" na vlastní expedici za hledáním perel. Než však jeho loď vypluje, setkává se v baru na Haiti s Bigglesem, který ho v souboji hravě přemůže a ztrapní ho před celou putikou, za což mu Castanelli slibuje odvetu.\n\nBiggles a jeho výprava odlétají hydroplánem \"Scud\" na Marqueské ostrovy, konkrétně na ostrov Rutuona, domovský ostrov Otvírače škeblí. Zde se setkávají s přátelským náčelníkem jménem \"Řvoucí vlna\", i s dívkou jménem \"Úplněk\", která spolu s Otvíračem škeblí zachránila Sandyho. Při procházce a lovu ryb se Ginger a Úplněk setkávají s obrovskou chobotnicí, která je poté zabita domorodými bojovníky.\n\nCastanelliho škuner dorazil na druhou stranu Rutuony, a Biggles a ostatní se rozhodli, že se pokusí zachránit Otvírače škeblí. To se jim nakonec podaří, ale cestou se musí vypořádat nejen s divokými psi, ale také s proradnými Castanelliho námořníky, kteří pocházejí ze Solomonských ostrovů.\n\nPomstychtivý Castanelli se pokusí narazit se svým škunerem do Bigglesova hydroplánu, ale poté co se jim podaří vzlétnout, míří spolu s Otvíračem škeblí a Úplnkem na Sandyho ostrov.\n\nPo dostatečném odpočinku se vydávají na otevřené moře. Podaří se jim najít místo, kde onehdy zahlédl Sandy perly. Sandy se ve svém speciálním obleku potápí aby nasbíral co nejvíce škeblí. Při posledním sestupu pod hladinu je však napaden chobotnicí, která ho málem zabije. Podaří se mu uniknout jen o vlásek.\n\nO několik dní později, když je Sandy znovu schopný se potápět, loví další škeble. Později na ostrově, když škeble otevírají, naleznou perly mnoha velikostí a tvarů, ale i dvě neobyčejně velké a zbarvené, které podle Sandyho zaplatí nejen celou expedici, ale ještě jim mnoho peněz zůstane. Ginger, Úplněk a Otvírač škeblí později objeví jeskyni se vstupem pod vodou.\n\nPři dalším potápění během Sandyho odpočinku, zkouší Ginger překonat svůj rekord v potápění do hloubky. Je však napaden žralokem. Marquesanům se ho sice podařilo zachránit, ale mezitím se přiblížilo mnohem větší nebezpečí. Je to mečoun, který napadne hydroplán. Podaří se mu ho provrtat jako nic. Stroj nabírá vodu, a tak musí rychle vzlétnout. Ztrácí potápěčský oblek, ale podaří se jim doletět na Sandyho ostrov a vytáhnout stroj na pláž.\n\nGinger, Úplněk a Otvírač škeblí znovu navštěvují podzemní jeskyni, kterou dříve nalezli. Mezitím se na ostrově zhoršuje počasí. Blíží se velká bouře, a Biggles se po poradě s ostatními rozhodne odletět, jinak bude jejich stroj zničen. Gingera a Marquesany však nemohou nikde najít, tak odlétají na Rutuonu bez nich.\n\nGinger však společně s dětmi neměl o příchodu bouře ani tušení. Až do chvíle, kdy do jejich dokonalé jeskyně připlul žralok. Z toho ostrované usoudili, že se sem přišel schovat před špatným počasím. Když se dostanou ven z jeskyně, přes ostrov se přežene hurikán, a Ginger přežije jen díky znalostem obou Marquesanů.\n\nPoté, co hurikán opustil ostrov, přiblížil s k němu Castanelliho škuner. Byl vážně poškozen a zakotvil v laguně. Ginger s Otvíračem škeblí vymysleli plán, jak ukrást Castanelliho záchranný člun. Plán nevyšel, a Ginger byl zajat. Otvírači škeblí se podařilo uniknout.\n\nRáno Castanelli zjišťuje, že jeho člun byl přece jen ukraden- Otvíračem škeblí. Castanelli zuří, a Gingera od jisté smrti zachraňuje jen to, že mu může ukázat naleziště perel. Zatímco Castanelliho posádka dokončuje opravy škuneru, on sám společně s Gingerem odplují na ostrov. Stane se to, čeho se Ginger obával. Biggles a ostatní v samém spěchu zapomněli nasbírané perly na ostrově. A hurikán odkryl místo, kde byly ukryté. Castanelli je objeví. Teď už Gingera nepotřebuje. Proto na něj nechává přivázat kus železa a hodí ho přes palubu.\n\nMezitím se Biggles, Sandy a Algy prodírají hustou džunglí aby se dostali k vesnici. Když tam dorazí, panuje zde agresivní nálada, a domorodci jsou podivně pomalovaní. Podle Sandyho jsou to válečné barvy. Vstoupili do války s Castanellim. Otvírači škeblí se podařilo dostat ve člunu na Rutuonu, a zalarmovat domorodce. Podaří se jim s obyvateli vytvořit plán. Hydroplán potáhne válečnou kánoi na Sandyho ostrov.\n\nMezitím Úplněk zachrání Gingera, který pod tíhou železa klesá ke dnu. Úplněk vypráví, že byla celou dobu ukrytá na škuneru a všechno sledovala. Ale krátce poté, co se dostanou na ostrov zjišťují, že Castanelli se vrací do laguny. Jsou odhaleni. Posádka se vyloďuje na ostrov a pátrá po nich. Jim se však podaří ukrýt v jejich jeskyni.\n\nPo nějaké době jsou objeveni jedním z Castanelliho lidí. Úplněk ho ale zneškodní. Castanelli ale zná jejich pozici, a rozhodne se k nim dostat z povrchu pomocí dynamitu.\n\nV tu dobu ale už k ostrovu připlul hydroplán s marqueskou kánoí, a domorodci zneškodnili většinu Castanelliho lidí. Castanelliho samotného sežral žralok, když prchal ke škuneru. Marquesané s chutí potopili jeho loď, a odešli oslavovat své vítězství.\n\nSandy, Ginger a ostatní vzdychají nad ztrátou perel, které byli zničeny spolu s Castanelliho lodí. Jaké je jejich překvapení, když jim Úplněk oznámí, že perly zničeny nebyli. Během doby, kdy se na škuneru schovávala, ukradla perly a hodila je do moře. Proto se také Castanelli vrátil znovu na ostrov. Úplněk vyloví perly z moře a předá je Sandymu.\n\nÚplněk a Otvírač škeblí jsou za neocenitelnou pomoc bohatě obdarováni, Sandy zůstává na Tahiti, a Biggles, Ginger a Algy se vrací zpět do Londýna.\n\n\n"}
{"id": "235140", "url": "https://cs.wikipedia.org/wiki?curid=235140", "title": "Blesk pro ženy", "text": "Blesk pro ženy\n\nBlesk pro ženy je ženský týdeník, vydávaný od dubna 2004 každé pondělí ve vydavatelství Czech News Center. V roce 2005 mu Unie vydavatelů udělila titul Časopis roku v kategorii Skokan roku. Jedná se o podsekci \"Blesku.cz\". \n\nPo obsahové stránce je Blesk pro ženy směsí informací, nápadů, aktuálních témat týkajících se žen a partnerských vztahů, článků o módě, kosmetice, dietách, doplněných čtenářskými zážitky, recepty, poradnami odborníků a soutěžemi.\n\n"}
{"id": "235141", "url": "https://cs.wikipedia.org/wiki?curid=235141", "title": "Archiv výtvarného umění", "text": "Archiv výtvarného umění\n\nObčanské sdružení Archiv výtvarného umění vzniklo v roce 2003 s cílem převzít, zpracovat a zpřístupnit archiv dokumentů o výtvarném umění, který založil v roce 1984 Jiří Hůla jako součást činnosti Galerie H v Kostelci nad Černými lesy. Pro zpracování shromážděných dokumentů byl vyvinut informační systém abART.\n\nArchiv je od svého založení v roce 1984 nevýběrový – shromažďuje a zpracovává veškeré dokumenty o současném českém a slovenském výtvarném umění (katalogy, pozvánky, plakáty, texty, časopisy, knihy, výstřižky, fotografie, diapozitivy, CD aj.). Svým rozsahem – řádově statisíce archivních jednotek – je zřejmě největší takto specializovanou sbírkou.\n\nNa zpracování dokumentů vyvinul Archiv výtvarného umění vlastní informační systém abART. Základní údaje a vazby se získávají z dokumentů uložených v archivu v Kostelci nad Černými lesy. Od července roku 2006 je základní verze systému zveřejněna na internetu.\n\n"}
{"id": "235142", "url": "https://cs.wikipedia.org/wiki?curid=235142", "title": "Blesk zdraví", "text": "Blesk zdraví\n\nBlesk zdraví uvedlo na trh vydavatelství Czech News Center v březnu 2006 jako čtvrtletník.\nOd 29. srpna 2007 vychází jako měsíčník. Titul se zaměřuje se na témata spojená se zdravým životním stylem, fitness, psychologií a zahrnuje i rady odborníků na konkrétní problémy. \n\nČtvrtletník obsahuje pravidelné rubriky, např. téma měsíce, rozhovor, prevence, knihovna, horoskop a další.\n\n"}
{"id": "235145", "url": "https://cs.wikipedia.org/wiki?curid=235145", "title": "Blesk HOBBY", "text": "Blesk HOBBY\n\nBlesk Hobby je český měsíčník vydávaný od července 2005. Jeho vydavatelem je Ringier ČR, a.s.. Přestože se nejedná o odborné periodikum, obsahuje praktické rady a návody pro kutily, chovatele a pěstitele. Má přinášet rady a návody, jak jednoduchým a levným způsobem všechno opravit, vyrobit, přestavět nebo vypěstovat a ukazovat nové trendy v bydlení, nové postupy v zahradničení, praktické rady pro chovatele zvířat.\n\nV roce 2017 byl průměrný náklad 39 430 výtisků, čtenost byla 116 000 čtenářů.\n\n"}
{"id": "235148", "url": "https://cs.wikipedia.org/wiki?curid=235148", "title": "24 (deník)", "text": "24 (deník)\n\n24 (též 24 hodin) byl název novin, které vycházely od 28. listopadu 2005 do 19. prosince 2008 ve vydavatelství Ringier. Jednalo se o bezplatný deník distribuovaný od pondělí do pátku v době od 7 do 10 hodin, rozdávaný zdarma prostřednictvím kamelotů na frekventovaných místech, v blízkosti dopravních uzlů, v obchodních centrech, administrativních budovách a na dalších místech v Praze.\n\nNoviny 24 hodin měly časopisový formát a cca 16 stran. Deník obsahoval stručné informace z Prahy a České republiky, ze zahraničí, sportu, ekonomiky a přehled kulturních událostí, tv programu, programů klubů a kin na daný den. Pravidelnou součástí novin byly speciální tematické přílohy (cestování, zdraví, auto, bydlení a reality, vzdělávání aj.).\n\nNáklad deníku byl 210 400, čtenost byla 177 000 čtenářů za den.\n\n"}
{"id": "235151", "url": "https://cs.wikipedia.org/wiki?curid=235151", "title": "Sport (noviny)", "text": "Sport (noviny)\n\nSport je český sportovní deník. Poprvé vyšel 3. ledna 1953 pod názvem \"Československý sport\". Zprvu vycházel dvakrát týdně – v úterý a sobotu, v roce 1954 přibylo čtvrteční vydání. Od roku 1957 vycházel čtyřikrát týdně – v úterý, středu, pátek a neděli. Od roku 1958 vychází všechny dny mimo pondělí a neděli. V roce 1965 byl zrušen monopol \"Rudého práva\" na pondělní vydání a v pondělí tak začal vycházet i \"Československý sport\". V souvislosti s tímto vznikly i brněnská a ostravská redakce. V roce 1993 v souvislosti s rozpadem ČSFR se jeho název změnil na \"Sport\". Dne 21. dubna 1999 byla zpřístupněna jeho internetová verze.\n\nV roce 2001 se stal majoritním vlastníkem (51% akcií) společnost Ringier ČR, a.s. (nyní Czech News Center), v roce 2003 odkoupil i zbývající akcie a stal se stoprocentním vlastníkem. Deník Sport je jediným celostátním deníkem zaměřeným na aktuální sportovní dění, s pravidelnou barevnou přílohou \"Sport magazín\", který vychází každý pátek. Deník Sport vychází ve dvou regionálních mutacích (Čechy, Morava). V neděli vychází rozšířený \"Nedělní Sport\". \n\nInternetovou verzí deníku Sport je web iSport.cz.\n\n\n"}
{"id": "235152", "url": "https://cs.wikipedia.org/wiki?curid=235152", "title": "Tramvajová doprava v Los Angeles", "text": "Tramvajová doprava v Los Angeles\n\nTramvajovou dopravu v americkém městě Los Angeles v Kalifornii tvoří tři linky rychlodrážní tramvaje. Jsou obstarávány společností LACMTA a kromě města Los Angeles obsluhují také ostatní města v okrese. Tramvajová doprava v Los Angeles je třetí největší v USA. Celý systém tramvají spolupracuje s místními i rapidními autobusy a samozřejmě také s metrem.\n\n█ Zelená linka vede na jihu okresu z letiště LAX směrem na východ.\n\n█ Modrá vede z centra L.A. do centra Long Beach. Je to nejvyužívanější linka, přepraví denně až 80 tisíc cestujicích. V centru je linka vedena pod zemí.\n\n█ Zlatá linka vede také z centra, ale z nádraží Union Station směrem na severovýchod do Pasadeny.\n\nV okrese Los Angeles fungovaly klasické tramvajové linky, ty ale byly zrušeny v roce 1961. Až do roku 1990, kdy byla otevřena modrá tramvajová linka, neexistovala v Los Angeles městská kolejová doprava.\n\nPlánuje se rozšíření Zlaté linky do East Los Angeles a Modré linky k hlavnímu nádraží Union Station. Dále se plánuje výstavba nové linky, vedoucí z centra do Culver City nebo až k Ocean Avenue v Santa Monice.\n\n"}
{"id": "235153", "url": "https://cs.wikipedia.org/wiki?curid=235153", "title": "Pangermanismus", "text": "Pangermanismus\n\nPangermanismus (lat.), též všeněmectví, je v širším smyslu ideologie solidarity všech národů, mluvících germánskými jazyky, v užším smyslu politické úsilí o spojení německých zemí (velkoněmecká koncepce 1848), další rozšíření německého vlivu, germanizaci, podrobení jiných národů a rozšíření území zejména na východ a na Balkán. V této podobě byl od konce 19. století ideovou a politickou složkou německého imperialismu a expanze po vzniku Německé říše (1871).\n\nHlavním šiřitelem pangermanismu byl Všeněmecký svaz, založený 1891. Prvním vyvrcholením byly německé expanzivní cíle v době první světové války. Po porážce Německa v roce 1918 se k ideologii přihlásily pravicové nacionalistické proudy a národní socialisté, zejm. NSDAP. Pangermanismus po roce 1933 byl součástí oficiální ideologie Třetí říše a od roku 1943 Velkoněmecké říše.\n\nMyšlenky o národním a jazykovém příbuzenství všech Germánů se objevovaly už v předchozích staletích, nesledovaly však přímo politické cíle. Výrazně se aktualizovaly v napoleonských válkách, kdy v důsledku politické rozdrobenosti Německa bojovali například 1806 Bavoři a Sasové proti Prusům a Rakušanům. Pangermánské myšlenky se pak na jedné straně omezily na německy mluvící etnika, případně Holanďany a Skandinávce, na druhé straně začaly politicky působit. Heinrich Heine, G. W. F. Hegel a další podporovali německé národní uvědomění. Německá celní unie (1819), rychlá industrializace a celkový vzestup německých zemí vedly k požadavku jednotného národního státu, který ovšem narazil zejména na rakouský odpor. Němečtí revolucionáři roku 1848, například Richard Wagner nebo bratři Grimmové, zastávali myšlenku národního státu. Podle autora pozdější hymny \"\"Deutschland, Deutschland\"\" H. von Fallersleben měl sahat od řeky Meuse po litevskou Klaipédu (\"Memel\") a od italské Adiže po Dánsko.\nPo porážce Rakouska 1866 prosadil kancléř Otto von Bismarck \"Maloněmeckou koncepci\" bez Rakouska, aby posílil pruskou hegemonii. Po porážce Francie 1871 vznikla Německá říše a její úspěchy oživily nový, vyloženě imperiální pangermanismus. Vlivní autoři jako Friedrich List nebo Paul de Lagarde propagovali expanzivní politiku germanizace a kolonizace, zejména na východ a na Balkán, případně na Blízký Východ. Dosavadní \"méněcenné\" obyvatelstvo, zejména židovské a slovanské, je podle nich třeba nahradit Němci, kteří potřebují \"životní prostor\" (\"Lebensraum\"). V Rakousku podobné myšlenky propagoval Georg von Schönerer, který inspiroval Hitlera, velký ohlas měly také v Norsku (Bjørnstjerne Bjørnson, Knut Hamsun, Henrik Ibsen). Přirozenou reakcí na pangermanismus byl panslavismus, který prošel obdobným vývojem.\n\nDo první světové války šlo Německo s územními nároky na západě i na východě, ale po porážce 1918 naopak mnoho ztratilo. Poválečné krize v Německu a zhoršení podmínek německých menšin v bývalém Rakousko-Uhersku podporovaly pangermánské nálady, kterých pak využili nacisté a program začali uskutečňovat. Po katastrofální porážce Německa 1945 a jeho rozdělení si většina Němců uvědomila zhoubné důsledky pangermanismu a jeho myšlenky v současnosti žijí jen mezi extrémními pravicovými skupinami v Rakousku i Německu.\n\n\n"}
{"id": "235154", "url": "https://cs.wikipedia.org/wiki?curid=235154", "title": "Nedělní Sport", "text": "Nedělní Sport\n\nNedělní Sport je jediný celostátní nedělník zaměřený na aktuální sportovní dění. Vychází od září 2005 ve vydavatelství Czech News Center. Zaměřuje se na rozhovory a reportáže ze světa sportu, aktuální články a výsledky sobotních zápasů. \n\nInternetovou verzí deníku Sport je web iSport.cz\n\n"}
{"id": "235155", "url": "https://cs.wikipedia.org/wiki?curid=235155", "title": "Sport magazín", "text": "Sport magazín\n\nSport magazín vychází ve vydavatelství Czech News Center jako pravidelná páteční příloha deníku Sport. Obsahuje rozhovory a reportáže ze světa sportu a sportovní televizní program na celý týden. Sport magazín je samostatně neprodejný, lze ho koupit pouze spolu s deníkem Sport.\n\nInternetovou verzí deníku Sport je web iSport.cz\n\n"}
{"id": "235157", "url": "https://cs.wikipedia.org/wiki?curid=235157", "title": "Ringier AG", "text": "Ringier AG\n\nRingier AG je švýcarský vydavatelský koncern. Byl založen v roce 1833 ve městě Zofingen jako rodinná firma. Dnes ho vede už pátá generace rodiny – Michael Ringier, který vlastní společnost spolu se sestrami Annette Ringierovou a Evelyn Lingg-Ringierovou.\n\nMateřská firma koncernu sídlí ve švýcarském Curychu. Ringier vydává přibližně 130 novinových a časopisových titulů ve 12 zemích, vlastní 6 tiskáren a provozuje více než 50 internetových portálů. Koncern má celkem téměř 7 tisíc zaměstnanců.\n\nKromě Evropy je Ringier aktivní i na mediálním trhu v Číně, Vietnamu a Indonésii. Je lídrem na mediálních trzích na Slovensku, v Česku, Maďarsku, Rumunsku, Srbsku a Chorvatsku, kde dohromady vydává víc než 70 titulů.\n\nV České republice působí od roku 1991 vydavatelství Ringier ČR.\n\n1833\n\nJohann Rudolf Ringier, syn pastora, složil v Zoﬁngenu knihtiskárny. Produkuje oficiální tiskoviny, učební osnovy, směrnice atd., vydává Zoﬁnger Wochenblatt a tiskne svůj první velký projekt, Roggwiler Chronik.\n\n1845\n\nZavedeno zpracování obrazů: tiskárna Druckerei Ringier začala nabízet litografické služby.\n\n1874\n\nZemřel zakladatel podniku Johann Rudolf Ringier, kterého nahradil jeho syn Franz Emil Ringier. Tiskárna zakoupila rychlý lis Johannisberg.\n\n1898\n\nVe věku 61 let nečekaně zemřel Franz Emil Ringier . Na jeho místo nastoupil syn Paul August Ringier (22 let).\n\n1902\n\nSloučením se společností Francke & Co. vznikla Vereinigte Buch- und Steindruckereien Ringier & Co. Ringier kupuje společnost Schweizerische Allgemeine Volks-Zeitung, kterou v roce 1884 založil August Francke s Jeanem Freyem, dalším tiskařem v Zoﬁngenu.\n\n1914\n\nŠvýcarská národní výstava v Bernu: Paul August Ringier představuje první rotační hlubotiskový lis, který do značné míry vyvinul sám, a který byl schopen tisknout text a ilustrace v jednom výrobním kroku. V důsledku 1. světové války se Schweizer Illustrierte Zeitung stává úspěšným titulem na čtenářském trhu.\n\n1940\n\nRingier získává většinový podílu ve společnosti Jelmoli od Swiss Bank Corporation (tím jsou zajištěny velké zakázky na tisk katalogů).\n\n1959\n\nPoprvé vychází Blick, který tiskne AG für Presseerzeugnisse spolu s Ringier & Co. AG jako hlavním akcionářem. Jsou to první švýcarské bulvární noviny, když nepočítáme Actualis, které krátce vycházely během 2. světové války. Noviny rozčílily některé osoby a vyvolaly prudký odpor v politických kruzích. Blick je první deník společnosti Ringier.\n\n1960\n\nZemřel Paul August Ringier. Předsedou předsednictva se stává jeho jediný syn Hans Ringier. Společnost má okolo 2 000 zaměstnanců.\n\n1973\n\nRingier získává vydavatelství C.J. Bucher AG v Luzernu, včetně deníku Luzerner Neueste Nachrichten a jeho tiskařských závodů.\n\n1974\n\nRingier slavnostně otevírá novinářskou školu (první vzdělávací zařízení svého druhu ve Švýcarsku). Končí vydávání Blatt für Alle, začíná vycházet časopis pro ženy Annette.\n\n1977\n\nSchweizerische Allgemeine Volks-Zeitung se mění na Glückspost, první švýcarské žluté noviny. Dochází ke slavnostnímu otevření střediska Adligenswil Press Center (offsetový tisk novin). Blick se nyní tiskne na vlastních tiskařských lisech.\n\n1980\n\nKoupě časopisecké vydavatelské společnosti Zürl and Heering v Německu.\n\n1982\n\nRingier získává většinový podíl v Good News, agentuře pro prodej vstupenek na koncerty.\n\n1984\n\nVe spolupráci s Tages-Anzeiger a Radio 24, Založena televizní programová stanice Zürivision.\n\n1985\n\nHans Ringier převádí vedení na své syny Christopha (předseda) a Michaela (výkonný ředitel). Odstupuje Peter Schneeberger. Začíná vycházet Blick für die Frau. Založení Krueger-Ringier Inc. v USA a koupě tiskáren W.F. Hall (2 500 zaměstnanců).\n\n1986\n\nV závodě Adligenswil zavedeno elektronické zpracování obrazů. Poprvé ve Švýcarsku jsou novinové stránky přenášeny přes satelit. Das Gelbe Heft, přejmenovaný na Schweizer Woche, začíná znovu vycházet.\n\n1987\n\nPrvní kroky v Asii. Ve spolupráci s Times Publishing Co., založena společnost Times-Ringier (HK) Ltd. .\n\n1989\n\nKoupě W.A. Krueger Co. v USA. Začíná vycházet ekonomický týdeník Cash. V Německu začíná vycházet časopis o cestování Globo.\n\n1990\n\nVzniká nová struktura managementu: Christoph Ringier jmenován výkonným ředitelem a Michael Ringier předsedou. První kroky ve východní Evropě: v České republice zahájeno vydávání ekonomického týdeníku Proﬁt jako adaptace titulu Cash. Přestává vycházet Blick für die Frau.\n\n1991\n\nChristoph Ringier rezignuje z funkcí ve společnosti. Povinnosti předsedy představenstva přebírá Michael Ringier.\n\n1992\n\nVydáváním Blesku, prvních čtyřbarevných bulvárních novin v České republice, je zahájena silná expanze do zemí střední a východní Evropy. V Rumunsku získává Ringier opěrný bod v podobě ekonomického týdeníku Capital. Ringier slavnostně uvádí do provozu novinovou tiskárnu v Adligenswil, nejmodernější v Evropě.\n\n1993\n\nDalší rozšiřování směrem na východ - do Bulharska (Kesh), Polska (Cash) a Vietnamu (ekonomický týdeník Thoi bao Kinh te Viet Nam). Spolupráce se švýcarskou vysílací společností SRG: společné programy Cash-TV, Spot-lights, MotorShow a Gesundheit Sprechstunde.\n\n1994\n\nV Maďarsku spouští Ringier bulvární deník Blikk. V Rumunsku získává majoritní podíl v deníku Libertatea a v největším časopise pro ženy Timpul Femeilor. Ve Vietnamu startuje módní magazín Thoi Trang Tre.\n\n1995\n\nRingier, NZZ a jejich německo-japonský partner, společnost pro výrobu televizních programů Development Company for Television Programs (DCTP), spouštějí PresseTV - program v soukromém vlastnictví vydavatelů na kanálu Schweiz 4. V Číně začíná vycházet ekonomický týdeník Cash. Ringier kupuje značku Betty Bossi od společnosti Unilever.\n\n1996\n\nZavedena nová struktura řízení se třemi divizemi: Ringier Switzerland, Ringier International a Ringier America. První nájezd na internet (Blick Online, Cash Online). Přestává vycházet Schweizer Woche; slavnostní otevření tiskařského a zpracovatelského střediska v Zoﬁngenu; prodej společnosti Ringier America Inc. společnosti World Color Press Inc. Umírá Eva Ringier-Landoltová.\n\n1997\n\nManagement společnosti opouští Frank A. Meyer a stává se osobním poradcem Michaela Ringiera a předsedou Nadace Hanse Ringiera, spojené především s Ringier School of Journalism. Michael Ringier přejímá odpovědnost za provoz a vydavatelství jako výkonný ředitel a je jmenován zástupcem představenstva ve vedení skupiny. Ujímá se také propagace. Jsou spuštěny první webové stránky společnosti www.ringier.ch. Tiskárny Ringier v Adligenswilu a Zoﬁngenu jsou nyní spravovány jako samostatné společnosti.\n\n1998\n\nTiskárna Ringieru ve švýcarském Adligenswilu přechází na zcela automatickou počítačem řízenou předtiskovou přípravu.\n\n1999\n\nPředsedou Ringier AG je jmenován Dr. Uli Sigg. Získání padesátiprocentního podílu v televizním kanálu Sat.1-Schweiz AG; spuštění dimanche.ch, nedělních novin ve francouzsky mluvící části Švýcarska.\n\n2000\n\nMartin Werfeli jmenován náměstkem výkonného ředitele Michaela Ringiera. Ringier získává maďarskou vydavatelskou společnost Magyar Hirlap Rt. od Marquard Media ve Švýcarsku a stává se tak vydavatelem Magyar Hirlap, druhých největších novin v Maďarsku, a vlastníkem tiskárny v Maďarsku.\n\n2001\n\nZískání Druckerei Winterthur and ColorServ, poskytovatele předtiskových služeb, od skupiny Basler Mediengruppe (činnost zastavena v roce 2003). Rincovision se mění na Ringier TV. Zastaveno vydávání časopisu o cestování Globo. Ringier vstupuje do strategického partnerství s řetězcem supermarketů Coop ve Švýcarsku. Coop získává 50 % akciového kapitálu Betty Bossi.\n\n2002\n\nSMI Webfactory a Ringier Webfactory se slučují a vytvářejí společnost Previon AG Internet.\n\n2003\n\nVe věku 97 let umírá Hans Ringier. Michael Ringier je jmenován předsedou Ringier Holding AG a Martin Werfeli výkonným ředitelem skupiny Ringier a předsedou holdingu Ringier Print Holding AG. Získání časopisu pro ženy Bolero, sloučení se švýcarsko-německou edicí Edelweiss, zastavení vydávání dimanche.ch.\n\n2004\n\nZaložena společnost Swiss Printers AG (Ringier 70 %, NZZ Group 30 %). Do společného podniku těchto dvou partnerů patří také všechny nenovinové tiskařské závody, konkrétně Ringier Print Zoﬁngen AG, Zürcher Druck + Verlag AG, Zollikofer AG, St.Gallen, a NZZ Fretz AG, Schlieren. Po zkušební době sedmi týdnů přechází Blick na formát tabloidu. Zahájeno vydávání magazínu pro politickou kulturu Cicero v Německu. Vstup na srbský trh s bulvárními novinami Blic; významná expanze do Rumunska, na Slovensko a do České republiky prostřednictvím získání vydavatelských podílů Gruner + Jahr’s.\n\n2005\n\nBývalý německý kancléř Gerhard Schröder jmenován konzultantem Michaela Ringiera. Deník Blic expanduje do Srbska – nový Blic Europa je vydáván zcela nezávisle na švýcarském deníku Blic a přináší denně více než 950 000 Srbů zprávy, analýzy a komentáře o dění doma i ve světě.\n\n2006\n\nRingier rozjíždí v Rumunsku a Švýcarsku vydávání bezplatných deníků. Skupina zahajuje vysílání dvou sportovních televizních kanálů. Imprimeries Réunies Lausanne SA (IRL) vstupuje do Swiss Printers AG. Do funkce poradce Ringier AG nastupuje Gerhard Schröder \n\n2007\n\nPřevzetí Radia Energy Zurich (51 procent), zastavení vydáváni týdeníku Cash a posílení zbývajících sdělovacích prostředků Cash; Ringier prodává televizní časopisy Tele, TV2 a TVvier společnosti Axel Springer Publishers. Ringier přebírá Radio BE1. Ringier a Wenhui Xinmin United Press Group vstupují do partnerství pro vydávání prvního časopisu pro ženy v Číně - Xinmin Bella. Ringier přebírá deník Aha! v České republice a zahajuje vydávání deníku ALO! v Srbsku. První vysílání na zábavném televizním kanálu Kanal D v Rumunsku (podíl 25 %). Ringier otevírá novou tiskárnu v Ostravě v České republice. Převzetím skupiny Media suisse group (80 %) se Ringier dostává na čelní pozici v oblasti elektronických médií. A na iTunes Ringier TV získává svůj vlastní sklad.\n\n2008\n\nRingier slaví 175. výročí. Je dnes největší organizací v oblasti médií ve Švýcarsku. Zaměstnává okolo 6 800 zaměstnanců v deseti zemích, vydává více než 120 titulů novin a časopisů, vyrábí kolem 20 televizních programů, provozuje více než 50 webových serverů a vlastní 12 tiskáren. V září opouští koncern ukrajinský trh, který nesplnil vydavatelská očekávání.\n\n2009\n\nChristian Unger střídá ve vedení koncernu Martina Werfeliho. Ringier vstupuje převzetím online platformy Foto-Nekretnine na chorvatský trh. V září kupuje koncern filmový festival Rose d´Or.\n\n2010\n\nRingier oznamuje strategické spojení s vydavatelským domem Axel Springer.\n\n2018\n\nRingier Afrika Digital Publishing podepisuje panafrickou dohodu s New York Times a významně tím rozšiřuje své portfolio médií.\n\nMichael Ringier (spoluzakladatel společnosti Ringier AG) řekl v souvislosti s uvedením G. Schrödera do funkce poradce u Ringier: \"...jako vydavatelství musíme být také politicky aktivní\" \n\n"}
{"id": "235159", "url": "https://cs.wikipedia.org/wiki?curid=235159", "title": "ABC", "text": "ABC\n\nABC je zkratka s více významy:\n\n"}
{"id": "235162", "url": "https://cs.wikipedia.org/wiki?curid=235162", "title": "Cauchyho rozdělení", "text": "Cauchyho rozdělení\n\nCauchyho rozdělení, nazývané též Cauchy-Lorentzovo rozdělení po Augustinu Cauchyovi a Hendriku Lorentzovi, je spojité pravděpodobnostní rozdělení. Jako rozdělení pravděpodobnosti je známo jako Cauchyho rozdělení, zatímco většina fyziků ho zná jako Lorentzovo rozdělení, Lorentzova funkce, Lorentzova křivka nebo Breit-Wignerovo rozdělení. Má význam ve fyzice, protože je řešením diferenciální rovnice popisující silnou rezonanci. Ve spektroskopii popisuje rozložení spektrálních čar.\n\nCauchyho rozdělení pravděpodobnosti s parametry \"a\" a λ, pro formula_1, je definováno hustotou pravděpodobnosti ve tvaru\n\nkde \"a\" je parametr polohy a λ parametr variability rozdělení. \n\nZvláštní případ, kdy \"a\"=0 a \"λ\"=1, se nazývá standardní Cauchyho rozdělení s hustotou pravděpodobnosti vyjádřenou vztahem\n\n\nNechť \"X\" značí náhodnou veličinu s Cauchyho rozdělením s parametry \"a\", \"λ\". Jeho Charakteristická funkce je pak rovna:\n\n\n\n\nV jaderné fyzice a částicové fyzice, je energetický profil rezonance popsán relativistickým Breit-Wignerovým rozdělením.\n\n\nanglicky\n"}
{"id": "235164", "url": "https://cs.wikipedia.org/wiki?curid=235164", "title": "Seznam míst v Essexu", "text": "Seznam míst v Essexu\n\nToto je seznam měst, vesnic a jiných pojmenovaných míst v anglickém hrabství Essex.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "235165", "url": "https://cs.wikipedia.org/wiki?curid=235165", "title": "Galaxia", "text": "Galaxia\n\nGalaxia je komiks, který vycházel v letech 1984–1986 na zadní straně 29. a 30. ročníku časopisu \"ABC mladých techniků a přírodovědců\", v každém po 24 dílech formátu A4. Scenáristou byl Václav Šorel, kreslířem František Kobík. Znovu vyšel zkráceně v publikaci \"ABC Speciál 1996\" a knižně ve sborníku \"Velká kniha komiksů 1\", BB Art 2001, ISBN 80-7257-658-5, kde byl obrázek z něj použit na obálku.\n\n\nKosmonauté Petr (1. pilot) a Jan (biolog) jediní přežijí v hibernaci poruchu kosmické lodi \"Galaxia\", která je na cestě ke hvězdě Proxima Centauri. Než dostanou neovladatelnou loď pod kontrolu, proletí černou dírou. V soustavě, kde se ocitnou, naleznou planetu podobnou Zemi a na její orbitě opuštěnou vesmírnou laboratoř. Při průzkumu zjistí, že na zpustlé planetě dominují obří pavouci a vosy. Nejprve narazí na vosy na ostrově a poté i na kontinentě. Při pátrání po stopách inteligentní civilizace objeví opuštěné město, které je opředeno pavoučími sítěmi. Když přistanou, objeví několik zámotků. Jeden z nich odnesla obrovská vosa, ale z dalšího se jim podaří vysvobodit dívku jménem Ma (musí přitom odrazit útok pavouka). Nadměrnou velikost hmyzu a pavouků způsobila mutace po dávné katastrofě. Ma se vydala se svým bratrem Ro pro zbraně, ale společně byli lapeni „mongy“, jak nazývají pavouky. Petr s Janem se rozhodnou pomoci posledním přežívajícím lidem. Po boji se jim podaří dostat je do kosmického modulu a odletět do hor. Tady se údajně mohla v pevnosti udržet lidská populace, ale po příletu zjistí, že i ji obsadili „mongové“. Všude kolem jsou navíc hnízda „sangů“, obřích vos. Petr a Jan nabídnou lidem azyl na jejich kosmické lodi \"Galaxia\". Padne návrh, že by mohli zůstat žít na kosmické laboratoři, ten je ale zamítnut. Lidé z hmyzí planety se přidají ke dvěma Pozemšťanům, aby jim pomohli nalézt cestu zpátky na Zemi. V kosmické laboratoři je zanechána zpráva pro příští návštěvníky, která je má varovat před vosami a pavouky.\n\n"}
{"id": "235166", "url": "https://cs.wikipedia.org/wiki?curid=235166", "title": "Seznam českých rozhlasových stanic", "text": "Seznam českých rozhlasových stanic\n\n\nČeskoslovenský rozhlas začal pravidelně vysílat 18. května 1923 ve 20:15 ze stanu v pražských Kbelích. První komerční rozhlasová stanice Europe 2 (dnešní Evropa 2) zahájila svůj provoz 21. března 1990. Vysílací licence stanicím v Česku uděluje Rada pro rozhlasové a televizní vysílání. \n\nVětšina rozhlasových stanic je v současné době vybavena pro vysílání informací RDS, díky kterým jsou snadněji identifikovatelné.\n\n\nSeznam českých rozhlasových vysílačů\n\n"}
{"id": "235167", "url": "https://cs.wikipedia.org/wiki?curid=235167", "title": "Gabriela Habsbursko-Lotrinská", "text": "Gabriela Habsbursko-Lotrinská\n\nGabriela Habsbursko-Lotrinská (německy \"Gabriela von Habsburg-Lothringen\", * 14. října 1956 Lucemburk) je rakouská arcivévodkyně habsbursko-lotrinská, německá sochařka a profesorka umění. Má německé a gruzínské občanství, trvale žije v Bavorsku, poblíž Starnberského jezera. Tvoří především abstraktní skulptury z ušlechtilé oceli, ale částečně též grafiky a litografie. V roce 2007 získala gruzínské občanství a od roku 2009 je velvyslankyní Gruzie v Německu. Je vnučka rakouského císaře Karla I.\n\nPo maturitě roku 1976 v Tutzingu (Bavorsko) studovala v letech 1976 – 1978 filosofii na Mnichovské univerzitě a následně v letech 1978 – 1982 umění na Akademii výtvarného umění v Mnichově (Akademie der bildenden Künste in München) u Roberta Jacobsena a Eduarda Paolozziho.\n\nV roce 2001 získala profesuru na Akademii umění Tbilisi, Gruzie a v letech 2001 až 2005 podepsala učitelskou smlouvu na Letní akademii v Neustadt an der Donau. Od roku 2005 také smlouvu na Akademii Bad Reichenhall. Vedle toho vyučuje od roku 2004 umění na BOS Scheyern.\n\nDne 26. května 2007 jí gruzínský prezident Michail Saakašvili udělil gruzínské občanství.\n\n6. listopadu 2009 bylo v gruzínském parlamentu schváleno jmenování Gabriely Habsbursko-Lotrinské do funkce velvyslankyně Gruzie ve Spolkové republice Německo. Od 22. března 2010 je Gabriela Habsbursko-Lotrinská německým Zahraničním úřadem akreditována jako velvyslankyně a od té doby žije přes týden v Berlíně a na víkendy se vrací do svého sídla v Bavorsku na Štarnberském jezeře. Od března 2010 rovněž zastupuje Gruzii v Mezinárodní radě jednoty Rakouské zahraniční služby.\n\nGabriela Habsbursko-Lotrinská je čtvrtým potomkem Oty Habsburského (1912-2011) a Reginy Sasko-Meinigenské (1925-2010). Gabriela se vdala za německého právníka Christiana Meistera (* 1. září 1954) civilně 30. srpna 1978 v Pöckingu a církevně 5. září 1978 v St. Odile. V roce 1997 se rozvedli a manželství bylo kanonicky anulováno. Gabriela byla jediná ze sedmi dětí svých rodičů, jejíž manžel neměl titul, ani neměl aristokratický původ. Spolu mají tři děti (1 syna a 2 dcery):\n\n\nPo smrti své matky převzala Gabriela Habsbursko-Lotrinská v únoru 2010 její úřad velmistryně Řádu hvězdového kříže, který je spojen s titulem \"Nejvyšší strážkyně řádu\".\n\n\n\nGabriela Habsbursko-Lotrinská měla a má ročně více výstav v různých státech Evropy a USA. Od roku 1990 je též výrazně aktivní v někdejších komunistických zemích.\n\n\n"}
{"id": "235168", "url": "https://cs.wikipedia.org/wiki?curid=235168", "title": "Ilja Iljič Mečnikov", "text": "Ilja Iljič Mečnikov\n\nIlja Iljič Mečnikov, často zkráceně Ilja Mečnikov ( ; 16. května 1845, Ivanovka poblíž Kupjanska, Ruské impérium – 15. července 1916, Paříž, Francie) byl ruský přírodovědec-zoolog, který se velmi aktivně a úspěšně zapojil do boje proti infekčním nemocem. Jeden ze zakladatelů evoluční embryologie, objevitel fagocytózy a fagocytální teorie imunity, vnitrobuněčného trávení, tvůrce srovnávací patologie zánětu, zakladatel vědecké gerontologie.\n\nJe také držitelem Nobelovy ceny za medicínu a fyziologii, kterou získal za výzkum imunitního systému .\n\nIlja Iljič Mečnikov se narodil v rodině carského důstojníka a statkáře, který pocházel ze starého bojarského moldavského rodu. Po matce, rozené Nevachovičové, byl vnukem spisovatele a překladatele, zakladatele rusko-židovské literatury L. N. Nevachoviče. Měl čtyři sourozence – tři bratry a sestru. Jeho starší bratr Lev Mečnikov byl revoluční anarchista, geograf a spisovatel žijící ve Švýcarsku. Druhý starší bratr Ivan byl soudcem a stal se vzorem pro hlavního hrdinu románu L. N. Tolstého Smrt Ivana Iljiče. Jeho neteří byla operní pěvkyně Marie Kuzněcovová. Otec po bankrotu musel opustit Petrohrad a usadil se v Ivanovce v Kupjanské oblasti, kde se v roce 1845 narodil Ilja Mečnikov. Později se přestěhovali na nedaleký rodinný statek Panasovka, kde prožil své dětství.\n\nV letech 1856 - 1862 studoval na gymnáziu v Charkově a po maturitě se zapsal na matematicko-fyzikální fakultu tamní univerzity. Již v mládí se u něj projevila touha po vzdělání spojená s velkou pílí a invencí. Byl vášnivým čtenářem odborných publikací o zoologii, biologii a mikrobiologii.\n\nVystudoval univerzitu v Charkově a po jejím ukončení se vydal na studijní cestu po Německu a Itálii, z níž se vrátil v roce 1867. Nejprve navštívil ostrov Helgoland a později odjel do Giessenu. Pokračoval na univerzitě v Göttingenu a Mnichově v Sieboldově laboratoři. Ve své první práci stanovil u prvoka Ascaris nigrovenosa parazitickou a volně žijící formu a objevil intracelulární trávení. V r. 1865 odjel do Neapole, kde studoval embryologii bezobratlých živočichů. Za svou práci Historie embryonálního rozvoje Sepiola získal v roce 1867 titul magistra. Na univerzitě v Petrohradě obhájil doktorát v r. 1868.\n\nStal se docentem na Novorosijské univerzitě v Oděse, kde dvanáct let vyučoval zoologii a srovnávací anatomii. V r. 1869 se oženil s Ludmilou Fedorovičovou, která byla těžce nemocná a o čtyři roky později zemřela na tuberkulózu. Po její smrti se Mečnikov v depresi pokusil o sebevraždu morfiem. Za dva roky se oženil se studentkou Olgou Bělokopytovou, která se stala pomocnicí v jeho výzkumech. V roce 1879 objevil patogeny mykózy hmyzu a navrhl biologickou metodu ochrany rostlin před škůdci. V roce 1880 jeho žena onemocněla morem a Mečnikov se pro její záchranu záměrně nakazil, aby zjistil, zda je nemoc přenosná krví. Oba nemoc přežili. V r. 1882 opustil na protest proti reakčním poměrům v Rusku a systému výuky své místo na univerzitě.\n\nNejprve pobýval v Messině na Sicílii, kde ve své malé laboratoři při zkoumání mořských hvězdic objevil důležitou funkci intracelulárního (vnitrobuněčného) trávení - fagocytární (buněčnou) imunitu. Dedukcí a praktickými pokusy dospěl k závěru, že bílé krvinky brání organizmus před cizí látkou a likvidují každé cizí těleso. Tento objev také změnil Mečnikovův dříve pesimistický pohled na život a vzbudil v něm odhodlání pokračovat ve výzkumu a potvrdit své hypotézy. Po návratu do Oděsy v r. 1883 publikoval svou teorii fagocytózy v odborném tisku a v přednášce na univerzitě v Kyjevě. V roce 1883 Mečnikov energicky vystupoval proti Kochovu názoru na vznik infekcí a zdůrazňoval vlastní síly organismu, jenž si proti infekcím pomáhá sám. Dá se říci, že byl Mečnikov první, kdo poznal, že makroorganismus je sám schopen se bránit proti mikroorganismům, tedy proti infekcím. Tady vlastně začalo Mečnikovovo životní dílo. \n\nV roce 1886 byl jmenován ředitelem bakteriologické laboratoře v Oděse, v níž jako druhý na světě (po Pasteurovi) a první v Rusku očkoval proti vzteklině. Představitelé města od něho očekávali rychlé výsledky, které se však nedostavovaly. Neúspěchem skončilo očkování ovcí proti sněti slezinné. Mečnikov byl roztrpčen vzrůstající kritikou a rozhodl se opustit Rusko. \n\nOd r. 1888 žil Mečnikov až do své smrti ve Francii. Na základě objevu fagocytů a fagocytózy mu Louis Pasteur v r. 1887 nabídl místo ve svém ústavu v Paříži. Od roku 1905 zde zastával funkci zástupce ředitele. Tam nadále experimentoval a své výzkumy publikoval v několika jazycích, především francouzsky. V roce 1891 napsal knihu s názvem \"Přednášky o srovnávací patologii zánětu\", která se stala jednou ze základních prací v oblasti imunologie. V knize \"Přednášky o fagocytóze\", popsal svůj objev a současně prohlásil, že „současná paleontologie se musí zabývat celým živočišným světem“, což byla na svou dobu převratná myšlenka. Zde se také zabýval etiologií a imunitou. Vyžadoval obecnější pohled na chorobné dění v organismu.Zabýval se různými infekčními chorobami, mj. syfilidou.\n\nV roce 1892 vydal souhrnnou práci s názvem \"O příčinách a předcházení infekčním nemocem\", v roce 1901 opět v Paříži \"O imunitě při infekčních nemocech\". Odpor organismu proti infekcím spatřoval právě ve fagocytóze; dnes se ovšem ví, že existují i jiní činitelé. A v roce 1904 vydal pro změnu v německém jazyce dílo \"Učení o fagocytech a o jeho experimentálních základech\".\n\nV r. 1908 získal Mečnikov společně s Paulem Ehrlichem Nobelovu cenu za fyziologii a medicínu. \n\nZačátkem 20. století se začal lékařský svět zabývat problémem stárnutí. Bylo vysloveno mnoho hypotéz. Mečnikov vytvořil teorii, že stáří je důsledkem otravy těla produkty některých bakterií ve flóře lidského střeva. Jako prostředek proti množení těchto mikroorganismů doporučoval stravu obsahující mléčné fermentované bakterie, především bulharské jogurty a kefír. \n\nUdržoval kontakty s ruskými vědci. V r. 1911 vedl expedici, která se zabývala morem v Rusku a při tom učinil řadu důležitých pozorování také v tuberkulóze. \n\nZemřel v Paříži ve věku 71 let, po několika infarktech myokardu. Své tělo odkázal na medicinské účely. Urna s popelem byla později uložena v Pasteurově ústavu v Paříži.\n\nJeho dílo bylo oceňováno v mnoha zemích. Univerzita v Cambridgi mu udělila čestný doktorát, byl držitelem Copleyovy medaile Královské společnosti v Londýně, členem Petrohradské, Newyorské, Filadeflské Bruselské a Pařížské akademie.\n\n"}
{"id": "235172", "url": "https://cs.wikipedia.org/wiki?curid=235172", "title": "Walburga Habsburg Douglas", "text": "Walburga Habsburg Douglas\n\nWalburga Habsburg-Douglasová, roz. Habsburg-Lothringen, (německy \"Walburga Habsburg Douglas\", * 5. října 1958, Berg na Štarnberském jezeře) císařská a královská princezna, německo-švédská právnička a politička, od roku 2006 členka švédského parlamentu.\n\nNarodila se 5 října 1958 v barorském Bergu jako nejmladší z dcer Oty Habsburského a jeho ženy princezny Reginy. Při křtu dostala jméno \"Walburga Marie Františka Helena Alžběta Habsbursko-Lotrinská\"'.\n\nPo maturitě roku 1977 v bavorském Tutzingu studovala v letech 1977-1982 práva a církevní právo v Salcburku.\n\n\nOd roku 1992 je vdána za švédského hraběte Archibalda Douglase a žije Malmköpingu ve Švédsku. Společně mají syna Mauritze Ottu Wenzela (* 1994).\n\nV roce 1973 stála u založení německé Panevropské mládeže, byla zemskou předsedkyní v Bavorsku, zástupkyní spolkového předsedy. V roce 1977 založila Brüsewitz-Zentrum (Křesťansko-panevropskou studentskou práci). V letech 1987-2004 byla generální tajemnicí mezinárodní Panevropské unie, jejíž je od roku 2004 výkonnou předsedkyní.\n\n19. srpna 1989 byla spoluorganizátorkou Panevropského pikniku u Železné opony, na hranicích mezi Maďarskem a Rakouskem, kdy byl poprvé přestřižen ostnatý drát, takže více než 660 Němců z tehdejší NDR mohlo uprchnout na Západ (největší jednorázová vlna uprchlíků od stavby Berlínské zdi) – událost, jež se pro mnohé stala symbolem pádu komunismu.\n\nOd roku 2003 je předsedkyní strany Moderata samlingspartiet v okrese Flen (Švédsko), od roku 2003 členkou představenstva této strany v Sörmlandu. Od roku 2005 je členkou přestavenstva nadace Jarla Hjalmarsona, stranické nadace Moderata samlingspartiet.\n\nV roce 1999 a 2004 kandidovala do EP na kandidátní listině strany Moderata samlingspartiet, v letech 2002 a 2006 jako kandidátka švédského Riksdagu, kde je plnoprávným členem externí komise a zástupkyní výboru pro daně.\n\n"}
{"id": "235174", "url": "https://cs.wikipedia.org/wiki?curid=235174", "title": "Fuero del Trabajo", "text": "Fuero del Trabajo\n\nFuero del Trabajo je španělský pracovní kodex, přijatý 9. března 1938 frankistickou vládou, který měl vytyčit podobu sociálního smíru po skončení tehdy ještě probíhající občanské války.\n\nZákon proklamoval povinnost státu zajistit Španělům „vlast, chléb a spravedlnost“. Jeho obsah představuje směs propagandistických prohlášení i právních norem. Právní věda frankistického Španělska mu přisuzovala povahu ústavního zákona (\"ley fundamental/constitución\"). Zákon je prodchnut korporativistickou ideou, která ale není jeho jediným myšlenkovým zdrojem.\n\nZákon byl zrušen Španělskou ústavou z roku 1978.\n\n"}
{"id": "235177", "url": "https://cs.wikipedia.org/wiki?curid=235177", "title": "Lew Wallace", "text": "Lew Wallace\n\nGenerál Lewis Wallace (10. dubna 1827 Brookville , Indiana - 15. února 1905 Crawfordsville, Indiana) byl americký právník, voják, státník a spisovatel.\n\nZa Americké občanské války bojoval na straně Unie a dosáhl hodnosti generálmajora, jeho nejdůležitějším úspěchem byla zdržovací bitva na řece Monocacy, kde jej sice podstatně silnější jednotky generála Earlyho porazily, avšak zabralo jim to příliš mnoho času, takže nemohly splnit svůj cíl - obsadit hlavní město Unie před příchodem hlavních vojsk seveřanů.\n\nV letech 1878-1881 byl guvernérem teritoria Nové Mexiko, v letech 1881-1885 ambasadorem USA u Osmanské říše.\n\nJe autorem řady knih, z nichž nejúspěšnější je román \"\" (1880), který se s 50 miliony prodanými výtisky řadí k nejúspěšnějším bestsellerům historie.\n\nLew Wallace byl synem vojáka a politika Davida Wallaceho (guvernéra státu Indiana v letech 1837-1840) a jeho první ženy Esther French Test. Po smrti Esther se jeho otec v roce 1836 znovu oženil, Lewisovou druhou matkou se stala Zerelda Gray Sanders, vůdčí postava hnutí sufražetek a vášnivá zastánkyně prohibice.\n\nLewis vystudoval práva a v čase mexicko-americké války sloužil jako důstojník u indianské milice, jeho jednotka se ovšem bojů neúčastnila. 6. května 1852 se oženil se Susan Arnold Elston (1830-1907), z jejich svazku vzešel syn Henry Lane. Susan byla nadanou básnířkou a spisovatelkou, která psala dávno před tím, než se k psaní na její naléhání odhodlal sám Lewis. Jeho žena mu pak byla při psaní velkou pomocnicí a oporou, když pročítala a připomínkovala jeho díla a dohlížela na jejich vydávání.\n\nHlavní část Wallaceho vojenské kariéry spadá do období Americké občanské války. Jako syn prominentního vojáka a politika měl rozsáhlé konexe, které mu usnadňovaly postup. Na počátku války byl dosazen na pozici \"adjutant general\" státu Indiana (\"de facto\" velitel ozbrojených sil státu) a vedl rozšiřování a reorganizaci indianských jednotek. 25. dubna 1861 se stal plukovníkem a 9. září téhož roku brigadýrem dobrovolníků.\n\nV únoru 1862 se podílel na Grantových akcích okolo Fort Henry a Fort Donelson, kde si vydobyl hodnost generálmajora a velení divizi, jeho strmá vojenská kariéra však vzápětí poté utrpěla smrtelnou ránu během bitvy o Shiloh. Nesmyslné přesuny jeho jednotky, která nejprve nesplnila Grantovy rozkazy, a poté nedokázala využít faktu, že se čirou náhodou ocitla v týlu konfederačních sil, byly hrubě odsouzeny Grantem i dalšími důstojníky a uzavřely Wallacemu cestu k dalšímu povýšení. Zda se tak stalo zaslouženě, je dodnes diskutovanou otázkou. Wallace sám odmítl Grantovo obviňování své osoby z neschopnosti a neplnění rozkazů a tvrdil, že Grant vydal pro jeho jednotku vágní, nesmyslné a nepřesné rozkazy a před veřejností na něj svrhl své vlastní chyby.\n\nWallace byl po Shilohu přemístěn na méně exponovaná válčiště, kde si vedl vzorně. Na podzim 1862 organizoval obranu Cincinnati, kde jeho opevňovací práce udělaly na konfederační síly takový dojem, že se útoku na město vzdaly. Vrchol Wallaceho kariéry válečníka představovala zdržovací bitva na řece Monocacy, v níž 9. července 1864 dokázal na celý den zdržet postup dvaapůlkrát silnější konfederační armády generála Earlyho, které tak znemožnil napadnout slabě chráněný Washington ještě před příchodem posil vyslaných Grantem. Tento významný úspěch, který veřejně ocenil i Grant, však na oživení Wallaceho kariéry nestačil - Wallace stále tvrdě odmítal zodpovědnost za Shiloh a veřejně v této souvislosti obviňoval Granta. Takto veřejný spor s vrchním velitelem pochopitelně sám o sobě znemožňoval zahlazení této otázky a další Wallaceho postup (oba protagonisté si svá stanoviska podrželi nezměněná až do smrti).\n\nWallace poté nějakou dobu působil ve vojenském soudnictví, v roce 1865 armádu opustil, poté organizoval neoficiální vojenskou pomoc, kterou Spojené státy poskytovaly mexickým silám bojujícím od roku 1864 s francouzskými intervenčními jednotkami.\n\nPo svém působením v Mexiku se Wallace soustředil na politickou kariéru a zároveň začal psát a publikovat. Vrchol jeho politické i tvůrčí kariéry přišel v druhé polovině 70. let. V letech 1878-1881 byl guvernérem teritoria Nové Mexiko, v tomto úřadu mimo jiné nabídl guvernérskou milost řadě osob angažujících se v tzv. válce v Lincolnově okresu. Měla se vztahovat i na Billyho Kida, který však posléze pokračoval ve zločinecké dráze a proto byla pro jeho osobu stažena. Jako guvernér Wallace sepsal a v roce 1880 publikoval svůj román \"\" (orig. \"Ben-Hur: A Tale of the Christ\"), který je nejprodávanějším románem sepsaným v 19. století a stal se předmětem řady filmových, divadelních a rozhlasových adaptací. V letech 1881-1885 byl americkým vyslancem v Osmanské říši.\n\nLewis Wallace se na sklonku života vrátil do Indiany a usídlil se v Crawfordsville. Tam 15. února 1905 zemřel na rakovinu a byl pochován na \"Oak Hill Cemetery\". V roce 1910 byla jeho socha zařazena do \"National Statuary Hall Collection\" v Kapitolu.\n\n\n"}
{"id": "235181", "url": "https://cs.wikipedia.org/wiki?curid=235181", "title": "Zákonodárné národní shromáždění", "text": "Zákonodárné národní shromáždění\n\nZákonodárné národní shromáždění (též Legislativa, francouzsky \"Assemblée législative\") bylo sborem zástupců francouzského lidu v období Velké francouzské revoluce. Zasedalo od 1. října 1791 (kdy nahradilo do té doby fungující Ústavodárné národní shromáždění, tzv. Konstituantu) do 20. září 1792 (kdy bylo nahrazeno Národním konventem). Volby do něj se konaly na přelomu srpna a září 1791, aktivní volební právo občanů však bylo majetkově omezeno. Do tohoto orgánu nemohli kandidovat občané, kteří byli dříve členy Ústavodárného národního shromáždění (na základě rozhodnutí Ústavodárného národního shromáždění, které navrhl poslanec Maxmilien Robespierre), vzhledem k čemuž mělo toto shromáždění výrazně menší prestiž než Konstituanta či Konvent.\n"}
{"id": "235186", "url": "https://cs.wikipedia.org/wiki?curid=235186", "title": "Mykaná příze", "text": "Mykaná příze\n\nMykaná příze je každá příze z mykaného materiálu, který byl zpracován bez vyčesávání krátkých vláken. Mykané příze se vyrábí dvěma podstatně rozdílnými technologiemi, pro které se dá použít označení bavlnářská a vlnařská.\n\nRozdíly v hlavních znacích obou způsobů výroby jsou patrné z tabulky:\n\nU bavlnářské technologie se vlákna intenzivně urovnávají mnohonásobným průtahem do podélného směru, nestejnoměrnosti ve vlákenné vrstvě jsou při spřádání bavlny (a umělých vláken) vyrovnány nejméně 36násobným družením posukovaných pramenů a nejméně jednou elektronickou regulací. Hotová příze je poměrně pevná, má hladký povrch a tvrdý omak.\n\nVlnařské příze se vyrábí s minimálním průtahem mezi mykáním a dopřádáním a bez jakékoliv možnosti vyrovnat nestejnoměrnosti. Surovina často obsahuje vlákna se značnými rozdíly v délce. Příze má měkký, hřejivý povrch, vykazuje oproti bavlněných výrobkům nevalnou stejnoměrnost a sotva polovinu pevnosti. K výhodám patří velká rozmanitost možných směsí a nízké náklady na surovinu.\n\nMykáním se dokončuje rozvolnění a čištění vláken. Pramen od víčkového mykacího stroje se 2-3 x posukuje na válečkových protahovacích strojích (kde se na každé pasáži druží 6-8 pramenů a případně mísí různé druhy vláken) a na křídlových strojích se zhotovuje přást jako předloha pro prstencové dopřádací stroje.\n\nTímto způsobem se vyrábí příze do jemnosti cca 20 tex na hrubší a tkaniny a pleteniny, např. nábytkové, dekorační a technické tkaniny, vazné niti na manšestry a plyše apod.\n\nMykané konvenční (prstencové) příze se stále častěji nahrazují přízemi rotorovými. Dopřádacím strojům se zde předkládá pramen od posukovacích strojů, rotor běží zhruba desetkrát rychleji než vřeteno prstencového stroje. Rotorové příze mají poněkud tvrdší omak a nižší pevnost než příze od prstencových strojů.\n\nTímto způsobem se zpracovává a vzájemně smíchává vlna, různá živočišná vlákna, bavlna a umělá vlákna často s příměsí nejrůznějších textilních odpadů. Vlákenné odpady se před zpracováním čistí, ústřižky tkanin a pletenin se trhají a rozvlákňují.\n\nZe středněvlákenné bavlny (případně viskózové stříže) s příměsí 40-70 % odpadů se vyrábí tzv. vigoňová příze. \"Buretová\" příze se touto technologií vyrábí z odpadů přírodního hedvábí.\n\nSestavení směsi podle určitého systému se říká \"manipulace\". V přádní partii se často manipulují také suroviny s různými barevnými odstíny (\"melanž\").\n\nNa válcovém mykacím stroji (resp. strojovém agregátu) je napojeno zařízení, které rozděluje pavučinku na několik desítek proužků a zaoblováním z nich vytváří přást. Přást se předkládá prstencovým dopřádacím strojům s průtahovým ústrojím se zkrutnou trubkou, které umožňuje zpracování vláken s velkými délkovým rozdíly.\n\nObzvlášť měkce točené příze se dříve dopřádaly na selfaktorech. Tyto složité stroje s nízkou produktivitou pracovaly s diskontinuální technikou (průtah, zákrut a navíjení v oddělených fázích). Od konce minulého století se tato technologie jen předvádí jako zajímavá atrakce v mnohých textilních muzeích.\n\nPoužití: Mykané příze se vypřádají do jemnosti cca 40 tex a používají se například na nábytkové a dekorační tkaniny, koberce, tkaniny na svrchní ošacení (tvíd aj.), efektní skané příze na ruční pletení atd.\n\nVigoňové příze jsou obzvlášť vhodné pro zátažné pleteniny počesané na rubní straně, ze kterých se například šijí „klasické“ české \"tepláky\". V ČR bylo v roce 1989 vyrobeno 40 milionů kusů.\n\n"}
{"id": "235187", "url": "https://cs.wikipedia.org/wiki?curid=235187", "title": "Betsabé s dopisem krále Davida", "text": "Betsabé s dopisem krále Davida\n\nBetsabé s dopisem krále Davida je Rembrandtův obraz; zachycuje okamžik, kdy Betsabé, žena vojáka Urijáše, při toaletě dostává dopis od krále Davida. V levém dolním rohu obrazu sedí stařena, která jí utírá nohy. Rentgenové snímky obrazu ukázaly původní vzpřímenou polohu hlavy Betsabé.\n\nObraz se v současné době nachází v Louvru, v křídle Richelieu, v sále číslo 31. Zobrazenou je s největší pravděpodobností Rembrandtova modelka, hospodyně a později přítelkyně Hendrickje Stoffelsová, s kterou žil v posledních letech svého života a měl s ní dceru Cornelii. Lékaři si povšimli deformity levého prsu modelky a navrhli možné diagnózy: karcinom prsu, tuberkulózní absces, mastitidu způsobenou neúspěšným těhotenstvím. Rakovina prsu je nepravděpodobná, neboť Stoffelsová žila ještě dalších devět let.\n\n"}
{"id": "235196", "url": "https://cs.wikipedia.org/wiki?curid=235196", "title": "Štip", "text": "Štip\n\nŠtip ( ) je největší město ve východní části Severní Makedonie, na železniční trati Veles – Kočani. Dle sčítání lidu z roku 2002 zde žilo 43 625 obyvatel. Město se rozkládá ve Východním regionu a je správním centrem stejnojmenné opštiny.\n\nVe Štipu se nachází zachovalý klášter ze 14. století a ruiny starého kostela. Ve čtvrti Novo Selo, v jedné z nejstarších částí města, se narodil první prezident samostatné Makedonie Kiro Gligorov.\n\n"}
{"id": "235203", "url": "https://cs.wikipedia.org/wiki?curid=235203", "title": "Singly na prvním místě v roce 1986 (USA)", "text": "Singly na prvním místě v roce 1986 (USA)\n\nJedničky americké hitparády Hot 100 za rok 1986 podle časopisu Billboard.\n"}
{"id": "235206", "url": "https://cs.wikipedia.org/wiki?curid=235206", "title": "Tino di Camaino", "text": "Tino di Camaino\n\nTino di Camaino (asi 1280, Siena – asi 1337, Neapol) byl italský sochař.\nNarodil se v Sieně jako syn architekta Camaina di Crescentino, byl žákem Giovanniho Pisana, kterému pomáhal při práci na fasádě katedrály v Sieně. Později Tino následoval svého mistra do Pisy, kde se roku 1311 stal odpovědným za práce na tamější katedrále. O čtyři roky později zde pracoval na náhrobku pro císaře Jindřicha VII. Lucemburského; současně pracoval i v Sieně a Florencii. Zde vytvořil známý náhrobek biskupa Orsa v Santa Maria del Fiore a náhrobek Gastona della Torre v Santa Croce.\n\nOd roku 1323 pracoval v Neapoli, u krále Roberta z Anjou. Opět vytvářel náhrobky, mimo jiné pro kalábrijskou vévodkyni Kateřinu Habsburskou v San Lorenzo Maggiore a královnu Marii Uherskou v Santa Maria Donnaregina. Zemřel v Neapoli kolem roku 1337.\n"}
{"id": "235211", "url": "https://cs.wikipedia.org/wiki?curid=235211", "title": "Theodor Billroth", "text": "Theodor Billroth\n\nChristian Albert Theodor Billroth (26. dubna 1829 – 6. února 1894) byl německý lékař a jeden z nejznámějších chirurgů. Billroth vypracoval několik postupů pro operaci žaludku, střev, prostaty a štítné žlázy.\n\nV roce 1877 provedl jako první na světě úspěšnou operaci hrtanu pro nádorové onemocnění a v roce 1881 provedl první úspěšnou resekci žaludku. Od roku 1876 byl také profesorem chirurgie na vídeňské univerzitě a přednostou I. chirurgické kliniky. Za svůj život napsal několik prací a zemřel v roce 1894 v Rakousku-Uhersku.\n"}
{"id": "235212", "url": "https://cs.wikipedia.org/wiki?curid=235212", "title": "Singly na prvním místě v roce 1985 (USA)", "text": "Singly na prvním místě v roce 1985 (USA)\n\nJedničky americké hitparády Hot 100 za rok 1985 podle časopisu Billboard.\n"}
{"id": "235213", "url": "https://cs.wikipedia.org/wiki?curid=235213", "title": "Bristol Cars", "text": "Bristol Cars\n\nBristol Cars je britská společnost vyrábějící luxusní automobily se sídlem ve Filtonu poblíž anglického města Bristol.\n\nBritská letecká společnost Bristol Aeroplane Company byla založena v roce 1910. Za druhé světové války proslula výrobou vojenských letadel Blenheim a Beaufighter. Na konci války bylo vedení firmy britskou vládou doporučeno, aby si nalezlo novou činnost, kterou by společnost mohla zajistit pracovní podmínky pro své dělníky. Tak se již v roce 1944 na silnicích objevil první prototyp vozu Bristol s označením 400. Do sériové výroby se dostal až o 3 roky později v roce 1947, kdy byl poprvé představen na autosalonu v Ženevě. Jednalo se o čtyřmístné kupé s aerodynamickou karoserií a šestiválcem BMW vyráběným v Británii.\n\nZ továrny společnosti Bristol ve stejnojmenném městě dodnes vyjíždějí skvělá sportovní auta s klasickými tvary karoserie a s americkými motory Chrysler.\n\nV dubnu 2011 zakoupila krachující Bristol Cars švýcarská společnost Kamkorp Autokraft.\n\nSpolečnost Bristol Cars přicházela téměř každý rok s novým modelem.\n\n\n\n"}
{"id": "235214", "url": "https://cs.wikipedia.org/wiki?curid=235214", "title": "Bristol Aeroplane Company", "text": "Bristol Aeroplane Company\n\nBristol Aeroplane Company (nejprve British and Colonial Aeroplane Company) byl britský letecký výrobce.\n\n\"British and Colonial Aeroplane Company, Limited\" byla založena v roce 1910 ve Filtonu u Bristolu. Během první světové války vyráběla úspěšné dvoumístné stíhací dvouplošníky Bristol F.2 Fighter.\n\nV roce 1920 byla společnost přejmenována na \"Bristol Aeroplane Company, Limited\". Ve stejné době koupila krachujícího výrobce leteckých motorů Cosmos Engineering Company, také z Bristolu, a vytvořila z něj základ své vlastní výroby leteckých motorů Bristol Engine Company. Nejdůležitějším typem letounu vyráběným v meziválečném období byl stíhací dvouplošník Bristol Bulldog.\n\nV druhé polovině 30. let Bristol dodával RAF moderní dvoumotorové lehké bombardéry Blenheim. Z jeho konstrukce pak vycházel během druhé světové války vyráběný, těžký, dvoumotorový, víceúčelový letoun Bristol Beaufighter.\n\nPo válce se nejúspěšnějším typem letounu zkonstruovaným Bristolem stal čtyřmotorový, turbovrtulový dopravní letoun Bristol Britannia.\n\nPo roce 1945 se Bristol věnoval i výrobě vrtulníků ve své divizi ve Weston-super-Mare, kterou nakonec v roce 1960 převzala Westland Aircraft. Jiným poválečným projektem firmy Bristol byla výroba automobilů v dceřiné společnosti Bristol Cars, která se v roce 1960 osamostatnila a dnes vyrábí luxusní automobily.\n\nV roce 1959 byl Bristol přinucen vládou se spojit se společnostmi English Electric, Hunting Aircraft a Vickers-Armstrongs a vytvořit tak British Aircraft Corporation (BAC). Ta byla v roce 1977 znárodněna a společně se Scottish Aviation a Hawker Siddeley zformovala British Aerospace (BAe). Z BAe se později stala BAE Systems.\n\nDivize zabývající se výrobou leteckých motorů, \"Bristol Engine Company\", se v roce 1956 přejmenovala na Bristol Aero Engines, o dva roky později se spojila s Armstrong Siddeley a vytvořily Bristol Siddeley. V roce 1966 byl Bristol Siddeley koupen firmou Rolls-Royce Limited, která pokračuje ve výrobě leteckých motorů dodnes pod názvem Rolls-Royce plc.\n\n\n\n\n\n\n\n\n\n\n\n\n\n\n\n"}
{"id": "235215", "url": "https://cs.wikipedia.org/wiki?curid=235215", "title": "Celostátní setkání mládeže", "text": "Celostátní setkání mládeže\n\nCelostátní setkání mládeže (CSM) je mládežnická akce, kterou v rámci celé řady států pořádá římskokatolická církev. Smyslem setkání je pomoci mladým lidem upevnit jejich vztah s Bohem a nalézt inspiraci pro další dynamiku tohoto vztahu. Setkání je doprovázeno bohatým, duchovně a kulturně zaměřeným programem. \n\nCSM představuje určitou obdobu největší světové mládežnické akce katolické církve, kterou jsou Světové dny mládeže, které se konají každé 2-3 roky. Někdy může být celostátní setkání přípravou na tuto větší akci, někdy probíhá souběžně s ní (zejména pokud větší akce probíhá mimo Evropu a je tedy pro českou mládež obtížné se jí zúčastnit).\n\nCelostátní setkání mládeže je největší opakovanou mládežnickou akcí spojenou s katolickou církví v České republice. Týdenní akce probíhá v létě a setkávají se na ní tisíce mladých křesťanů z celé země. V současné době jsou organizátory Sekce pro mládež České biskupské konference a Asociace křesťanských sdružení mládeže. Cílovou skupinou akce jsou mladí lidé ve věku 14-30 let.\n\n\nK celostátním setkáním mládeže bychom mohli zařadit také setkání mládeže z ČR a Slovenska v roce 2008 – tzv. Activ8 (Velehrad). Celostátní setkání mládeže v Olomouci (a na Svatém Kopečku) přenášela v srpnu 2017 z Korunní pevnůstky TV Noe v plném rozsahu. Průběžně hrály a zpívaly dva soubory, Sněženky od Panny Marie Sněžné z Olomouce a Srdcaři od Nejsvětějšího Srdce Ježíšova z Prahy.\n\n"}
{"id": "235218", "url": "https://cs.wikipedia.org/wiki?curid=235218", "title": "Polka (rozcestník)", "text": "Polka (rozcestník)\n\nPolka může být:\n"}
{"id": "235219", "url": "https://cs.wikipedia.org/wiki?curid=235219", "title": "Honda CR-X", "text": "Honda CR-X\n\nHonda CR-X je osobní automobil – sportovní kupé s pohonem předních kol, vyráběné automobilkou Honda ve třech generacích. CR-X je postaven na bázi modelu Honda Civic.\n\nPoslední z generací má označení CR-X del Sol.\n"}
{"id": "235225", "url": "https://cs.wikipedia.org/wiki?curid=235225", "title": "Ondřejovice", "text": "Ondřejovice\n\nNázev Ondřejovice má více sídel:\n"}
{"id": "235227", "url": "https://cs.wikipedia.org/wiki?curid=235227", "title": "Mateřské centrum", "text": "Mateřské centrum\n\nMateřské centrum je subjekt, který sdružuje zpravidla osoby na rodičovské dovolené, zejména matky a jejich děti, případně další rodinné příslušníky, za účelem společného trávení volného času.\n\nMateřské centrum plní hlavně sociální a výchovně vzdělávací funkci. Programy mateřského centra se zaměřují nejen na volnočasové aktivity pro děti (výlety, hry, dětská odpoledne apod.), ale i na svépomocné vzdělávací aktivity rodinných příslušníků, především žen na mateřské dovolené, které při pobytu s dítětem doma ztrácejí kontakt s veřejným životem. Zapojením se do činnosti mateřského centra mohou na jedné straně rozvíjet své schopnosti a dovednosti, a tím i programovou nabídku mateřského centra.\n\nMateřské centrum vzniká obvykle na dobrovolnické bázi, jako neformální iniciativa, která se v případě dostatku lidského potenciálu formalizuje v právní subjekt, nejčastěji v občanské sdružení a profesionalizuje svou činnost.\nMateřské centrum je většinou otevřené a přístupné všem lidem žijícím v jeho okolí. Jeho programy jsou často zaměřeny multigeneračně.\n\nMateřská centra v České republice nejsou dotčena ani Zákonem o školských zařízeních (jako např. mateřské školy) ani nespadají do systému sociálních služeb dle Zákona o sociálních službách. Tím je dána značná programová rozmanitost jednotlivých mateřských center.\n\nFinancování mateřských center je zpravidla diversifikované a pochází nejčastěji z obecních rozpočtů, grantů různých nadací, soukromého sektoru (firem), ale i státu (zejména prostřednictvím Ministerstva práce a sociálních věcí).\n\n"}
{"id": "235233", "url": "https://cs.wikipedia.org/wiki?curid=235233", "title": "Želejov", "text": "Želejov\n\nNázev Želejov má více sídel:\n"}
{"id": "235237", "url": "https://cs.wikipedia.org/wiki?curid=235237", "title": "Světové rekordy v atletice", "text": "Světové rekordy v atletice\n\nSeznam světových rekordů atletů a atletek podle atletických disciplín.\n\nAby byl výkon atleta oficiálně uznán světovou federací (dříve IAAF, nyní World Athletics) jako světový rekord, musí splňovat následující kritéria:\n\n(revidováno 15. února 2020) \n"}
{"id": "235238", "url": "https://cs.wikipedia.org/wiki?curid=235238", "title": "Seznam medailistů na letních olympijských hrách v chůzi na 20 km", "text": "Seznam medailistů na letních olympijských hrách v chůzi na 20 km\n\nHistorický přehled medailistů v chůzi na 20 km na letních olympijských hrách.\n"}
{"id": "235242", "url": "https://cs.wikipedia.org/wiki?curid=235242", "title": "Joey Ramone", "text": "Joey Ramone\n\nJoey Ramone (narozen jako Jeffry Ross Hyman, 19. května 1951 – 15. dubna 2001) byl zpěvák a skladatel americké punk rockové skupiny Ramones. On a kytarista Johnny Ramone byli jediní, kteří vydrželi po celou dobu existence Ramones. Po rozpadu Ramones se podílel na mnoha projektech, například dělal manažera a producenta skupině The Independents.\n\nJeffry Hyman vyrůstal ve Forest Hills v Queens v New Yorku. Stejně jako jeho budoucí spoluhráči vychodil místní střední školu. V mládí byl vyděděncem a ani jeho rodinný život nebyl nijak šťastný (jeho rodiče se rozvedli v 60. letech, poté žil s matkou). Byl fanouškem The Beatles, The Who a dalších skupin. Ve třinácti letech začal hrát na bicí. I v Ramones hrál původně na bicí, ovšem poté co Dee Dee Ramone zjistil, že nedokáže hrát zároveň na baskytaru a zpívat, se ujal zpěvu Joey a za bicí putoval Tommy Ramone.\n\nJoey byl nejvýraznější postavou Ramones, ať už proto, že byl frontmanem kapely, nebo proto, že měřil 2,03 metru. Jeho nejoblíbenějšími písněmi z repertoáru Ramones byly převážně balady a milostné písně. C. J. Ramone ho proto nazýval „hippie of the group“ („hipíkem skupiny“).\nPo mnoho let Joey nemluvil s Johnny Ramonem, protože mu přebral jeho dívku Lindu, s kterou se Johnny později oženil. Podle dokumentu \"\" o tom později Joey napsal písničku „The KKK Took My Baby Away“ (album \"Pleasant Dreams\"). Velmi rozdílní byli i ve svých politických postojích, zatím co Joey byl liberál, Johnny byl konzervativec. Joey a Johnny se nikdy doopravdy neusmířili.\n\nV roce 1985 se přidal ke skupině umělců kolem Steven Van Zandta bojující proti apartheidu v Jihoafrické republice (Artists United Against Apartheid). Spolu s dalšími 49 umělci (např. s Brucem Springsteenem, U2 nebo Bobem Dylanem) spolupracoval na písni „Sun City“.\nV roce 1994 založil skupinu Sibling Rivalry spolu se svým bratrem Mickey Leighem. Vydali jedno EP s názvem \"In a Family Way\".\nJoey také spolupracoval s Helen Love – na albu \"Love and Glitter, Hot Days and Music\" zpívá píseň „Punk Boy“. Helen Love zase s Joeym zpívá v písničce „Mr.Punchy“ na jeho sólovém albu \"Don't Worry About Me\".\nDále Joey nahrál píseň „Meatball Sandwich“ s Youth Gone Mad. Krátkou chvíli před svou smrtí se ujal role manažera a producenta punkové skupiny The Independents.\nPoslední Joeyho nahrávkou jsou doprovodné vokály na CD \"One Nation Under\" od skupiny Blackfire, zpívá ve dvou písních, v „What Do You See“ a „Lying to Myself“. CD vyšlo v roce 2002 a vyhrálo cenu Nejlepší popové/rockové album roku Native American Music Awards.\n\nJoey zemřel 15. dubna 2001 v New Yorku v Presbyteriásnké nemocnici na rakovinu lymfatických žláz. S rakovinou bojoval více než čtyři roky, avšak marně. \nPo jeho smrti, v roce 2002, vyšlo jeho první sólové album s názvem \"Don't Worry About Me\", které obsahuje například cover verzi písně „What a Wonderful World“ od Louise Armstronga, která se objevila i v dokumentu \"Bowling for Columbine\" Michael Moorea.\n30. listopadu 2003 byla část East 2nd Street v New Yorku přejmenována na Joey Ramone Place.\n\n22. května 2012 vyšlo jeho druhé posmrtně vydané sólové album \"Ya Know?\" .\n\n\n\n\n"}
{"id": "235244", "url": "https://cs.wikipedia.org/wiki?curid=235244", "title": "Singly na prvním místě v roce 1984 (USA)", "text": "Singly na prvním místě v roce 1984 (USA)\n\nJedničky americké hitparády Hot 100 za rok 1984 podle časopisu Billboard.\n"}
{"id": "235245", "url": "https://cs.wikipedia.org/wiki?curid=235245", "title": "Miklós Páncsics", "text": "Miklós Páncsics\n\nMiklós Páncsics (4. února 1944 Gara – 7. srpna 2007 Budapešť) byl maďarský fotbalový reprezentant, který získal na 19. letních olympijských hrách 1968 v Mexiku zlatou a na 20. letních olympijských hrách 1972 v Mnichově stříbrnou medaili.\n\nMiklós Páncsics se narodil v jihomaďarské obci Gara 4. února 1944. V šedesátých letech nahradil v maďarské reprezentaci Kálmana Meszölyho, hrál uprostřed obrany, kde byli jeho nejčastějšími partnery Csaba Vidáts a László Bálint. V roce 1972 byl členem družstva Maďarska, které obsadilo 4. místo na Mistrovství Evropy v kopané.\n\nMiklós Páncsics byl znám jako velmi rychlonohý obránce. Svému klubu Ferencváros Budapešť pomohl v letech 1964, 1967 a 1968 k zisku tří maďarských ligových titulů a v roce 1972 k zisku maďarského fotbalového poháru. Za reprezentaci Maďarska sehrál celkem 37 zápasů. Ve Ferencvárosu hrál ve 323 ligových zápasech a do klubu se vrátil i po skončení aktivní kariéry – v 90. letech byl členem jeho vedení. V letech 1974−1976 hrál za Honvéd Budapešť.\n\nPáncsics zemřel 7. srpna 2007 v Budapešti, příčina smrti nebyla zveřejněna.\n\n"}
{"id": "235246", "url": "https://cs.wikipedia.org/wiki?curid=235246", "title": "IFRAME", "text": "IFRAME\n\nIFrame (z anglického ) je HTML a XHTML element (tag) (v XHTML musí být zapsán malými písmeny) umožňující ve webové stránce vymezit plochu pro vložení jiné webové stránky. Jde o rám umístěný v dokumentu, který však nemusí celý složen jen z rámů. Vkládající stránka nesdílí CSS styly, proměnné, ani jiné prvky stránky, s vloženou stránkou. Na iframe se tedy nevztahují mezidoménová omezení (až na výjimky).\n\nPomocí iframe jsou často vkládány některé prvky stránky, jako například reklamy nebo ankety. A to nejčastěji z jiného webového serveru. Před AJAXem se iframe také využíval i jako částečná náhrada AJAXu - nebylo nutné obnovit celou stránku, ale jen část.\n"}
{"id": "235255", "url": "https://cs.wikipedia.org/wiki?curid=235255", "title": "Nové Butovice", "text": "Nové Butovice\n\nNové Butovice je název sídliště na Praze 13, tvořící východní část Jihozápadního Města. To sestává především z panelových domů, vybudovaných v druhé polovině 80. let 20. století a na samém začátku let devadesátých.\n\nNové Butovice se rozkládají v katastrálním území Stodůlky. Svůj název získaly podle staré vesnice Butovice, která se nachází východně od sídliště. Od staré zástavby je sídliště odděleno čtyřproudou ulicí \"Bucharovou\". K hlavním dopravním uzlům sídliště patří dvě stanice metra (Hůrka a Nové Butovice) trať metra vytváří přirozenou osu sídliště. U stanice Nové Butovice je terminál městské autobusové dopravy a zastávky regionálních autobusových linek. Další čtyřproudé silnice, které obcházejí celé JZM, zajišťují dostupnost autobusové dopravy ale i individuální automobilové dopravy i do vzdálenějších míst.\n\nNa počátku 21. století zaznamenaly Nové Butovice významnou změnu; vzniklo obchodní centrum Galerie Butovice nedaleko od Prokopského údolí a začaly být budovány nové kancelářské objekty na okraji sídliště. Byl zbořen nedostavěný multifunkční komplex, který zůstal rozestavěn z časů výstavby panelových domů. Na jeho místě pak byla 23. ledna 2014 zahájena stavba kancelářsko-administrativní budovy Metronom Business Centrum. Stavba byla dokončena v květnu 2015.\n"}
{"id": "235258", "url": "https://cs.wikipedia.org/wiki?curid=235258", "title": "Mendlovo náměstí", "text": "Mendlovo náměstí\n\nMendlovo náměstí (v hantecu Mendlák) je historické náměstí v brněnské čtvrti Staré Brno. Na náměstí se nachází Starobrněnský klášter a Bazilika Nanebevzetí Panny Marie, v jeho blízkosti pak pivovar Starobrno. Náměstí je pojmenováno podle zakladatele genetiky, mnicha a opata zdejšího kláštera Gregora Mendela.\n\nDo konce 50. let 20. století bylo Mendlovo náměstí tvořeno plochou s parčíkem před klášterem a bazilikou a z jižní strany bylo uzavřeno řadou již neexistujících starých domů. Z Pekařské ulice tudy procházely tramvajové koleje pokračující podél kláštera a Pivovarské restaurace na ulici Hlinky směrem do Pisárek. V místech před Pivovarskou restaurací byla tramvajová odbočka směrem k Vídeňské ulici. Pod náměstím protékal krytým korytem mlýnský náhon.\n\nPočátkem šedesátých let byly zbourány staré domy na jižní straně náměstí, jejichž pokračováním byla někdejší Klášterní ulice. Z této ulice byl ponechán jen novější mnohapatrový dům stojící dosud uprostřed dnešního Mendlova náměstí. Dále byla zbourána celá jedna strana Křížové ulice, včetně tehdejší starobrněnské radnice. Zbourána byla i krčma a sousedící budova šaten bývalé plovárny na začátku dnešní Výstavní ulice.\n\nVzniklá plocha byla uzavřena výškovými panelovými domy v ústí Veletržní ulice. Do středu této plochy byly přeloženy tramvajové koleje. Byl zrušen Mlýnský náhon (jeho koryto ve směru od Pisárek bylo v místě zrušených lázní pod dnešními tramvajovými kolejemi). Tramvaj na Pisárky byla přeložena na nový nadjezd u veletrhu. Tak vzniklo Mendlovo náměstí, jak jej známe na počátku 21. století.\n"}
{"id": "235262", "url": "https://cs.wikipedia.org/wiki?curid=235262", "title": "Psion", "text": "Psion\n\nPsion je značka kapesních počítačů stejnojmenné firmy velikosti školního penálu. Nejnovější řady Psionů obsahují standardní řady Microsoft Office. Příslušenstvím počítačů Psion je síťový adaptér, hlavní a záložní baterie včetně paměťových karet a kabelu pro spojení s PC. Psion má operační systém EPOC, který se rozlišuje na EPOC16 (starší verze) a EPOC32 (novější verze).\n\nFirma Psion byla založena v roce 1980 a vyvíjela software pro počítače ZX81 a ZX Spectrum.\n\nV roce 1984 firma uvádí kapesní počítač s jednořádkovým displejem, který obsahoval velmi jednoduchou „databázi“, kalkulátor a hodiny. Počítač neobsahoval operační systém. V roce 1986 byl uveden výrazně vylepšený model Psion Organiser II. Mezi hlavní vylepšení patřil dvouřádkový displej, lepší paměťové moduly, více aplikací (např. diář nebo budík), možnost programování vlastních aplikací v jazyce OPL (, podobný BASICu, ale s kompilátorem do mezikódu, což tehdy nebylo obvyklé). K počítači bylo také možné připojit další moduly (např. port RS232), čímž značně vzrostly možnosti využití tohoto počítače. Začala tak „éra Psionů“.\n\nRoku 1987 byl zahájen vývoj zařízení „SIBO“ (SIxteen Bit Organiser) a současně také multitaskingového operačního systému EPOC. Od roku 1991 se začaly prodávat počítače . Postupem času byly vyvinuty verze Psion Series 3 (1991), Psion Series 3a (1993), Psion Series 3c (1996), Psion Series 3mx (1998) a ještě ruská verze Psion Series 3aR. Tyto počítače bylo již možné označovat jako PDA (Personal Digital Assistant), navíc obsahovaly textový procesor, tabulkový kalkulátor, databáze a další aplikace, které bylo možné tvořit v jazyce OPL. S modemem se počítač dokázal připojit do Internetu. Novější verze obsahovaly více paměti (až 2 MB RAM), lepší procesor (až 27 MHz), větší displej (480×160), rychlejší rozhraní RS232 a různá softwarová vylepšení.\n\nV roce 1997 je uveden nový kompletně 32bitový model . Později následují verze Psion Series 5mx, Psion Series 5mx Pro a (odlehčený Psion Series 5mx). Srdce počítače tvořil RISCový procesor ARM710T (až 36 MHz), počítač obsahoval až 16 MB RAM, dotykový displej s rozlišením 640×240 pixelů a šestnácti odstíny šedé, velmi dobrá byla klávesnice. Další rozhraní byla RS232, IrDA, mikrofon a reproduktor, data se ukládala na CompactFlash.\n\nV roce 1997 byla ve spolupráci s firmami Nokia, Ericsson a Motorola založena společnost Symbian Ltd., 32bitový operační systém EPOC byl přejmenován na Symbian OS a stal se základem nových chytrých telefonů (smartphone).\n\nNový Psion Series 7 a Psion netBook s barevným displejem se objevil až v roce 2001, další produkty Psionu již nebyly tak úspěšné a firma se začala postupně stahovat z trhu.\n\nV roce 2012 společnost Motorola Solutions koupila Psion za 200 milionů dolarů.\n\n"}
{"id": "235263", "url": "https://cs.wikipedia.org/wiki?curid=235263", "title": "Edwardsův syndrom", "text": "Edwardsův syndrom\n\nEdwardsův syndrom nebo také trisomie 18 je genetická porucha pojmenovaná po Johnu H. Edwardsovi, který ji jako první v roce 1960 popsal. Jde o nejčastější trisomie (numerická odchylka chromozomů) po Downově syndromu.\n\nNa toto téma byl v roce 2010 natočen český film \"Zachraňte Edwardse\" o rodině, která vychovávala dceru s tímto postižením celkem 8 let.\n\nTato porucha je způsobena přítomností tří (místo dvou) chromozomů 18 v plodu nebo v buňkách dítěte.\n\nGenetická informace navíc ze třetího chromozomu způsobuje abnormální charakteristiky jedinců postižených Edwardsovým syndromem. Protože každá buňka v těle obsahuje informaci navíc, schopnost normálně růst a vyvíjet se je opožděná.\nCharakteristické projevy (liší se u každého případu, ale mohou byt takové):\n\nMíra přežití pacientů s Edwardsovým syndromem je velice nízká. Téměř polovina plodů\nzemře v děloze. Jen 50 % narozených děti žije do 2 měsíců, a jen 5-10 % přežije\nsvůj první rok života. Nejčastější příčiny smrti se týkají dýchání a srdečních\nvad. Je nemožné předem určit přesnou prognózu Edwardsova syndromu během\ntěhotenství. Větší lékařské zákroky jsou těmto dětem běžně odepřeny. Je také\ntěžké stanovit, jaké by byly šance na přežití v případě, že by se s těmito\ndětmi zacházelo stejně, jako s jejich zdravými vrstevníky.\n\nMíra vzniku Edwardsova syndromu je cca 1:3000 početí a 1:6000 narození. Z toho\n50 % je zjištěno v těhotenství s možností, že plod nepřežije prenatální období.\nAčkoli mohou děti s tímto syndromem počít ženy ve 20 i 30 letech, s rostoucím\nvěkem se toto riziko zvyšuje.\n\n"}
{"id": "235265", "url": "https://cs.wikipedia.org/wiki?curid=235265", "title": "Seznam medailistů na letních olympijských hrách v chůzi na 50 km", "text": "Seznam medailistů na letních olympijských hrách v chůzi na 50 km\n\nHistorický přehled medailistů v chůzi na 50 km na letních olympijských hrách.\nod roku 1932\n"}
{"id": "235267", "url": "https://cs.wikipedia.org/wiki?curid=235267", "title": "Seznam medailistů na letních olympijských hrách v běhu na 400 m překážek", "text": "Seznam medailistů na letních olympijských hrách v běhu na 400 m překážek\n\nHistorický přehled medailistů v běhu na 400 metrů překážek na letních olympijských hrách:\nod roku 1984\n"}
{"id": "235268", "url": "https://cs.wikipedia.org/wiki?curid=235268", "title": "Seznam medailistů na letních olympijských hrách v běhu na 3 000 m překážek", "text": "Seznam medailistů na letních olympijských hrách v běhu na 3 000 m překážek\n\nHistorický přehled medailistů v běhu na 3000 metrů překážek na letních olympijských hrách:\n\nod roku 1920\nod roku 2008\n"}
{"id": "235269", "url": "https://cs.wikipedia.org/wiki?curid=235269", "title": "World Federation of Great Towers", "text": "World Federation of Great Towers\n\nWorld Federation of Great Towers (WFGT) je celosvětová asociace vysokých věží a mrakodrapů. Byla založena v roce 1989. Klíčovým kritériem pro zařazení stavby do WFGT je existence veřejně přístupné vyhlídkové plošiny. V současnosti (2011) do WFGT patří 36 staveb.\n\n"}
{"id": "235274", "url": "https://cs.wikipedia.org/wiki?curid=235274", "title": "Oleh Olžyč", "text": "Oleh Olžyč\n\nOleh Oleksandrovič Olžyč, vlastním jménem Oleh Kandyba, (8. července 1907, Žytomyr, Ukrajina – 10. června 1944, Sachsenhausen, Německo) byl ukrajinský básník, příslušník tzv. Pražské školy, archeolog, aktivní člen Organizace ukrajinských nacionalistů.\n\nNarodil se v Žytomyru. Jeho otec, ukrajinský symbolistický básník Oleksandr Oles emigroval během občanské války na Ukrajině do Československa, kam jej záhy následovala celá rodina.\n\nOleh Olžyč odmaturoval v Ukrajinském gymnáziu v Řevnicích. Přihlásil se na Filosofickou fakultu Karlovy Univerzity na obor archeologie. Byl jedním z nejlepších žáků a následovatelem Lubora Niederleho. Ještě během studií, v roce 1929 stejně jako řada jeho národně uvědomělých a romanticky naladěných vrstevníků vstoupil do OUN(M). Po skončení studií hodně cestoval po Evropě. Od roku 1938 přednášel slovanskou archeologii na Harvardově univerzitě, kde také inicioval vznik Ukrajinského vědeckého institutu, činného dodnes. Publikoval řadu vědeckých statí z oboru archeologie a antropologie.\n\nPo začátku německo-sovětské války přijel do Kyjeva, kde organizoval podzemí OUN – Melnykovců. V lednu 1944, po zatčení Andrije Melnyka byl zvolen na post předsedy OUN(M). Pět měsíců nato byl ve Lvově zatčen gestapem a deportován do koncentračního táboru Sachsenhausen. Zemřel během výslechu v noci z 9. na 10. červen 1944.\n\nOleh Kandyba-Olžyč byl činný nejenom vědecky. Už od začátku 30. lét 20. století přispíval do nejrůznějších ukrajinských časopisů. Kromě básní psal též prózu pro děti, didaktické a politické eseje, literárněvědné a kulturologické články. Je autorem tří poetických sbírek:\n\nPražská škola ukrajinských emigrantských básníků\n\n"}
{"id": "235275", "url": "https://cs.wikipedia.org/wiki?curid=235275", "title": "Bristol (rozcestník)", "text": "Bristol (rozcestník)\n\nNázev Bristol může znamenat:\n\n\n\n"}
{"id": "235276", "url": "https://cs.wikipedia.org/wiki?curid=235276", "title": "Recipient (vodohospodářství)", "text": "Recipient (vodohospodářství)\n\nVodní recipient je každý vodní útvar, do něhož vyúsťují povrchové vody nebo znečištěné odpadní vody. Jedná se o všechny větší vodní plochy v krajině jako rybníky, přehradní nádrže, jezera. V rámci procesu čištění odpadních vod se takto označuje vodní útvar, který slouží k dočištění odpadních vod. Využívá se zde „samočisticí schopnost recipientu“, která spočívá ve schopnosti recipientu zbavit se „přirozenými procesy“ znečistění.\n\nPodle velikosti toku a celkové schopnosti dočištění odpadních vod se stanovuje maximální povolené množství (m/rok) vypouštěných odpadních vod například z čistírny odpadních vod. Stejně tak se stanovují i limity maximálního obsaženého znečistění. Limity pro znečištění i maximální množství stanovuje rozhodnutím vodoprávní úřad – „\"povolení k vypouštění odpadních vod do vod povrchových nebo podzemních\"“.\n"}
{"id": "235277", "url": "https://cs.wikipedia.org/wiki?curid=235277", "title": "Jaderný výbuch", "text": "Jaderný výbuch\n\nJaderný výbuch je důsledek prudkého uvolnění energie ze záměrně rychlé jaderné reakce. Jadernou reakcí může být štěpná reakce, jaderná fúze nebo několikafázová kombinace obou. Dosud bylo vždy k zahájení jaderné fúze použito štěpné reakce a čistě fúzní výbuch je zatím fikce.\n\nAtmosférické jaderné výbuchy jsou spojovány s „atomovým hřibem“, i když samotný hřib může nastat i při velkých chemických explozích a jsou možné jaderné exploze bez hřibu. Nukleární výbuch produkuje značnou radiaci a množství radioaktivního odpadu.\n\nK prvnímu člověkem způsobenému jadernému výbuchu došlo dne 16. července 1945 na poušti v Novém Mexiku, USA. Šlo o výbuch testovacího zařízení implozního plutoniového typu zvaného \"The Gadget\" v rámci testu Trinity, jenž směřoval k vývoji jaderné bomby. Uvolněná energie se odhaduje na 20 kilotun TNT (84 TJ).\n\nJeště tentýž rok 6. srpna a 9. srpna byla jaderná bomba použita ve válečném konfliktu.\n\nOd roku 1945 došlo k více než 2 000 testovacím jaderným výbuchům.\n\nV roce 1964 podepsaly všechny jaderné a mnoho nejaderných států smlouvu omezující testování jaderných zbraní. Zavázaly se, že upustí od zkoušek jaderných zbraní v zemské atmosféře, pod vodou a ve vesmírném prostoru. Povoleny zůstaly jaderné zkoušky pod zemí.\n\nPodzemní testy nadále probíhaly v SSSR (do roku 1990), ve Velké Británii (do roku 1991), v USA (do roku 1992) a ve Francii a Číně (do roku 1996). Indie a Pákistán provedly své dosud poslední jaderné výbuchy v roce 1998.\n\nZatím poslední jaderný výbuch nastal v září 2017 v Severní Koreji a šlo opět o test.\n\nEnergie uvolněná detonací jaderné zbraně v troposféře lze rozdělit do čtyř kategorií\n\nBezprostředně po výbuchu se rychlostí světla šíří silné elektromagnetické záření všech délek, včetně nebezpečného rentgenového a gama záření a spalujícího infračerveného záření. Záření dopadnuvší na okolní předměty zvyšuje jejich teplotu až ke vznícení nebo roztavení. Následuje rázová vlna, tedy tlaková vlna šířící se v atmosféře, obecně v prostředí. Boří okolní domy, trhá stromy, odnáší i velké předměty. Následně se do okolí rozptýlí produkty jaderného štěpení, tedy rozmanité látky, které radioaktivně zamoří okolí.\n\n\n\n"}
{"id": "235278", "url": "https://cs.wikipedia.org/wiki?curid=235278", "title": "CEP", "text": "CEP\n\nCEP, Cep nebo cep může znamenat:\n\n\n\n"}
{"id": "235281", "url": "https://cs.wikipedia.org/wiki?curid=235281", "title": "Thesálie", "text": "Thesálie\n\nThesálie (řecky: Θεσσαλία, \"Thessalía\"), případně Thessálie, je jedním z 13 řeckých krajů, který se dále člení do čtyř prefektur (\"nomoi\"). Thesálie se rozkládá v centrální části Řecka. Na severu sousedí s Makedonií, na západě s Epirem a na jihu se Středním Řeckem. Z východu je omývána Egejským mořem. Thesálie má rozlohu 14 036 km² a počet jejích obyvatel činí 760 714 (podle censu z roku 2005). Hlavním městem tohoto kraje je město Larissa, ležící uprostřed úrodné nížiny. Jediným důležitým přístavem je Volos na poloostrově Magnisia v Pagavském zálivu. Starověké památky jsou zejména v oblasti Volosu: Iolkos, Demetrias, Sesklo, Dimini, Farsala a nejdůležitější Meteora – byzantské kláštery na těžko přístupných skalách.\n\nZ geografického hlediska je Thesálie tvořena nížinou kolem měst Trikala a Larissa obklopenou prstencem pohoří. Nejvýznamnějším vodním tokem je řeka Pinios, do níž se vlévá mnoho menších přítoků. Region je vymezen přirozenými topografickými hranicemi: na severu se nacházejí pohoří Kamvunia a Titaros, zatímco na severovýchodě leží Olympský masiv. Směrem na západ se rozkládá horské pásmo Pindos a při pobřeží na východě a jihovýchodě se nalézají pohoří Ossa a Pilio. Počasí v zimě a v létě je velice rozdílné, přičemž zimní deště přispívají k vyšší úrodnosti zdejší půdy. Thesálie bývá proto často nazývána „obilnicí Řecka“.\n\nZhruba kolem roku 2500 př. n. l. se Thesálie stala střediskem rozvinuté neolitické kultury. V oblasti byly rovněž objeveny pozdější mykénské osady v lokalitách Iolkos, Dimini a Sesklo (poblíž města Volos). Někdy před rokem 1000 př. n. l. pronikly do oblasti ze severozápadu thesalské kmeny. V dobách starověkého Řecka ovládaly území thesálské nížiny různé mocné aristokratické rody, jako byli například Aleuovci z Larisy či Skopadovci z Krannónu. Tito vládcové postupem času vytvořili federaci, jež zahrnovala všechny thesálské obce. Mimořádné proslulosti se v řeckém světě těšila thesálská jízda.\n\nBěhem řecko-perských válek se Aleuovci připojili na stranu Peršanů. Ve 4. století př. n. l. učinil z Thesálie významnou vojenskou mocnost tyran Iásón z Fer, jenž se opíral o svoje početné žoldnéřské vojsko, s pomocí něhož zemi v roce 374 př. n. l. sjednotil. Předtím, než mohl dosáhnout dalších úspěchů, byl ale zavražděn. Nedlouho nato thesálští vládcové upadli do závislosti na Makedonii poté, co si jejich zemi v roce 344 př. n. l. podrobil Filip II. Makedonský.\n\nV roce 148 př. n. l. začlenili Římané Thesálii do provincie Makedonie, ovšem kolem roku 300 za vlády císaře Diokleciána byla Thesálie ustavena samostatnou provincií s hlavním městem Larisou. Poté zůstala Thesálie součástí východořímské (byzantské) říše až do 13. století, kdy velkou část území obsadili valašští pastevci (Velké Valašsko). Po čtvrté křížové výpravě připadla Thesálie latinskému soluňskému království, avšak v roce 1215 byla dobyta vládcem epirského despotátu Theodorem Komnenem Dukou. Jeho potomci spravovali tuto oblast jako nezávislé teritorium do roku 1318. Následovalo období byzantské a srbské dominance. Thesálie pak na určitou dobu obnovila svoji nezávislost, která ale skončila v roce 1394 po dobytí Osmany. Konečně v roce 1881 odstoupila Osmanská říše většinu Thesálie Řecku.\n\n\n"}
{"id": "235282", "url": "https://cs.wikipedia.org/wiki?curid=235282", "title": "Quintus Caecilius Metellus Macedonicus", "text": "Quintus Caecilius Metellus Macedonicus\n\nQuintus Caecilius Metellus Macedonicus (207 př. n. l. – 115 př. n. l. Řím) byl římský konzul, vojevůdce a praetor. Byl nejstarším synem Quinta Caecilia Metella, konzula v roce 206 př. n. l. Rodina Caecilii Metellii patřila k nejvýznamnějším a nejbohatším vrstvám římské republiky. I přes svůj plebejský původ zastávali všichni členové rodu od počátku 3. století př. n. l. úřad konzula, přičemž se mnohokrát osvědčili i jako zdatní vojevůdci.\n\nMacedonicus byl vojenským velitelem během třetí makedonské války v letech 171 až 168 př. n. l.. O dvacet let později sehrál ústřední roli ve čtvrté makedonské válce. Tento konflikt vypukl poté, co se dobrodruh jménem Andriskos prohlásil za potomka posledního makedonského krále Persea a s podporou lidu se chopil vlády v Makedonii. Andriskovi se pak podařilo shromáždit vojsko, s nímž v roce 149 př. n. l. přemohl proti němu vyslanou římskou armádu, jíž velel praetor Publius Iuventius Thalna (jenž v bitvě padl). Teprve druhá římská armáda vedená Quintem Ceciliem Metellem (rovněž ve funkci praetora) Andriska v roce 148 př. n. l. pokořila. Po svém vítězství přeměnil Metellus Makedonii v římskou provincii.\n\nV roce 146 př. n. l. zaútočil proti Achajům, kteří v Korintu urazili vyslance římského senátu a vyhlásili válku Spartě. Následně nad nimi dosáhl rozhodných vítězství v bitvách u Skarpeie a u Chairóneie. Po svém návratu do Itálie byl poctěn triumfem a čestným přízviskem (agnomen) \"Macedonicus\". Tři roky poté byl za zásluhy během boje proti Keltiberům v Hispánii zvolen konzulem.\n\nV roce 131 př. n. l. působil spolu s dalším plebejem, Quintem Pompeiem, jako censor. Metellus a Pompeius tehdy navrhovali zákon, jenž by všem Římanům uložil povinnost vstoupit do manželského svazku. Tento návrh však nikdy nevstoupil v platnost. Jako censor proslul svou přísností, když zbavil mnoho římských senátorů jejich funkce a jednoho z nich, tribuna lidu Gaia Atinia Labeona, chtěl dokonce dát svrhnout z Tarpejské skály. Pouze intervence jiného tribuna Labeonovi zachránila život. Na Martově poli dal Metellus vztyčit skvostné sloupořadí (\"Porticus Metelli\") a dva chrámy zasvěcené Jovu Zastaviteli (\"Jupiter Stator\") a Junoně.\n\nPatřil mezi konzervativní odpůrce reformních návrhů bratří Gracchů, zemřel v roce 115 př. n. l. ve věku 92 let.\n\n"}
{"id": "235288", "url": "https://cs.wikipedia.org/wiki?curid=235288", "title": "Orchestr Gramoklubu", "text": "Orchestr Gramoklubu\n\nOrchestr Gramoklubu byl první český koncertní jazzový orchestr. Orchestr Gramoklubu byl založen v roce 1935 jako první československý čistě koncertní hot-jazzový orchestr. Orchestr tvořili především studenti. Jeho založení iniciovali Emanuel Uggé a Jan Šíma, který byl i jeho dirigentem.\n\nPrvní koncert se uskutečnil v prosinci roku 1935 s sále pražské Unitarie. Během dubna 1936 v orchestru nastoupili Géza Toperczer a František Šulc místo Šulce a Brachtla. Repertoár tvořily americké skladby z tiskových úprav rozšířené o třetí trubku, druhý pozoun a třetí altku. Původní tvorbu obstarávali Jiří Traxler a Jan Šíma.\n\nSoubor příležitostně vystupoval i na tanečních zábavách pod vedením Jiřího Traxlera. Orchestr se rozpadl v prosinci 1937.\n\n\nDále s orchestrem spolupracovali Kamil Běhounek, Jan Rychlík.\n"}
{"id": "235290", "url": "https://cs.wikipedia.org/wiki?curid=235290", "title": "Bulava", "text": "Bulava\n\nBulava (rusky Булава – palcát; někdy uváděna jako R-30 Bulava) je z ponorek vypouštěná kvazi-balistická střela (SLBM), která je ve výzbroji ruského námořnictva. Jejím návrhem a vývojem byl pověřen Moskevský institut termální technologie.\nBulava nese kódové označení NATO SS-N-32 a Agenturou raket a dělostřelectva při ministerstvu obrany Ruské federace jí byl přidělen index 3M30. V mezinárodních smlouvách je používáno běžné ustanovení RSM-56.\n\nNávrh Bulavy vychází z balistické střely SS-27 (Topol M), je ale lehčí a složitější. Lze tudíž očekávat, že oba typy budou mít porovnatelné základní výkony.\n\nRuská armáda požadovala, aby Bulava měla pokročilé schopnosti překonat opatření současných protiraketových systémů. Mezi udávané schopnosti patří: úhybné manévrování, vypouštění návnad pro antirakety, možnost změny výšky ve střední fázi letu a ochranné štíty hlavic proti poškození jak fyzickému tak vlivem EMP. Bulava je navržena tak, aby vydržela jaderný výbuch v minimální vzdálenosti 500 metrů. \n\nPrezident Vladimir Putin o ní prohlásil, že Bulava dokáže proniknout přes jakýkoli (současný) protiraketový systém.\n\nSoučasná verze Bulavy je schopna nést až šest hlavic MIRV (oddělitelných nezávisle naváděných hlavic) o síle několika jednotek až desítek kilotun TNT. Údaje o celkové úderné síle Bulavy se liší. Většinou je uváděno 6 krát 150 kilotun (pro srovnání – bomba svržená na Hirošimu: 15 kilotun), u budoucích variant lze očekávat až deset hlavic. Zvětšení počtu hlavic nad základních šest se pravděpodobně neobejde bez ústupků od některých požadavků, například na odolnost.\n\nPrvní fáze startovacích testů Bulavy byla završena v závěru roku 2004. Zkoušky však provázela řada zdržení. Do služby byla raketa přijata roku 2018.\n\nTestovací vypuštění 27. září a 21. prosince 2005 z ponorky třídy Tajfun – Dmitrij Donskij byly úspěšné. Další tři letové testy se 7. září, 25. října a 24. prosince 2006 nezdařily, příčina selhání rakety nebyla zveřejněna. Další testy Bulavy se uskutečnily 28. června 2007 na ruském pobřeží Tichého oceánu.\n\nPrvní plavidla nesoucí Bulavu budou nastávající ponorky třídy Borej, které budou vybaveny 16 raketami pro každou z nich. První tři plavidla této třídy byla přijata do námořnictva do roku 2014, celkem 8 je plánováno do roku 2020. Varianta vypouštění ze země se očekává též.\n\n28. července 2007 Rusko provedlo další test Bulavy z jaderné ponorky, který byl úspěšný. Raketa byla vypuštěna na Bílém moři na severozápadním pobřeží Ruska a zasáhla svůj cíl na Kamčatce. 5. srpna 2007 se Rusko rozhodlo započít sériovou výrobu balistické rakety typu Bulava vypouštěné z moře.\n\n9. prosince 2009 provedlo Rusko další neúspěšný test rakety Bulava, která byla vypuštěna z ponorky v Bílém moři. První dva stupně rakety pracovaly bezchybně, ale na třetím stupni došlo k závadě, která způsobila světelné efekty pozorované v severní části Norska.\n\n27. října 2011 ponorka Jurij Dolgorukij odpálila raketu v oblasti Bílého moře a hlavice zasáhly cíl na střelnici Kura na poloostrově Kamčatka. Let střely proběhl zcela normálně. Podle plukovníka Konašenkova šlo o třetí úspěšný test rakety Bulava, odpálené z ponorky Jurij Dolgorukij během posledních šest měsíců. Další úspěšný test rakety proběhl 10. září 2014. Zatím poslední test se uskutečnil 28. listopadu 2014 z ponorky Alexander Něvskij. Pro rok 2015 jsou v plánu na podzim dva testy.\n\n"}
{"id": "235291", "url": "https://cs.wikipedia.org/wiki?curid=235291", "title": "David Aaronovitch", "text": "David Aaronovitch\n\nDavid Aaronovitch (* 8. července 1954) je britským novinářem, hlasatelem, a spisovatelem. Je pravidelným sloupkařem v \"The Times\", a je autorem knihy \"Paddling to Jerusalem: An Aquatic Tour of Our Small Country\" (2000). Vyhrál cenu George Orwella za politickou novinářskou práci v letech 1998 a 2001.\n\nAaronovitch je synem zesnulého ekonoma a komunisty Sama Aaronovitče, a bratr herce Owena Aaronovitče a scenáristy Bena Aaronovitče. Navštěvoval Gospel Oak Primary School do roku 1965, Holloway County Comprehensive v letech 1965–68, a William Ellis School v letech 1968–72.\n\nStudoval moderní historii na Balliol College v Oxfordu od října 1972 do dubna 1974, pak byl vyloučen pro nezvládnutí části zkoušek. Dokončil svá studia na universitě v Manchesteru. Promoval roku 1978 jako bakalář umění.\n\n"}
{"id": "235298", "url": "https://cs.wikipedia.org/wiki?curid=235298", "title": "Walter Paul", "text": "Walter Paul\n\nWalter Paul byl swingový pozounista.\n\nPůsobil v orchestru Gramoklubu, v orchestru Swing Rhythm a v orchestru Emila Ludvíka. Jako německý občan (a nepřítel nacismu) byl povolán do Wehrmachtu a zahynul na východní frontě.\n"}
{"id": "235299", "url": "https://cs.wikipedia.org/wiki?curid=235299", "title": "Světové dny mládeže", "text": "Světové dny mládeže\n\nSvětové dny mládeže (SDM, anglicky \"World Youth Days\", WYD) je označení pro celosvětová setkání mládeže (16–30 let) pořádaná katolickou církví, přesněji papežskou Radou pro laiky (část Kurie) a hostitelskou zemí.\n\nSetkání mají původ v iniciativě papeže Jana Pavla II. Jeho nástupci v této tradici pokračují. Konají se jednak v diecézích jednou do roka, na Květnou neděli (týden před Velikonocemi), a ve světovém měřítku každé 2 až 3 roky.\n\nKaždé Světové hry mládeže mají svoje logo, hymnu a motto z Bible, které vybírá papež.\n\nDne 22. října 1978 papež Jan Pavel II. mladým lidem řekl: „Vy jste naděje církve a světa. Vy jste moje naděje.“ Při svém prvním větším setkání s mladými, v listopadu 1978 v bazilice sv. Petra, dodal: „Řekněte každému, že papež klade důraz na mladé.“ Stejná slova často opakoval, zvlášť v průběhu Světových dní mládeže.\n\nPři „Jubilejním roce mladých“ 1984 pozval mladé křesťany do Říma. Již během tohoto setkání mládeže začala v Janu Pavlu II. dozrávat myšlenka Světových dnů mládeže. Večer po skončení vigilie řekl členům přípravného výboru setkání: „Byla to dobrá myšlenka, je třeba pokračovat.“ A jak prohlásil, tak také udělal. Když byl rok 1985 v OSN vyhlášen Rokem mládeže, bylo rozhodnuto. Jan Pavel II. pozval mladé, aby se u příležitosti tohoto roku v Římě opět setkali. \n\nDosud proběhlo 14 mezinárodních dnů mládeže. SDM se slaví každý rok, ale v letech, kdy se nekoná mezinárodní setkání, probíhají oslavy na národní nebo diecézní úrovni (v jednotlivých diecézích s biskupy).\n\nSDM se dosud konaly v 10 státech. První setkání označené jako Mezinárodní světový den mládeže proběhlo v Římě roku 1986. V Římě se setkání uskutečnilo čtyřikrát.\n\nPapež Jan Pavel II. se Světových dní mládeže účastnil naposledy v roce 2002 v Torontu. Krátce po jeho smrti řekl nově zvolený papež Benedikt XVI. tehdejšímu pověřenci pro papežské zahraniční cesty, Mons. Renatu Boccardovi: „Teď musíme myslet na Kolín.“ Bylo to jasné rozhodnutí pokračovat v linii Světových dní mládeže, protože další dny se měly konat v roce 2005 právě v Kolíně nad Rýnem.\n\nČeská biskupská konference požádala v srpnu 2017 vládu, aby podpořila její žádost o pořádání Světových dnů mládeže v roce 2022. Předpokládá se, že Světových dnů mládeže v ČR by se zúčastnilo více než 300 tisíc mladých lidí z celého světa a závěrečného víkendu přes milion osob.  \n\nPodle informace, kterou zveřejnil Katolický týdeník č. 16/2018, se Světové dny mládeže v roce 2022 v Praze konat nebudou, protože papež chce dát přednost jinému kontinentu. \n\n"}
{"id": "235306", "url": "https://cs.wikipedia.org/wiki?curid=235306", "title": "Toolse (řeka)", "text": "Toolse (řeka)\n\nToolse (plným jménem Toolse jõgi, tedy \"řeka Toolse\" nebo \"Toolská řeka\") je říčka v severním Estonsku v kraji Lääne-Virumaa. Má délku 24 kilometrů a její povodí má plochu 84,7 km². Vlévá se do Kundského zálivu mezi Kundou a Toolse.\n"}
{"id": "235309", "url": "https://cs.wikipedia.org/wiki?curid=235309", "title": "Martin Stelzer", "text": "Martin Stelzer\n\nMartin Stelzer (30. ledna 1815 Dobřany - 3. srpna 1894 Plzeň) byl plzeňský stavitel německé národnosti, který postavil v Plzni stovky domů. \n\nPostavil mimo jiných i Měšťanský pivovar v Plzni, který je v současnosti světoznámý pivem Prazdroj a Gambrinus. Z jeho významnějších staveb je pak třeba zmínit Starou (malou) synagogu v Plzni, Malé divadlo (V Goethově ulici, které bylo zbouráno a dnes tam stojí Komerční banka) a v neposlední řadě i kamenný Saský most na předměstí Roudná který má jednu raritu - zatáčku uprostřed.\n"}
{"id": "235310", "url": "https://cs.wikipedia.org/wiki?curid=235310", "title": "Římskokatolická církev v Belgii", "text": "Římskokatolická církev v Belgii\n\nŘímskokatolická církev je největší církví Belgie, formálně se k ní v průzkumech hlásí asi 75 % z cca 10 miliónů obyvatel (ve sčítání lidu není otázka na vyznání povolena). Církev se však potýká se značnou sekularizací společnosti, navzdory vysokému počtu „deklaratorních katolíků“ se návštěvnost nedělních bohoslužeb pohybuje dost nízko (okolo 8 % v roce 2004).\n\nCírkev je silně podporována státem a formálně má velmi silnou pozici ve školství - je zde povinná volba mezi předměty etika a náboženství, 60 % žáků vyšších škol navštěvuje katolické školy, vysokou prestiž má např. Katolická univerzita v Lovani. Mnoho těchto katolických škol však je katolických pouze z titulu zřizovatele a od státních škol se nijak neliší.\n\nStát platí platy a penze duchovních a garantuje náboženskou svobodu. Existuje oficiální duchovní služba v armádě a ve vězeňství - patřičné duhovní navrhuje církev a jmenuje vláda. Státní nemocnice (jakož i některé soukromé) oficiální duchovní zpravidla nemají, avšak zákon jim stanoví povinnost umožnit kněžím přístup k pacientům, kteří o ně požádají.\n\n\n"}
{"id": "235314", "url": "https://cs.wikipedia.org/wiki?curid=235314", "title": "Římskokatolická církev v Bosně a Hercegovině", "text": "Římskokatolická církev v Bosně a Hercegovině\n\nŘímskokatolická církev reprezentuje třetí nejzastoupenější náboženskou skupinu Bosny a Hercegoviny. Počet pokřtěných katolíků zhruba odpovídá podílu Chorvatů v Bosně (cca 17 %), praktikující katolíci tvoří cca 10 % bosenského obyvatelstva (tj. cca 480 000 obyvatel). Dále zde existuje malý počet řeckokatolíků (asi 5000, tj. cca 0,1 %) Katolíci spolu s pravoslavnými (většinou Srbové) tvoří dle různých statistik 46–56 % obyvatelstva a početně tak převyšují největší náboženskou skupinu Bosny a Hercegoviny, muslimy (většinou Bosňáky).\n\n\nVýše zmíněné diecéze se sdružují v církevní provincii spolu s diecézí Skopje, která pokrývá území Severní Makedonie.\n\n\n \n"}
{"id": "235315", "url": "https://cs.wikipedia.org/wiki?curid=235315", "title": "Krásný Jez", "text": "Krásný Jez\n\nKrásný Jez (dříve také Krásná, \"Schönwehr\") je osada spadající pod město Bečov nad Teplou, ve vzdálenosti 5 km severně od Bečova. Je zde evidováno 44 popisných čísel. Vede zde železniční trať 144 do Lokte. V roce 2011 zde trvale žilo 87 obyvatel.\n\nPrvní počátky malé vesničky Krásný Jez je možno datovat asi od roku 1490. V této době se vyskytuje název vesnice \"Ssonwerd\", později \"Ssenwerd\" a od roku 1785 \"Schönwehr\". Vesnice byla vždy součástí patrimonia Bečov – Javorná. Vesnice byla od prvopočátku čistě zemědělského rázu s německými osídlenci. Obec přináležela se 14 obcemi a dvěma poplužními dvory, stejně jako hrad s pivovarem a město Bečov, vrchnosti bečovské, kterých se v držení panství vystřídalo několik.\n\nVelké škody na majetku a lidech utrpěla obec a celé okolí za dob třicetileté války (1618–1648).\n\nZprávy o velikosti vesničky zaznamenávají její pozvolné zvětšování. V roce 1847 popisoval Johann Gottfried Sommer ve své knize \"Das Königreich Böhmen\" toto: Vesnice Krásný Jez má 40 domů a 268 obyvatel a je součástí farnosti Horní Slavkov. Rok 1848 přinesl zrušení roboty a obyvatelům se tím ulehčilo v jejich práci a životě. Od roku 1850, v době vzniku obecní samosprávy byla vesnice zahrnuta do soudního okresu Bečov. V roce 1872 měla vesnička již 49 domů s 201 obyvateli a k byly k ní přiřazeny osada Milešov (\"Müllersgrün\") s 41 domy a 308 obyvateli a dále též Vodná (\"Wasserhäuseln\") s 37 domy a 272 obyvateli. Obec Krásný jez zaujímala přednostní postavení před obcemi Milešov a Vodná, ačkoliv se jí rozlohou půdy, počtem domů a obyvatelstva téměř vyrovnávaly.\n\nVesnice se dále pomalu rozvíjela, k čemuž přispěla též roku 1896 stavba dráhy Rakovník – Bečov – Karlovy Vary, na které za dva roky projel mezi Bečovem a Krásným Jezem první pracovní vlak. Název obce Krásný Jez byl utvořen podle názvu železniční stanice, která se tak v letech 1918 až 1922 jmenovala úředně, avšak na zákrok tehdejších německých poslanců ve vládě byl název obce a stanice změněn znovu na \"Schönwehr\".\n\nBěhem doby počet usedlostí a obyvatelstva opět stoupal. V roce 1935 bylo již ve vesnici 54 domů s 279 obyvateli z nichž bylo 27 Čechů. Po Mnichovské dohodě připadla obec do území odstoupeného Německu. V roce 1939 poklesl počet obyvatel na 241 a to pravděpodobně proto, že někteří muži nastoupili do německé branné moci, dále nastal úbytek českého obyvatelstva následkem německé okupace. V této době spadala obec do soudního okresu Teplá a politického okresu Mariánské Lázně. V samotné obci nedošlo po dobu okupace k žádným podstatným změnám. V květnu roku 1945 spadala obec do okupačního pásma americké armády a dne 4. května došlo k obsazení místní železniční stanice. Koncem května přešla obec do sovětské zóny. Americké jednotky se stáhly k Bečovu a k Hornímu Slavkovu.\n\nPo roce 1950 v okolí probíhala těžba uranové rudy. Ložiska byla vyčerpána kolem roku 1960.\n\n"}
{"id": "235318", "url": "https://cs.wikipedia.org/wiki?curid=235318", "title": "Kostel svatého Jiří", "text": "Kostel svatého Jiří\n\nKostelů zasvěcených svatému Jiří je více:\n\n\na také:\n\n\n\n\n"}
{"id": "235320", "url": "https://cs.wikipedia.org/wiki?curid=235320", "title": "Rozvod", "text": "Rozvod\n\nRozvod, dle dřívější terminologie rozluka, představuje právní akt ukončení manželství. Rozvod je složitý etický, právní a společenský problém, který přesahuje z oblasti rodinného práva i do dalších oblastí. Dotýká se nejen života manželů a jejich majetkových poměrů, ale též dětí, které případně manželé mají, a kulturních a náboženských zvyklostí manželů a celé společnosti. Je třeba jej odlišovat od rozluky.\n\nRozvod je možné definovat jako významnou událost v životě lidí s řadou sociálních důsledků, mezi něž patří zejména narušení fungování rodiny a výchovy dětí, ale často i výrazná změna ekonomického i sociálního statusu některých členů původní rodiny, změna jejich způsobu života, zaměstnání apod. Důsledkem rozpadu manželství jsou tzv. neúplné rodiny, které se při rostoucím počtu stávají závažným sociálním problémem.\n\nNěkteré náboženské společnosti a církve rozvod neuznávají (římskokatolická církev, umožňuje jen tzv. církevní rozvod nebo rozluku), jiné jej připouští jen za výjimečných okolností (pravoslaví), další se k nim staví velmi benevolentně. Někdy nejsou možnosti k rozvodu rovné – některé větve islámu umožňují muslimovi rozvést se formou SMS oznamující manželce, že je konec, zatímco pro ženy je rozvod prakticky nedostupný.\n\nV závislosti na převažujících kulturních a náboženských zvycích v různých státech tak existují různé právní modely řešení rozvodů – na přísně katolické Maltě byla možnost rozvést se uzákoněna 29. května 2011 po referendu, v liberální a agnostické České republice je poměrně dostupný. V islámské Saúdské Arábii je rozvod jednoduchý pro muže a takřka nedosažitelný pro ženy.\n\nRozvod nemusí být ovšem spojen s právním aktem. V řadě kultur končí manželství prostým, společností nekontrolovaným a neevidovaným rozchodem partnerů.\n\nPokud se bývalí partneři rozcházejí ve zlém a nedohodnou se na pravidlech rozchodu, mohou být výsledkem rozsáhlé a oboustranně zničující soudní spory, týkající se zejména tří bodů: rozdělení společného majetku, otázky, který z rodičů bude dál vychovávat dítě (děti) a zda bude mít druhý (a v jakém rozsahu) k dětem přístup, a otázky výživného.\n\nVe Spojeném království mezi hlavní příčiny patří mimomanželské styky, napětí v rodině, psychické či fyzické týrání nebo krize středního věku. Ukazuje se také, že je vyšší rozvodovost u lidí, kteří mají více spolupracovníků opačného pohlaví.\n\nV České republice lze rozvést každé manželství. Rozvod probíhá vždy před soudem a může proběhnout buď ve formě sporného rozvodu, kdy soud zjišťuje příčiny rozvratu manželství a návrhu na rozvod nemusí vyhovět, nebo na základě dohody obou manželů, kterou soud při splnění dalších zákonných podmínek zásadně respektuje a manželství bez dalšího zkoumání rozvede. Vždy však musí být nejdříve vyřešeny poměry nezletilých dětí a otázky majetkové. Z právního pohledu je rozvod institutem rodinného práva procesního.\n\nV rámci judaismu je rozvod ( גֵּרוּשִׁין, \"gerušin\") možný. O možnosti rozvodu se zmiňuje již Tóra, podle níž směl rozvod iniciovat muž, který shledal na své ženě \"„něco odporného“\". Raši k onomu důvodu pro rozvod řadí to, když se žena chová nemravně a muž nemá svědky, kteří by potvrdili jeho výpověď před soudem. V případě, že muž propouští svou manželku, je povinen za přítomnosti dvou svědků sepsat nebo nechat sepsat a předat jí \"get\" (hebrejsky גֵּט) neboli rozvodovou listinu. Žena, které je předána rozvodová listina, je volná pro vstup do manželství s jiným mužem s výjimkou blízkých příbuzných bývalého manžela. Podrobnosti rozvodové procedury jsou rozepsány v Talmudu v traktátu Gitin.\n\nDo roku 1000 n.l. se muž mohl rozvést se svou ženou i bez jejího souhlasu. Mezi Aškenazim však byla tato praxe zrušena na synodě, kterou svolal do Mohuče význačný rabín Geršom ben Jehuda. Souhlas manželky nebyl vyžadován pouze v případech, kdy žena odpadla od židovské víry, veřejně se nevhodně chovala nebo onemocněla nevyléčitelnou duševní chorobou.\n\nPodle Tóry si muž, který propustil svou manželku a ta se stala ženou jiného muže, nemůže již nikdy svou původní manželku vzít znovu. Tóra také stanovila výjimky, kdy manžel svou ženu nesměl nikdy propustit. Ve starověku bylo běžnou praxí, že se všichni židovští vojáci \"„před tažením do války povinně rozváděli s manželkami pro případ zajetí či ztracení, aby se jejich ženy mohly znovu vdát a nestaly se opuštěnými.“\" Takto rozvedenou a tedy volnou ženou byla například Batšeba.\n\nJežíš učil (Nový Zákon), že Boží vůlí je mít jen jednoho partnera za celý život. Sám cituje v  starozákonní místo , že muž a žena budou jedním tělem a že muž nemá propustit svoji manželku. Pokud se rozvedou, nesmí ani jeden z nich uzavřít nové manželství dokud partner žije, protože tehdy manželská smlouva ještě před Bohem platí. Když jeden z partnerů přesto do nového manželství vstoupí (ještě během života manžela nebo manželky), dopouští se cizoložství. Před Bohem rozvod neexistuje. Manželství platí tak dlouho, dokud manželé žijí.\n\nKřest’anská civilizace tedy v zásadě akceptuje princip monogamního trvalého soužití partnerů, na který navazuje obraz tradiční rodiny s patriarchální strukturou a dělbou rolí a s ekonomickou závislostí ženy na muži. Instituce rozvodu se staví proti této tradici. Růst morální tolerance v této oblasti je spojen se sekularizací a s finanční nezávislostí ženy.\n\nVětšina evangelických denominací rozvod připouští, i když jen jako krajní řešení. V ČR je to zejména Církev československá husitská a Českobratrská církev evangelická, kde jsou běžné i rozvody farářů.\n\nŘímskokatolická církev považuje manželství za svátost doživotně (resp. do smrti jednoho z manželů) zavazující a nezrušitelnou („\"co Bůh spojil, člověk nerozlučuj\"“; „\"dokud nás smrt nerozdělí\"“). Kanonické právo římskokatolické církve neuznává proto rozvod v běžném smyslu, jak existuje např. v českém právu. Pokud používá slovo rozvod, jde o „odluku manželů“, což je de facto rozhodnutí příslušných církevních orgánů akceptující, že manželé spolu nemohou ze závažných důvodů vést řádný manželský život, a přijímající a do jisté míry morálně ospravedlňující situaci, kdy sezdaní dále neplní vzájemné manželské povinnosti (obvykle to znamená, že žijí odděleně). Manželství však i nadále trvá a je (z hlediska římskokatolického kanonického práva) nepřekročitelnou překážkou novému sňatku.\n\nKatolík, který se státně rozvedl, má za života svého partnera v podstatě jedinou možnost, jak uzavřít nový církevní sňatek – může požádat o tzv. „zneplatnění manželství“, přesněji o „přezkoumání platnosti uzavřeného manželství“. Pokud církevní soud dospěje k závěru, že uzavření manželství nesplňovalo všechny náležitosti kanonického práva, může je prohlásit za neplatné. To ovšem neznamená rozvod či zrušení manželství, ale konstatování, že toto manželství bylo fiktivní, tedy nikdy neexistovalo. Takové soudní rozhodnutí zpětně neruší legitimitu dětí z tohoto svazku, neboť byly zplozeny „v dobré víře“.\n\n\n\n"}
{"id": "235321", "url": "https://cs.wikipedia.org/wiki?curid=235321", "title": "Unitární železnice", "text": "Unitární železnice\n\nUnitární železnice je takový železniční podnik, který v sobě slučuje funkce vlastníka železniční infrastruktury (tj. železniční tratě a stanice včetně souvisejících staveb a zařízení), provozovatele dráhy a provozovatele drážní dopravy.\n\nZ hlediska vlastnictví může být unitární železnice jak ve vlastnictví státu (např. v minulosti většina evropských železnic), tak ve vlastnictví soukromém (většina železnic v USA).\n\nNa českém území byla mnohaletá tradice unitární železnice vlastněné a provozované ČSD a posléze Českými drahami částečně ukončena zřízením Správy železniční dopravní cesty (SŽDC). Ta k 1. lednu 2003 převzala funkci vlastníka dráhy, provozovatelem dráhy i drážní dopravy zároveň však zůstaly České dráhy.. K 1. červenci 2008 pak přešla na SŽDC i činnost provozování dráhy.\n\nNa unitárním principu je obvyklé také provozovat lanové, tramvajové a trolejbusové dráhy a dopravu na nich. \n"}
{"id": "235338", "url": "https://cs.wikipedia.org/wiki?curid=235338", "title": "Borys Ljatošynskyj", "text": "Borys Ljatošynskyj\n\nBorys Mykolajovyč Ljatošynskyj, (3. ledna 1895, Žytomyr, Ukrajina – 15. dubna 1968, Kyjev, Ukrajina), byl ukrajinský hudební skladatel, dirigent, pedagog, zakladatel moderního směru v ukrajinské klasické hudbě.\n\nV roce 1918 dokončil právnickou fakultu Kyjevské univerzity, v roce 1919 Kyjevskou konservatoř (obor skladba) ve třídě profesora Reinholda Glièra. Od roku 1920 byl přednášejícím lektorem, od 1935 profesorem kompozice a orchestrace na Kyjevské konservatoři, současně také na Moskevské konservatoři (1935–1938) a od 1941–1944 po dobu evakuace v Saratově. Od 1939–1941 předseda, potom člen vedení Svazu skladatelů Ukrajiny. Od roku 1948 člen vedení Svazu skladatelů Sovětského svazu. Významný kulturní pracovník Ukrajinské SSR (1945). Národní umělec Ukrajinské SSR (1968). Nositel státních vyznamenání (1946, 1952) a dalších.\n\nZnačnou část svého života věnoval Borys Ljatošynskyj výuce na Kyjevské konservatoři. Mezi jeho žáky patří známí ukrajinští skladatelé: Ihor Šamo, Ivan Karabic, Valentyn Silvestrov, Jevhen Stankovyč, Lesja Dyčko, Leonid Hrabovskyj.\n\n\n\n\n\n\n\n"}
{"id": "235340", "url": "https://cs.wikipedia.org/wiki?curid=235340", "title": "Radek Sňozík", "text": "Radek Sňozík\n\nRadek Sňozík (* 17. října 1975) je bývalý prvoligový fotbalový brankář týmu Bohemians 1905. Momentálně působí v klubu FK Lety. Má na kontě několik vstřelených branek, z toho jednu prvoligovou. Dále je znám pro incident v zápase Zlín – Příbram, kdy udeřil pěstí zlínského Janíčka, za jeho dotírání za hranicí pravidel. Je členem týmu Real TOP Praha, v jehož dresu se zúčastňuje charitativních zápasů a akcí.\n\n\nV roce 2011 vyhrál desátý ročník ankety Společnosti Vlasty Buriana o nejsympatičtějšího brankáře sezony.\n\nObjevil se v seriálu z fotbalového prostředí \"Vyšehrad\", kde měl menší roli.\n\n\n \n"}
{"id": "235343", "url": "https://cs.wikipedia.org/wiki?curid=235343", "title": "Láodameia", "text": "Láodameia\n\nLáodameia (starořecky \"Λαοδάμεια\", latinsky \"Laodamia\") je v řecké mytologii jméno nejméně tří ženských postav.\n\nVstoupila do krutých mykénských událostí, které přetrvaly několik generací. Krutostmi proslul král Pelops, pokračovali v nich jeho synové Átreus a Thyestés. Právě Thyestovou manželkou se stala tato Láodameia. \n\nRodová nenávist vedla až k tomu, že oba bratři vykonali pomstu prostřednictvím synů toho druhého tak, že své synovce vychovali jako své vlastní syny a použili je jako vrahy vlastních otců. Vražda Átrea vlastním synem Thyestovi nevyšla. Za to Átreus vymyslel krutou pomstu: licoměrně pozval svého bratra do Mykén a na hostině mu předložil maso ze zabitých Thyestových synů. Otřesený Thyestés vyhledal v cizině Átreova syna Aigistha, připravil ho na návrat domů a vraždu otce. Vražda byla vykonána a krvavá historie rodu ukončena. \n\nPrótesiláos byl podle mýtů prvním Řekem, který vstoupil na trojský břeh a podle dávné věštby byl také v této válce zabit jako první. \n\nLáodameia ze zármutku z manželovy smrti si prý vyrobila jeho sochu a hovořívala k ní. Bohové s vdovou soucítili, proto na jejich pokyn bůh Hermés přivedl mrtvého z podsvětí. Když se s ním však Láodameia musela znovu definitivně rozloučit, žalem spáchala sebevraždu. \n\nO této Láodamei se z mýtů ví, že byla dcerou hrdiny Bellerofonta. Stala se milenkou nejvyššího boha Dia a porodila mu syna Sarpédona, který se později stal hrdinou trojské války jako spojenec Tróje a bojoval v čele vojska Lyčanů. \n\n"}
{"id": "235346", "url": "https://cs.wikipedia.org/wiki?curid=235346", "title": "1957 v dopravě", "text": "1957 v dopravě\n\nTento článek obsahuje seznam událostí souvisejících s dopravou, které proběhly roku 1957.\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "235348", "url": "https://cs.wikipedia.org/wiki?curid=235348", "title": "Ponava", "text": "Ponava\n\nPonava je městská čtvrť severně od centra statutárního města Brna. Její katastrální území má rozlohu 1,60 km². Území pozdější Ponavy bylo k Brnu připojeno v letech 1850 a 1919. Ponava je od 24. listopadu 1990 součástí samosprávné městské části Brno-Královo Pole. Žije zde přibližně 6700 obyvatel.\n\nHranice s katastrálním územím Veveří prochází ulicemi Štefánikovou, Hrnčířskou a Kounicovou, s katastrálním územím Žabovřesky ulicí Kounicovou, s katastrálním územím Královo Pole ulicemi Tábor, Domažlickou, Kartouzskou a Antonína Macka, a s katastrálním územím Černá Pole ulicemi Pionýrskou, Drobného a Třídou generála Píky.\n\nCelá čtvrť má výrazně městský charakter, prochází tudy důležitá třída Štefánikova, po které je zajištěn tramvajový provoz mezi centrem města a čtvrtěmi Královo Pole, Medlánky a Řečkovice. Zajímavá místa čtvrtě představují například Botanická zahrada a arboretum Mendelovy zemědělské a lesnické univerzity v Brně nebo fotbalový stadion Za Lužánkami. Na východě čtvrti se nachází velké nákupní centrum Královo Pole.\n\nKatastrální území Ponava bylo utvořeno při reambulaci Brna, z let 1966–1969, spočívající mimo jiné v radikálních změnách katastrálního členění Brna, jakož i úpravách hranic Brna s okolními obcemi. Vzniklo z částí katastrálních území Velká Nová Ulice a Červená, Královo Pole a Dolní a Horní Cejl. Jeho pozemky byly tedy připojeny k Brnu ve dvou fázích: 6. července 1850 (části Ponavy patřící v té době ke katastrům Velká a Nové ulice a Horního a Dolního Cejlu) a 16. dubna 1919 (část Ponavy patřící v té době ke katastru Králova Pole). Před 1. červencem 1979 však měla Ponava odlišnou západní hranici než má dnes: patřila k ní i celá ZSJ Dřevařská \"(dnes součást katastrálního území Veveří)\", naopak k němu nepatřily západní bloky, ohraničené na východě ulicemi Klatovská, Šumavská a Chodská. Území Ponavy v hranicích z roku 1979 bylo do 31. července 1976 rozděleno mezi městské obvody Brno V \"(většina katastru)\" a Brno III \"(jihovýchodní část katastru s téměř celým areálem Arboreta Mendelovy univerzity, oběma stadiony, areálem TJ Tesla Brno a Boby centrem)\". Od 1. srpna 1976 do 23. listopadu 1990 pak celé území současné Ponavy náleželo k městskému obvodu Brno V.\n"}
{"id": "235351", "url": "https://cs.wikipedia.org/wiki?curid=235351", "title": "Prótesiláos", "text": "Prótesiláos\n\nPrótesiláos (latinsky \"Protesilaus\") je v řecké mytologii syn fylackého krále Ífikla.\nO dobytí slávy usiloval v čele loďstva o 40 válečných lodí. Byl prvním padlým v trojské válce. Dávná věštba říkala, že první muž, který se nohou dotkne trojského pobřeží, zemře. Prótesiláos ostře sledoval, kdo první vystoupí a byl \npřipraven hned po něm vyskočit na břeh. \n\nPo delším otálení vyskočil jako první ithacký král Odysseus. Ten však chytře hodil na břeh nejprve svůj válečný štít a na něj vyskočil. Prótesiláos bez otálení skočil jako druhý, ovšem jeho nohy se dotkly břehu. V tom okamžiku se věštba naplnila a on zemřel zasažen nepřátelským kopím. \n\nJeho manželka Láodameia pro smrt svého manžela těžce trpěla, a to tak moc, že si nechala vytvořit (nebo sama vytvořila) jeho sochu. Zoufale prosila nejvyššího boha Dia, aby jí manžela vrátil. Zeus se ustrnul a na tři hodiny jej oživil. Prótesiálos žádal manželku, aby s ním odešla do podsvětní říše. A skutečně, jakmile uplynuly stanovené tři hodiny, Láodameia se žalem probodla dýkou. \n\n"}
{"id": "235352", "url": "https://cs.wikipedia.org/wiki?curid=235352", "title": "Odlesňování", "text": "Odlesňování\n\nOdlesňování znamená odstranění lesa respektive stromů z území, které je poté přeměněno na nelesní použití. Odlesňování může zahrnovat přeměnu lesní půdy na farmy, ranče nebo pro zástavbu. Nejkoncentrovanější odlesňování se vyskytuje v tropických deštných pralesích. Asi 31 % zemského povrchu je pokryto lesy.\n\nOdlesňování může nastat z několika důvodů: stromy mohou být káceny, aby mohly být použity pro stavbu nebo prodány jako palivo (někdy ve formě dřevěného uhlí nebo dřeva), zatímco vykácené území může být použito jako pastvina pro hospodářská zvířata nebo na plantáže. Odstranění stromů bez následujícího dostatečného zalesnění má za následek poškození stanovišť, ztrátu biologické rozmanitosti a aridaci. Má nepříznivé dopady na propady atmosférického oxidu uhličitého. Odlesňování bylo také používáno také ve válce, aby ztratil nepřítel životně důležitých zdroje a maskování jeho sil. V 20. století byla takto britskou armádou použita látka Agent Orange v Západní Malajsii během války v Malajsii a obdobně armádou Spojených států ve Vietnamu během vietnamské války. Od roku 2005, přestala růst čistá míra odlesňování v zemích s HDP na osobu vyšším, než 4,600 USD. Odlesněné regiony obvykle způsobují významnou nepříznivou erozi půdy a často se mění na pustinu.\n\nK odlesňování často vede špatné hospodaření s lesy a také nedostatečné environmentální zákony. Odlesňování je dlouhodobým problémem v mnoha zemích – ať už přirozené, nebo způsobené člověkem. Odlesňování způsobuje vymírání, změny klimatických podmínek, dezertifikaci a přemisťování populací jak živočichů, tak rostlin. To bylo v minulosti a děje se i v současnosti. Více než polovina všech druhů rostlin a živočichů na světě žije v tropických lesích.\n\nMezi roky 2000 a 2012 bylo celosvětově odlesněno 2,3 mil km lesa. Výsledkem odlesňování je, že z původních 16 mil. km tropického deštného pralesa zbývá dnes pouze 6,2 mil. km. Každou minutu mizí z Amazonského pralesa plocha lesa velikosti fotbalového hřiště. V roce 2018 bylo ztraceno více než 3,6 milionu hektarů panenského tropického pralesa. Přes všechny snahy ochranářů, vlád a korporací nepoklesla od roku 2001 každoroční míra odlesnění.\n\nPodle sekretariátu Rámcové úmluvy OSN o změně klimatu (UNFCCC) je hlavní příčinou odlesňování zemědělství. Za 48 % odlesňování je odpovědné zemědělství pro vlastní obživu, za 32 % pak komerční zemědělství; těžba dřeva je zodpovědná za 14 % a těžba palivového dřeva může za 5 % odlesňování.\n\nOdborníci se neshodují na tom, zda je průmyslová těžba dřeva významným přispěvatelem k celosvětovému odlesňování. Někteří tvrdí, že chudí lidé častěji vykácí lesy, protože nemají žádné jiné možnosti, jiní říkají, že chudí nemají schopnost platit za materiál a práci potřebnou ke kácení lesa. Jedna studie ukázala, že pouze v 8 % případů byl příčinou odlesňování nárůst populace v důsledku vysoké míry plodnosti.\n\nDalšími příčinami současného odlesňování jsou korupce vládních institucí, nespravedlivé rozdělení bohatství a moci, růst populace, přelidnění, a urbanizace. Také globalizace je často vnímána jako další hlavní příčina odlesňování ačkoli existují případy, kdy dopady globalizace (nové toky pracovních sil, kapitálu, komodit a myšlenek) podpořily lokální obnovu lesa.\n\nDalší příčinou odlesňování je změna klimatu. Přibližně 23 % ztrát stromových porostů je způsobeno požáry a změna klimatu zvyšuje jejich frekvenci a sílu. Rostoucí teploty způsobují masivní požáry zejména v tajze. Jedním z možných důsledků je také změna složení lesa.\n\nV roce 2000 Organizace spojených národů pro výživu a zemědělství (FAO) zjistila, že „role dynamiky populace v místním prostředí se může lišit od rozhodujících k zanedbatelným“ a že odlesňování může být výsledkem „kombinace populačního tlaku a stagnujících hospodářských, sociálních a technologických podmínek\".\n\nZhoršování lesních ekosystémů je také spojeno s ekonomickými pobídkami, díky nimž se přeměna lesů zdá být výhodnější než jejich ochrana. Mnoho důležitých funkcí lesa se neuplatní na trhu a tudíž nemá žádnou ekonomickou hodnotu, která je zdrojem blaha pro majitele lesů nebo společenství, která se spoléhají na lesy. Z pohledu rozvojového světa plynou výhody lesa, jako jsou zásoby uhlíku nebo zásoby biologické rozmanitosti, především bohatším rozvinutým zemím a tyto služby nejsou dostatečně kompenzovány. Rozvojové země mají pocit, že některé země v rozvinutém světě, jako jsou Spojené státy americké, před staletími vykácely své lesy a ekonomicky těžily z tohoto odlesnění, a že je pokrytecké odmítat rozvojovým zemím stejné příležitosti.\n\nNěkteří komentátoři zaznamenali v posledních 30 letech posun v příčinách odlesňování. Na konci 19. století a v první polovině 20. století bylo odlesňování způsobeno především existenčními aktivitami a vládními rozvojovými projekty, jako je tzv. transmigrace v zemích jako Indonésie a kolonizace v Latinské Americe, v Indii, na Jávě atd., zatímco v 90. letech 20. století byla většina odlesňování způsobena průmyslovými faktory, včetně těžebního průmyslu, rozsáhlého chovu skotu a extenzivního zemědělství. Od roku 2001 tvoří odlesňování způsobené komoditami, které budou pravděpodobně trvalé, přibližně čtvrtinu všech poškození lesa a tato ztráta je soustředěna v Jižní Americe a jihovýchodní Asii.\n\nOdlesňování má výrazný vliv na klima i krajinu. Odlesňování přispívá ke globálnímu oteplování a je často uváděno jako jedna z hlavních příčin zvýšeného skleníkového efektu. Tropické odlesňování je odpovědné za přibližně 20 % světových emisí skleníkových plynů. Podle Mezivládního panelu pro změny klimatu by mohlo odlesňování, zejména v tropických oblastech, představovat až jednu třetinu celkových antropogenních emisí oxidu uhličitého. Nedávné výpočty však naznačují, že emise oxidu uhličitého z odlesňování a degradace lesů (bez emisí rašelinišť) přispívají přibližně 12 % k celkovým emisím oxidu antropogenního kysličníku uhličitého (6 % až 17%). Odlesňování způsobuje, že se oxid uhličitý zůstává v atmosféře. Jak se oxid uhličitý hromadí, vytváří v atmosféře vrstvu, která zachycuje záření ze Slunce. Záření se přeměňuje na teplo, které způsobuje globální oteplování, které je lépe známé jako skleníkový efekt. Rostliny odstraňují uhlík ve formě oxidu uhličitého z atmosféry během fotosyntézy, ale uvolňují část oxidu uhličitého zpět do atmosféry během normálního dýchání. Pouze při aktivním růstu může strom nebo les odstranit uhlík tím, že jej uloží v rostlinných tkáních. Jak rozpad, tak i spalování dřeva uvolňují velkou část tohoto uloženého uhlíku zpět do atmosféry. Ačkoli hromadění dřeva je obecně nezbytné pro sekvestraci uhlíku, v některých lesích může síť symbiotických hub, které obklopují kořeny stromů, ukládat značné množství uhlíku pod zem, i když strom, který je zásoboval, zemře nebo se rozpadá, nebo je sklizeno a spáleno. Dalším způsobem, jak může být uhlík v lesích sekvestrován, je dřevo vytěžené a přeměněné na produkty s dlouhou životností a nahrazené novými mladými stromy. Odlesňování může také způsobit uvolnění zásob uhlíku uložených v půdě. Lesy mohou být buď propadem, nebo zdrojem v závislosti na okolních podmínkách. Zralé lesy působí jak jako čisté propady a tak i jako čisté zdroje oxidu uhličitého (viz propad uhlíku a uhlíkový cyklus).\n\nV odlesněných oblastech se půda zahřívá rychleji a dosahuje vyšších teplot, což vede k místním pohybům vzdušných mas směrem nahoru, které zvyšují tvorbu mraků a nakonec vytvářejí více srážek. Podle Geophysical Fluid Dynamics Laboratory však modely používané ke zkoumání vzdálených reakcí na tropické odlesňování ukázaly široké, ale mírné zvýšení teploty v celé tropické atmosféře. Model předpovídal ohřívání vrchních vrstev atmosféry o měně, než 0,2 ° C; nevykazuje však žádné významné změny v jiných oblastech kromě tropů, zde si však zatím vědci nejsou jistí, protože model má možné chyby a výsledky nejsou nikdy zcela definitivní. Odlesňování ovlivňuje větry, vodní páry a absorpci sluneční energie, čímž jasně ovlivňuje místní a globální klima.\n\nSnížení emisí z odlesňování a omezení degradace lesů v rozvojových zemích se ukázalo jako nový potenciál pro doplnění probíhajících klimatických politik. Tato myšlenka spočívá v poskytnutí finančních náhrad za snížení emisí skleníkových plynů (GHG) z odlesňování a degradace lesů. Na tato opatření lze nahlížet jako na alternativu k systému obchodování s emisemi, kde znečišťovatelé musí platit za povolení emitovat určité znečišťující látky (např. CO).\n\nLaici často věří, že deštné pralesy jsou významným zdrojem kyslíku ačkoli vědci nyní uznávají, že deštné pralesy přispívají do atmosféry jen malým čistým kyslíkem a odlesňování má jen malý vliv na hladinu kyslíku v atmosféře. Vypalování lesů ke získání zemědělské půdy však uvolňuje velká množství CO, což přispívá ke globálnímu oteplování. Vědci uvádějí, že tropické odlesňování uvolňuje do atmosféry ročně 1,5 miliardy tun uhlíku ročně.\n\nTaké vodní cyklus je ovlivněn odlesňováním. Stromy odebírají kořeny podzemní vodu a uvolňují ji do atmosféry. Když je část lesa odstraněna, stromy již tuto vodu neuvolňují, což má za následek mnohem sušší klima. Odlesňování snižuje obsah vody v půdě a v podzemních vodách i atmosférickou vlhkost. Suchá půda vede ke snížení příjmu vody ze stromů. Odlesňování snižuje soudržnost půdy, takže dochází k erozi, záplavám a sesuvům půdy.\n\nZmenšující se lesní porosty snižují schopnost krajiny zachytit, udržet a transpirovat srážky. Místo zachycení srážek, které pak pronikají do systémů podzemních vod, se odlesněné oblasti stávají zdroji povrchového odtoku, který se pohybuje mnohem rychleji než podpovrchové toky. Lesy vracejí většinu vody, která padá ve formě srážek, do ovzduší transpirací. Naopak, když je oblast odlesněna, téměř všechny srážky se ztratí jako povrchový odtok. Tento rychlejší odtok povrchové vody se může promítnout do bleskových záplav a místních povodní. Odlesňování také přispívá ke snížené evapotranspiraci, která snižuje atmosférickou vlhkost a v některých případech ovlivňuje úroveň srážek v odlesněné oblasti, protože voda není recyklována do lesů, ale je ztracena v odtoku a vrací se přímo do oceánů. Podle jedné studie se v odlesněné severní a severozápadní Číně průměrné roční srážky mezi 50. a 80. roky snížily o jednu třetinu.\n\nStromy a rostliny obecně významně ovlivňují vodní cyklus:\n\n\nV důsledku toho může přítomnost nebo nepřítomnost stromů změnit množství vody na povrchu, v půdě nebo podzemní vodě nebo v atmosféře. To zase mění míru eroze a dostupnost vody pro ekosystémové funkce nebo lidské služby. Odlesňování v nížinných nížinách posune tvorbu mraků a srážky do vyšších výšek. Pokud má jsou lesní půdy nasyceny vlhkostí, nebo jsou blízko nasycení může mít jen malý dopad na záplavy v případě velkých srážek.Tropické deštné pralesy jsou zdrojem asi 30 % sladké vody naší planety. Odlesňování narušuje normální vzorce chování povětrnosti a vytváří horké a sušší počasí, čímž se zvyšuje sucho, dezertifikace, výpadky výnosu plodin, tání polárních ledových příkrovů, pobřežní záplavy a přesuny hlavních vegetačních režimů.\n\nDíky podestýlce zbytků rostlin mají neporušené lesy minimální míru eroze. Míra eroze nastává s odlesňováním, protože se snižuje množství organického spadu, který poskytuje ochranu před povrchovým odtokem. Míra eroze se pohybuje kolem 2 tun na kilometr čtvereční. To může být výhoda v nadměrně vyluhovaných tropických deštných pralesích. Samotné lesní práce také zvyšují erozi prostřednictvím staveb (lesních) silnic a další infrastruktury a používáním různých mechanismů.\n\nOdlesňování v čínské Loess Plateau před mnoha lety vedlo k erozi půdy; tato eroze vedla k otevírání údolí. Nárůst odnášené půdy způsobuje záplavy a také změnu zbarvení Žluté řeky.\n\nVětší eroze není vždy důsledkem odlesňování, jak je pozorováno v jihozápadních oblastech USA. V těchto oblastech vede ztráta trávy v důsledku růstu náletových stromů a keřů k větší erozi než při odlesnění.\n\nStromy posilují vazbu půdu na podloží. V důsledku odlesňování se zvyšuje náchylnost k sesuvům.\n\nOdlesňování způsobené lidmi má za následek pokles biologické rozmanitosti a zhoršení životního prostředí. V přirozeném globálním měřítku je známo, že je příčinou vyhynutí mnoha druhů. Lesy podporují biologickou rozmanitost a poskytují stanoviště pro volně žijící zvířata; v lesích také najdeme mnoho léčivých rostlin. Vzhledem k tomu, že lesní biotopy jsou nenahraditelným zdrojem nových léků (například taxolu), může odlesňování zničit nenávratně genetické variace (jako je odolnost plodin).\n\nProtože tropické deštné pralesy jsou nejrozmanitějšími ekosystémy na Zemi lze v nich nalézt asi 80 % světové známé biologické rozmanitosti. Studie v Rondonii v Brazílii ukázala, že odlesňování také odstraňuje mikrobiální komunitu, která se podílí na recyklaci živin, výrobě čisté vody a odstraňování znečišťujících látek.\n\nOdhaduje se, že každý den ztrácíme 137 rostlinných, živočišných a hmyzích druhů v důsledku odlesňování deštných pralesů, což představuje 50 000 druhů ročně, odlesňování tropických deštných pralesů přispívá k probíhajícímu hromadnému vymírání v holocénu. Předpovídá se, že více než 40 % živočišných a rostlinných druhů v jihovýchodní Asii by mohlo být během 21. století zničeno. Tyto předpovědi byly zpochybněny údaji z roku 1995, které ukazují, že v regionech jihovýchodní Asie byla velká část původního lesa přeměněna na monokulturní plantáže, ale že potenciálně ohrožených druhů je málo a flóra stromů zůstává rozšířená a stabilní.\n\nVědecké porozumění procesu vyhynutí není dostatečné k tomu, aby bylo možné přesně předpovědět dopad odlesňování na biologickou rozmanitost. Většina předpovědí ztráty biologické rozmanitosti související s lesnictvím je založena na modelech druhové oblasti, přičemž se vychází z předpokladu, že s tím, jak les ubývá, druhová rozmanitost bude ubývat podobně. Mnoho takových modelů se však ukázalo být nesprávných a ztráta stanoviště nemusí nutně vést k úbytku druhů ve velkém měřítku. Je známo, že modely v oblasti druhů předpovídají počet druhů, o nichž je známo, že jsou ohroženy v oblastech, kde probíhá skutečné odlesňování, a výrazně předpovídají počet ohrožených druhů, které jsou rozšířené.\n\nNedávná studie z brazilské Amazonie předpovídá, že i přes dosud neexistující vymírání se v příštích 40 letech dojde až v 90 procent k vyhynutím, která byla předpovídána.\n\nPoškození lesů a dalších přírodních aspektů by mohlo snížit na polovinu životní úroveň chudých ve světě a do roku 2050 snížit celosvětový HDP přibližně o 7 %, jak ukazuje zpráva ze zasedání Úmluvy o biologické rozmanitosti (CBD) v Bonnu z roku 2008. Využívání lesních produktů, včetně dřeva a palivového dřeva, hrálo v lidských společnostech klíčovou roli, srovnatelnou s vodními a obhospodařovanými plochami. Vyspělé země dnes i nadále využívají dřevo pro stavbu domů a pro výrobu buničiny na papír. V rozvojových zemích se více, než dvě miliardy lidí spoléhá na dřevo pro vytápění a vaření.\n\nOdvětví zpracování lesních produktů je významnou částí ekonomiky v rozvinutých i rozvojových zemích. Krátkodobé ekonomické zisky plynoucí z přeměny lesa na zemědělství nebo nadměrného využívání dřevařských výrobků obvykle vedou ke ztrátě dlouhodobého příjmu a dlouhodobé biologické produktivity. Západní Afrika, Madagaskar, jihovýchodní Asie a mnoho dalších regionů zaznamenalo nižší příjmy kvůli poklesu výnosů dřeva. Nelegální těžba dřeva způsobuje národním ekonomikám ztráty v řádu miliard dolarů ročně.\n\nNové postupy získávání dřeva způsobují větší škody pro ekonomiku a převažují nad zisky ze zaměstnanosti při těžbě dřeva. Podle studie „ve většině studovaných oblastí různé podniky, které vyvolaly odlesňování, zřídka generovaly více než 5 USD za každou tunu uhlíku, kterou uvolnily, a často vrátily mnohem méně než 1 USD“. Na evropském trhu je cena kompenzace jedné tuny uhlíku 23 EUR.\n\nTaké rychle rostoucí ekonomiky mají vliv na odlesňování. Největší tlak pochází z těch rozvojových zemí, které mají nejrychleji rostoucí populace a nejrychlejší ekonomický (průmyslový) růst. V roce 1995 dosáhl hospodářský růst v rozvojových zemích téměř 6 % ve srovnání s 2 % mírou růstu v rozvinutých zemích. Jak naše lidská populace roste, dochází k vytváření nového osídlení, obcí a k expanzi měst. Spojení nových sídel zajišťují komunikace, velmi důležitá součást našeho každodenního života. Venkovské silnice podporují hospodářský rozvoj, ale také usnadňují odlesňování. Přibližně 90 % odlesňování nastalo ve většině částí Amazonie do 100 kilometrů od silnic.\n\nEvropská unie je jedním z největších dovozců produktů z nelegálního odlesňování.\n\nÚpadek karbonského deštného pralesa byl událostí, ke které došlo před 300 miliony let. Změna klimatu zničila tropické deštné pralesy a zaniklo tak mnoha rostlinných a živočišných druhů. Změna byla prudká, konkrétně v této době se podnebí ochladilo a vyschlo, a vytvořily se podmínky, které nebyly příznivé pro růst deštných pralesů a velkou část biologické rozmanitosti v nich. Deštné pralesy se fragmentovaly a vytvářely zmenšující se „ostrovy“ dále a dále od sebe. Populace, jako je podtřída Lissamphibia (praví obojživelníci), byly zničeny, zatímco plazi kolaps přežili. Přežívající organismy byly lépe přizpůsobeny suššímu prostředí a po zhroucení posloužily jako pokračovatelé.\n\nDeštné pralesy kdysi pokrývaly 14 % zemského povrchu zatímco nyní pokrývají pouhých 6 % a odborníci odhadují, že poslední zbývající deštné pralesy by mohly být zničeny za méně než 40 let. Některé společnosti praktikovaly odlesňování již desítky tisíc let před začátkem civilizace. První důkaz odlesňování se objevuje v mezolitickém období. Pravděpodobně došlo k přeměně uzavřených lesů na otevřenější ekosystémy příznivé pro zvěř. S příchodem zemědělství se začaly odlesňovat větší oblasti a oheň se stal hlavním nástrojem získávání půdy pro zemědělství. V Evropě existuje málo řádných důkazů o situaci před rokem 7 000 před naším letopočtem. Mezolitští lovci a sběrači používali oheň k vytvoření prostoru pro jeleny a divočáky. Ve Velké Británii byly druhy stromů tolerantní ke stínu, jako je dub a jasan, nahrazeny, dle pylových záznamů lískami, ostružinami, trávami a kopřivami. Odstranění lesů vedlo ke snížení transpirace, což vedlo ke vzniku rašelinišť. Všeobecný pokles pylů jilmu lze pozorovat v celé Evropě mezi obdobím 8 400-8 300 před naším letopočtem a 7 200-7 000 před naším letopočtem; pokles začíná v jižní Evropě a postupně se pohybuje na sever do Velké Británie; důvodem může být postupné vypálení lesů a počátek neolitického zemědělství.\n\nV období neolitu došlo k rozsáhlému odlesňování ke získání zemědělské půdy. Kamenné sekery byly vyráběny od roku 3 000 př. n. l. nejen z pazourku, ale také z celé řady tvrdých hornin v celé Británie a v Severní Americe. Patří mezi ně známá výroba seker Langdale v anglické Jezerní oblasti, lomy v Penmaenmawr v Severním Walesu a řada dalších míst. Hrubé výřezy byly provedeny na místě v blízkosti lomů a některé byly na místě také vyleštěny, aby poskytovaly dobré provedení ostří. Tento krok nejen zvýšil mechanickou pevnost sekery, ale také usnadnil pronikání dřevem. Pazourek byl stále používán ze lomů, jako je Grimes Graves, ale z mnoha jiných v celé Evropě.\n\nDůkazy o odlesňování byly nalezeny také na Minojské Krétě; například okolí paláce Knossos bylo v době bronzové silně odlesněno.\n\nStudie také ukazují také na to, jak Mayové během rozkvětu své civilizace způsobili silné odlesnění.\n\nV pravěku byli lidé lovci a sběrači, kteří lovili v lesích. Ve většině oblastí, jako je Amazonka, tropy, Střední Amerika a Karibik dochází k tomu, že udržitelné způsoby zacházení s lesy byly zavedeny teprve při nedostatku dřeva a dalších lesních produktů.\n\nTři regionální studie o historických erozi a naplaveninách ve starověkém Řecku zjistily, že všude, kde existují dostatečné důkazy, v různých regionech Řecka přibližně po dobu 500–1 000 let po rozvoji zemědělství následovala hlavní fáze eroze, od pozdního neolitu po ranou dobu bronzovou. Historicky lze vysledovat zanášení přístavů podél jižního pobřeží Malé Asie (\"např.\" Clarus, Efez, Priéné a Milét, kde musely být přístavy opuštěny kvůli zanesení bahnem) a také na pobřeží Sýrie během posledních staletí před naším letopočtem.\n\nVelikonoční ostrov trpěl v posledních stoletích velkou erozí půdy, zhoršenou zemědělstvím a odlesňováním. Jared Diamond se ve své knize \"Kolaps\" podrobně zabývá rozpadem populace starověkých obyvatel Velikonočního ostrova. Zdá se, že zánik stromů na ostrově se časově shoduje s úpadkem zdejší civilizace kolem 17. a 18. století; kolaps přičítal odlesňování a nadměrnému využívání všech zdrojů.\n\nZnámé je zanášení přístavu města Bruggy, díky kterému se přístavní obchod přesunul do Antverp; toto zanášení následovalo po nárůstu sídel (a odlesňování) výše proti proudu. V oblasti středověkého Riezu v horní části Provence došlo k usazování lužního bahna ze dvou malých řek, zvýšení koryta řeky a rozšíření nivy, která pomalu pohřbila římské osídlení v nánosech a postupně přesunula novou výstavbu na výše položená místa; souběžně s tím, jako docházelo k odlesňování území nad Riezem a jeho přeměně na pastviny.\n\nTypickou \"rozvojovou pastí\" bylo to, že města byla často stavěna v zalesněné oblasti, která poskytovala dřevo některé výrobě (například stavitelství, výrobě lodí, sklářství, hrnčířství). Pokud však docházelo k odlesňování bez řádného opětovného výsadby, zásoby dřeva se postupně vzdalovaly, a město se přestalo být konkurenceschopné, což vedlo k jeho opuštění; opakovaně se tak dělo ve starověké Malé Asii. Také potřeba dříví jako paliva pro metalurgii vedla často k odlesňování a opuštění města.\n\nProtože většina populace zůstala pracovat v zemědělství (nebo na něm zůstala nepřímo závislá), hlavním tlakem ve většině oblastí zůstávalo přeměna lesů na zemědělskou půdu pro pěstování plodin a skotu. Většinou se však nechával dostatek neobhospodařované půdy pro lesy (a částečně se používala například ke sběru palivového dříví, dřeva a ovoce nebo k pasení prasat), aby v krajině mohla žít i volně žijící zvířata. Elity (šlechta a vyšší duchovenstvo) chránily vlastních lovecká privilegia a kvůli zvěři často chránily významné lesy.\n\nHlavní podíl na šíření (a tím trvalejšího růstu) populace měly monastické „průkopnické“ (zejména benediktinské a obchodní) řády a někteří feudální šlechtici, kteří najímali zemědělce, aby se usadili (a stali se daňovými poplatníky) s tím, že jim nabízeli relativně dobré právní a finanční podmínky. I když se bohatí snažili povzbudit města, osadníci potřebovali zemědělský pás nich kolem nebo někdy i uvnitř obranných zdí. Pokud došlo k rychlému poklesu populace kvůli nemocem, jako je Černá smrt nebo kvůli zničujícím válkám (například útoky Mongolské hordy Džingischána ve východní a střední Evropě, Třicetiletá válka v Německu), mohlo to vést k opuštění sídel. Půda se regenerovala, ale sekundárním lesům obvykle chyběla původní biologická rozmanitost.\n\nOd roku 1100 do roku 1500 našeho letopočtu došlo v západní Evropě k výraznému odlesňování v důsledku rostoucí lidské populace. Od 15. století proběhla také rozsáhlá stavba dřevěných plachetnic pro výzkumné cesty, kolonizaci, pro obchod s otroky i pro další obchody; na to vše bylo spotřebováno mnoho dřeva. Také pirátství přispělo k nadměrné těžbě lesů, například ve Španělsku. Toto vedlo k oslabení domácí ekonomiky po Kolumbově objevu Ameriky, zatímco ekonomika stala se závislou na koloniálních aktivitách (plenění, těžba, dobytek, plantáže, obchod, atd.).\n\nVe knize \"Změny v zemi\" (1983), analyzoval William Cronon zprávy anglických kolonistů ze 17. století o zvýšeném sezónním záplav v Nové Anglii v období, kdy noví osadníci vykáceli lesy pro zemědělství. Věřili, že povodně souvisí s rozsáhlým odlesňováním výše proti proudu.\n\nMasivní využívání dřevěného uhlí v průmyslovém měřítku v raném novověku v Evropě představoval nový druh využívání lesů; i v Anglii v době Stuartovců měla velký vliv poměrně primitivní produkce dřevěného uhlí. Stuartovská Anglie byla tak široce odlesněná, že závisela na baltském obchodu s dřevěnými trámy a hledala zdroje dřeva v lesích Nové Anglie. Každá válečná loď královského námořnictva Nelsona v bitvě u Trafalgaru (1805) vyžadovala pro svou konstrukci 6 000 dospělých dubů. Ve Francii vysadil Colbert dubové lesy, aby v budoucnu zásoboval francouzské námořnictvo. Když dubové plantáže v polovině 19. století dorostly do mýtního věku, stožáry již nebyly nutné, protože lodní doprava začala používat parní pohon. Shrnutí účinků pozdního středověkého odlesňování dle Normana F. Cantora platí stejně dobře pro ranou moderní Evropu.\n\nV 19. století bylo zavedení parníků ve Spojených státech příčinou odlesňování břehů hlavních řek, jako je řeka Mississippi. Závažným environmentálním důsledkem pak byly velké povodně. Posádky parních člunů každý den kácely stromy z břehů řeky, aby měly pohon pro parní stroje. Mezi St. Louis a soutokem s řekou Ohio na jih, se řeka Mississippi stal se širší a mělčí a změnilo se její koryto.\n\nVelkoplošné odlesňování za účelem získání zemědělské půdy lze vidět v mnoha částech světa, v minulosti jsou to také například Velké pláně Spojených států. Podobné je to s odlesňováním ve 20. století, ke kterému dochází v mnoha rozvojových zemích.\n\nGlobální odlesňování<ref>\n"}
{"id": "235358", "url": "https://cs.wikipedia.org/wiki?curid=235358", "title": "Jaguar Cars", "text": "Jaguar Cars\n\nJaguar Cars Limited, zkráceně \"Jaguar\", je britská automobilová firma zabývající se výrobou luxusních a\nsportovních automobilů, sídlící v Coventry, Anglie. Byla založena v roce 1922 Sirem Williemem Lyonsem a Williamem Walmsleym jako Swallow Sidecars Company, před přechodem na výrobu automobilů zaměřenou na výrobu motocyklových sajdkár. Na \"Jaguar Cars Limited\" byla přejmenována v roce 1945.\n\nV roce 1966 podnik splynul s koncernem \"British Motor Corporation\", který se v roce 1968 spojil s výrobcem nákladních vozů Leyland a vytvořil koncern \"British Leyland Motor Corporation\". V něm Jaguar setrval do roku 1984, kdy došlo k osamostatnění automobilky. Krátké období nezávislosti skončilo v roce 1989, když Jaguar koupil americký nadnárodní koncern Ford. V roce 2008 koupila Jaguar, společně s britskou automobilkou\nLand Rover, za 2,3 miliardy dolarů indická společnost Tata Motors.\n\nHistorie značky Jaguar se začala psát v roce 1922, kdy William Lyons a William Walmsley založili v lázeňském městě Blackpoolu firmu \"Swallow Sidecars Company\". Společnost se specializovala na výrobu motocyklových sajdkár, které byly díky své kvalitě a modernímu vzhledu velmi úspěšné. Přesto si byli Lyons s Walmsleym vědomi potenciálu malých cenově dostupných vozů, které podle prognóz oslabovaly motocyklový trh. Na tomto trhu si firma získala místo se speciálními karoseriemi, které vznikaly na základě masově vyráběných modelů. Za tímto účelem se společnost přejmenovala na \"Swallow Sidecar and Coachbuilding Company\" a v roce 1927 se tak rozběhla výroba atraktivní karoserie pro úspěšný lidový vůz Austin Seven. Vzniklé vozy se prodávaly pod označením Austin-Swallow, a to buď jako dvousedadlový Austin-Swallow Roadster nebo později čtyřsedadlový Austin-Swallow Saloon. Oba modely si získaly oblibu především díky ceně pouze o málo převyšující sériové provedení a specifickému vzhledu, který utvářel dvoubarevný nátěr karoserie a přední dělené sklo ve tvaru písmene V. Následovaly další méně čí více úspěšné modely na základě sériových vozů, např. značek Standard, Morris nebo Wolseley. V roce 1928 se firma přesunula z Blackpoolu do Coventry, kde sídlí dodnes. Williamu Lyonsovi se však pouhá výroba karoserií nezamlouvala, a proto se dohodl se společností \"Standard Motor Company\" na dodání šasi a motoru, které měly být použity pro zcela nový vůz.\n\nTak se v roce 1931 na Londýnském autosalonu představily vozy se značkou SS, přičemž není zcela jasný původ písmen ve zkratce. Může se jednat o zkrácení názvu Swallow Sidecar nebo Standard Swallow. Vznikla dvě kupé -SS 1 a SS 2, která (především SS 1) svými neobyčejnými tvary uchvacovala laiky i odborníky. Nízké vozidlo s dlouhou karoserií bylo kvalitně zpracované a přitom velice levné. Dobový tisk očekával cenu alespoň 1000 liber, ale SS 1 stál pouhých 310 liber.\nV roce 1933 byla modelová řada rozšířena o provedení Tourer. Nejen že to byl první kabriolet na základě kupé SS, ale také to byl první vůz značky, který vstoupil na závodní pole. V závodě Alpin Trial získal prvenství a rozšířil tak popularitu značky i na kontinentální Evropu. Nabízely se také varianty Saloon a Tourer modelu SS 2. V roce 1933 byla společnost vyrábějící vozidla SS přejmenována na \"SS Cars Limited\", výroba sajdkár pokračovala pod sesterskou firmou \"Swallow Coachbuilding Company\". Pojmenování Jaguar bylo poprvé použito v roce 1935. Toto jméno nesly čtyřdveřové limuzíny prodávané pod označením SS Jaguar dodávaná buď s 1½ litrovým, 2½ litrovým a od roku 1937 také s 3½ litrovým motorem. V roce 1934 opustil společnost kvůli rozdílným názorům na směřování firmy Lyonsův partner a jeden ze zakladatelů firmy William Walmsley. Pro značku SS byl důležitý příchod konstruktéra Williama Heynese a specialisty na motory Harryho Weslaka, kteří navrhli nové motory, které byly sice ještě podobné těm původním od automobilky Standard, ale díky kterým přestala být značka SS vnímána pouze jako karosářská firma. Kromě limuzín však SS vyráběla také sportovní model SS 100.\n\nZa války se firma Jaguar (název SS byl po válce vypuštěn) jako\nmnoho jiných automobilek zabývala výrobou pro vojenské účely. Vyrobilo se pře 10 000 sajdkár a\nfirma pracovala i v leteckém průmyslu, kde získala mnoho užitečných zkušeností. Došlo ale také k vývoji vlastních lehkých terénních automobilů, označovaných VA a VB, se samonosnou karoserií, o které však armáda ztratila zájem a z jejichž výroby nakonec sešlo. Bohužel bylo důležité průmyslové město Coventry častým cílem německých náletů, kterým podlehlo i několik továren firmy Jaguar. Po konci války byl celý evropský automobilový průmysl ve velkých problémech. Nejen ve Velké Británii byl nedostatek oceli, benzínu a cizí měny, a tak bylo velmi obtížné co nejrychleji rozběhnout výrobu a prodej. Nejsnazším dočasným řešením bylo nabízet předválečné modely (tento postup ostatně volila většina evropských automobilek). Proto se do roku 1949 prodávaly modely s motory s objemy od 1½ do 3½ litru, po válce označované jako Mark IV. Prostředky pro start produkce těchto modelů získal William Lyons také prodejem původní firmy Swallow stále vyrábějící sajdkáry. Tu nejdříve koupila firma Helliwel, od které ji krátce poté koupila společnost Tube Investments Group. Ta se od roku 1954 do roku 1955 snažila prosadit s vlastním automobilem založeným na konstrukci Triumphu TR2 s názvem Swallow Doretti, ovšem bez úspěchu.\n\nNový model, nazvaný Mark V se představil v září 1948. Od svých předválečných předchůdců se lišil pouze světlomety zčásti zapuštěnými do karoserie, ovšem jednalo se o první limuzínu značky s nezávisle zavěšenými předními koly. Moderní vzhled získal až model Mark VII představený v roce 1950, který byl zaměřen především na americký trh. Označení Mark VI nebylo u Jaguaru nikdy použito, jelikož toto označení používaly vozy Bentley. Výměnou předního dvoudílného skla za jednodílné panoramatické vznikl z modelu Mk VII model Mark VIII, který se od svého předchůdce lišil ještě dvoubarevným lakem.\n\nByla zapotřebí i výroba nového motoru a podvozku. Nový řadový šestiválec XK o objemu 3 442 cm byl původně určen až pro zmíněný luxusní sedan Mark VII, ovšem již v roce 1948 byl uložen pod kapotu nového sportovního modelu XK 120. Podle plánu se mělo vyrobit jen několik set kusů pro závodní účely a otestování motoru, ale brzy se z něj stal velmi úspěšný sportovní vůz, který založil slavnou tradici poválečných sportovních Jaguarů. Prodalo se ho kolem 12 000 exemplářů. V roce 1951 vznikl na jeho základě závodní speciál XK 120C také nazývaný C-type. Tento vůz dosáhl mnoha úspěchů zejména ve 24hodinovém závodě v Le Mans, kde zvítězil v roce 1951 a 1953 a velmi tím značku proslavil.\n\nTři roky po uvedení modelu XK 120C se představil revoluční a také nejúspěšnější závodní automobil značky Jaguar - model D-Type. Se zcela novou skořepinovou konstrukcí a aerodynamickou karoserií vyvinutou s pomocí znalostí z leteckého průmyslu navázal na úspěchy svého předchůdce. Vůz dosahoval rychlosti až 175 mph (280 km/h).\n\nV roce 1955 se představil první vůz značky se samonosnou karoserií označovaný jako Jaguar 2.4 Litre, který byl později přejmenován na Mark I. Tento model byl návratem jaguaru do nižší objemové třídy, kde před válkou působil model s 1½ litrovým motorem a mělo se spíše jednat o malý luxusní automobil pro sportovněji laděné řidiče. Byl později zastíněn svým slavnějším nástupcem, typem Mark II. Od svého předchůdce se po stránce designu příliš nelišil, ale byl modernizován po technické stránce a měl také širší nabídku motorů. Díky své výkonnosti a ovladatelnosti se na poli luxusních sedanů stal velmi oblíbeným a během deseti let výroby od roku 1959 do roku 1969 se prodalo přes 90 000 exemplářů. Od roku 1961 se prodával velký luxusní sedan Mark X, který měl jasně konkurovat americkým vozům na jejich domácím trhu. Podobným vozem byl i model S-Type, který převzal přední masku z modelu Mark II a záď z modelu Mark X. Tyto modely však nikdy nedosáhly podobného úspěchu jako modelu Mark II.\nEvolucí tvarů modelu D-type vzniknul nejslavnější vůz značky a jeden z nejznámějších sportovních vozů světa - Jaguar E-type. Neobyčejně krásný vůz s aerodynamickými tvary karoserie, navrženými stejně jako modely C-type a D-type odborníkem na aerodynamiku Malcolmem Sayerem, dokázal jet rychlostí až 240 km/h. Stal se tak nejrychlejším sériově vyráběným britským vozem. Jeho nástupcem se stal typ XJS, jenž se zprvu netěšil příliš velké oblibě kvůli svému vzhledu dostatečně nepokračujícímu v duchu svého legendárního předchůdce. Až s postupem let začala obliba vozu vzrůstat a nakonec se stal vyhledávaným sportovním vozem 70. let. Dalším významným modelem byl luxusní sedan Jaguar XJ6, představený v roce 1968, který se vyznačoval vysokou mírou luxusu, sportovního řízení a elegance za relativně nízkou cenu. Za 24 let výroby (1968-1992) vytyčil směr vývoje budoucích automobilů této značky. Vzhled, typický pro vozy značky Jaguar, byl dílem jejího ředitele a zakladatele Williama Lyonse, který již jako Sir William Lyons firmu opustil v březnu roku 1972. Vedení firmy převzal Lofty England.\n\nV roce 1960 koupil Jaguar známého výrobce luxusních vozů Daimler. Společnost \"Daimler Motor Company\" vyráběla své vozy v Coventry na základě licence Gottlieba Daimlera již od roku 1897 a byla tak nejstarší automobilovou značkou ve Velké Británii. Název Daimler se pak užíval pro luxusní modely značky Jaguar. Poté ovšem přišel rok 1966, kdy došlo k fúzi automobilky Jaguar s koncernem \"British Motor Corporation\" (BMC), sdružujícím automobilky Austin a Morris. Vzniklo tak uskupení \"British Motor Holding\" (BMH) se kterým Jaguar ztratil svoji nezávislost. Celá skupina BMH byla v roce 1968 spojena s výrobcem nákladních vozů \"Leyland\", vznikl tak masivní koncern \"British Leyland Motor Corporation\" (BLMC), v roce 1975 přejmenovaný na \"British Leyland\" (BL).\n\nV druhé polovině 70. let začalo docházet k prudkému poklesu prodejů a ztrátě důvěry zákazníků ke značce, především kvůli nízké kvalitě nových vozů. Na vině bylo společně s nespokojeností zaměstnanců, kteří se často uchylovali ke stávkám, hlavně špatné vedení podniku British Leyland, které nedokázalo zajistit produktivitu a úroveň kvality výroby v tak velikém koncernu. Snižovala se poptávka jak po sportovním modelu XJ-S, tak luxusním modelu XJ. Za těchto okolností byl v roce 1980 jmenován do funkce generálního ředitele John Egan, který dostal za úkol vyvést automobilku z krizové situace, za což by výměnou získala nezávislost na koncernu BL. Eganovi se zlepšením kvality produktů, produktivity výroby a snížením nákladů (také za cenu propouštění) podařilo zvýšit profit automobilky. V následujících letech zisk a prestiž značky stále stoupal.\n\nV roce 1984 došlo za vlády premiérky Margaret Thatcherové k privatizaci společnosti Jaguar a jejímu oddělení od upadajícího koncernu British Leyland. Akcie byly nabídnuty na burze a podařilo se tak dosáhnout významného rozšíření i rozvoje podnikatelských aktivit.\nVznikl sesterský podnik s názvem \"JaguarSport\", který produkoval supersportovní modely XJ220 a XJR-15. Začala tak krátká fáze nezávislosti v historii značky, navazující na úspěšná léta před světovou válkou a po ní do roku 1966.\n\nNezávislost ovšem trvala pouhých 5 let do roku 1989, kdy automobilku Jaguar koupil nadnárodní koncern Ford. Vedení Jaguaru se rozhodlo pro spolupráci s některou z velkých společností kvůli špatnému směnnému kurzu a čím dál tím těžším obchodním podmínkám způsobeným novou konkurencí. Spojení přineslo Fordu vstup na trh luxusních prémiových automobilů a Jaguaru přístup k moderní technice a zvýšení základního kapitálu. John Egan firmu opustil v roce 1990, již jako Sir John Egan.\n\nPo převzetí Jaguaru začal Ford s nezbytnou modernizací. Montáž v Browns Lane, pamatující ještě dobu, kdy podnik řídil sir William Lyons, byla nahrazena moderním jednocestným systémem a došlo také ke snižování počtu pracovníků. V roce 1992 čítal stav personálu 8 000 zaměstnanců z původních 12 000 a v roce 1997 již pouze 6 000. Zajímavou formou spolupráce mezi jednotlivými divizemi Fordu byla kooperace Jaguaru s další slavnou značkou Aston Martin, kterou Ford koupil v roce 1987. Základ z Jaguaru XJ-S byl použit u modelu DB7. Vzhled tohoto vozu předurčil celý pozdější designový směr značky. Navrhl jej britský návrhář Ian Callum, který od roku 1999 působí v automobilce Jaguar. Významným krokem bylo nahrazení modelu XJ 40, který nesplnil v prodejích očekávání modelem XJ X300. Ten předurčil design nejprodávanějšího modelu Jaguaru řady XJ až do roku 2009, kdy byla představena zatím poslední generace tohoto sedanu. V roce 1996 společnost oslavila sto let od založení \"Daimler Motor Company\", nejstarší automobilky v Británii, kterou Jaguar koupil v roce 1960, speciální edicí Daimleru Century. V tomto roce se také přestal vyrábět model XJS. O rok později, v roce 1997, si Jaguar připomenul 75 let od založení firmy \"Swallow Sidecars\" Williamem Lyonsem a Williamem Walmsleym. Dalším důležitým krokem bylo představení nového sportovního modelu XK 8, jenž dostal zcela nový motor V8.\n\nS představením modelu S-Type v roce 1998 se Jaguar vrátil po dlouhé době opět do vyšší střední třídy. Vzhled i název měl odkazovat na originální S-type z roku 1963. V roce 2001 byla zahájena výroba Jaguaru X-type, znamenající vstup značky do pro ní doposud nejnižšího segmentu trhu. Model X-type měl přilákat zejména mladší kupce a zvýšit objem výroby. Poprvé v historii značky měl vůz s jejím emblémem pohon všech čtyř kol, od roku 2003 zase poprvé s moderní koncepcí pohonu pouze předních kol. Nové bylo také hojné používání dieselových motorů a nabízená karoserie kombi.\n\nJaguar X-type ovšem nesplnil očekávání v množství prodaných kusů, od roku 2001 do roku 2009 bylo vyrobeno pouhých 350 000 exemplářů namísto plánovaných 100 000 za rok. V roce 2006 se začal vyrábět zatím poslední sportovní model značky - model XK, pokračující v tradici sportovněji laděných vozů kategorie GT. V roce 2008 byl S-type nahrazen sedanem XF, který byl stejně jako poslední model z řady XJ s označením X351 (oba byly navrženy Ianem Callumem) představený na frankfurtském autosalonu, radikálně vybočuje z designového směru všech předchozích vozů značky.\n\nV roce 2008 byla automobilka Jaguar prodána společně s automobilkou Land Rover indické společnosti \"Tata Motors Ltd\" za 2,3 miliardy dolarů (podle tehdejšího kurzu 37,2 miliardy Kč). Ford v roce 1989 koupil Jaguar za 2,5 miliardy dolarů, Land Rover v roce 2000 za 2,75 miliardy dolarů. Tata Motors pod vedením Ratana Taty je největším automobilovým výrobcem v Indii, známá je především výrobou nejlevnějšího automobilu na světě - modelu Nano. Skupina Jaguar Land Rover se v minulosti potýkala s velkými finančními problémy, způsobené také globální ekonomickou krizí, ovšem v současnosti opět dochází k zvyšování zisků i prodejů. V roce 2009 vyrobil Jaguar 39 822 vozů a jeho nejúspěšnějším modelem byl XF s 26 110 kusy, Land Rover vyprodukoval 107 910 vozů.\n\nPrvním modelem značky, který vstoupil na závodní scénu, byl také jejím prvním vyráběným vozem - model SS I. Již v roce 1933 nastoupily v závodě Alpin Trial tři vozy SS Tourer, jenž získaly první místo v kategorii družstev. Ve stejném roce bojoval stejný model, tentokrát ovšem s karoserií coupé, na slavné Rallye Monte Carlo, ale vinou havárie skončil v poli poražených. Prvním skutečně slavným závodním automobilem značky Jaguar byl až model XK 120C (C-type), který\nv roce 1951, těsně po svém uvedení, zvítězil v 24hodinovém závodě v Le Mans. Vítězství si zopakoval i v roce 1953. Jeho nástupcem se stal model D-type, který předčil svého předchůdce v počtu vítězství - v Le Mans vyhrál celkem třikrát, od roku 1955 do roku 1957. Po těchto úspěších se automobilka ze slavného vytrvalostního závodu stáhla a na další vítězství si musela počkat až do roku 1988, kdy vítězství vybojoval závodní model XJR-9. Vítězství se opakovalo i v roce 1990 s vozem XJR-12. V roce 2000 vstoupila značka Jaguar s týmem Jaguar Racing do Formule 1. Účinkování v šampionátu však nebylo úspěšné, v roce 2004 ze závodů odstoupil.\n\nV roce 2016 vstoupil Jaguar do Formule E, série závodů monopostů poháněných výhradně elektricky. Pro rok 2018 Jaguar oznámil vlastní sérii závodů produkčních elektrických vozů I-Pace Trophy.\n\n\n"}
{"id": "235360", "url": "https://cs.wikipedia.org/wiki?curid=235360", "title": "Zemětřesení v Peru 2007", "text": "Zemětřesení v Peru 2007\n\nZemětřesení v Peru 2007 proběhlo dne 15. srpna ve dvou intervalech v 18:40:58 místního-peruánského času (23:40:58 SEČ). Epicentrum bylo lokalizováno ve hloubce 30,2 kilometrů a asi 150 kilometrů jihovýchodně od hlavního města Limy. Nejsilnější otřesy byly o síle 8,0 Richterovy stupnice. Usmrceno bylo nejméně 510 lidí a dalších 1650 zraněno. Nejvíce poškozenými městy se staly Pisco, Ica, San Vicente de Cañete a Chincha Alta. V těchto místech se ocitla většina populace bez přístřeší. Na místo neštěstí přicestoval prezident Alan Garcia a přislíbil alespoň materiální pomoc.\n\nPříčinou tohoto jevu byl pohyb tektonických desek Jihoamerické a Nasca, které se pohybují směrem k sobě průměrnou rychlostí 78 mm za rok. Podle expertů se tato zemětřesení tohoto rozsahu objevuje ve zdejší oblasti asi jednou za sto let. Podobně silná zemětřesení, ovšem na menším území zde proběhla v letech 1868, 1908, 1966, 1974 a 2001.\n\n"}
{"id": "235361", "url": "https://cs.wikipedia.org/wiki?curid=235361", "title": "Tojota", "text": "Tojota\n\nTojota () je město ležící v prefektuře Aiči v Japonsku.\n\nSpravní území rozlohou 918,47 km je největším městem v prefektuře Aiči. Počet obyvatel byl k 1. červnu 2007 418 427 obyvatel.\n\nPoštovní směrovací číslo je 〒471-8501.\n\nNázev města byl změněn z původního Koromo (挙母市, \"Koromo-ši\") na Tojota v roce 1959 a to podle firmy Toyota džidóša (Toyota Motor Corporation), jejímž zakladatelem byl pan Kiičiró Tojoda. Firma Toyota má ve městě Tojota svůj hlavní podnik.\n\n\n"}
{"id": "235363", "url": "https://cs.wikipedia.org/wiki?curid=235363", "title": "The Shamen", "text": "The Shamen\n\nThe Shamen je britská hudební skupina, kterou (ač ve Skotsku) založili v raných 80. letech 20. století Colin Angus a bratři Derek a Keith McKenziové, původně pod názvem \"Alone Again Or\". Později se k nim připojil ještě William Sinnot (který zahynul při natáčení videoklipu \"Progen\" v roce 1991).\nWilliam Sinnot přetvořil repertoár skupiny: obohatil původně psychedelický rock skupiny o vlivy místní indie rockové scény a hip hopové samplování. Počátkem 90. let skupina reagovala na příchod vlny acid house (album \"En-Tact\") a významně tak přispěla k formování rave kultury, ačkoliv se v jejich tvorbě postupně odrazily různé vlivy soudobé taneční hudby: house, techno, rave, ambient i dub. Zatímco zejména kolem roku 1992 (album \"Boss Drum\") byla skupina ve vlivu pop music (jejich idol Erasure) a snažila se tak skrze hitparády předat své názory širokému publiku, ve druhé pol. 90. let (album \"Axis Mutatis\") se projevil příklon k experimentální elektronické hudbě resp. k ambientu a trance. Tvorba skončila přibližně s koncem tisíciletí.\n\nJiž od svého vzniku lze v diskografii spatřit četné názorové odkazy na intelektuální hnutí, které ovlivnila psychedelika a jež představovali mj. Terence McKenna, Aldous Huxley a Albert Hofmann. \"The Shamen\" často zmiňovali, že civilizace směřuje ke svému konci (skladba \"Omega Amigo\") a prostor dostal také Terence McKenna, když se na albu \"Boss Drum\" objevila 8 minutová skladba \"Re:Evolution\" s jeho recitovaným poselstvím.\n\n\n\n"}
{"id": "235365", "url": "https://cs.wikipedia.org/wiki?curid=235365", "title": "Jacques Lemercier", "text": "Jacques Lemercier\n\nJacques Lemercier (1585 Pontoise – 13. ledna 1654 Paříž) byl francouzským architektem.\n\nJacques Lemercier patřil do rodiny architektů a mistrů zedníků dobře známých v Ile-de-France. Jeho děd, Pierre Le Mercier, a jeho otec, Nicolas Le Mercier, řídili velké stavby v Pontoise (Saint-Maclou, Notre-Dame).\n\nPo dlouhém školení v Římě se Jacques Lemercier pomocí Marie Medici a kardinála Richelieu stal „královským architektem a inženýrem“ (Ludvíka XIII.).\n\nByl také dobrý urbanista, dekoratér a designer zahrad.\n\n\n"}
{"id": "235367", "url": "https://cs.wikipedia.org/wiki?curid=235367", "title": "Peruánské námořnictvo", "text": "Peruánské námořnictvo\n\nPeruánské námořnictvo (španělsky \"Marina de Guerra del Perú\") je součástí peruánských ozbrojených sil. Hlavní námořní základnou námořnictva je přístav Callao. Vlajkovou lodí peruánského námořnictva je fregata \"Montero\".\n\nPeruánské námořnictvo bylo založeno 8. října 1821 vládou José de San Martína a jeho prvním nasazením byla účast ve válce o nezávislost. Námořnictvo se v 19. století účastnilo několik válce, po porážce od Chile v druhé tichomořské válce však bylo dlouhodobě oslabeno. Teprve od 70. let 20. století proběhla jeho výrazné rozšíření a modernizace, takže se Peru zařadilo mezi regionální námořní mocnosti.\n\nPeruánské námořnictvo bylo založeno 8. října 1821 vládou José de San Martína a jeho prvním nasazením byla účast v boji za nezávislost země.\n\nRoku 1864 vypukla válka se Španělskem, jehož loďstvo zabralo dne 14. dubna 1864 peruánské ostrovy Chinca. To mělo za následek nespokojenost peruánského obyvatelstva, která roku 1865 přerostla v povstání. Povstání se stalo roznětkou války mezi Španělskem a koalicí tvořenou Peru, Ekvádorem, Chile a Bolívií. K otevření bojů došlo 14. ledna 1866 v námořní bitvě u ostrova Chiloé, ve které triumfovaly spojené síly Peru a Chile. Chilská korveta \"Esmeralda\" mezitím v bitvě u Papuda obsadila španělský škuner \"Covadonga\" a spojenecká eskadra odrazila španělský útok v námořní bitvě u Abtaa. Oslabené španělské loďstvo se vzmohlo na březnové ostřelování a blokádu peruánských přístavů Valparaiso a Callao, v bitvě u Callao přitom utrpělo značné ztráty, které ho přinutily ke stažení z oblasti. Tím konflikt skončil.\n\nV druhé tichomořské válce v letech 1879–1883, známé též jako válka o ledek, se střetly někdejší spojenci. Konfliktem se odehrával mezi Chile a koalicí Peru s Bolívií. Příčinou války byly spory mezi Chile a Peru o výnosná naleziště ledku v andské provincii Atacama, ve které byly doposud nejasně vytyčené státní hranice. Námořnictvo Peru přitom bylo v té době výrazně slabší, než u jeho rivala Chile a Bolívie neměla lodě, kterými by ho mohla posílit.\n\nV únoru 1879 došlo k chilskému útoku na bolivijský přístav Antofagasta. Dne 21. května 1879 vyplul velitel peruánského loďstva námořní kapitán Miguel Grau Seminario s obrněncem \"Huáscar\" a fregatou \"Independencia\" narušit blokádu peruánského přístavu Iquique. V bitvě u Iquique se střetly s dvojicí starých chilských dělových člunů, z nichž jeden potopily, ovšem za cenu ztráty fregaty \"Independencia\", která v boji najela na útes a musela být vyhozena do povětří. Blokáda byla přerušena, ovšem Peruánci výrazně oslabeni.\n\nKapitán Grau byl s \"Huáscarem\" a korvetou \"Unión\" velice aktivní a dovedl dlouho znepokojovat nepřítele. Až 8. října 1879 ho zaskočilo a porazilo silnější chilské námořnictvo, se kterým se utkal v námořní bitvě u Angamosu. Námořní kapitán Miguel Grau v bitvě utrpěl smrtelná zranění a stal se peruánským národním hrdinou. Jeho vlajková loď \"Huáscar\" byla zajata a dokonce nasazena proti Peru (v Chile se dochovala dodnes).\n\nPo zničení peruánského loďstva došlo k pozemní fázi. Ta započala vyloděním chilského vojska a následující \"bitvou u Pisaguy\", kterou Chile vyhrálo. Jeho armáda následně obsadila celé území provincie Atacamy a navíc i peruánské provincie Arica a Tacna. Zde se vojenské jednotky nezastavily a postoupily až k hlavnímu městu Limě, kterou po ostřelování dobyly. Po několika dalších střetech skončila válka porážkou Peru, které ztratilo provincie Tarapacá, Tacna a Arica, zatímco Bolívie přišla o své ledkové oblasti a tím též přístup k moři.\n\nNa počátku 20. století došlo k částečné obnově a modernizaci námořnictva. Ve Velké Británii byly zakoupeny chráněné křižníky \"Almirante Grau\" a \"Coronel Bolognesi\" a ve Francii též dvojice ponorek \"Ferré\" a \"Palacios\". K omezenému nasazení námořnictva došlo během konfliktů s Kolumbií (1911 a 1932) a Ekvádorem (1941-1942). Do druhé světové války se Peru okrajově zapojilo teprve v únoru 1945, kdy vyhlásilo válku Německu a Japonsku a zabavilo majetek jejich občanů žijících v zemi. Námořnictvo bylo v té době nepočetné a již zastaralé. Věnovalo se zejména hlídkování v oblasti vlastních námořních tras.\n\nV průběhu 50. let se námořnictvu podařilo z USA získat několik nových plavidel, pocházejících z druhé světové války. Jednalo se o tří americké eskortní torpédoborce třídy \"Cannon\", dvě kanadské fregaty třídy \"River\", americkou fregatu třídy \"Tacoma\" a čtyři americké ponorky.\n\nNa prahu 60. let byly vyřazeny oba zcela zastaralé chráněné křižníky, které nahradila dvojice lehkých křižníků třídy \"Crown Colony\" — \"Coronel Bolognesi\" a \"Capitán Quiñones\", zakoupených v letech 1959–1960 ve Velké Británii. Další posilou ze stejné doby byly rovněž dva americké torpédoborce třídy \"Fletcher\", které v roce 1969 posílily dvě jednotky třídy \"Daring\" z Velké Británie.\n\nKe zlomu ve vývoji námořnictva došlo v 70. letech, kdy začalo jeho výrazné posilování a modernizace, vedoucí k tomu, že se dnes řadí mezi regionální námořní mocnosti. V Nizozemsku byly zakoupeny starší válečné lodě — dva lehké křižníky — \"Almirante Grau\" (ex \"De Ruyter\") a \"Aguirre\" (ex \"De Zeven Provincien\") a osm torpédoborců tříd \"Holland\" a \"Friesland\". Nakoupeny však byly i nově postavené jednotky — čtyři fregaty italské třídy \"Lupo\", šest ponorek německého typu \"209\" a šest raketových člunů francouzského třídy \"Velarde\" (PR-72P) (Peru je klasifikovalo jako korvety). Tyto lodě tvoří jádro námořnictva.\n\nRoku 2017 byl vyřazen lehký křižník \"Almirante Grau\", který sloužil jako vlajková loď. Jádro námořnictva tvoří sedm fregat italského typu \"Lupo\", z nichž část byla odkoupena po jejich vyřazení z italského námořnictva a šest korvet třídy \"Velarde\", odvozených z francouzského typu \"PR-72\". Zásadní posilou je velká výsadková loď \"Pisco\". Peru rovněž udržuje silné ponorkové loďstvo, které aktuálně tvoří šestice ponorek německého typu \"209\".\n\n\n\n\n\n\n\n\n\nJako plovoucí muzeum byla zachována peruánská ponorka \"Abtao\" třídy \"Sierra\", vyřazená ze služby roku 1998. Dodnes se zachovala též obrněná věžová loď \"Huáscar\", zajatá loďstvem Chile v bitvě u Angamosu za druhé tichomořské války. Plavidlo je dodnes vedeno ve stavu chilského námořnictva a snahy Peru o jeho navrácení byly neúspěšné.\n\n\n\n"}
{"id": "235368", "url": "https://cs.wikipedia.org/wiki?curid=235368", "title": "Melun", "text": "Melun\n\nMelun je město ve střední části Francie, v departementu Seine-et-Marne a v regionu Île-de-France. Je sídlem prefektury.\n\nMelun leží asi 50 km jihovýchodně od Paříže na břehu řeky Seiny, mezi Brie a Gâtinais. Má tři části: l'île Saint-Étienne v řece, část na jižním břehu řeky a na Varennské rovině, která se postupně zvedá k lesu Fontainebleau a část na severním břehu, která se postupně zvedá k plošině Brie.\n\nSousední obce: Voisenon, Rubelles, Vert-Saint-Denis, Maincy, Le Mée-sur-Seine, Vaux-le-Pénil, Dammarie-lès-Lys a La Rochette.\n\nDějiny města začínají již v roce 52 př. n. l. (\"Melodunum\"). Jeho středověké dějiny začínají v 6. století. Král Chlodvík povýšil město na vévodství a opevnil hradbami. Bohatství města lákalo Vikingy, kteří ho dvakrát vyplenili (852 a 886).\n\nV Melunu často sídlili první Kapetovci. V roce 1420 město obléhali Angličané a Burgunďané. Z tohoto období pochází místní heslo: \"Fides muris usque ad mures\" (Věrni hradbám až do snědení krys).\n\nV roce 1790 vznikl departement Seine-et-Marne z částí Île-de-France, Brie, Champagne a Gâtinais. Melun se stal sídlem prefektury.\n\nVe městě a okolí je rozvinutý průmysl dopravních strojů, letecký a farmaceutický průmysl a pivovarnictví. Město se proslavilo výrobou sýru Brie.\n\nNa ostrově na řece se nachází věznice pro těžké zločince.\n\n\n\"Počet obyvatel\"\n\n\n\n"}
{"id": "235369", "url": "https://cs.wikipedia.org/wiki?curid=235369", "title": "Přesýpací hodiny", "text": "Přesýpací hodiny\n\nPřesýpací hodiny je typ hodin, které pro měření času využívají pohyb písku způsobený zemskou přitažlivostí resp. gravitací. Skládají se ze dvou skleněných baněk umístěných nad sebou a spojených úzkým hrdlem. Písek z horní baňky se postupně přesýpá do spodní baňky. Jakmile uplyne měřený časový úsek (závisí na charakteru přesýpacích hodin), je horní baňka prázdná a hodiny se musí obrátit, aby mohl být měřen další časový úsek.\n\nPřesýpací hodiny představovaly jednu z mála spolehlivých metod měření času při mořeplavbě, takže se má obecně zato, že byly používány již v 11. století, kdy pomáhaly společně s magnetickým kompasem navigovat lodě.\n\nNicméně důkazy o existenci přesýpacích hodin pocházejí až ze 14. století, díky obrazu z roku 1328 malíře Ambrogia Lorenzettiho. Nejstarší psaná zmínka pochází z téhož období. Od 15. století se již přesýpací hodiny používaly v nejrůznějších odvětvích, na moři, v kostele, v průmyslu či v gastronomii. Byly prvním spolehlivým, opakovaně použitelným a poměrně přesným měřidlem času.\n\nUnicode má pro přesýpací hodiny speciální znak ⌛ (U+231B)\n\n"}
{"id": "235377", "url": "https://cs.wikipedia.org/wiki?curid=235377", "title": "OSB", "text": "OSB\n\nZkratka OSB může znamenat:\n\n"}
{"id": "235378", "url": "https://cs.wikipedia.org/wiki?curid=235378", "title": "OFM", "text": "OFM\n\nZkratka OFM může znamenat:\n"}
{"id": "235380", "url": "https://cs.wikipedia.org/wiki?curid=235380", "title": "Esquire", "text": "Esquire\n\nEsquire (anglicky, vysl. \"eskvajr\") může znamenat:\n\n"}
{"id": "235382", "url": "https://cs.wikipedia.org/wiki?curid=235382", "title": "Paulus Potter", "text": "Paulus Potter\n\nPaulus Potter (pokřtěn 20. listopadu 1625 Enkhuizen - 17. ledna 1654 Amsterdam) byl nizozemský malíř, který se specializoval na malbu zvířat a krajiny.\n\nKrátký život malíře není dokonale zmapován. Narodil se v rodině malíře Pietra Pottera v Enkhuizenu, v roce 1628 se rodina přestěhovala do Leidenu a v roce 1631 do Amsterodamu; zde Paulus studoval malířství u svého otce. Byl členem gildy sv. Lukáše v Delft, později, v roce 1649, se usadil v Haagu, kde se stal členem místní gildy umělců. V roce 1652 se oženil s \"Adriane Beacon Eynde\" a byl uveden mezi holandskou elitu. Po sporu se současnými malíři a Amálií z Solms-Braunfels, členkou vládnoucí rodiny (manželka místodržitele Frederika Hendrika Oranžského, matka jeho nástupce Viléma II. Oranžského), se vrátil do Amsterodamu. Pozval ho jeho zastánce a obdivovatel, amsterodamský purkmistr, významný lékař Nicolaes Tulp, na kterého zapůsobil svým civilizovaným chováním a zdvořilostí; Potter maloval portrét jeho syna \"Dircka Tupla\".\n\nPotter je znám především jako malíř zvířat (krav, ovcí, koní i psů), zakomponovaných do krajiny nikoli jako podružný, dekorační prvek, ale jako ústřední motiv obrazu. Jeho práce se vyznačují fotografickou důkladností a perfektní perspektivou, důrazem na detail a a realistické ztvárnění. Malíř měl v oblibě jasné barvy, velkou roli na jeho obrazech hrálo světlo. Jeho tvorba měla vliv na nastupující generaci malířů krajinářů 19. století; je považován za průkopníka romantismu.\n\nSoustavnou prací se mu podařilo v krátkém čase vytvořit stovky maleb. Jeho nejznámější dílo s názvem \"Býk\" je umístěno v Mauritshuis v Haagu; zde a v pařížském Louvru jsou uloženy největší sbírky jeho děl, řadou se může chlubit Wallace Collection v Londýně, nejlepší exempláře chová Rijksmuseum v Amsterodamu.\n\nZemřel předčasně, ve věku 28 let, roku 1654 na tuberkulózu.\n\n\n"}
{"id": "235387", "url": "https://cs.wikipedia.org/wiki?curid=235387", "title": "Turion", "text": "Turion\n\nSlovo Turion má více významů: \n\n"}
{"id": "235391", "url": "https://cs.wikipedia.org/wiki?curid=235391", "title": "Íránské revoluční gardy", "text": "Íránské revoluční gardy\n\nÍránské revoluční gardy (persky , \"Sepáh-e pásdárán-e enqeláb-e islámí\", doslova \"Armáda strážců islámské revoluce\") jsou složkou ozbrojených sil Íránu. Byly založeny 5. května 1979 na popud Rúholláha Chomejního a během íránsko-irácké války se z nich stal důležitý aktér konfliktu. Součástí gard je i elitní jednotka Quds.\n\nÍránské revoluční gardy jsou oddělené od íránské armády, námořnictva i letectva. Mají své vlastní pozemní jednotky, námořnictvo, letectvo, rozvědku a speciální útvary. Kontrolují také milici, která má kolem 11 milionů příslušníků, a jejich početní stav dosahuje zhruba 100 000 mužů u pozemních jednotek a 20 000 u námořnictva (záložníků je asi 300 000). Velitelem je od 1. září 2007 Muhammad Alí Džafarí, vystudovaný architekt. V době svého založení v roce 1979 měly gardy jen asi 10 000 mužů ve zbrani.\n\nHlavním úkolem gard je obrana národní bezpečnosti. Gardy jsou zodpovědné jak za vnitřní, tak pohraniční bezpečnost, ale i za dodržování zákonů. Do jejich působnosti spadá také raketová výzbroj. Operace gard bývají svým provedením zařazovány k asymetrickému vojenství. Gardy například odhalují pašování nebo se připravují na případné uzavření Hormuzského průlivu.\n\nPo skončení íránsko-irácké války se objevily snahy vytvořit jednotné velení armády a revolučních gard, ale neměly výraznější úspěch ani dopad. Zdá se, že obě ozbrojené složky budou operovat odděleně a budou mít rozdílné role.\n\nV srpnu 2007 se objevily zprávy, že vláda USA zařadí Íránské revoluční gardy na seznam teroristických organizací; stalo se tak 8. dubna 2019.\n\nRevoluční gardy byly založeny ájatolláhem Chomejním za účelem upevnění kontroly nad Íránem. Začínaly jako brutální jednotka členů civilní stráže, která vraždila a mučila každého, na koho padlo podezření, že je proti islámské revoluci.\nPo vypuknutí íránsko-irácké války se Revoluční gardy začlenily do pravidelné armády a putovaly na frontu, kde se učily jak bojovat v moderní válce. Po skončení konfliktu byly integrovány do íránských ozbrojených sil. Revoluční gardy disponují vlastním letectvem a námořnictvem a jsou považovány za elitní jednotky íránské armády.\nRevoluční gardy v jistém smyslu fungují spíše jako stát ve státě. Vlastní více než stovku společností a kontrolují přístup k majetku o hodnotě vyšší než 12 miliard USD. Disponují vlastními výrobnami zbraní, pod jejich kontrolou je hlavně vývoj a výroba íránských raket, mají vlastní vězení a zatýkací pravomoci. Vstoupit do Revolučních gard mohou jen politicky prověřené osoby. Tyto osoby pak mají možnost uplatnit se také v politice. Z pohledu na schéma fungování se dají přirovnat k organizacím jako je např. CIA nebo KGB a podobné složky států s geopolitickými ambicemi, které využívají obchodní struktury pro zajištění prostředků i podporu svých zájmů. \n\nArmáda strážců islámské revoluce provozuje v Íránu několik rozhlasových a televizních stanic. V Íránu měsíčně vychází několik periodik, jako je například Enqeláb-e Islámí (انقلاب اسلامی \"Islámská revoluce\"), Pajám-e Enqeláb (پیام انقلاب \"Poselství revoluce\") a pro děti od 10 do 15 let je určen týdeník Nehál-e Enqeláb (نهال انقلاب \"Výhonek revoluce\"). K dispozici je velké množství brožur náboženského a politického obsahu, které jsou publikovány také v arabštině a angličtině. Využívány jsou i vizuální efekty. Například vojenská vozidla jsou pokryta zelenými a červenými vlajkami a popsána citacemi z Koránu.\n\n"}
{"id": "235392", "url": "https://cs.wikipedia.org/wiki?curid=235392", "title": "Heves", "text": "Heves\n\nHeves [heveš] je župa v severním Maďarsku, severovýchodně od Budapešti nedaleko hranice se Slovenskem. Je obklopena župami Nógrád, Borsod-Abaúj-Zemplén, Jász-Nagykun-Szolnok a Pest. Jejím hlavním městem je Eger.\n\nŽupa Heves se utvořila kolem stejnojmenného hradu a městečka již v 11. století a s přestávkami a malými úpravami hranic existuje dodnes. Současná podoba pochází ze správní reformy roku 1950, kdy bylo od Heveše odtrženo okrajové území na levém břehu Tisy (Tiszafüred a okolí; připojeno k Jász-Nagykun-Szolnok).\n\nÚzemí župy Heves se skládá ze dvou diametrálně rozdílných polovin - na jihu je rovina náležící do Velké uherské nížiny, zatímco sever je pahorkatý až hornatý, tvořený pohořími Mátra, Bukové hory (maďarsky Bükk) a okrajem Cerové vrchoviny. V Mátře se nachází nejvyšší hora Maďarska, Kékes (1014 m n. m.). Na jižních svazích otevřených do nížiny je rozvinuto vinařství.\n\nŘeky\n\n\n\n\n"}
{"id": "235394", "url": "https://cs.wikipedia.org/wiki?curid=235394", "title": "Michael Lohr", "text": "Michael Lohr\n\nMichael Lohr (* 23. září 1591 Marienberg - † 17. února 1654 Drážďany) byl německý skladatel.\n\nNejprve byl učitelem v Rochlitzu a od roku 1625 do své smrti roku 1654 učil v Drážďanech. Od Lohra jsou dochovány \"„Newe teutzsche Kirchen Gesänge“\" a latinská motetta. „Gesänge“ jsou pozoruhodné pro své rané Basso continuo.\n"}
{"id": "235395", "url": "https://cs.wikipedia.org/wiki?curid=235395", "title": "Turion (botanika)", "text": "Turion (botanika)\n\nTurion je specializovaný pupen některých vodních rostlin, který slouží k přezimování. V tropech a subtropech mohou vodní rostliny vegetovat po celý rok. V mírném a chladném pásu to není možné. Některé rostliny jsou proto jednoleté, na podzim odumřou a další rok vyrazí nová generace ze semen. Mnohé vodní rostliny však přezimují také pomocí turionů, které začne rostlina vytvářet s nadcházejícími méně příznivými klimatickými podmínkami (zpravidla zima, ale může to být někdy i sucho aj.). Jedná se vlastně o specializovaný vrchol prýtu, který je bohatě zásoben živinami, např. škrobem a jinými sacharidy. Po odumření mateřské rostliny se turiony osamostatňují a klesají na dno. Kvůli zvláštním vlastnostem vody jako kapaliny se při dnu udržuje teplota vody kolem 4 °C, tak zde mohou snadněji přezimovat. Turiony některých druhů rostlin mohou snášet i dlouhodobější vyschnutí. Na jaře, když se voda dostatečně prohřeje, turiony zakoření a vyrostou z nich nové rostliny.\nTuriony se také nazývají útvary u vrbovek (\"Epilobium\"). Vznikají jako podzemní pupeny na oddencích, jsou to kulovitě vejcovité až válcovité útvary, pokrayté nezelenými, většinou načervenalými, střechovitě se kryjícími listy. Turiony se později často prodlužují, dostávají se na povrch a na světle zezelenají.\n\n\n"}
{"id": "235410", "url": "https://cs.wikipedia.org/wiki?curid=235410", "title": "Obva", "text": "Obva\n\nObva ( ) je řeka v Permském kraji v Rusku. Je 247 km dlouhá. Povodí má rozlohu 6720 km².\n\nPramení na východním svahu Hornokamské vysočiny. Na dolním toku je koryto členité. Je to pravý přítok Kamy (povodí Volhy). Ústí do Kamské přehrady.\n\nZdroj vody je převážně sněhový. Průměrný průtok vody činí 41,7 m³/s. Zamrzá na konci října a rozmrzá na konci dubna až na začátku května.\n"}
{"id": "235411", "url": "https://cs.wikipedia.org/wiki?curid=235411", "title": "Obša", "text": "Obša\n\nObša ( ) je řeka ve Smolenské a Tverské oblasti v Rusku. Je 153 km dlouhá. Povodí má rozlohu 2080 km².\n\nPramení v Bělské vysočině. Na řece leží město Bělyj. Je to levý přítok Meži (povodí Západní Dviny).\n\nZdroj vody je převážně sněhový. Průměrný průtok vody ve vzdálenosti 47 km od ústí činí 11,5 m³/s. Zamrzá v listopadu a rozmrzá na konci března až na začátku dubna.\n"}
{"id": "235417", "url": "https://cs.wikipedia.org/wiki?curid=235417", "title": "Fridrich II.", "text": "Fridrich II.\n\nNositelé jména Fridrich II.:\n\nCísař\n\nKrálové\n\nVelkovévodové, vévodové, knížata\n\nHrabata\n"}
{"id": "235419", "url": "https://cs.wikipedia.org/wiki?curid=235419", "title": "Sebnitz", "text": "Sebnitz\n\nSebnitz (česky \"Soběnice\", řídce \"Žebnice\") je velké okresní město v zemském okrese Saské Švýcarsko-Východní Krušné hory (\"Landkreis Sächsische Schweiz-Osterzgebirge\"). Má . Jde o státem uznanou rekreační oblast ve východním Sasku na okraji Národního parku Saské Švýcarsko. Sebnitzu se také říká \"Město umělých květin\" nebo \"Město hedvábných květin\".\n\nMěsto Sebnitz leží v údolí řeky Sebnitz, 250 až 460 m n. m., mezi Saským Švýcarskem a Šluknovskou pahorkatinou. Území města se nalézá v prostoru Západolužické vrchoviny a hornatiny a hraničí tak s přírodním prostorem Hornolužická hornatina. Protože se poblíž rozprostírá Saské Švýcarsko, je krajina okolo města velice rozmanitá. Dominantou Sebnitz je Tanečnice (německy \"Tanzplan\", 597 m n. m.), která již leží v ČR. Místní část Hinterhermsdorf leží nad údolím Křinice (německy \"Kirnitzsch\") 5 kilometrů jihovýchodně od hlavní městské části. Východně od města se rozprostírá oblast Sebnitzkého lesa s vrchy Kaiserberg (494 m), Buchberg (459 m) a Wolfstein (393 m). Na svazích Tanečnice se nacházejí dvě přírodní rezervace Heilige Hallen a Gimpelfang. Podél řeky se rozkládá evropsky významná lokalita Lachsbach- und Sebnitztal.\n\nV lokalitě se v raném středověku pravděpodobně nalézalo slovanské obyvatelstvo. Sebnitz samotný byl založen německými kolonizátory z oblasti Frank v dnešním Bavorsku. Nejstarší písemnou zmínku lze dohledat v Hornolužické hraniční listině z roku 1223/1241, která stanovovala hranici mezi Českým královstvím a Biskupstvím Míšeň. Jde o první zmínku jména \"Sebnitz\", které se ale vztahuje pouze na potok.\n\nJako středisko hospodářského života městyse vzniklo již na přelomu 12. a 13. století pravoúhlé tržiště. Jako městečko byl Sebnitz poprvé písemně zmíněn v roce 1451. Radnice byla vystavěna ve středu tržiště v roce 1714/15. V roce 1854 byla však zničena požárem. Vedle se nacházel domek podobný kůlně. Šlo masné krámy řezníků, v roce 1804 zničené povodní. Sebnitz byl od středověku až do počátku 19. století zemědělským městem, jehož existenční základnu tvořilo řemeslo, obchod a agrární produkce. Z řemesel mělo dominantní postavení plátenictví. S úpadkem ručního plátenictví v období průmyslové revoluce nabyla velkého významu výroba umělých květin.\n\nV polovině 19. století mělo město 4000 obyvatel a 375 domů, roku 1881 6354 obyvatel a v roce 1900 již 8648 obyvatel. 15. září 1854 zničil velký požár celé jádro města a tím i jeho středověký ráz. Za oběť plamenům padlo 72 obytných domů, 42 stodol a jiných budov, radnice a škola.\n\nOkolo roku 1900 se stal Sebnitz centrem výroby německých umělých květin. Ve městě existovalo přes 200 různých květinových továren s regulérně zaměstnanými dělníky. Kromě toho zde působilo na několik tisíc takzvaných domácích dělníků.\n\n17.4.1894 bylo v lokálních novinách „Grenzblatt“ místním badatelem Alfredem Meichem navrženo Vlastivědné muzeum. Na jaře roku 1908 se živnostenský spolek ujal věci. První exponáty byly umístěny nejdříve v městské škole u kostela. V roce 1909 byla pak zřízena výstava a 23. května téhož roku došlo k otevření městského muzea Sebnitz. V roce 1930 zde byly zřízeny nové prostory.\n\n30. září 1945 měl Sebnitz na přechodnou dobu 14 500 obyvatel, jelikož zde byli umístěni němečtí uprchlíci z Polska a Československa. 1. června 1946 měl Sebnitz 13 203 obyvatel a 1304 obytných domů. Ve městě existovalo na 183 závodů. 16. února 1948 chodilo do základní školy s 47 třídami s 35 učiteli 1847 dětí. 12. července 1948 se na nově založené odborné škole pro hospodářství a správu poprvé maturovalo.\n\nV dobách NDR byl VEB \"Kunstblume Sebnitz\" (Umělá květina Sebnitz) jedním z největších zaměstnavatelů v regionu. Po znovusjednocení Německa a zavedení tržní ekonomiky však mnoho závodů kvůli nedostatku odbytišť zaniklo. Dnes se vyrábí umělé květiny jen v malé míře, především v ukázkových dílnách.\n\nV roce 1952 se Sebnitz stal okresním městem. Tento status ztratil Sebnitz reformou území v roce 1994. V roce 1995 se stal Sebnitz tzv. Velkým okresním městem.\n\nZa socialismu bylo město Sebnitz družebním městem Bruntálu. V Bruntále je dodnes Snack bar a Fitness s názvem Sebnitz.\n\nCelková rozloha města Sebnitz je 88,23 km² a od 1. října 2012, kdy se sloučilo se sousední obcí Kirnitzschtal, má 10 místních částí. Plošně největší je Saupsdorf (8,30 km²), nejmenší pak Altendorf (3,89 km²). Nejlidnatější místní částí je Sebnitz (6 231 obyvatel), naopak nejméně obyvatel má Mittelndorf (247 obyvatel).\n\n\nPřestože je kostel svatého Petra a Pavla v písemných pramenech zachycen až v 15. století, jeho nejstarší stavební části pocházejí ze 13. století. Od roku 1539, kdy se ve městě prosadila reformace, převažovalo protestantstké vyznání. Od druhé poloviny 19. století a znovu po druhé světové válce vzrostl počet katolíků. Katolický kostel Povýšení svatého Kříže byl postaven v letech 1890–1892. Podle sčítání lidu z roku 2011 se 2151 obyvatel (t. j. 20,7 %) hlásilo k protestantskému a 434 obyvatel (t. j. 4,2 %) k římskokatolickému vyznání.\n\nNa území města působí tři evangelicko-luterské církevní obce, které jsou ovšem společně spravovány jedním farářem sídlícím v Sebnitz. K církevní obci Sebnitz-Hohnstein, jež spravuje městský kostel svatého Petra a Pavla a hřbitovní kapli, náleží samotné Sebnitz s místními částmi Hertigswalde, Hainersdorf a Schönbach, pod církevní obec Hinterhermsdorf-Saupsdorf spadají vesnický kostel v Saupsdorfu a Engelkirche v Hinterhermsdorfu a pod církevní obec Lichtenhain-Ulbersdorf spadají místní části Lichtenhain, Mittelndorf a Altendorf s vesnickým kostelem v Lichtenhainu. Filiální kostel Povýšení svatého Kříže spravuje římskokatolická farnost Neustadt in Sachsen, která však není obsazena a je obstarávána excurrendo z Pirny.\n\n\n\n\n\n\n\n\n\n\n\n\n"}
{"id": "235422", "url": "https://cs.wikipedia.org/wiki?curid=235422", "title": "Semen Hulak-Artemovskyj", "text": "Semen Hulak-Artemovskyj\n\nSemen Stepanovyč Hulak-Artemovskyj ( ) nebo Semjon Stěpanovič Gulak-Artěmovskij ( ; 16. února 1813, Horodyšče – 17. dubna 1873 Moskva, Rusko) byl ukrajinský zpěvák, hudební skladatel, dramatický herec, dramaturg.\n\nNarodil se ve městě Horodyšče (dnes Čerkaská oblast) v rodině pravoslavného duchovního. Dokončil Kyjevské újezdní duchovní učiliště, Kyjevský duchovní seminář. Zpěv a skladbu studoval v Petrohradě, Paříži a Itálii (1839—1842). Byl žákem ruského skladatele M. I. Glinky. Mezi léty 1841 a 1842 dostal angažmá ve florentské opeře. Od 1842 do 1864 byl sólistou ruské Imperátorské opery v Petrohradu, v létech 1864—1865 byl sólistou Velkého divadla v Moskvě. Obrovský úspěch získala opera Hulaka-Artemovského \"Záporožec za Dunajem\", která patří k ukrajinské hudební klasice. Zvláštní místo v tvůrčím dědictví Hulaka-Artemovského mají ukrajinské písně , například „Stojit‘ javor nad vodoju“ (věnována Tarasu Ševčenkovi, autorovu příteli z roku 1838), „Spát' meni ne chočetsja“ (1843) a další.\n"}
{"id": "235423", "url": "https://cs.wikipedia.org/wiki?curid=235423", "title": "Prohledávání stavového prostoru", "text": "Prohledávání stavového prostoru\n\nProhledávání stavového prostoru je skupinou metod řešení úloh, spadající do oblasti umělé inteligence. Jeho princip spočívá ve vhodném procházení stavů řešené domény za účelem nalezení požadovaného stavu.\n\nJedním ze základních úkolů umělé inteligence jsou metody pro strojové řešení úloh. Přes vysoký výpočetní výkon, kterým dnešní počítače oplývají, je pro naprostou většinu problémů zcela nemyslitelné, aby stroj hledal řešení postupným testováním všech možností. Vznikla potřeba hledání nějak efektivně řídit. Pokud si řešenou doménu rozdělíme do různých stavů a definujeme, že jeden z těchto stavů je počáteční, některé stavy jsou cílové a mezi různými stavy je možné aplikováním určitých akcí (operátorů) přecházet, vznikne nám tak stavový prostor. Když si jej představíme jako orientovaný graf, jehož uzly jsou stavy a přechody udávají akci, jejímž vykonáním se dostaneme z jednoho stavu do druhého, spočívá pak nalezení řešení v nalezení cesty v grafu mezi počátečním a cílovým uzlem (viz ).\n\nOtázkou však je, jakým způsobem tuto cestu hledat. Stavový prostor totiž může být pro řadu úloh příliš rozsáhlý, v některých případech dokonce nekonečný. Cílové stavy budou tedy od počátečního vzdáleny natolik, že počítač ani nemusí být schopen k žádnému z nich jednoduchými metodami v rozumném čase a s omezenou operační pamětí cestu najít. Navíc uvažme, že cílové stavy často nejsou známy – k dispozici je třeba jen představa o tom, jak by měly takové stavy vypadat.\n\nZ těchto důvodů vznikly v uplynulých desítkách let různé metody (algoritmy) prohledávání stavového prostoru s různými výhodami a nevýhodami. Nelze říci, že některá z metod je jednoznačně lepší než jiná. Záleží vždy na povaze řešené úlohy, požadavcích na řešení a dostupných prostředcích.\n\nExistují v podstatě tři základní vlastnosti, podle kterých lze metody hodnotit:\n\n\n\n\nMetody prohledávání stavového prostoru se obvykle dělí na neinformované a informované.\n\nNeinformované metody prohledávání nemají k dispozici žádné vhodné znalosti o stavovém prostoru, které by jim umožnily urychlit cestu k cíli. Jsou tak odsouzeny k systematickému procházení všech uzlů, dokud nenaleznou řešení. Jednotlivé algoritmy se od sebe liší jen způsobem, jakým toto systematické procházení provádějí.\n\n\nInformované metody prohledávání mají navíc znalosti o stavovém prostoru, které jim umožňují odhadnout, jak daleko se nachází řešení od aktuálního stavu. Tento odhad reprezentuje tzv. heuristická funkce formula_1. Čím nižší hodnoty formula_1 nabývá, tím spíše povede cesta k řešení skrze stav formula_3. Heuristickou funkci dodává na základě znalostí člověk a informované metody jsou na ní kriticky závislé. Čím lepší heuristika je k dispozici, tím rychleji a s menším zatížením paměti dojde k nalezení řešení.\n\n"}
{"id": "235427", "url": "https://cs.wikipedia.org/wiki?curid=235427", "title": "Thorleif Haug", "text": "Thorleif Haug\n\nThorleif Haug (28. září 1894, Lier – 12. prosince 1934, Drammen) byl norský lyžař, závodník v běhu na lyžích, v severské kombinaci a ve skoku na lyžích. Na 1. zimních olympijských hrách 1924 v Chamonix získal tři zlaté medaile v bězích na 18 a 50 km a v severské kombinaci (dříve závod sdružený). Navíc byl na těchto hrách čtvrtý ve skoku na lyžích.\n\nThorleif Haug se narodil v norském Lieru 28. září 1894. V roce 1901 se s rodiči přestěhoval do obce Årkvisla, kde si otec pořídil truhlářskou dílnu. Právě otec také vyrobil malému Thorleifovi první lyže, na nichž se syn pokoušel skákat.\n\nHaug byl v lyžařském sportu samoukem, ale na závodech byl dobrým pozorovatelem ostatních, měl dobrou fyzickou kondici, a tak tvrdá práce přinesla Haugovi štěstí. Haug závodil za klub Drafn v Drammenu. Náhlá Haugova smrt v prosinci 1934 v důsledku zánětu plic byla velkou ranou pro norskou veřejnost, která v tomto sportovci ztratila jedinečnou sportovní osobnost.\n\nSportovní úspěchy slavil Thorleif Haug hlavně v první polovině 20. let. Kromě svých olympijských triumfů se stal celkem šestkrát vítězem běhu na 50 km na významném mítinku v Holmenkollenu u Osla (v letech 1918 - 1921 a 1923 - 1924), třikrát zde v letech 1919 - 1921 vyhrál severskou kombinaci. V roce 1919 získal za své sportovní úspěchy společně se skokanem Otto Aasenem nejvyšší norské lyžařské ocenění - Holmenkollenskou medaili. V roce 1926 získal na Mistrovství světa v klasickém lyžování v Lahti stříbrnou medaili v severské kombinaci.\n\nMateřský klub T. Hauga v Drammenu pořádá od roku 1966 memoriál nazvaný na jeho počest \"Thorleif Haugs Minneløp\". Závod vede z Geithusu do Drammenu a prochází obcí Årkvisla, v níž Haug žil.\n\nZávod ve skoku na lyžích vyhrál Jacob Tullin Thams z Norska, druhý skončil jeho krajan Narve Bonna, bronzová medaile byla předána Thorleifu Haugovi. Až po padesáti letech přiznal MOV chybu ve výpočtu v bodovém hodnocení a na místo Thorleifa Hauga se dostal Američan Anders Haugen, zatímco Haugovi bylo přiřčeno 4. místo. Haugova dcera pak předala otcovu „nezaslouženou“ medaili Andersi Haugenovi.\n\n"}
{"id": "235429", "url": "https://cs.wikipedia.org/wiki?curid=235429", "title": "Malé a střední podniky", "text": "Malé a střední podniky\n\nMalé a střední podniky je kategorie podniků s nízkým počtem zaměstnanců. Jednotlivé státy a instituce používají pro definici této kategorie různá kritéria – například Evropská unie za hranici považuje 250 zaměstnanců, zatímco ve Spojených státech je hranicí 500 zaměstnanců. V odborné literatuře se často využívá zkratka SME (Small and Medium Enterprise) nebo SMB (Small and Medium Business).\n\nLiteratura uvádí, že mezi hlavní výhody malých a středních podniků patří:\n\n\nStejně tak literatura uvádí, že pružnost je i jednou z hlavních konkurenčních výhod malých a středních podniků vůči nadnárodním a velkým korporacím, díky níž jsou schopny rychleji reagovat na změny na trhu.\n\nDále i Homolka uvádí, že přímý kontakt s vedením podniku přináší vztah důvěry na základě poznání osobních problémů pracovníků. Ztrácí se anonymita a pracovníci více pociťují důležitost svých pracovních výkonů. Řada pracovníků je připravena vyměnit vysoké příjmy a komfortní pracovní prostředí za větší flexibilitu v zaměstnání a uspokojení z práce, z atmosféry malých skupin. Z aplikace nových trendů v této oblasti profituje jak podnik, tak i jeho zaměstnanci. Když se aktivizuje dříve nevyužitý myšlenkový potenciál většiny pracovníků, v týmech vznikají synergické efekty, řízení se zkvalitňuje, zrychluje a zlevňuje. A co je hlavní, lidé, kteří byli dosud v práci víceméně nevolníky, vykonavateli příkazů pod kontrolou, nacházejí nyní i zde svou tvůrčí životní náplň.\n\nHomolka taktéž uvádí, že malé podniky mají jednoduchou, přehlednou organizační strukturu, umožňující přímé vedení a kontrolu. A dále také, že výhodou je také centralizace řídících rozhodnutí v rukou podnikatele. To umožňuje rychlost reagování, podporuje podnikavost i vysokou flexibilitu řízení podniku, méně vnitropodnikových zájmových skupin a jejich nižší vliv. Mají tedy náskok v implementaci nových přístupů managementu před velkými podniky, kde mohou být nové trendy aplikačně bolestivé. Dochází k reintegraci činností v tradiční podnikové horizontále i vertikále, bourají se obsahové i fyzické zdi mezi různými podnikovými útvary a řídicí pyramida se výrazně zplošťuje, přenosem mnoha řídicích funkcí na výkonné pracovníky. Základními jednotkami organizace se stávají sebeřídící, multifunkční procesní týmy. Každý se podílí na vzdělávání, zlepšování, rozhodování a různými formami i na výsledcích organizace.\n\nNovotný a Suchánek uvádějí jako hlavní nevýhody:\n\n\nHavlíček a Kašík uvádějí, že největšími nevýhodami marketingově řízených SME jsou především problémy personálního charakteru:\n\nNelze opomenout ani oblast financování, kterou zmiňuje Homolka. Nevýhody v této oblasti plynou především z menších možností přístupu k finančním zdrojům a to především u individuálních podnikatelů. Hlavním zdrojem financování je samofinancování. Jinou možností jsou podíly dalších podílníků – zde ovšem hrozí omezení práva samorozhodování podnikatele. Nejdůležitějším zdrojem cizího kapitálu jsou bankovní úvěr a dodavatelský úvěr. Relativně vyšší výlohy na nižší objem úvěru i vyšší riziko půjčovatele nečiní malé podniky preferovanými klienty bankovních domů. Další nevýhodou ve finanční oblasti je fakt, že malé a střední podniky nemají obvykle vysoký stav nehmotného a hmotného majetku, aby odpisy vytvářely dostatečný prostor pro kontinuální reinvestování. Řešením může být dodavatelský či odběratelský úvěr, který se ovšem malým a středním podnikům hůře prosazuje.\n\nTopolánek uvádí, že hlavními problémy evropského trhu jsou zejména přílišná regulace, administrativní, byrokratické a legislativní překážky, a to speciálně pro malé a střední podnikání.\n\nKomise Evropského společenství se usnesla na Doporučení Komise 2003/361/ES ze dne 6. května 2003 o definici mikropodniků, malých a středních podniků. Tato definice přinesla oproti předešlému Doporučení zpřesnění v oblasti počítání počtu zaměstnanců (avšak nezměnily se hranice počtu zaměstnanců) a především v kritériu nezávislosti. Dále přináší nová definice významné navýšení maximálních limitů pro obrat podniku a bilanční sumu.\n\nPodnikem se rozumí každý subjekt vykonávající hospodářskou činnost, bez ohledu na jeho právní formu. K těmto subjektům patří zejména osoby samostatně výdělečně činné a rodinné podniky vykonávající řemeslné či jiné činnosti a obchodní společnosti nebo sdružení, která běžně vykonávají hospodářskou činnost.\n\nTabulka 1 naznačuje složení kategorie SME. Tato kategorie je složena z podniků, ve kterých je zaměstnáno méně než 250 zaměstnanců a jejichž roční obrat nepřesahuje 50 milionů eur, nebo jejichž bilanční suma roční rozvahy nepřesahuje 43 milionů eur. Takovýto podnik patří do kategorie středních podniků.\n\nV této kategorii jsou \"malé podniky\" definovány jako podniky zaměstnávající méně než padesát zaměstnanců a jejichž roční obrat nebo bilanční suma roční rozvahy nepřesahuje 10 milionů eur.\n\nDále jsou v této kategorii definovány \"mikropodniky\", což jsou podniky zaměstnávající méně než deset zaměstnanců a jejichž roční obrat, nebo bilanční suma roční rozvahy nepřesahuje 2 miliony eur.\n\nDodržování počtu zaměstnanců je povinné, podnik si ale může vybrat limit obratu nebo bilanční sumy. Nemusí plnit oba limity a může jeden z nich překročit, aniž by ztratil statut SME.\n\nPokud podnik v průběhu roku překročí počet zaměstnanců nebo sledovaný finanční strop, pak podnik svůj statut SME neztratí. Podnik statut SME ztratí až tehdy, pokud by k překročení limitů došlo ve dvou po sobě jdoucích letech. Naopak velký podnik získá statut SME, pokud se ve dvou po sobě jdoucích letech dostane pod strop počtu zaměstnanců a finanční strop. Příklad posouzení změn ukazuje tabulka 2.\n\nPočet zaměstnanců je rozhodujícím kritériem a vyjadřuje se v ročních pracovních jednotkách (RPJ). Zaměstnanci, kteří pro podnik pracovali na plný úvazek po celý rok se započítají jako jedna RPJ. Pokud byl zaměstnanec zaměstnán na částečný pracovní úvazek, jako sezónní pracovník a zaměstnanci, kteří nepracovali pro podnik celý rok, se započítají jako zlomek. Učni a studenti se nezahrnují do počtu zaměstnanců.\n\nRoční obrat představují příjmy z hospodářské činnosti sníženy o vyplacené slevy a neměl by zahrnovat DPH a jiné nepřímé daně.\n\nBilanční suma roční rozvahy představuje hodnotu hlavních aktiv podniku.\n\nDoporučení Komise dále nově definuje tři druhy podniků podle vlastnické struktury, tzv. kritérium nezávislosti. Toto kritérium se využívá při výpočtu počtu zaměstnanců a finančních hodnot.\n\nToto kritérium definuje \"nezávislý podnik\" jako podnik, který nemá žádná majetková ani hlasovací práva v jiných podnicích, nebo vlastní méně než 25 % základního kapitálu či hlasovacích práv (podle toho, která z hodnot je větší) v jednom nebo několika jiných podnicích, nebo jiné podniky vlastní méně než 25 % základního kapitálu popřípadě hlasovacích práv v podniku. Výjimku tvoří veřejné investiční společnosti, univerzity a výzkumná centra, institucionální investoři a samostatné místní orgány pokud v podniku vlastní méně než 50% podíl. V tomto případě podnik počítá pouze počet RPJ a finanční údaje z vlastní účetní uzávěrky.\n\n\"Partnerským podnikem\" se rozumí podnik, který vlastní 25–50 % základního kapitálu či hlasovacích práv v jiném podniku, nebo jiný podnik vlastnící 25–50 % v našem podniku. Potom se při výpočtu RPJ a finančních údajů z vlastní uzávěrky připočte i procentuální podíl hodnot partnerského podniku popřípadě i jeho propojeného podniku.\n\nPakliže podnik vlastní většinu hlasovacích práv v jiném podniku, nebo má právo jmenovat a odvolávat orgány jiného podniku, nebo má právo uplatňovat rozhodující vliv v jiném podniku pak jsou tyto podniky \"propojené podniky\". Za propojený podnik se k RPJ a finančním údajům připočte 100 % údajů propojeného podniku.\n\nDále je potřeba zmínit, že toto rozdělení podniků je závazné pro instituce EU, úřady členských států EU.\n\nDefinice není platná navždy. Komise EU předpokládá, že bude v budoucnu docházet k úpravám především v ukazatelích ročního obratu a bilanční sumy roční rozvahy. Úpravy budou prováděny v návaznosti na vývoj ekonomické situace EU.\n\nJak uvádí zpráva Eurostatu, Komise EU v posledních letech cílí svou pozornost intenzivněji na SME. Politika SME se zaměřuje na 5 hlavních okruhů: podpora podnikání, usnadnění vstupu na trhy, snížení byrokracie, zlepšení růstového potenciálu a konkurenceschopnosti, opatření na posílení konzultace a dialogu s organizacemi zastupujícími zájmy SME a s investory.\n\nV pokusu o zlepšení finančního a legislativního prostředí, ve kterém SME podnikají, se Komise rozhodla snížit byrokratické postupy a legislativu o 25 % v nově a kvalitněji tvořené legislativě stejně jako prověřováním a hodnocením stávajících zákonů, tak, aby byla vlídnější k SME. Za tímto účelem jmenovala Komise EU vyslance pro SME. Vyslanci pracují na dvou úrovních: vně Komise jako spojovací články s SME a zastupujícími organizacemi SME a uvnitř Komise jako konzultanti a poradci při tvorbě nové SME politiky (most mezi Komisí EU a organizacemi SME).\n\nTyto kroky Komise EU podniká, protože si uvědomuje, že SME tvoří páteř ekonomiky EU. V roce 2003 bylo v EU registrováno v nepeněžním soukromém sektoru) téměř 18 milionů podniků z toho 91,4 % mikropodniků, 7,3 % malých podniků, 1,1 % středních podniků a jen 0,2 % velkých podniků zaměstnávajících více jak 249 zaměstnanců, jak naznačuje obrázek 1.\n\nV rámci EU-25 to znamená, že v průměru každý podnik (OKEČ třídy C-I a K) zaměstnává 6,5 zaměstnance a to i přes zahrnutí mamutích nadnárodních společností typu Siemens, Royal Shell, PSA, Nokia. Mikropodniky pak v průměru zaměstnávají 2 zaměstnance a velké podniky více jak 1000 zaměstnanců.\n\nHustota podniků se napříč EU značně liší. Podíváme-li se na mapu 1, dostaneme informaci o počtu SME (OKEČ třídy C-I a K) na 1000 obyvatel v jednotlivých státech. Největší hustota těchto podniků je ve státech, jejichž ekonomiky jsou v rámci EU-25 poměrně malé (Malta, Lucembursko, Kypr). Naopak ve velkých ekonomikách je vidět nižší hustota SME. Mapa 2 ukazuje hustotu velkých podniků na 10 000 obyvatel. Zde je patrné, že vysoká hustota je spíše ve státech severnějších a naopak nižší ve státech ležících jižněji. Je nutné podotknout, že například v Itálii, kde je jak nízká hustota SME, tak velkých podniků, se SME podílejí na tvorbě zaměstnanosti a přidané hodnotě výrazně více, než činí průměr EU.\nSME zaměstnávají zhruba dvě třetiny zaměstnanců a vytvářejí více jak polovinu přidané hodnoty, jak znázorňuje obrázek 2. Jedná se o průměr za celou EU-25. Velké rozdíly jsou mezi jednotlivými státy. Jestliže tedy například v Itálii zaměstnávají mikropodniky téměř polovinu zaměstnanců, pak ve Velké Británii a na Slovensku zhruba polovina zaměstnanců pracuje pro velké podniky. Obdobně lze rozdíly sledovat i mezi jednotlivými odvětvovými kategoriemi. V kategoriích \"výroba transportních prostředků a zařízení\" a \"výroba a rozvod elektřiny, plynu a tepelné energie\" zaměstnávají velké podniky téměř 80 % zaměstnanců (mikropodniky zhruba 3%), ale v kategoriích \"maloobchod\" a \"ubytování a stravování\" je vytvořeno skoro 50 % pracovních pozic v mikropodnicích (velké podniky 35 %, respektive 18 %).\nS tímto neodmyslitelně také souvisí zdánlivá produktivita práce, jež je definována jako podíl vytvořené přidané hodnoty a počtu zaměstnanců. Je patrné, že zdánlivá produktivita práce zaměstnance velkého podniku je téměř dvojnásobná oproti zaměstnanci mikropodniku. Tuto skutečnost vyjadřuje obrázek 3. Samozřejmě i zde je velký rozdíl napříč zeměmi i odvětvovými kategoriemi. Poměr zdánlivé produktivity práce mezi mikropodniky a velkými podniky se pohybuje v rozmezí 1:1 u \"činnosti v oblasti nemovitosti a pronájmů\" až po 1:3 u \"výroby potravinářských výrobků a nápojů, tabákových výrobků\" a u \"výroby chemických látek, přípravků, léčiv a vláken\" a \"výroby pryžových a plastových výrobků\".\n"}
{"id": "235435", "url": "https://cs.wikipedia.org/wiki?curid=235435", "title": "Leo Fender", "text": "Leo Fender\n\nClarence Leonidas Fender (* 10. srpna 1909 – 21. března 1991) byl americký výrobce elektrických kytar a zakladatel \"Fender Electric Instrument Manufacturing Company\", později známé jako Fender Musical Instruments Corporation; později založil též G&L Musical Products (G&L Guitars). Původně byl opravářem automobilových rádií, později se však začal zajímat o kytary.\n\nJeho návrhy kytar, basykytar a kytarových zesilovačů z roku 1950 dominovaly hudební scéně i o půl století později. Marshall a mnoho dalších společností na výrobu zesilovačů používaly nástroje Fender jako podklady pro své produkty. Fender a Les Paul jsou často označováni za dva nejvlivnější lidi v oboru vývoje elektrických hudebních nástrojů ve 20. století.\n\nFender sestrojil jeden z nejznámějších typů kytary – Stratocaster, který má 3 snímače single coil, mezi kterými lze přepínat pětipolohovým přepínačem (1. poloha — krkový snímač, 2. — kombinace krkového a středového snímače, 3. — středový, 4. — středový + kobylkový, 5. — kobylkový), je vybaven 3 potenciometry — 1. společná hlasitost pro všechny snímače, 2. — tónová clona pro středový snímač a 3. — tónová clona pro krkový snímač, na rozdíl od typu Les Paul, který má hlasitost a tónovou clonu pro každý snímač zvlášť.\n\n\n"}
{"id": "235438", "url": "https://cs.wikipedia.org/wiki?curid=235438", "title": "Aktaión", "text": "Aktaión\n\nAktaión (řecky Ακταίων, latinsky \"Actaeon\") je v řecké mytologii vnuk thébského krále Kadma, syn jeho dcery Autonoé.\n\nByl proslulým lovcem. Jednou však nechtěně vstoupil do jeskyně a spatřil bohyni lovu Artemis nahou. Nymfy z její družiny spustily povyk a chtěly svou paní zakrýt před nepovolanými zraky.\n\nUražená bohyně ho za tento čin proměnila v jelena, aby se svým zážitkem nemohl nikde chlubit. To byl ale jen počátek Aktaiónova neštěstí. Během krátké doby jelena vyslídili psi a svého ubohého pána, kterého samozřejmě nemohli poznat, uštvali a roztrhali.\n\n"}
{"id": "235439", "url": "https://cs.wikipedia.org/wiki?curid=235439", "title": "Autonoé", "text": "Autonoé\n\nAutonoé (řecky Αὐτονόη, latinsky \"Autonoe\") je v řecké mytologii dcera thébského krále Kadma a jeho manželky Harmonie.\n\nAutonoé byla matkou Aktaióna, proslulého lovce. Jednou na lovu měl osudovou příhodu: náhodou a nechtíc vstoupil do jeskyně, kde se bohyně lovu Artemis připravovala ke koupeli a mladík ji zastihl nahou. Družina nymf spustila zděšený pokřik a bohyně se na vetřelce rozhněvala. \n\nAby nemohl Aktaión o svém nevšedním zážitku někde vyprávět, potrestala ho Artemis tím, že ho proměnila v jelena, který v okamžení prchl. \n\nJeho trápení však tím nekončilo, na stopu mu přišla smečka jeho vlastních loveckých psů, kteří svého nepoznaného pána uštvali a roztrhali.\n"}
{"id": "235442", "url": "https://cs.wikipedia.org/wiki?curid=235442", "title": "Bicí automat", "text": "Bicí automat\n\nBicí automat je elektronický hudební nástroj, resp. přístroj, který dokáže přehrávat zaznamenané rytmické smyčky či úseky. \n\nBicí automat obsahuje zvukové generátory, které vytvářejí zvuky bicích nástrojů. Podle způsobu vytváření zvuku dělíme bicí automaty na analogové (syntetizují zvuky podobným způsobem jako analogové syntetizéry) nebo digitální (syntetizují zvuky digitálně nebo přehrávají digitálně zaznamenané zvuky). Zvuky bývají organizovány do tzv. sad (drumkitů). Sada obvykle obsahuje nejčastěji používané bicí nástroje: basový buben = velký buben (bass drum, zkr. BD), malý buben (snare drum, zkr. SD), tlesknutí (clap, CP), činel (cymbal, CY), hi-hat činel (HH) atd. Jednotlivé zvuky mohou být neměnné nebo lze upravovat některé jejich parametry, např. výšku, délku, hlasitost, případně i jiné atributy.\n\nDruhou hlavní součástí bicích automatů je sekvencer, který řídí okamžiky spouštění jednotlivých zvuků a tím vytváří požadované rytmy. Rytmy bývají pevné nebo je lze programovat. Kromě okamžiku zaznění bývá možné naprogramovat také další zvukové parametry, nejčastěji akcent, ale i výšku, délku a další. Některé bicí automaty lze pomocí MIDI spojit s jinými přístroji. \n\nExistují i samostatné sekvencery, kterými lze řídit připojené externí zvukové generátory. \n\nV dnešní době byly hardwarové bicí automaty téměř zcela nahrazeny softwarovými verzemi.\n\n"}
{"id": "235446", "url": "https://cs.wikipedia.org/wiki?curid=235446", "title": "Labradorit", "text": "Labradorit\n\nLabradorit ((Ca,Na)(Al,Si)O) je minerál ze skupiny živců. Patří ke skupině plagioklasů a je typický svým mnohobarevným leskem. Obvykle se definuje obsahem anortitu v rozsahu 50 až 70 procent. Charakteristické místo výskytu leží poblíž města Nain v oblasti Labrador v Kanadě, kde ho roku 1770 nalezl a poprvé pojmenoval český misionář, páter Adolf.\n\nPro svůj atraktivní vzhled se někdy používá ve stavebnictví pro obklady interiérů.\nNápadná je u labradoritu irizující (měňavá) hra barev s kovovým leskem. Tato takzvaná labradorescence, vzniká interferencí a zrcadlením na submikroskopických lamelách. Tento lesk je převážně modrý, fialový a zelený , někdy se vyskytují i jiné barvy. Ve vzácných případech zahrnuje lesk celé barevné spektrum, takovýto ozdobný kámen se poté nazývá spektrolit.\n\nSpektrolit byl poprvé popsán roku 1896 v knize \"Edelsteinkunde\" (Nauka o drahokamech) od Dr. Maxe Bauera. Své jméno však obdržel od finského profesora Aarne Laitakariho kvůli svému duhovému lesku v plném barevném spektru.\n"}
{"id": "235448", "url": "https://cs.wikipedia.org/wiki?curid=235448", "title": "Kostel Zvěstování Páně (Úvaly)", "text": "Kostel Zvěstování Páně (Úvaly)\n\nKostel Zvěstování Páně (někdy uváděný též jako \"Zvěstování Panny Marie\") je římskokatolický farní kostel ve městě Úvaly, spadá pod duchovní správu úvalské farnosti. Kostel je zapsán na seznam kulturních památek.\n\nExistence kostela v Úvalech lze předpokládat už před rokem 1359, kdy je zmiňován kněz, který odešel z Úval. První přímá písemná zmínka o kostele v Úvalech je z roku 1385, kdy je uváděn jako filiální pod farou v Horkách. Poté se až do 17. století objevují jen zprávy o tom, kdo získal podací právo v Úvalech. Dá se však předpokládat, že od husitských válek až do poloviny 17. století sloužil na tomto kostele utrakvistický kněz.\n\nPřesnější informace o kostelu existují až od poloviny 17. století. Zachovaly se jednak farářské relace z let 1677 a 1700 a jednak zpovědní seznamy. V 70. letech 17. století byl kostel prokazatelně katolický a je označován jako \"chrám Blahoslavené Panny Marie\". Do roku 1683 náležel k faře sluštické a poté k faře Tuklatské.\n\nNynější barokní podobu získal kostel po opravě, která byla dokončena roku 1724. Větší opravy střechy, báně a fasády kostela byly prováděny ve dvacátých letech 20. století a pak v letech 1970–1972. Poslední úprava interiéru proběhla v roce 1974.\n\nKostel má jedinou podélnou loď s pravoúhlým presbytářem a obdélnými přístavby oratoří po stranách. U vstupu na západní straně stavby je symetricky umístěná mohutná hranolová věž zvonice s cibulovou bání. Jednoduché fasády kostela jsou členěny nárožními pilastry a sedmi obdélnými okny, zevně v horní části barokně zazubenými.\n\nNa prostranství vedle kostela srojí barokní socha sv. Jana Nepomuckého.\n\nStřídmý interiér je v presbytáři sklenut valenou klenbou s lunetami, stejný strop mají i oratoř, kruchta a podvěží, hlavní loď je zastropena „plackou“, typickou klenbou malých českých kostelů. Čelní dřevěný portálový oltář s točenými sloupy pochází z období baroka (1720). V jeho středu je obraz Zvěstování Páně, po stranách jsou umístěny sochy sv. Josefa a sv. Jáchyma. V horní části se nachází sousoší Nejsvětější Trojice s anděly. Na zadní straně oltáře je nápis \"„K wietči czti a chvale Neyswietijssi Rodičcze blahoslawene P. Marii tento oltarz dal postawiti na svůj naklat Slowutny P. Jirzy Doubrawa, malowan 1720.“\"\n\nNa severní straně lodi kostela je umístěna socha Božského Srdce Ježíšova. Na stropě kostela je ve štukovém rámu obraz Korunování Panny Marie. V levé části kostelní lodi je pseudobarokní kazatelna. V interiéru je rovněž umístěna pamětní deska z roku 2000 s nápisem: \n\n"}
{"id": "235449", "url": "https://cs.wikipedia.org/wiki?curid=235449", "title": "Kostel Zvěstování Páně", "text": "Kostel Zvěstování Páně\n\nKostelů zasvěcených Zvěstování Páně je více:\n\n\na další…\n\n\n"}
{"id": "235450", "url": "https://cs.wikipedia.org/wiki?curid=235450", "title": "Singly na prvním místě v roce 1983 (USA)", "text": "Singly na prvním místě v roce 1983 (USA)\n\nJedničky americké hitparády Hot 100 za rok 1983 podle časopisu Billboard.\n"}
{"id": "235453", "url": "https://cs.wikipedia.org/wiki?curid=235453", "title": "Singly na prvním místě v roce 1982 (USA)", "text": "Singly na prvním místě v roce 1982 (USA)\n\nJedničky americké hitparády Hot 100 za rok 1982 podle časopisu Billboard.\n"}
{"id": "235456", "url": "https://cs.wikipedia.org/wiki?curid=235456", "title": "Singly na prvním místě v roce 1981 (USA)", "text": "Singly na prvním místě v roce 1981 (USA)\n\nJedničky americké hitparády Hot 100 za rok 1981 podle časopisu Billboard.\n"}
{"id": "235458", "url": "https://cs.wikipedia.org/wiki?curid=235458", "title": "Vrátek", "text": "Vrátek\n\nSlovem vrátek označujeme jednoduchý dopravní stroj z kategorie zdvihadel, podobný jeřábu. Je to vlastně strojní naviják určený pro zdvihání břemen. Jeho základní součástí je navíjecí buben poháněný přes převody motorem (zpravidla elektromotorem) a vybavený mechanickou, hydraulickou nebo elektrickou (popřípadě kombinovanou) brzdou, která zamezuje zpětný pohyb břemene. Používá se zejména ve stavebnictví, často v kombinaci s kladkou či kladkostrojem. Zpravidla bývá vybaven ocelovým lanem, ale může být také řetězový. Vrátky se používají i na námořních lodích, kde velký řetězový vrátek zdvihá a spouští kotvu upoutanou na mohutném kotevním řetězu.\n\nVrátek může být konstruován také:\n\n\nNa rozdíl od jeřábu se vrátky používají pro přepravu menších břemen, své uplatnění nacházejí všude tam, kde je nevhodné nebo nemožné použít jeřáb či nákladní výtah (třeba při kopání studní).\nVrátek s ručním pohonem (ruční vrátek) se od rumpálu liší tím, že je poháněn přes šnekový nebo jiný převod. \n\n\n"}
{"id": "235460", "url": "https://cs.wikipedia.org/wiki?curid=235460", "title": "Singly na prvním místě v roce 1980 (USA)", "text": "Singly na prvním místě v roce 1980 (USA)\n\nJedničky americké hitparády Hot 100 za rok 1980 podle časopisu Billboard.\n"}
{"id": "235470", "url": "https://cs.wikipedia.org/wiki?curid=235470", "title": "Brecht", "text": "Brecht\n\nBrecht může být:\n\n\n\n"}
{"id": "235472", "url": "https://cs.wikipedia.org/wiki?curid=235472", "title": "Mars Odyssey", "text": "Mars Odyssey\n\nMars Odyssey či 2001 Mars Odyssey je americká kosmická sonda, která byla vypuštěna 7. dubna 2001 z mysu Canaveral a na orbitu Marsu navedena 24. října 2001. V evidenci COSPAR je vedena jako 2001-013A. Její vypuštění bylo součástí programu NASA \"Mars Exploration Program\". Jejím hlavním úkolem bylo zjišťování podrobného složení povrchu, zkoumání výskytu vody a průzkum polárních čepiček pomocí spektrometru. Na oběžnou dráhu Země byla vynesena pomocí nosné rakety Delta II. Svůj úkol, primární misi během let 2001 – 2004 splnila, v misi pokračuje na kruhové dráze. V roce 2014 rozhodla NASA o opětovném prodloužení mise sondy.\n\nSonda je tříose stabilizovaná ve tvaru kvádru o rozměrech 2,2 × 1,7 × 2,6 metru. Energii získává z jednoho solárního panelu o ploše 7 metrů čtverečních, který dobíjí akumulátorovou NiMH baterii o kapacitě 16 Ah. Při startu vážila sonda 725 kg (cca 349 kg paliva, 332 kg samotná konstrukce a 44,5 kg vědecké vybavení). Stabilizaci zajišťují 4 gyroskopy. Sonda má jeden hlavní a čtyři orientační a stabilizační motory. O řízení sondy se stará počítač s procesorem RAD2000 s pamětí 128 MB RAM a 3 MB EPROM. Ke spojení se Zemí využívá sonda parabolickou anténu o průměru 1,3 m (max. rychlost přenosu 110 kbit/s).\n\n\n"}
{"id": "235486", "url": "https://cs.wikipedia.org/wiki?curid=235486", "title": "Vír (rozcestník)", "text": "Vír (rozcestník)\n\nVír může nést tyto významy:\n\nMístní názvy:\n"}
{"id": "235487", "url": "https://cs.wikipedia.org/wiki?curid=235487", "title": "Learchos", "text": "Learchos\n\nLearchos (latinsky \"Learchus\") je v řecké mytologii synem orchomenského krále Athamanta.\n\nMatkou Learcha a jeho bratra Melikerta byla Ínó, druhá manželka krále Athamanta. Bohyně Héra ze žárlivosti na svého manžela Dia seslala na krále šílenství, v němž král zabil Learcha. Ohrožoval i jeho bratra Melikerta, avšak Ínó ho chytila do náručí a skočila s ním do moře. Bohové jim zachránili život a dokonce je povýšili mezi sebe. Ínó přijala jméno Leukothea, z Melikerta se stal Palaimón. \n\nZ Ínó se stala ochránkyně plavců, ochotná vždy pomoci topícím. Jí i jejímu synovi řečtí i římští námořníci prokazovali úctu až do křesťanských dob. \n\n"}
{"id": "235490", "url": "https://cs.wikipedia.org/wiki?curid=235490", "title": "Melikertés", "text": "Melikertés\n\nMelikertés (latinsky \"Melicertes\") je v řecké mytologii synem orchomenského krále Athamanta.\n\nJeho matkou byla Ínó, druhá manželka krále Athamanta, jeho bratr se jmenoval Learchos. Zatímco vlastní děti královna milovala, Frixos a Hellé z prvního králova manželství byly královně trnem v oku a intrikovala tak dlouho, až před ohrožením jejich života je uchránil beran se zlatým rounem, který je odnesl do daleké Kolchidy. Malá Hellé cestou spadla do moře a utopila se. \n\nKdyž poté se Ínó ujala výchovy maličkého boha Dionýsa, jehož rodiči byli Zeus a Semelé, Diova manželka Héra ze žárlivosti a z pomsty seslala na krále Athamanta šílenství. V záchvatu zloby král zabil Learcha. Ohrožoval i Melikerta, avšak Ínó ho chytila do náručí a skočila s ním do moře. Bohové jim zachránili život a dokonce je povýšili mezi sebe. Ínó přijala jméno Leukothea, z Melikerta se stal Palaimón. \n\nPřestože Ínó ve svém životě nebyla vždy laskavá a lidumilná osoba, nakonec došlo k proměně na ochránkyni plavců, ochotné vždy pomoci topícím. Proto také jim oběma řečtí i římští námořníci prokazovali úctu až do křesťanských dob. \n\n"}
{"id": "235499", "url": "https://cs.wikipedia.org/wiki?curid=235499", "title": "Vinice", "text": "Vinice\n\nVinice je pozemek osázený vinnou révou, který slouží k vinařství. Tento název je v Čechách odedávna běžný, na Moravě se navíc často používá výraz vinohrad, který pravděpodobně vznikl v lokalitách, kde se vinice zakládaly na kamenitých svazích a kameny se vynášely na okraj pozemku, čímž kolem vinic vznikaly ohrady z volně nasypaného kamene, tzv. kamenice. Vinice bývá obvykle součástí viniční tratě. Proces zahrnující zakládání vinice, údržbu a veškeré další práce spojené s vinicí se nazývá vinohradnictví.\n\nV českém právu se rozumí vinohradem čili vinicí zemědělsky obhospodařovaná půda souvisle osázená keři vinné révy jednoho pěstitele o celkové výměře větší než 10 arů s přiděleným registračním číslem; vinice o celkové výměře menší než 10 arů je vinicí pouze tehdy, má-li přiděleno registrační číslo; vinicí je rovněž vinice vyklučená, k níž nebylo uděleno právo na opětovnou výsadbu.\n\nVinice se dělí na mladé, tj. do čtyř let věku, zvané \"neplodné\", a \"plodné\", tj. starší než čtyři roky. Životnost vinic se v Česku počítá na 20–25 let, při dobré péči však mohou mít životnost až 60 let. Čím starší vinice, tím nižší jsou výnosy, avšak kvalita vína stoupá.\n\nK produkci podnožových řízků slouží \"vinice podnožové\" a k produkci roubů \"vinice množitelské\".\n\nO kvalitě vinice rozhoduje celá řada faktorů, především to však bývá její poloha a orientace ke slunci, mikroklimatické a půdní podmínky. To vše dohromady se ve Francii nazývá poněkud tajuplným názvem \"terroir\".\n\nNejstarší svědectví o výrobě vína se datuje do období mezi 6000 př. n. l. až 5000 př. n. l. Technologii výroby značně zdokonalili staří Řekové, ale kultivační techniky, které jsou známy dnes, se v Evropě používají až od konce existence Římské říše. Ve středověké Evropě se zásadním podporovatelem vína, nezbytného pro slavení mše, stala církev. V dobách politické nestability se vinařské postupy udržovaly a rozvíjely v křesťanských klášterech, které měly dostatek zdrojů, bezpečné zázemí a zájem na zvyšování kvality svého vína.\n\nVelký přínos při rozvoji vinic a vinohradnictví v Čechách (zde zejména kolem Prahy) je připisován císaři Karlu IV.\n\n\n"}
{"id": "235500", "url": "https://cs.wikipedia.org/wiki?curid=235500", "title": "Gerard Majella", "text": "Gerard Majella\n\nGerard Majella (6. dubna 1726 - 16. října 1755) byl římskokatolický světec, řeholník Kongregace Nejsvětějšího Vykupitele (Redemptoristů), uctívaný jako patron matek.\n\nGerard Majella se narodil v jihoitalském městečku Muro roku 1726, jeho matka mu dokázala dát výbornou náboženskou výchovu. Roku 1738 Gerardovi zemřel otec a on se stal živitelem rodiny. Tehdy mu bylo pouhých 12 let.\nVyučil se u místního krejčího, který jej však týral. Stal se komorníkem biskupa v Lacedonii. Biskup byl nepříjemný člověk, sloužící u něj moc dlouho zpravidla nevydrželi. Gerard mu ale dosloužil až do jeho smrti.\nV roce 1745 se vrátil do rodného městečka a zřídil si krejčovskou dílnu. Sotva mu to ale stačilo k uživení. Při lidových misiích se seznámil v rodném městečku s kongregací redemptoristů. Žádal o přijetí k nim, ale byl odmítnut. Velice dlouho však naléhal a tak byl do kongregace přijat a nastoupil do noviciátu. V roce 1752 složil řeholní sliby. Konal službu vrátného, krejčího a kostelníka. Staral se také o děti a maminky. Velice jim pomáhal. Proto je uctíván jako jejich patron.\nZemřel roku 1755 v Materdomini v den a hodinu, kterou sám předpověděl. Příčinou smrti byly následky prodělané tuberkulózy. V roce 1893 jej papež Lev XIII. beatifikoval a v roce 1904 jej papež Pius X. kanonizoval.\nSv. Gerard na webu české provincie kongregace Redemptoristů\n"}
{"id": "235504", "url": "https://cs.wikipedia.org/wiki?curid=235504", "title": "Špíz", "text": "Špíz\n\nŠpíz (z německého \"Spieß\" bodec, špíz) je tenká kovová nebo dřevěná tyčka (gastronomická jehla), na kterou se navlékají kousky jídla (zvláště masa) a následně se opékají. Přeneseně se jako špíz (případně srbské ražniči či šašlik) označuje celý pokrm připravený na tyčce.\n\nPomocí špízu se zhotovuje i oblíbené asijské jídlo kebab.\n"}
{"id": "235507", "url": "https://cs.wikipedia.org/wiki?curid=235507", "title": "Moše Šaret", "text": "Moše Šaret\n\nMoše Šaret (rodným jménem Moše Šertok, : משה שרתוק, : Мойсей Шерток; 15. října 1894, Cherson – 7. července 1965, Jeruzalém) byl izraelský politik, sionistický vůdce a jeden ze signatářů izraelské deklarace nezávislosti. V letech 1954 až 1955 byl v pořadí druhým izraelským premiérem.\n\nNarodil se ve městě Cherson v Ruském impériu (dnešní Ukrajina) do rodiny Ja'akova a Fanny Šertokových. Jeho otec patřil mezi zakládající členy Biluistů, sionistické skupiny, která se v 80. letech 19. století rozhodla převzít iniciativu při zřízení pevného záchytného bodu a obrodě židovského života v zemi izraelské. Nedokázal se však přizpůsobit práci v zemědělství a vrátil se zpět do Ruska. Celá rodina nakonec v roce 1906 (některé zdroje uvádí rok 1908) podnikla aliju do tehdejší osmanské Palestiny, kde se usadila v arabské vesnici Ejn Sinija ležící v samařských kopcích mezi Jeruzalémem a Náblusem. Díky vyrůstání v arabském prostředí se naučil arabským zvykům a mluvil plynně arabsky.\n\nV roce 1910 se jeho rodina přestěhovala do Jaffy a stala se jednou ze zakládajících rodin Tel Avivu. V tomto městě se stal Moše žákem historicky prvního ročníku na prvním hebrejském gymnáziu Herzlija, kde byli jeho spolužáky Elijahu Golomb a Dov Hoz. Oba se později stali prominentními sionistickými vůdci, předními členy Hagany, architekty bezpečnostní politiky jišuvu a Šertokovými švagry. V roce 1913 odešel studovat právo na Univerzitu Kušta (dnes Istanbulská univerzita), kde studovali i Jicchak Ben Cvi a David Ben Gurion. Jeho studia však přerušila první světová válka, v jejímž důsledku se vrátil zpět do Tel Avivu. Řada Židů byla deportována, Šertok se však rozhodl přijmout osmanské občanství a v roce 1916 vstoupil do osmanské armády a úspěšně prošel jejím důstojnickým kurzem. Po zbytek války pak v armádě sloužil jako překladatel turečtiny a arabštiny.\n\nV roce 1922 se oženil s Ciporou Me'irovovou, se kterou měl tři děti; dceru Ja'el a syny Ja'akova a Chajima.\n\nPo válce pracoval jako odborník na arabské záležitosti a nákupčí půdy při Asifat ha-nivcharim. V roce 1920 se stal členem socialistické strany Achdut ha-avoda, ze které se v roce 1930, po sloučení s jinou levicovou stranou, stala strana Mapaj. V roce 1920 (některé zdroje uvádí rok 1922) odešel studovat ekonomii do Spojeného království na London School of Economics, kde jej během jeho studií ovlivnil levicový intelektuál a myslitel Harold Laski. Šertok se začal angažovat ve straně Poalej Cijon a od roku 1925 působil jako zástupce Berla Kacnelsona, redaktora levicového deníku \"Davar\", vydávaného odborovou federací Histadrut. V roce 1929 povýšil a stal se šéfredaktorem \"Davaru\".\nV roce 1931 se vrátil do Palestiny, kde se stal tajemníkem politické sekce Židovské agentury, která byla „téměř vládou“ židovského společenství v britském mandátu. V roce 1933 se po zavraždění Chajima Arlozorova stal ředitelem politické sekce a tuto funkci zastával až do vzniku Izraele v roce 1948. V letech 1933 až 1948 se rovněž účastnil jednání mezi sionisty a britskou správou mandátní Palestiny, která vedla až ke vzniku Izraele. V roce 1936 připravil podklady pro šetření Peelovy komise, která měla prošetřit okolnosti arabského povstání, a zároveň podpořil Ben Guriona a Chajima Weizmanna v přijetí návrhu komise na rozdělení britského mandátu (k tomu však nakonec podle tohoto návrhu nedošlo).\n\nV průběhu druhé světové války sehrál klíčovou roli při vzniku Židovské brigády, zvláštního vojenského uskupení v rámci Britské armády vzniklého v roce 1944. Podporoval rovněž „mobilizaci židovské mládeže do jednotek britské armády“ a aktivně protestoval proti britské restriktivní protiimigrační politice, formulované MacDonaldovou bílou knihou z roku 1938/1939. Ta výrazným způsobem omezila židovskou imigraci do mandátní Palestiny v době, kdy v Evropě proběhla Křišťálová noc a nacisté zvyšovali perzekuci židovského obyvatelstva. V průběhu války i po ní podporoval strategii organizované masové ilegální migrace. V roce 1940 zahynuly při automobilové nehodě Šaretovy sestry Cvia a Rivka spolu s manželem (Šertokův spolužák Hoz).\n\nV prvních poválečných britských parlamentních volbách doufal ve vítězství Labour Party, které by mohlo přinést uvolnění zmíněných restrikcí. Nová vláda v čele s Clementem Attleem však očekávání nenaplnila a namísto toho prováděla značně proarabskou zahraniční politiku. I v poválečném období Britové nadále zadržovali lodě s židovskými uprchlíky z Evropy, které umisťovali do internačních táborů, což vedlo ke stupňujícímu se židovskému protibritskému odporu. Britská politika byla navíc stále více kritizována Spojenými státy, a proto byl v počátkem roku 1946 ustanoven Anglo-americký vyšetřovací výbor, který měl nalézt shodu nad politikou přijímání Židů do britského mandátu. Podklady pro vyšetřovací výbor byly zpracovány politickou sekcí Židovské agentury, kterou vedl Šertok, jenž před komisí jakožto mluvčí agentury sám vypovídal. Závěrečná zpráva výboru, která mimo jiné doporučovala zrušení MacDonaldovy bílé knihy, však byla Brity odmítnuta. Namísto toho se Spojené království rozhodlo potlačit židovský odpor ozbrojenou silou. Součástí tohoto postupu byla operace Agáta (spíše známá jako černá sobota nebo černý šábes), během níž byli v červnu 1946 zatčeni čelní představitelé sionistické exekutivy, včetně Šertoka, a následně po čtyři měsíce vězněni v internačním táboře v Latrunu. Toho po uvěznění v čele politické sekce nahradila jeho zástupkyně Golda Meyersonová (později Meirová).\n\nPo sérii útoků na britské síly (např. bombovém útoku na hotel Krále Davida) se nakonec britská vláda v roce 1947 vzdala svého mandátu v Palestině. Nově vytvořená Organizace spojených národů (OSN) vytvořila zvláštní komisi pro Palestinu (UNSCOP), která měla připravit návrh na budoucí řešení situace v mandátní Palestině. Šertok po svém propuštění přenechal Meyersonové politické oddělení a odletěl do Spojených států kvůli jednání s komisí. Nakonec sehrál významnou roli při „mobilizaci mezinárodní podpory“, díky níž byl 29. listopadu 1947 přijat plán OSN na rozdělení Palestiny, podle něhož se území britského mandátu mělo rozdělit na arabský a židovský stát a Jeruzalém měl zůstat pod mezinárodní správou OSN jako . Židé plán přijali, přestože 75 % území, které jim bylo přiřknuto, byla poušť, zatímco Liga arabských států a Vysoká arabská komise plán odmítly. Své výhrady k plánu vyjádřila rovněž britská vláda, která se odmítla „podílet na implementaci řešení, které není akceptováno oběma stranami.“ Zároveň oznámila den vypršení mandátu, který byl po úpravě stanoven na 15. května 1948. Krátce před vypršením mandátu Šertoka upozornil americký ministr zahraničních věcí George Marshall, že v případě vyhlášení nezávislosti Spojené státy nebudou moci poskytnout vojenské prostředky k ubránění nově vzniklého státu. Šertok však návrh na odložení vyhlášení nezávislosti odmítl a vrátil se z Washingtonu zpět do mandátní Palestiny.\n\nPo svém návratu se stal členem a , tedy pozdější prozatímní státní rady a prozatímní vlády. Zároveň se podílel na vytvoření druhého a třetího návrhu izraelské deklarace nezávislosti. Dne 12. května se zúčastnil hlasování zdali přijmout americký návrh na příměří nebo vyhlásit nezávislost. Poměrem šest ku čtyřem nakonec zvítězila Šertokem podporované vyhlášení nezávislosti. To se slavnostně uskutečnilo 14. května v Tel Avivu a Moše Šertok byl jedním ze třiceti sedmi signatářů a zároveň posledním z nich, který deklaraci podepsal. Po vyhlášení nezávislosti se z  a stala prozatímní státní rada a prozatímní vláda, v nichž obou byl Šertok zastoupen. V prozatímní vládě zastával post ministra zahraničních věcí. Po svém jmenování do funkce si v srpnu téhož roku hebraizoval příjmení na Šaret, což v hebrejštině znamená „služba“.\nBěhem izraelské války za nezávislost se jako šéf izraelské diplomacie musel vyjádřit k otázce arabských uprchlíků, kterou s ním probíral vyslanec OSN Folke Bernadotte. Formuloval oficiální izraelský postoj, který zněl: „Nemůžeme souhlasit s hromadným návratem arabských uprchlíků, tak dlouho, dokud bude válka pokračovat. Jsme připraveni diskutovat o výjimečných případech (…) každý případ individuálně.“ Na Bernadotteho připomínku, že svět nepochopí izraelský postoj odvětil, že „svět, který pochopil vykořenění sudetských Němců z Československa, to pochopí.“ Navzdory tradičnímu pohledu na Šaretovy názory byl on sám v případě řešení arabsko-izraelského konfliktu pesimista. Již ve 20. letech přiřkl příčiny konfliktu „rasovým a národnostním instinktům, síle jazyka, posvátnosti tradic“ a rozdílnému „náboženskému, národnostnímu a kulturnímu založení obou národů,“ přičemž nevěděl o způsobu, jak tyto rozdílnosti překlenout.\n\nV roce 1949 byl v prvních parlamentních volbách zvolen poslancem za stranu Mapaj a členem izraelského parlamentu byl až do své smrti v roce 1965. K jeho největším úspěchům ve funkce ministra zahraničních věcí patřily dohody o příměří z roku 1949. Tyto oficiálně ukončily vojenské akce mezi Izraelem a jeho arabskými sousedy v izraelské válce za nezávislost. Za jeho působení v čele diplomacie Izrael navázal diplomatické vztahy s řadou zemí, stal se členem Organizace spojených národů (OSN) a v roce 1952 přijal dohodu o válečných reparacích s Německem. Ve vládě patřil k hlavním představitelům „diplomatů,“ kteří stáli proti „vojákům,“ jež vedl premiér Ben Gurion. Tyto dvě skupiny se střetávaly především v otázce, jak reagovat na arabské útoky. Tento střet ve své knize popisuje Luc Rosenzweig následovně:\n\nV roce 1952 se v rámci snah o zlepšení vztahů s Vatikánem setkal s papežem Piem XII. Izraelským cílem bylo navázat plné diplomatické vztahy s Vatikánem, avšak tehdejší diplomatické snahy skončily neúspěšně. Papež navíc při své návštěvě Izraele v lednu 1964 dal najevo, že Vatikán Izrael \"de iure\" neuznává.\n\nV prosinci 1953 rezignoval premiér David Ben Gurion a na jeho postu jej vystřídal Šaret. Prosazoval umírněnou politiku, založenou na řešení problémů se sousedními arabskými státy prostřednictvím diplomacie. Svou politiku ale nebyl schopen efektivně provádět kvůli nedostatku podpory ze strany některých členů své vlády, kteří obcházeli jeho autoritu a dále se radili s Ben Gurionem. Během jeho působení v čele vlády nabíral izraelsko-palestinský konflikt na intenzitě a v důsledku Lavonovy aféry se v roce 1955 Ben Gurion vrátil zpět do vlády jako ministr obrany. V listopadu téhož roku Šaret rezignoval a uvolnil Ben Gurionovi místo na postu premiéra.\n\nŠaret následně až do roku 1956 působil jako ministr zahraničních věcí. Po odchodu z ministerstva zahraničních věcí odešel z politiky. Stal se předsedou vydavatelství Am Omed, předsedou Bejt Berl College. V roce 1960 byl zvolen předsedou Světové sionistické organizace a Židovské agentury a v obou funkcích stál až do své smrti v roce 1965. Poslední léta svého života věnoval literární činnosti. Zemřel 7. července 1965 ve věku 70 let a je pohřben na telavivském Trumpeldorově hřbitově.\n\nV roce 1959 mu byla za jeho novinářskou činnost a dílo \"Oar in Asia\" udělena Sokolovova cena. Jeho syn Ja'akov založil k uctění jeho památky společnost \"Moshe Sharett Heritage Society\". V Izraeli nese jeho jméno řada ulic a čtvrtí. Od roku 1987 jsou v oběhu bankovky v nominální hodnotě 20 šekelů (zhruba 100 Kč). Na aversní straně je zobrazen Šaretův portrét a událost vyvěšení izraelské vlajky u budovy OSN, společně s textem jeho projevu při této příležitosti. Na reversní straně jsou vyobrazeni dobrovolníci z řad Židovské brigády, věž z izraelského typu osídlení hradba a věž a text, který pronesl v rozhlasu po návštěvě Židovské brigády v Itálii.\n\nŠaret si vedl deníky, které byly po jeho smrti knižně vydány. První vydání bylo v hebrejštině (\"Osobní deník Moše Šareta\", Yoman Ishi. Tel Aviv: Maariv, 1979) za určité nelibosti tehdejšího estabilišmentu. Šaret v něm mimo jiné věci vyjadřuje své osobní názory na vedení nově založeného státu, taktika a strategie vyjednávání i boje s arabskými regionálními hráči. Pro mnoho historiků zaměřujících se na blízkovýchodní tematiku se stal zajímavým doplňujícím primárním zdrojem mimo oficiální prameny, popisující kontext Izraele na konci 40. a v průběhu 50. let 20. století.\n\nPublikace Moše Šareta\nO Šaretovi\n\n\n"}
{"id": "235515", "url": "https://cs.wikipedia.org/wiki?curid=235515", "title": "Wolfgang Lotz", "text": "Wolfgang Lotz\n\nWolfgang Lotz (6. ledna 1921 – 13. května 1993) byl izraelský špión nasazený v Egyptě.\n\nWolfgang Lotz se narodil v Mannheimu, v Německu ve smíšené německo-židovské rodině (otec Němec, matka židovka). Rodiče se v roce 1931 rozvedli. Po Hitlerově nástupu k moci v roce 1933 Wolfgang s matkou emigrovali do Palestiny. Usadili se v Tel Avivu. Wolfgang přijal hebrejské jméno Ze'ev Gur- Arie a začal studovat na zemědělské škole v Ben Šemenu. V roce 1936 vstoupil do Hagany, kde plnil řadu úkolů v oblasti bezpečnosti.\n\nPo vypuknutí 2. sv. války v roce 1939 byl Lotz povolán do britské armády. Důvodem byla jeho znalost němčiny. Se svou zpravodajskou jednotkou byl umístěn v Egyptě, kde prováděl výslechy německých zajatců. Po válce se vrátil zpět do Palestiny a začal opět pracovat pro Haganu tím, že pro ni pašoval do země zbraně.\n\nV roce 1948 se Lotz oženil. Z manželství s Rivkou se později narodil syn Oded.\n\nPoté, co vypukla v roce 1948 válka za nezávislost, vstoupil Lotz do Izraelských obranných sil a sloužil v ní v hodnosti kapitána. Kromě jiných se účastnil i bitvy u Latrunu. Prodělal i Sinajskou válku v roce 1956 (již v hodnosti majora) jako velitel dělostřelecké brigády.\n\nPo válce začal pracovat pro Aman. Předpokládalo se, že bude vysazen v Egyptě aby získával informace o vojenských plánech a záměrech tehdejšího egyptského vůdce G. Násira. Lotz perfektně hovořil německy a díky svému původu měl i árijské rysy. Díky tomu by podle předpokladů mohl infiltrovat skupinu německých vědců pracujících v egyptském zbrojním výzkumu.\n\nV roce 1959 byl Lotz vyslán do Německa, aby si vytvořil krycí legendu o německém obchodníkovi a bývalém důstojníkovi Wehrmachtu, sloužícím během 2. sv. války v severní Africe. Podle této legendy žil posledních 11 let v Austrálii, kde se zabýval chovem koní a do Egypta přišel proto, aby zde založil jezdecký klub. Služba v severní Africe byla vybrána proto, že během války vyslech Lotz stovky zajatých německých vojáků a byl tudíž dobře seznámen s jejich životem. Nnavíc mohl vyprávět příběhy o svých kamarádech z války. Založení jízdního klubu bylo zvoleno jako nejlepší způsob proniknutí do egyptské „lepší“ společnosti.\n\nDo Káhiry dorazil Lotz v roce 1960 a hned začal s navazováním oficiálních i osobních kontaktů mezi vysokými důstojníky egyptské armády.\n\nV roce 1961 odcestoval do Paříže na schůzku se svými řídícími důstojníky (v té době již pracoval pro Mosad). Zde obdržel větší peněžní obnos a byl mu přidělen kurýr pro přepravu tajných zpráv. Během cesty vlakem z Paříže se Lotz seznámil s Waldraut, pocházející z Německa. Přestože již byl v Izraeli ženat, rozhodl se vzít si ji za ženu. Jeho řídící důstojníci v Mosadu byli tímto záměrem zpočátku zděšeni (dokonce se uvažovalo o Lotzově odvolání). Nakonec bylo schváleno, aby se jeho žena k němu připojila a odcestovala s ním do Egypta. Tam však brzy zjistila Lotzovo skutečné zaměstnání. Bylo jí tedy řečeno, že Lotz pracuje pro NATO a ona mu začala pomáhat.\n\nV Káhiře si Lotz skutečně otevřel jezdecký klub, díky němuž se začal přátelit s elitou egyptské společnosti. Díky svým armádním kontaktaktům dokonce navštívil místa v Egyptě, odkud byly odpalovány řízené střely a získával informace jak z armády, tak i z egyptského zbrojního průmyslu. Kromě jiného sestavil seznam německých vědců pracujících pro Egypt. V září 1964 dokonce odeslal některým z nich dopis s výbušninou, aby je donutil ukončit práci na vývoji zbraní namířených proti Izraeli.\n\nV roce 1965 Egypt oficiálně navštívila hlava tehdejší NDR. Jako „vstřícné gesto“ zatkli Egypťané 30 občanů SRN. Lotz byl jedním z nich. Věřil, že byl odhalen. Proto tvrdil, že se ho Izraelci pokoušeli získat pro špionáž v jejich prospěch výměnou za peníze na založení jezdeckého klubu. Egypťané Lotzově verzi uvěřili, přesto byl i se svou manželkou postaven před soud. Mosadu se podařilo získat pro jeho obhajobu německého právníka a dokonce zajistit účast pozorovatele z německého velvyslanectví dohlížejícího na regulérnost procesu.\n\n21. srpna 1965 byl Lotz odsouzen za špionáž k doživotnímu trestu odnětí svobody, jeho manželka dostala 3 roky odnětí svobody. Z vězení byli oba propuštěni v rámci výměny zajatců po Šestidenní válce v roce 1968.\n\nLotz žil v Izraeli až do smrti své manželky v roce 1973. Poté nějaký čas strávil v USA, až se nakonec usadil v rodném Německu. V něm žil až do své smrti v roce 1993. Pohřben byl v Izraeli se všemi vojenskými poctami.\n"}
{"id": "235517", "url": "https://cs.wikipedia.org/wiki?curid=235517", "title": "Džaváharlál Néhrú", "text": "Džaváharlál Néhrú\n\nDžaváharlál Néhrú ( ) (14. listopadu 1889 v Iláhábádu – 27. května 1964 v Novém Dillí) byl indický politik, jeden z hlavních představitelů Indického národního kongresu, klíčová postava Indického hnutí za nezávislost a první, dlouholetý ministerský předseda nezávislé Indie.\n\nPocházel z Iláhábádu, vzdělání obdržel v Anglii. Jeho dcera Indira Gándhíová byla významná politička a pozdější předsedkyně vlády Indie.\n\nDžaváharlál Néhrú se narodil v indickém Iláhábádu v dnešním státě Uttarpradéš. Jeho otec byl Motílál Néhrú, významný politik a jeden z prvotních vůdců Indického národního kongresu. Džaváharlál vyrůstal ve společné domácnosti své rozvětvené rodiny. První vzdělání obdržel od soukromých učitelů, než byl v roce 1905 poslán do Anglie, kde se věnoval dalšímu studiu. Nejdříve strávil dva roky na Harrow School, mezi lety 1907–1910 přešel na Cambridgskou universitu. Od roku 1910 začal studovat práva na Inner Temple v Londýně. V roce 1912 studia ukončil a navrátil se zpět do Indie.\n\nV Indii nastoupil k nejvyššímu soudu a ještě v roce 1912 se účastnil v pozici delegáta zasedání Indického národního kongresu. V únoru 1916 se oženil s Kamárou Kaulovou a 19. listopadu následujícího roku se jim narodila jediná dcera Indira. V roce 1919 nastal v Néhrúově životě zásadní zvrat – v souvislosti s masakrem v Džalijánválábághu se rozhodl bojovat proti Britské nadvládě nad Indií. V této době se poprvé dostal do kontaktu s Mahátmou Gándhím.\n\nGándhí zastával názor, že proti nadvládě Britů je nejúčinnější taktika nenásilného odporu (satjágraha). Ten byl založen na metodě \"ahinsá\" („nenásilí“) a projevoval se např. v nenásilných demonstracích, bojkotu zahraničního zboží, masových pochodů apod. Gándhího vliv na Indický národní kongres způsobil, že v roce 1920 byla přijata rezoluce o nespolupráci s indickými úřady, což měla být jedna z metod, jak docílit nezávislosti Indie. Néhrú s podobnými postupy sice souhlasil, ale zároveň zastával názor, že není možné metodu nenásilí prosazovat za každých okolností. Gándhí však trval na svém a i když ho s Néhrúem spojoval stejný cíl, totiž indická nezávislost, každý měl jinou představu o prostředcích a způsobu, jak toho dosáhnout, což se i v budoucnu stalo jádrem jejich neshod.\n\nV roce 1929 Néhrú předsedal výročnímu sjezdu Indického národního kongresu, na kterém bylo poslední den v roce přijato jedno z klíčových usnesení. INC si vytyčil jasný a jednoznačný cíl – úplnou nezávislost Indie, zároveň vyzval Indy k zahájení příprav kampaně občanské neposlušnosti. Néhrú si byl vědom, že pokud se Indie osvobodí od koloniální nadvlády Britů, bude potřebovat změnu společenského systému. Ačkoliv byl Néhrú nakloněn marxismu (mimo jiné byl obdivovatelem Sovětského svazu), ke komunistům se nepřiklonil.\n\nV srpnu 1938 Néhrú i se svou dcerou Indirou navštívili Československo a po mnichovské zradě se Néhrú plně postavil na stranu Československa. Pro své aktivity, které vedly k rostoucím nacionálním náladám Indů a nemalé nespokojenosti britských kolonistů, byl Néhrú celkem devětkrát vězněn. Ve vězení strávil celkem osm let a většinu svých prací napsal právě tam.\n\nSnahy Indického hnutí za nezávislost vedly v roce 1947 k osamostatnění Indie a Džaváharlál Néhrú se 15. srpna téhož roku stal vůbec prvním indickým předsedou vlády a současně ministrem zahraničních věcí. Néhrúova myšlenka utvořit z Indie moderní stát na vysoké úrovni se opírala o zřízení moderních výrobních technologií, průmyslovou industrializaci země a ekonomického plánování. Za doby svého předsednictví musel čelit mnohým výzvám, především exodu obyvatelstva přes hranice Indie s nově vzniklým Pákistánem a novému rozdělení Indie, kdy bylo nějakým způsobem nutno sjednotit do větších celků bezmála pět set knížecích států z dob Britské Indie. Néhrú položil základ indické ústavě, infrastruktuře a parlamentní demokracii.\n\nV roce 1954 Néhrú podepsal mírovou dohodu s Čínou známou jako panča šíla.\n\nV létě 1955 znovu navštívil Československo, kde jednal s prezidentem A. Zápotockým.\n\nMezi 8. říjnem 1958 a 17. listopadem 1959 se krátce stal indickým ministrem financí. Néhrú zemřel na infarkt 27. května 1964.\n\n"}
{"id": "235518", "url": "https://cs.wikipedia.org/wiki?curid=235518", "title": "Kritika redakce", "text": "Kritika redakce\n\nKritika redakce (z řec. \"kritiké [techne]\" „být schopen rozlišování“, lat. \"redactio\" „přepracování [textu]“) je součástí historicko-kritické metody biblické exegeze. Kritika redakce se ptá na literární a teologický záměr autora, popř. redaktora biblických textů při spojování jednotlivých prvků tradice do většího celku.\n\nKritika redakce přitom používá následujících prostředků:\n\nPojem \"dějiny redakce\" (něm. \"Redaktionsgeschichte\") byl přinesen Willi Marxsenem v jeho habilitační práci (1956) \"Der Evangelist Markus\" (\"Evangelista Marek\").\n\n"}
{"id": "235526", "url": "https://cs.wikipedia.org/wiki?curid=235526", "title": "Hladolet", "text": "Hladolet\n\nHladolet je brněnská hudební skupina kolem autora, hudebníka a textaře Břetislava Bartuska\n\nKapela byla založena v Brně na podzim 1998 dvěma protagonisty: písničkářem Břetislavem Bartuskem (nar. 1966) a kytariskou Petrem Pantůčtem (nar. 1966). Toto původně blues-folkové duo od samého počátku spřízněné s Jaromírem Kratochvílem a Jindřichem Velanem (Indies Records). Jaromír Kratochvíl pozval B. Bartuska a P. Pantůčka, aby spolu s dalšími kapelami vystoupili 12. dubna 1999 na koncertě „Ozvěny Husovy boudy“, pořádaném vydavatelstvím Indies Records. Pro B. Bartuska a P. Pantůčka bylo toto pozvání impulzem k založení regulérní kapely, o které do té doby vůbec neuvažovali.\n\nPrvní sestava kapely Hladolet:\n\nSestava kapely Rainy Day:\n\nDušan Souček odešel z kapely začátkem roku 2000. Do kapely přišli noví spoluhráči: Viktor Slavíček – saxofonista a kytarista a Radek Bouzek – hráč na klávesové nástroje a perkuse. Dosavadní a pro kapelu typický blues-rockový sound se v novém složení razantně změnil na jazz fusion. Kapela začala hrát převážně instrumentální skladby Herbie Hancocka, Milese Davise, Johna Marka a Johnnyho Almonda a ve stejném duchu aranžovat i své vlastní skladby. Radek Bouzek používal original Fender piano a varhany ze 70. let a Viktor Slavíček hrál na historický saxofon. Kapela zněla jakoby vytržena ze sedmdesátých let – což bylo záměrem, ale nové pojetí Hladoletu nesli jeho dřívější příznivci velice nelibě. I v této sestavě vznikla řada výrazných skladeb a kapela natočila dvě CD. Jedno živě ze Staré Pekárny a druhé studiové, natočené v LŠU Střelice u Brna. Oficiálně tyto nahrávky nebyly publikovány a zůstaly v archivu kapely. Poslední vystoupení této sestavy Hladoletu bylo uskutečněno v klubu Favorit v Brně na Velodromu 31. 12. 2000. Poté všichni členové odcházejí od písničkáře Bartuska aby se v budoucnu věnovali převážně instrumentálnímu jazzu.\n\nDruhá sestava:\n\n\nTato sestava natočila na přelomu roku 2003/2004 první studiové album Faun v zahradě světel.\nTato sestava posunula kapelu od téměř ryzího amaterského hraní k technické dokonalosti a profesionalitě. Bylo to především zásluhou precizního jazzového baskytaristy Ivo Albrechta a klávesisty Jana Mendelssona, které angažoval znovupříchozí Viktor Slavíček. Nahrávky této sestavy tvoří podstatnou část alba Kaleidoskop vydaného o čtyři roky později. Kapela opět záměrně disponuje \"starými\" zvuky, včetně hammondových varhan, kytarových kvákadel a dalších. V demoparádě Rádia Student se půl roku na předních místech drží skladba Sám a sám. Mezi další významné skladby tohoto období patří písně Oděsa a Dámský gambit, které skvěle otextoval člen předchozí sestavy Vilém Hudeček. \n\nKapela v páté sestavě dokončila album Kaleidoskop vydané na labelu Indies Happy Trails v roce 2011 ve verzi CD a LP. V recenzi alba se píše toto:...nahrávka zcela navozuje atmosféru kupříkladu Mišíkova \"Kuřete v hodinkách\", včetně použití dobového, \"předsyntezátorového“ zvuku kláves, neefektované kytary a houslí, zatímco Mišíkova, Prokopova, Pospíšilova či Hladíkova alba z osmdesátých let vedle toho všeho působí hypermoderně a zvukově i instrumentálně superprogresivně.\n\nNapsali o nás: Made In Valmez: ...míříme objevit novou scénu Blues Jazz Clubu U Zvonu. Skrze stylový cafe bar nás absintově zelené světlo stahuje do podzemí. Hraje Hladolet. Frontman v cylindru vypadá jako Miroslav Krobot, záda mu od bicích kryje klon Lukáše Pavláska. Sympatický big beat s houslema, (akustickou!) basou, harmonikou a efektně podbarvenou kytarou. Takový ostřejší Fleret...Valašský špalíček 2013.\n\nPavel Koláček a Pavel Nejedlý koncertovali s Hladoletem naposledy 14. 5 . 2016 v Jevíčku a na konec roku 2016 členství v kapele ukončili.\n\n\n\nPro projekt Balada pro banditu byla setava Hladoletu doplněna o zpěvačku Michaelu Hýzlovou a později Lucii Fildánovou. Představení složené z písní Miloše Štědroně a textů Milana Uhdeho obsahuje komplet 35 skladeb, včetně těch které nebyly původně v divadelním ani filmovém zpracování uvedeny. Tato představení umocněna velkoplošnou digitální projekcí s kapelou v dobových kostýmech, byla úspěšně uvedena v brněnském Planetáriu v letech 2012, 2014 a 2016. \n\nMichaela Hýzlová a Lucie Fildánová - zpěv\n\nSedmá sestava kapely Hladolet:\n\nOd roku 2018 kapela začíná aranžovat do beatových úprav celé Krylovo album Bratříčku zavírej vrátka, které je premiérově uvedeno 11.9. 2018 v brněnské Staré Pekárně, 10.10. 2018 ve Vaňkovce a 3.12. 2018 na velkém adventním koncertu na Zelném trhu. \n\nOsmá sestava kapely Hladolet:\n\n\n\n"}
{"id": "235530", "url": "https://cs.wikipedia.org/wiki?curid=235530", "title": "Hokej v srdci – Srdce v hokeji", "text": "Hokej v srdci – Srdce v hokeji\n\nHokej v srdci – Srdce v hokeji je dvoudílný dokument České televize natočený v roce 2003. Obsahuje mnohdy unikátní záběry z mistrovství světa v ledním hokeji konaných v Československu. Dokumentární filmy jsou doplněny vzpomínkami přímých aktérů – hráčů i trenérů československého národního hokejového mužstva.\n\nPrvní díl „Hokej v srdci“ se zabývá šampionáty konanými v letech 1933, 1938, 1947 a 1959. Druhý díl „Srdce v hokeji“ se zabývá šampionáty konanými v letech 1972, 1978, 1985 a 1992.\n\nV dokumentu vystupují tyto osobnosti československého ledního hokeje:\nStanislav Konopásek, Vladimír Zábrodský, Vlastimil Sýkora, Karel Gut, Rudolf Potsch, Ján Starší, Karol Fako, Jaroslav Jiřík, Josef Černý, Jaroslav Pitner, Jaroslav Holík, Jiří Holík, Jiří Holeček, František Pospíšil, Ivan Hlinka, Vladimír Martinec, Pavel Richter, Luděk Bukač, Jiří Králík, Vincent Lukáč, František Musil, Jiří Šejba, Petr Bříza, František Procházka, Petr Hrbek, Miloslav Jenšík, František Kysela.\n\nKomentář k dokumentu čte Robert Záruba.\n\nVerze vydaná na DVD obsahuje navíc další filmy z mistrovství konaných v letech 1947, 1959 a 1985, anglický komentář, české, anglické a německé titulky a základní biografie osobností a výsledky důležitých zápasů.\n"}
{"id": "235532", "url": "https://cs.wikipedia.org/wiki?curid=235532", "title": "Seznam medailistů na letních olympijských hrách v běhu na 110 m překážek muži a 100 m překážek ženy", "text": "Seznam medailistů na letních olympijských hrách v běhu na 110 m překážek muži a 100 m překážek ženy\n\nHistorický přehled medailistů v běhu na 110 metrů překážek na letních olympijských hrách:\n\nŽeny – od roku 1932 do roku 1968\nŽeny – od roku 1972\n"}
{"id": "235533", "url": "https://cs.wikipedia.org/wiki?curid=235533", "title": "Renault F1", "text": "Renault F1\n\nRenault F1 Team je francouzský závodní tým Formule 1, který se účastní závodů Mistrovství světa formule 1 s přestávkami od konce 70. let jako dodavatel motorů i jako konstruktér závodních vozů.\n\nV roce 1977 v Silverstone představil Renault svoji první formuli – typ RS01, která se stala prvním vozem formule 1, který byl poháněn turbomotorem. Jako dodavatel motorů získal Renault úspěchy hlavně v 90. letech, kdy své motory dodával týmům Williams a Benetton. Renault se do formule 1 vrátil jako konstruktér v roce 2002, po odkoupení týmu Benetton. Prvního vítězství v Poháru konstruktérů a zároveň vítězství v mistrovství světa jezdců se tým dočkal v roce 2005. O rok později tento úspěch dokázali zopakovat, stejně tak jako Fernando Alonso, který obhájil titul mistra světa. Po značce Matra se Renault stal zatím pouze druhým francouzským konstruktérem, který dokázal zvítězit na Mistrovství světa konstruktérů F1, a protože Matra vyhrála mistrovský titul ve spolupráci s britským týmem Tyrrell, doposud je jediným francouzským konstruktérem, který zvítězil na Mistrovství světa konstruktérů F1 s vlastním týmem.\n\nTým Renault je řízen z britského sídla v Enstone, kde jsou také konstruována a vyráběna šasi vozů. Motory jsou vyráběny ve francouzském Viry-Châtillonu, na předměstí Paříže. Renault má také svůj podíl na dalších devíti vítězstvích v mistrovství světa jezdců (v letech 1992, 1993, 1995, 1996, 1997, 2010, 2011, 2012, 2013) a na deseti vítězstvích v poháru konstruktérů (v letech 1992 až 1997 a 2010 až 2013) jako dodavatel motorů pro týmy Benetton, Williams a Red Bull.\n\nPro sezónu 2007 byly na místa závodních jezdců potvrzeni Giancarlo Fisichella a Heikki Kovalainen, který nahradil Fernanda Alonsa, jenž odešel k McLarenu. Testovacími piloty jsou Nelson Piquet jr. a Ricardo Zonta. Nový vůz, v nových barvách hlavního sponzora ING Group, R27 byl představen 24. ledna.\n\nRenault v této sezóně také nově dodává motory týmu Red Bull. Paradoxem je, že právě sesterskému týmu Red Bullu, Toro Rosso bude motory dodávat Ferrari.\n\nRenault však na své úspěchy z minulých dvou sezon nenavázal. V Austrálii Fisichella skončil na 5. místě a nováček Kovalainen dostal hodiny, když bojoval s Ralfem Schumacherem a závod dokončil na 10. místě. Výsledky se začaly zlepšovat až při evropských grand prix, i když v závodě v Malajsii dokázali oba piloti bodovat, stále to nebylo to, co vedení od svého týmu očekávalo. Rychlost a pokrok ve vývoji vozu se projevil až při španělské grand prix, kde oba jezdci dokázali postoupit do třetí části kvalifikace a v závodě dokázali zajíždět konkurenceschopné časy. Nakonec však vozy skončili na 7. resp. 9. místě, a to poté, co se u obou vozů projevil stejný technický problém a oba museli na další zastávku v boxu.\n\nV Monaku konečně přišel větší úspěch, 4. místo Fisichelly. Kovalainen startoval až z 15. místa, protože ho v jeho měřeném kole zbrzdil David Coulthard. Závod nakonec nedokončil, když musel 2 kola před cílem odstoupit pro poruchu motoru. I přesto byl klasifikován na 13. místě.\n\nOd grand prix Kanady se karta otočila. Mladý Fin se konečně sžil s vozem a hned byl rychlejší než jeho týmový kolega. V Montrealu Kovalainen dokončil závod na 4. místě a vyrovnal tak zatím nejlepší umístění Renaultu v sezóně. Fisichella byl ze závodu diskvalifikován, protože opustil pit lane, když svítilo červené světlo.\n\nKovalainen zatím bodoval ve všech ostatních závodech, kromě francouzské grand prix, ve které s poškozeným vozem skončil na 15. místě poté, co do něho v zatáčce Adelaide zezadu narazil Jarno Trulli.\n\nOd britské grand prix Kovalainen pravidelně dokončoval závody na bodovaných místech, kdežto Fisichella získal v posledních devíti závodech jen 5 bodů. Kovalainen jich do konce sezóny nasbíral 18, v Japonsku dokončil na 2. místě a získal tak své první pódium. Ve zbývajících dvou závodech se ani jednomu jezdci už nepodařilo bodovat, a tak tým skončil v Poháru konstruktérů na 3. místě.\n\nMezinárodní automobilová federace 8. listopadu obvinila Renault z držení technických informací o vozech McLarenu. Slyšení se konalo 6. prosince v Monaku. Rada FIA uznala, že Renault porušil článek 151c Mezinárodního sportovního kódu, týkající se nepřípustného získávání sportovní výhody na úkor soupeře. Žádný trest však Renaultu nebyl udělen, protože se podle Rady FIA neprokázalo, že by Renault z těchto dat získal nějakou výhodu.\n\nTým na konci sezóny opustili oba piloti. Kovalainen přestoupil do McLarenu, kde nahradí Alonsa a Fisichellovi vypršela smlouva.\n\nStaronovým pilotem Renaultu byl 10. prosince jmenován Fernando Alonso, který se do Renaultu vrátil po jednoročním intermezzu u McLarenu. S týmem podepsal smlouvu jen na 2 roky do roku 2009. Jeho týmovým kolegou byl dřívější zkušební pilot Renaultu Nelson Angelo Piquet. Testovacím pilotem byl jmenován Francouz Romain Grosjean, člen vývojového programu Renaultu, který se současně účastnil závodů GP2 v týmu ART Grand Prix.\n\nDo Austrálie tým nastoupil s nepříliš velkými ambicemi a proto také 4. místo Fernanda Alonsa bylo bráno skoro jako vítězství. Nelson Piquet jr. si připsal první nedokončený závod. Malajsie týmu nabídla menší bodový příděl, ale i tak oba jezdci dojeli závod. Do Bahrajnu neměl Renault prakticky žádné ambice a bod by byl brán jako zázrak. Poté, co Alonsovi přistál Lewis Hamilton na zadním křídle, musel exmistr světa celý závod odjet s poškozeným vozem. Nováček Piquet opět nedokončil. Do Španělska přijel Renault s vylepšenou aerodynamikou a hned se to projevilo v kvalifikaci, když se Alonso postavil do první řady společně s Kimim Räikkönenem. To, že se zlepšení projevilo nejen u Španěla, potvrdil Piquet jr., když se dostal do poslední části kvalifikace a obsadil 10. místo. V závodě nakonec musel Alonso odstoupit ze 6. místa pro poruchu motoru a Piquet poté, co vyjel mimo trať a propadl se na chvost pole, se prodíral vpřed, ale po kolizi s Bourdaisem jeho cesta skončila. Mezitím co 6. místo Fernanda Alonsa v Turecku potěšilo, tak 15. místo Piqueta nikoliv. Následovalo Monako, kde Alonso po nárazu do zdi musel k mechanikům, vrátil se, krásně si poradil s Markem Webberem, ale s Heidfeldem kolidoval a nakonec závod dojel na 10. místě. Piquet, s kterým už tým začal pomalu ztrácet trpělivost, nedojel a na jeho hlavu se snášel o to větší tlak. Výbornou kvalifikací v Kanadě zajel Fernando Alonso, prokázal své mistrovské umění a obsadil 4. místo na startu. V závodě mohl být Renault hodně vysoko, ale Alonso nedokázal předjet pomalejšího Heidfelda a skončil ve zdi. Po závodě Alonso přiznal, že nebýt špatné strategie mohl závod dokonce vyhrát. Piquet dostal ultimátum, že se musí zlepšit. V závodě nejprve sváděl souboje s oběma Toyotami, ale nakonec vše korunoval hodinami a propadem na samý konec pole a později odstoupil pro technickou poruchu. Náznak zlepšení tam ovšem byl.\n\nFrancouzská kvalifikace byla pro Renault skvělá, zvláště pak 3. místo Fernanda Alonsa. V závodě Renaultu chyběla rychlost a nakonec vozy dojely na méně uspokojivých místech. Dobrý výkon předvedl Piquet, když dojel pro své první body ve formuli 1. Na Renault tak čekal silně mokrý závod na Silverstone, který byl pro tým jak na houpačce. Ze začátku byla rychlost Renaultu výborná a chvílemi se zdálo, že by Renault mohl stanout na stupních, ale špatná volba pneumatik u Fernanda Alonsa a odpadnutí Nelsona Piqueta jr. zapříčinily, že si Francouzi odvezli pouhé tři body.\n\nV roce 2009 měl tým velmi špatné výsledky, a to nejen u Piqueta jr. ale i u Fernanda Alonsa. Alonso se snažil, ale podií bylo málo a vítězství nebylo žádné. Šlo o jednu ze slabších sezon týmu od návratu do F1 v roce 2002. Tým navíc byl natolik nespokojen, že po Grand Prix Maďarska 2009 vyhodil Piqueta a nahradil jej nováčkem Romainem Grosjeanem. Po sezóně byla změněna jezdecká sestava i vedení týmu, tým nadále nesl jméno Renault, ale velká část týmu přešla pod společnost Genii Capital.\n\nV roce 2010 byli v jezdecké sestavě týmu Polák Robert Kubica přestupující z BMW a první ruský jezdec F1 a nováček přicházející z GP2 Series Vitalij Petrov. Vítězství tým sice nezískal, ale Kubica obsadil několik podiových umístění. Petrovovým maximem bylo 5. místo z Grand Prix Maďarska.\n\nVe své poslední sezoně tým kromě názvu neplánovaně změnil i jezdce. V únoru na Rally soutěži Ronde di Andora Robert Kubica těžce havaroval, což na dlouhou dobu přerušilo jeho další kariéru v F1. Tým na jeho místo angažoval jeho ex-kolegu z BMW Nicka Heidfelda. Heidfeld však stejně jako kdysi Piquet po Grand Prix Maďarska skončil. V Belgii místo něj startoval nováček sezóny 2010 brazilec Bruno Senna, synovec Ayrtona Senny. Tým po sezóně ukončil činnost a přeměnil se na Lotus F1 Team.\n\n3. prosince 2015 Renault potvrdil návrat do F1 v sezoně 2016. Pro sezonu 2016 opět změnil tým celou jezdeckou sestavu. Místo Romaina Grosjeana, který odešel do týmu Haas F1 Team, nastoupil nováček Jolyon Palmer a původně potvrzeného Pastora Maldonana nahradil Kevin Magnussen přicházející z týmu McLaren. Renault koupil zpátky Lotus díky možné insolvenci týmu. Ředitelem se stal Cyril Abiteboul. Tým dostal název Renault Sport F1 Team.\n\nPro sezónu 2017 jezdecké složení tvoří Nico Hülkenberg a Jolyon Palmer. Během sezóny byla s Palmerem ukončena smlouva a od Grand Prix USA jej nahradil Carlos Sainz Jr.. Tým dokončil sezónu na 6. místě se ziskem 57 bodů.\n\nPro sezónu 2018 jezdecké složení tvoří Nico Hülkenberg a Carlos Sainz Jr.\n\nPro sezónu 2019 byl Carlos Sainz Jr. nahrazen Danielem Ricciardem\n\nTučně – Pole position\n\"Kurzívou\" – Nejrychlejší kolo závodu\n\n"}
{"id": "235534", "url": "https://cs.wikipedia.org/wiki?curid=235534", "title": "The Hives", "text": "The Hives\n\nThe Hives je švédská rocková kapela, která se proslavila krátce po roce 2000 jako jedna ze skupin, které pomohly k obrození garážového rocku.\n\nPrvního velkého úspěchu se dočkala jejich deska Your New Favourite Band, kde se objevil i jejich komerčně nejznámější hit Hate to Say I Told You So. Kapela je silně ovlivněna punkem a garážovým rockem, díky čemuž nosí i odpovídající černo bílé oblečení.\nSama skupina tvrdí, že vznikla v roce 1993 pod vedením \"Randyho Fitzsimmonse\", který jim navrhl ať zkusí právě garage rock. Fizsimmons údajně i pár písní kapele složil.\n\nV roce 1995 podepsal frontman Pelle Almqvist smlouvu se Sidekick records, kde následujícího roku vydali EP s názvem Oh Lord! When? How?.\n\nV roce 1997 vydali své debutové album nazvané Barely Legal, se kterým vyjeli i na turné. Následujícího roku vydali své další EP nazvané A.K.A. I-D-I-O-T.\n\nPo dvouleté přestávce se The Hives opět vrátili na hudební scénu s novým albem, které nazvali Veni Vidi Vicious, kde se kapela odklonila od punkrocku a na albu prezentovala zvuk počátků garage rocku. Sama kapela popsala album jako „Sametovou a drsnou rukavici.“\n\nZ alba byly vydány i úspěšné singly, nejznámějším je zřejmě Hate to Say I Told You So.\nPo zhlédnutí videa k singlu Hate to Say I Told You So na německé televizi se \"Alan McGee\" z Creation Records rozhodl podepsat se skupinou smlouvu. Pod jeho labelem také vyšla deska Your New Favourite Band v roce 2001, která byla průlomem v kariéře The Hives. Album se dostalo na 7. místo v Britské albové hitparádě a singl Hate to Say I Told You So se dočkal opětovného vydání stejně jako singl Main Offender. Singly se umístilyna 23. respektive 24. místě ve Velké Británii. Skupina se rozhodla znovu vydat i samotné album Veni Vidi Vicious, tentokrát ale v USA.\n\nBěhem propagace těchto dvou alb podepsali The Hives opět novou smlouvu tentokrát s jedním z největších labelů Universal Music. Tato smlouva vyvolala konflikt s jejich prvním labelem, kde se jim The Hives zavazovali vydáním ještě jednoho alba.\n\nPo rozsáhlém turné vydali The Hives v roce 2004 další album s názvem Tyrannosaurus Hives. Album obsahuje i velké hity Walk Idiot Walk, který debutoval na 13. místě v Británii, Two-Timing Touch and Broken Bones, který se také dostal do TOP 50.\n\nBrzy po vydání alba Tyrannosaurus Hives začala kapela pracovat na dalším albu, které ale vyjde až na podzim roku 2007 a dostalo název The Black and White Album, které celé natočili v Mississippi. 24. července 2007 během svého turné oznámili na koncertě v Londýně, že nová deska spatří světlo světa v říjnu.\n\nNa Hurricane Festivalu v Německu představili některé ze svých songů, které se jmenují „Hey Little World“ a „Lasse Shuffle (Arm Yourself for Armageddon, Arm Yourself For Summer)“. . Další dvě písně„ Have No Money“ a „Tick Tick Boom“ avizovala sama kapela.\n\n22. května 2007 se objevilo na internetových stránkách The Hives nazvané Remember the Titans, které fanoušci označili za nejlepší.\n\n11. července oznámili The Hives, že se vracejí na koncertní pódia do Severní Ameriky, kde pojedou turné společně s Maroon 5.\n\nOficiální internetové stránky The Hives oznámily v půlce srpna 2007 nové album, společně s obalem a novým singlem, který dostal název Tick Tick Boom a byl vydán 14. srpna v USA. V Evropě singl vyšel 24. září.\nOdtajněno bylo i datum vydání desky, které vyšlo 8. říjen 2007.\n\nSkupina tvrdí, že písně jim píše jejich čestný šestý člen Randy Fitzsimmons. Časopis NME ale odhalil, že Randy Fitzsimmons ve skutečnosti neexistuje a je to pouze pseudonym Nicholause Arsona, kytaristy The Hives. Arson a zbytek The Hives toto popírají a dále Fitzismmonse označují jako dvorního skladatele kapely.\n\nFrontman Howlin' Pelle Amqvist svými kousky na jevišti, jako je skákaní mezi diváky, slézání ramp nebo mluvení nesmyslným jazykem. Jeho oblíbenou činností je ale provokovat fanoušky, stejně jak to udělal například na Video Music Awards 2002, kde prohlásil: „Já vím, že chcete, abychom hráli déle, ale náš čas uplynul a vy můžete teď vypnout televizi.“\n\nPodobné slovní provokace a jiné kousky The Hives si měli možnosti vyslechnout i čeští fanoušci 5. července 2007 na festivalu Rock for People a později i 30. dubna 2014 na Čarodějáles v Brně.\n\nV listopadu 2006 natočili The Hives singl s producentem Timbalandem. Píseň dostala název Throw It On Me a objevila se na jeho albu Presents Shock Value, které vyšlo 3. dubna 2007.\n"}
{"id": "235536", "url": "https://cs.wikipedia.org/wiki?curid=235536", "title": "Kerhartice (Česká Kamenice)", "text": "Kerhartice (Česká Kamenice)\n\nKerhartice (\"pův. název Gersdorf\") je malá vesnice na severním okraji Českého středohoří asi šest kilometrů od České Kamenice. V roce 2011 zde trvale žilo 118 obyvatel.\n\nVesnice je asi tři kilometry dlouhá, je rozložena podél vodního toku Bystrá a místní komunikace. V roce 2006 bylo v obci 57 adres. Celou vesnicí protéká směrem od Nového Oldřichova k Veselému a Markvarticím říčka Bystrá, která se na území Markvartic stáčí k jihozápadu a v Benešově nad Ploučnicí se z pravé strany vlévá do Ploučnice.\n\nPrvní písemná zmínka o obci pochází z roku 1382.\n\nObec byla těžce zasažena poválečným vysídlením německých starousedlíků, kteří v obci tradičně tvořili drtivou většinu obyvatel. Obec se nikdy nepodařilo plně dosídlit a z velké části se vylidnila a zpustla.\n\nVe vsi stával dům, kde v březnu 1981 tajně koncertovala skupina The Plastic People of the Universe. Tři týdny po koncertu byl dům vypálen, patrně na příkaz Státní bezpečnosti. V podstatě se tak jednalo o poslední koncert skupiny.\n\nVe vesnici není evidována žádná ulice, restaurace, obchod, pošta, škola ani zdravotnické zařízení. Kromě restaurace, která je nejblíže ve Veselém (asi 4 km), je vše nejblíže v České Kamenici.\n\n\n"}
{"id": "235537", "url": "https://cs.wikipedia.org/wiki?curid=235537", "title": "Smrtonoš", "text": "Smrtonoš\n\nSmrtonoš může být:\n"}
{"id": "235540", "url": "https://cs.wikipedia.org/wiki?curid=235540", "title": "Kritika tradice", "text": "Kritika tradice\n\nKritika tradice se snaží rekonstruovat před sepsáním ústně tradovanou podobu textu, zkoumá různé formy ústní tradice a jejich proměny – odtud někdy název dějiny formy (něm. \"Formgeschichte\"). Kritika tradice patří vedle textové kritiky a kritiky redakce mezi metody exegeze. Užívá zejména při výkladu Bible, inspiruje se však postupy užívanými v etnografii a folkloristice.\n\nVýchodiskem pro užití metody kritiky tradice je, že ten který text měl ústně předávanou předlohu. Mnohé texty vznikly původně pro nějakou konkrétní příležitost v životě společnosti, měly své „místo v životě“ (něm. \"Sitz im Leben\"). Pokud se kritice podaří nalézt toto „místo v životě“, získávají tak exegeti důležitá kritéria k výkladu textu.\n\nKritika tradice se snaží vrátit se k ústní tradici a zjistit její původ. Ústní tradice je však dynamickým dějem – příběh v průběhu procesu tradování mění svou vnější podobu, často však také i svou vlastní pointu. To proto nedovoluje činit pevné závěry ohledně původní podoby tradovaného materiálu, mohou tak vznikat jen hypotézy, které jsou často ovlivněny názorem interpreta.\n\nKaždý text vyžaduje specifický přístup, přesto lze základní kostru metodického postupu vytvořit:\n\n"}
{"id": "235546", "url": "https://cs.wikipedia.org/wiki?curid=235546", "title": "Anno Lucis", "text": "Anno Lucis\n\nAnno Lucis (doslova rok světla) je zednářský kalendářní systém počítající roky od roku 4004 př. n. l. Často je ho možné vidět na dokladech a deskách označujících datum založení stavby v letech AD a AL. Kalendář byl založen na datu, kterým bylo stanoveno stvoření světa (4004 př. n. l.) a datum se odvozuje přidáním 4000 let k roku o nějž se jedná; např. rok 2007 n. l. se tak převede na rok 6007 A.L. (Přepočet +4000 místo +4004 se začal používat od roku 1817.)\n\nRok podle letopočtu Anno Lucis začíná 1. březnem gregoriánského kalendáře. Tak 29. únor roku 2004 byl podle tohoto letopočtu 29 den 12 měsíce roku 6003, zatímco 1. březen roku 2004 byl prvním dnem prvého měsíce roku 6004.\n\nDatový systém Anno Lucis vyvinul irský biskup James Ussher (1581 – 1656).\n\n"}
{"id": "235547", "url": "https://cs.wikipedia.org/wiki?curid=235547", "title": "Nagykanizsa", "text": "Nagykanizsa\n\nNagykanizsa (, či \"Großkirchen\", dříve též: , , , ) je maďarské město ležící v župě Zala v regionu Západní Zadunají v jihozápadní části země. Leží na průplavu, spojujícím řeku Zala s Murou.\n\nPůvodně zde sídlili Keltové, Římané, Avaři a Slované. \n\nPrvní zmínka o městě s názevm \"Knysa\" pochází z roku 1245. Původ jména je (západo- nebo jiho)slovanského původu s významem „kníže“ (srov. srbské \"knez\"). \n\nNa počátku 14. století postoupil král Karel Robert z Anjou tuto oblast rodu Kanizsayů, kteří postavili západně od dnešního centra hrad. Po pádu Szigetváru v roce 1566 byl hrad opevněn, ale i přes obranu pod vedením Györgye Thury byl Turky zabrán a zůstal po 90 let jejich oblastním sídlem. \n\nTeprve po druhém tureckém obléhání Vídně na konci 17. století přišla smělá habsburská protiofenzíva, která přinesla definitivní opětovné získání částí Uherska zabraných Turky. Ta znamenala také osvobození pro Kaniži. Dne 13. dubna 1690 vydala zcela obklíčená a od přísunu potravin odříznutá turecká posádka město, výměnou za slib míru, který křesťané skutečně dodrželi. \n\n\n"}
{"id": "235549", "url": "https://cs.wikipedia.org/wiki?curid=235549", "title": "Olena Teliha", "text": "Olena Teliha\n\nOlena Teliha ( , za svobodna Šovhenová (21. července 1906 – 21. února 1942) byla ukrajinská básnířka, literární kritička, organizátorka ukrajinského kulturního života, průkopnice ukrajinského feminizmu; příslušnice tzv. Pražské básnické školy.\n\nNarodila se v roce 1906 v Petrohradě, v rodině ukrajinských intelektuálů. Od roku 1918 rodina přejíždí do hlavního města Ukrajinské národní republiky – do Kyjeva, kde otec budoucí básnířky, Ivan Šovhenov, dostává významnou funkci v ukrajinské vládě. Po dobytí Kyjeva sovětskými vojsky byl však I. Šovhen nucen emigrovat do Československa. Jeho rodina jej následovala v roce 1925. Rodina Šovhenů se usídlila v Poděbradech. \n\nOlena, studentka kyjevského dívčího gymnázia, odmaturovala v Ukrajinském gymnáziu v Řevnicích a v tomtéž roce (1925) se přihlásila na Ukrajinský pedagogický institut. V roce 1929 se Olena Teliha se svým manželem Mykolou Telihou přestěhovala do Varšavy, kde spolupracovala s literární skupinou TANK (organizovanou Jurijem Lypou). V roce 1939 se v Krakově seznámila s básníkem Olehem Olžyčem a pod jeho vlivem vstoupila do OUN(M). \n\nV říjnu roku 1941 Olena Teliha spolu s dalšími literáty – členy OUN – přijela do Němci okupovaného Kyjeva. Nedbaje varovných signálů, naznačujících blížící se represe, pokračovala v aktivním organizovaní kulturně-společenského života. Iniciovala založení Svazu ukrajinských spisovatelů, zařídila jídelnu pro své kolegy, spolupracovala s redakcí časopisu „Ukrajinské slovo“ a pustila se do vydávaní literárního týdeníku „Litavry“. \n\nZanedlouho básnířka byla zatčena gestapem a ve věku 35 let spolu se svým manželem a dalšími zhruba šesti sty ukrajinskými aktivisty popravená 22. února 1942 na známém kyjevském popravišti Babí Jar. \n\nPro básnickou tvorbu Oleny Telihy jsou příznačné motivy intimní a občanské lyriky a popisy emigrantského života. Kontrastní je dualizmus nostalgického stesku za vlasti a aktivního vztahu k životu, přecházejícího do výzev k boji a nepokoře vnějším okolnostem. \n\n- vydáno posmrtně \n\nPražská škola ukrajinských emigrantských básníků\n"}
{"id": "235553", "url": "https://cs.wikipedia.org/wiki?curid=235553", "title": "Narval (ponorka)", "text": "Narval (ponorka)\n\nNarval byla jedna z prvních francouzských ponorek moderní konstrukce, s vnitřním tlakovým tělesem a vnějším trupem tvaru lodě. Byla také první francouzskou ponorkou s kombinací dvou pohonů — na hladině plavidlo poháněl parní stroj, pod hladinou elektromotor. Na vodu byla spuštěna 6. října 1899 a během dalších dvou let byly pro francouzské námořnictvo vyrobeny ještě další 4 kusy.\n\nPonorka vznikla na základě soutěže, kterou pro konstruktéry vypsalo francouzské ministerstvo války v roce 1897. V soutěži zvítězil návrh inženýra \"Flaubeufa\", jehož konstrukce se s malými úpravami realizovala v loděnicích v Cherbourgu.\n\nTrup nebyl konstruován celý jako tlakové těleso, ale jako dvě do sebe vložené konstrukce. Tlakové těleso mělo tvar válce a bylo vloženo dovnitř trupu tvarovaného jako člun. Vnější trup (v němž byly i zátěžové nádrže) mohl pak být vyroben z tenkého a tedy i lehkého plechu. To byla zásadní výhoda například proti konstrukcím jednoplášťových ponorek amerického konstruktéra J. P. Hollanda).\n\nLoď byla vybavena naftou vytápěným kotlem a parním strojem. Pod vodou používala elektromotor. Předchozí francouzské ponorky, kupříkladu Gymnote spuštěná na vodu roku 1888, měly pohon pouze elektromotorem, bez možnosti dobití akumulátorů během plavby, což značně omezovalo jejich akční rádius; předchozí typy tedy byly spíše pouze experimentálními či zkušebními plavidly, s takřka nulovou bojovou hodnotou.\n\nKombinaci parního stroje a elektromotoru používala i řada britských ponorek, ale neosvědčila se a byla brzy opuštěna. Pohon parním strojem totiž přinášel řadu komplikací. Přípravy k potopení byly díky němu velmi dlouhé - ukončení práce kotle (který i tak přinášel pod vodou problémy se zbytkovým teplem) a zatažení komína trvalo celkem asi 15-20 minut.\n\n"}
{"id": "235554", "url": "https://cs.wikipedia.org/wiki?curid=235554", "title": "Matěj Burnatius", "text": "Matěj Burnatius\n\nMatěj Burnatius (23. září 1584 Olešná, Horní Slezsko – 9. srpna 1629 Libuň) byl římskokatolický kněz, jezuita. Je jedním z nejznámějších rekatolizátorů, kteří působili na Jičínsku. Byl zabit v násilném střetu mezi rekatolizátory a nekatolíky.\n\nMatěj Burnatius se narodil v Olešné v Horním Slezsku dne 23. září 1584. V dětství jej vychovával jeho strýc, původem Polák, P. Jakub Jagel, farář v Markvarticích na Jičínsku. První vzdělání získal mladý Matěj v městečku Sobotka. Další studium následovalo na jesuitském gymnáziu v Chomutově a v koleji sv. Klimenta (dnešní Klementinum) v Praze. Matěj zvládl 6 jazyků (češtinu, polštinu, latinu, němčinu, chorvatštinu a italštinu).\nV roce 1607 vstupuje v Brně k jezuitům. Po dvouletém noviciátě poslouchá tři roky filosofii, po studiích pracuje sedm let jako pomocný učitel. Poté studoval dva roky teologii a v roce 1621 byl vysvěcen na kněze.\n\nPo svěcení působil jako prefekt jezuitského semináře v Českém Krumlově a zde také zahájil svou misionářskou činnost. V roce 1624 odchází do Jičína, v jehož okolí se věnuje také rekatolizační misionářské činnosti. V této době vynikl jako výmluvný kazatel. Navíc se horlivě obstarával duchovní správu v několika farnostech. Jeho stopy lze sledovat i mimo Jičínsko. Místem jeho působení byla postupně Litomyšl, Mnichovo Hradiště, Kuřívody, Doksy, Bělá pod Bezdězem. V Bělé pod Bezdězem narazil na velmi tuhý odpor. Bylo mu nabídnuto, že popuzené místní obyvatele zpacifikuje vojsko, což ale Burnatius odmítl a raději se přesunul jinam, neboť nechtěl lidi získávat pro katolickou víru násilím.\n\nBurnatiovi se povedlo rekatolizovat v roce 1629 Turnov. V srpnu toho roku obrátil svou pozornost na Rovensko pod Troskami. V Rovensku narazil rovněž na tuhý odpor. Krátkodobě působil jako duchovní správce v Újezdu pod Troskami.\n\nDne 9. srpna 1629 se vydal opět do Rovenska. Doprovázel jej student Jan Rokyta. Domluvil se s velitelem vojska z Turnova, že vojáci Rovensko obsadí, aby se předešlo vzbouření obyvatelstva, a to se mu nakonec stalo osudným. Obyvatelstvo Rovenska povolalo lidi z okolních vesnic a velitel vojáků se obával přesily. Velitel ozbrojenců dal proto zapálit dřevěnou zvonici u kostela a nařídil ústup.\n\nBurnatius se přesunul na faru do obce Libuň, kde očekával zprávy o vývoji situace v Rovensku. Je doloženo, že zde ještě odsloužil mši svatou a pokřtil jedno dítě. Rovenští mezitím vytáhli na Burnatia a rychle se blížili. Domnívali se, že to Burnatius nařídil zapálení jejich zvonice. Misionář se pokusil o útěk z fary. Snažil se utéci zadním vchodem, ale to padl povstalcům přímo do rukou. Byl raněn vidlemi do zad a pro jistotu ještě zastřelen. U farní stáje byl zabit i Jan Rokyta.\n\nVzpouru následně potlačilo povolané posílené vojsko a zabilo téměř čtyřicet vesničanů. V Jičíně zvěst o událostech v Libuni způsobila značné poplašení. Ještě k večeru toho dne byla těla Burnatia a Rokyty převezena do Jičína a pohřbena.\n"}
{"id": "235556", "url": "https://cs.wikipedia.org/wiki?curid=235556", "title": "Jean-Marie Lustiger", "text": "Jean-Marie Lustiger\n\nJean-Marie Aaron kardinál Lustiger (17. září 1926 Paříž – 5. srpna 2007 Paříž) byl francouzský katolický duchovní židovského původu, arcibiskup pařížský (1981–2005), kardinál (od 1983) a člen Francouzské akademie (od 1995). Během svého dlouhého pobytu na arcibiskupském stolci prosadil využívání moderních sdělovacích prostředků při šíření víry a v pastoraci, inicioval vznik katolických médií (Radio Notre-Dame a televizního kanálu KTO). Byl blízkým přítelem papeže Jana Pavla II., s nímž ho sbližoval i jeho konzervativní pohled na úlohu a vývoj církve. Je autorem řady úspěšných knih, z nichž některé byly přeloženy do češtiny (např. \"Tajemství eucharistie\" a \"První kroky v modlitbě\").\n\nAaron Lustiger se narodil 17. září 1926 Charlesovi and Gisèle Lustigerovým. Oba jeho rodiče byli Židé, ovšem bez vřelejšího vztahu k židovské víře. V roce 1940 konvertoval ke katolicismu, nechal se pokřtít a přijal jméno Jean-Marie. I nadále však vedle něj používal své židovské jméno Aaron. Spolu s otcem a sestrou uprchl před nacisty do neokupované části Francie, matka, která v Paříži dohlížela na rodinný obchod, byla v roce 1942 nacisty odvlečena do vyhlazovacího tábora u Osvětimi, kde v roce 1943 zemřela.\n\nZbytek rodiny se po válce vrátil do Paříže, Lustigerův otec se zde neúspěšně pokusil anulovat jeho křest a přemluvit syna k návratu k judaismu. Ukázalo se, že křest pro něj nebyl jen formálním krokem chránícím ho před nacisty - poté, co v roce 1946 dokončil studium literatury na Sorboně, vstoupil do kněžského semináře bratří karmelitánů a poté na \"Institut Catholique de Paris\". Kněžské svěcení přijal 17. dubna 1954. Působil poté především jako duchovní v akademickém a studentském prostředí. Od roku 1969 byl proboštem farnosti svaté Jany de Chantal v Paříži.\n\nDne 10. listopadu 1979 byl jmenován biskupem Orléansu, biskupské svěcení mu udělil 8. prosince téhož roku kardinál François Marty, tehdejší pařížský arcibiskup. Poté, co jeho světitel dovršil kanonický věk a odešel na odpočinek, se stal (v roce 1981) arcibiskupem v Paříži. Kardinálem ho jmenoval papež Jan Pavel II. 2. února 1983. Reprezentoval papeže mj. na připomínce šedesátého výročí osvobození koncentračního tábora Osvětim. V červnu 1995 se stal členem Francouzské akademie. Na funkci pařížského arcibiskupa rezignoval v roce 2005, jeho nástupcem se stal André Vingt-Trois.\n\n\n\n"}
{"id": "235558", "url": "https://cs.wikipedia.org/wiki?curid=235558", "title": "Svátky dřeva v Žamberku", "text": "Svátky dřeva v Žamberku\n\nMyšlenka konání Svátků dřeva v Žamberku se zrodila v Městském muzeu v Žamberku v roce 2001 z iniciativy Doc. PhDr. Václava Šplíchala, CSc., který se spolu s ředitelkou Městského muzea v Žamberku PhDr. Marií Otavovou zasloužil o to, aby mohlo být prezentováno umění žijících i již nežijících mistrů řemesel, kteří opracovávají dřevo.\n\n„Svátky dřeva v Žamberku“ podle knihy „Poselství dřeva\" představují kulturně společenskou událost se zdůrazněním projevu úcty ke dřevu jako materiálu a uznání řemeslné a umělecké práce minulých generací.\n\nSvátky dřeva byly realizovány v rámci projektu „Člověk a dřevo“ jako výraz pochopení a docenění místní bohaté regionální tradice práce se dřevem i jako doklad úcty ke dřevu a uznání řemeslné a umělecké práce minulých generací i současných mistrů řemesel a uměleckých tvůrců. \n\nPrvní dva ročníky (2001 a 2002) byly zasvěceny zpracovatelům dřeva a řezbářům. III. ročník (2003) byl ve spolupráci s Muzeem loutkářských kultur v Chrudimi zaměřen na výrobu loutek. IV. ročník (2004) byl orientován především na výrobu hudebních nástrojů. \nPočínaje V. ročníkem (2005), jehož hlavní náplní byla výstava historického, slohového, dobového, uměleckého a moderního nábytku, byla část programu přemístěna do budovy SOU v zámku. VI. ročník (2006) byl orientován na výrobu a prodej hraček. Do kategorie vystavujících mistrů řemesel a uměleckých tvůrců patřili vedle řezbářů, loutkářů, betlemářů, hračkářů, nábytkářů, intarzistů a výrobců hudebních nástrojů i výrobci dřevěných šperků, modeláři, malíři na dřevo, na plátno i sklo, řezbáři opracovávající dřevo motorovou pilou, soustružníci a korytáři, výrobci masek a dřevěných zbraní \na umělečtí zpracovatelé dalších přírodních materiálů.\nVII. ročník (2007) byl orientován na dřevěný dům a tradiční řemesla, tesařství, šindelářství, pilařství a podlahářství. Výstavu a kulturní programy navštívilo na 2.200 návštěvníků a 573 hostů. VIII. ročník (2008) byl zaměřen na práce kolářů, kočárníků, karosářů a zhotovitelů saní, kterého se zúčastnilo 1.850 návštěvníků. \n\nVystavovatelé ve všech dosud konaných ročnících:\n\nUmělečtí řezbáři: Beneš Vladimír ze Sobkovic, Buncko Jaroslav z Rajhradic, Ing. Cukor Stanislav ze Žamberka, Fait Václav z Letohradu, Faltus Josef z Jablonného n.Orl, Hrudka Štefan z Vlčkovic, Ing. Jedlička Karel ze Žamberka, Ježek Jan z Dobrušky,\nMann Jiří ze Žamberka, Patřičný Martin z Debrna, Pecháček Jiří z Dolní Dobrouče, Rejman Jan z Vysokého Mýta, Rejmanová Lada z Vysokého Mýta, Sedláček Vladimír z České Rybné, Stančík Petr z Rychnova nad Kněžnou, Steffan Petr z Městečka Trnávka, Šilar Bedřich z Lanškrouna, Fa Weihrauch ze Žamberka.\nŘezbáři motorovou pilou a dlabáním: Ciprián Josef z Podhradí, Kanaloš Štefan z Ostravy, Pecháček Jaroslav z Hřibin, Petr Martin ze Žamberka, Rázek Jan z Javornice, Woth Jakub z Deštného.\nSoustružníci dřeva: Faltus Ladislav z Jablonného n.Orl., Hejl Vlastimil z Letovic, Macháček Drahoslav z Týniště nad Orlicí.\nBetlemáři: Ing. Roda Jan z Prahy, Vokoun Jan z Třebechovic pod Orebem, Vyhnálek Vlastimil z Dolní Čermné.\n\nLoutkáři: Haldová Jarmila ze Sedloňova, Koloděj Jaroslav ze Senice u Chrudimi, Petr Martin ze Žamberka, Ing. Roda Jan z Prahy, Šilar Bedřich z Lanškrouna, Tapušíková Lenka a Tapušík Pavel z Dolního Třešňovce, Vokoun Jan z Třebechovic pod Orebem.\nVýrobci hraček: Fa Blank, a.s. z Ústí nad Orlicí, Boženík Zdeněk z Bruntálu, Bukáček Zdeněk z Krouné, Fousek Zdeněk ze Svineckých Dvorů, Chládkovi Ladislav a Růžena z Výprachtic, Kara Tibor z Deštného v Orl.h., manželé Křenkovi z Chocně, Linhart Vladimír, Lipenský Jaroslav ze Žamberka, Mrozek Radovan z Mistrovic, Ing. Trdlička Jan z Černilova. \n\nTvůrci dřevěných šperků: Radvan František ze Žampachu.\nTvůrci masek a šachů: Friml Jan z Jablonného n.Orl., Tříska Miroslav z Plzně.\nIntarzisté: Mařík Jan z Dolní Dobrouče. \n\nMalíři na dřevo a sklo: Haldová Jarmila ze Sedloňova, Hejnák Václav z Výprachtic, Krátká Marta ze Zbudova, František Komůrka z Kameničné, Mgr. Martincová Ilona ze Žamberka, Jiří Ondra z Moravské Třebové, Ing. arch. Trejtnar František z Hradce Králové,\nTvůrci a restaurátoři hudebních nástrojů: Bureš Pavel ze Žamberka, Červenka Jiří z Jakubovic, Červenka Milan z Horní Dobrouče, Šťovíček Jan z Letohradu.\n\nVýrobci nábytku: Fajt Jiří – Jablonné n.Orl., Fa Dřevotvar z Jablonného n.Orl., Kmeť Mychajlo s firmou Fajt, Krejsa Pavel, Jablonné nad Orlicí, Městské muzeum Žamberk, Fa NATIV styl z Jablonného n.Orl., Novák Pavel z Jablonného n.Orl., Středisko praktického vyučování Žamberk, Starý z Chocně, Šulc Martin ze Žamberka.\n\nModeláři: Jakubec Martin z Letohradu, Landová Marta z Prahy, Semerák Robert z Dobrušky, Ing. Štěpán Miroslav ze Žamberka.\n\nVýrobci dřevěných zbraní: Klatka Martin z Kunvaldu. \n\nStavitelé a restaurátoři dřevěných domů: Kalous Vlastimil z Klášterce nad Orlicí, Fa Krögler Stanislav z Klášterce nad Orlicí, Vaňous Milan ze Žamberka, Fa ŽIVA,a.s. Klášterec nad Orlicí.\n\nKoláři, kočárníci a karosáři: Dudek Jiří z Lukavice, Kalousek Vladimír z Písečné.\n\n\n"}
{"id": "235568", "url": "https://cs.wikipedia.org/wiki?curid=235568", "title": "Stavový prostor", "text": "Stavový prostor\n\nStavovým prostorem se v informatice rozumí konfigurace diskrétních stavů sloužící jako výpočetní model. Formálně může být stavový prostor definován jako čtveřice [N, A, S, G], kde:\n\n\nNa procházení stavového prostoru je založena metoda řešení úloh zvaná Prohledávání stavového prostoru. S analýzou stavového prostoru souvisí také Teorie grafů.\n"}
{"id": "235572", "url": "https://cs.wikipedia.org/wiki?curid=235572", "title": "Benicasim", "text": "Benicasim\n\nBenicasim (valencijskou katalánštinou Benicàssim, arabsky بنو قاسم vzhledem k nálezům mincí) je španělské město v provincii Castellón a ve Valencijském společenství. Je součástí comarcy Plana Alta a leží na pobřeží Costa del Azahar, 14 km od Castellón de la Plana Hlavní příjmy města plynou z turistického ruchu. Odehrává se zde Festival Internacional de Benicàssim, který je jedním z nejdůležitějších festivalů indie hudby v Evropě.\n\n"}
{"id": "235575", "url": "https://cs.wikipedia.org/wiki?curid=235575", "title": "Kosheen", "text": "Kosheen\n\nKosheen byla anglická drum and bassová, synth-popová, později i techno hudební skupina z Bristolu. Trio tvořili producenti Markee Substance a Darren Decoder společně se zpěvačkou Sian Evans. Jméno skupiny je kombinací japonských slov \"starý\" (古, 'ko') a \"nový\" (新, 'shin'). Sian Evans v rozhovoru uvedla, že jméno Kosheen vzniklo ze jména Cochise, což byl náčelník Apačů.\n\nJejich první album \"Resist\" vyšlo v září roku 2001 a dostalo se na osmou příčku albové hitparády v domovské Británii. Pochází z něj hity jako \"(Slip & Slide) Suicide\", \"Hide U\", \"Catch\", \"Hungry\" nebo \"Harder\". Skladby z alba \"Resist\" se také objevily např. v počítačové hře FIFA od EA Sports, konkrétně \"Hide U\" s \"Catch\" a také \"Harder\" v herní sérii Nokia Game.\n\nDruhé album \"Kokopelli\" vyšlo v srpnu 2003 a dostalo název podle a mytologického boha Kokopelliho, zobrazovaného jako hráče na flétnu. Album se oproti předchozímu odklonilo od tanečních stylů a vsadilo více na kytary a zadumané až temné texty. V albovém žebříčku se v Británii vyhouplo až na sedmé místo a stejně tak první singl \"All In My Head\" vyšplhal na sedmou příčku tamní singlové hitparády. Dalšími singly se staly \"Wasting My Time\"\"a \"Avalanche\" (která byla ale dostupná pouze pro stažení). Písnička \"Swamp\" se např. objevila v oblíbené kriminální serii Kriminálka Las Vegas.\n\nTřetí album \"Damage\" vyšlo nejdříve v Evropě pod Universal music v březnu roku 2007. Edice alba \"Damage\" pro Anglii vyšla o několik měsíců později, a to v září s dvěma skladbami navíc — \"Analogue Street Dub\" a \"Professional Friend\". Jako prvním singl byl vybrán \"Overkill\", který vyšel v březnu (v EU) a srpnu (v UK) 2007.\n\nJejich čtvrté studiové album bylo dokončeno již v květnu 2010 s předpokládaným datem vydání na podzim (nejspíše listopad). Vydání bylo ale nakonec posunuto až na rok 2011.\nAlbum bylo pojmenováno \"Independence\" (nezávislost) a prvním singlem by se měla stát skladba \"Get A New One\". Další potvrzené songy, které by se měly na albu objevit jsou \"Waste\", \"Spies\", nebo \"Addict. \"Většina výše jmenovaných písniček už zazněla na koncertech, včetně těch v Čechách. 19. prosince 2010 byla na oficiální FB stránce skupiny zveřejněna první ochutnávka z chystaného alba v podobě písničky \"Bella Donna\" a další 3 písničky (\"Waste, Enter a You Don't Own Me)\" převážně v remixovaných podobách na jejich Soundcloud.\"\" Na konci července 2011 Kosheen potvrdili na jejich FB stránce, že nový singl vyjde v září a album bude následovat v listopadu.\"\"\nNakonec se vše ještě protáhlo a album \"Independence\" by mělo vyjít až v květnu 2012. Bylo to zapříčiněné tím, že Kosheen odešli od svého vydavatelství, založili vlastní label \"Kosheen Recordings\", a na něm teprve vydala nové album. Všechno dělali proto, aby měli nad svou hudbou větší kontrolu bez diktátu velkého vydavatelství.\nPrvní singl z alba \"Get A New One\" byl plánovaný na 13. února 2012, následovaný singlem \"Waste\", ke kterému se již točilo i video.\nNa jaro a léto bylo také plánováno turné k albu jak v UK tak i v celé EU.\n\nPo několika odsunutích data vydání dlouho očekávané album \"Independence\" nakonec v ČR vyšlo pod EMI až 21. září, jak na CD tak ke stažení na iTunes.\n\nV říjnu 2015 proběhlo poslední živé vystoupení.\n\nMixované album, které vyšlo jako příloha anglického hudebního magazínu \"Mixmag\".\n\n"}
{"id": "235578", "url": "https://cs.wikipedia.org/wiki?curid=235578", "title": "Kuna", "text": "Kuna\n\nKuna je české jméno pro zástupce dvou rodů šelem z čeledi lasicovitých. Jsou to malé, štíhlé, mrštné šelmičky, které aktivně loví malá zvířata, většinou hlodavce. Nepohrdnou ani ptáky a jejich vejci a další kořistí. Mnohé druhy doplňují svůj jídelníček rostlinnou stravou. Žijí v Americe, Evropě a v Asii. Na území ČR se vyskytují dva druhy, kuna lesní a kuna skalní.\n\nrod: \"Eira\"\n\nrod: \"Martes\"\n\nDo rodu \"Martes\" patří i další šelmy, které se v češtině nejmenují kuna, jsou to:\n\nMůžeme se také setkat s pojmenováním kuna hranostaj pro lasici hranostaj nebo kuna tchoř pro tchoře tmavého.\n\n"}
{"id": "235581", "url": "https://cs.wikipedia.org/wiki?curid=235581", "title": "Angelo Sodano", "text": "Angelo Sodano\n\nAngelo kardinál Sodano (* 23. listopadu 1927 Isola d'Asti) je italský katolický duchovní a bývalý kardinál státní sekretář Vatikánu.\n\nNarodil se v italském Piemontu jako druhé ze šesti dětí. Jeho otec Giovanni Sodano byl poslancem italského parlamentu. Kněžské svěcení Angelo Sodano přijal 23. září 1950. Do Služeb Svatého stolce vstoupil o devět let později. Po absolvování Papežské církevní akademie pracoval na nunciaturách v Jižní Americe (v Ekvádoru, Uruguayi a Chile). Od roku 1968 působil ve vatikánském Státním sekretariátu.\n\nBiskupem ho vysvětil papež Pavel VI. v roce 1977 a jmenoval ho nunciem v Chile. V roce 1988 ho papež Jan Pavel II. povolal do Vatikánu, od roku 1990 se stal nástupcem kardinála Agostina Casaroliho ve funkci vatikánského státního sekretáře. Členem kardinálského kolegia jmenoval Angela Sodana papež Jan Pavel II. při konzistoři 28. června 1991. V letech 2005-2019 byl děkanem kardinálského kolegia. Jeho nástupcem ve funkci státnho sekretáře se stal 15. září 2006 kardinál Tarcisio Bertone.\n\n"}
{"id": "235584", "url": "https://cs.wikipedia.org/wiki?curid=235584", "title": "Ica", "text": "Ica\n\nIca (celým názvem San Jerónimo de Ica) je peruánské město, ležící na stejnojmenné řece přibližně 300 kilometrů jižně od hlavního města Lima. S 261 000 obyvateli patří mezi významná sídla a je také středem celé oblasti Ica (region).\n\nPři zemětřesení v roce 2007, které mělo intenzitu 8,0 momentové škály, zahynuly desítky obyvatel a vznikly značné materiální škody.\n\nMěsto založil španělský conquistador Jerónimo Luis de Cabrera v roce 1563. Má výhodnou polohu na dálnici Panamericana, nachází se zde vysoká škola Universidad Nacional San Luis Gonzaga a muzeum věnované předkolumbovským civilizacím žijícím v oblasti. Město je obklopeno pouští Sechura a má horké a suché klima, které svědčí lidem s dýchacími potížemi. Zemědělství je závislé na zavlažování, pěstuje se vinná réva, z níž se vyrábí pálenka pisco, bavlník a chřest lékařský.\n\nV šedesátých letech ohlásil místní vědec Javier Cabrera Darquea objev černě pomalovaných kamenů zobrazující vyspělou lidskou civilizaci, která byly současníky dinosaurů, nález je znám jako kameny z Icy. Vědci je označili za podvrh, Cabrera však vydal o kamenech řadu publikací a vyhradil jim zvláštní muzeum.\n\nMístní letiště je využíváno turisty, kteří chtějí vidět obrazce na planině Nazca.\n\nV roce 2007 byly nedaleko města vykopány pozůstatky půldruhého metru vysokého tučňáka z období eocénu, který dostal podle města název \"Icadyptes salasi\".\n\n"}
{"id": "235585", "url": "https://cs.wikipedia.org/wiki?curid=235585", "title": "Seminář", "text": "Seminář\n\nSeminář (z lat. \"seminarium\", semeniště) může znamenat:\n\n\n\n"}
{"id": "235586", "url": "https://cs.wikipedia.org/wiki?curid=235586", "title": "Nacionálně bolševická strana Ruska", "text": "Nacionálně bolševická strana Ruska\n\nNacionálně bolševická strana Ruska (rusky:\"Национал-Большевистская Партия, НБП\" = \"Nacionalňoje bolševičeskoje partija, NBP\"), známá také jako Nazbol, je nacionálně bolševická ruská politická strana. Roku 2005 byla strana soudně zakázána, ruský Nejvyšší soud rozhodnutí potvrdil v srpnu 2007. NBP je významný člen koalice opozičních stran Jiné Rusko protestujících proti prezidentovi Putinovi.\n\nU vzniku strany stáli roku 1992 intelektuálové Eduard Limonov, Igor Letov a Alexandr Dugin. O šest let později Dugin pro neshody s Limonovem odešel, přiklonil se blíže konzervatismu a postavil se do čela Eurasijského svazu mládeže.\n\nNacionálně bolševická strana v sobě slučuje prvky anarchismu, komunismu, nacionalismu, environmentalismu. Zároveň je v její estetice viditelná i inspirace nacionálně socialistickou estetikou, a punkové provokace. Neobvyklá estetika NBP může být velmi dobře patrná na vlajce NBP - vlajka nacionálních socialistů místo hákového kříže obsahuje srp a kladivo. Komunistické a anarchistické prvky v ideologii a image strany jsou důvodem, proč je strana v ruských médiích spojována s levým politickým spektrem, byť pravolevé dělení politického spektra odmítá.\n\nPodle programu z roku 1994 je národní bolševik ten, \"koho spaluje nenávist vůči antihumánnímu systému trojice, sestávajíci z liberalismu, demokracie a kapitalismu. Člověk odboje, nacionální bolševik, vidí svůj úděl ve zhoubě systému. Na ideálech duševní statečnosti, sociální a nacionální spravedlnosti bude vybudována tradicionální a hierarchická společnost.\" Globální cíl nacionálních bolševiků je vytvoření impéria od Vladivostoku až k Gibraltaru na základech ruské revoluce.\n\nRoku 2004 byl schválen nový program, který aktualizuje stranický program z roku 1994. V novém programu je hlavním cílem strany \"proměnit Rusko v moderní, mocný útvar, který budou jiné země a národy respektovat a bude milován vlastními občany. K dosažení těchto cílů je požadováno mezi jinými zajištění svobodného rozvoje občanské společnosti a nezávislost médii, rovněž jako ukončení čečenského konfliktu se zapojením všech zúčastněných.\"\n\n"}
{"id": "235591", "url": "https://cs.wikipedia.org/wiki?curid=235591", "title": "Curitiba", "text": "Curitiba\n\nCuritiba je město v Brazílii, hlavní město státu Paraná.\nMěsto má 1 879 355 obyvatel (údaj z roku 2015) a rozkládá se na území o velikosti 434 967 m².\n\nMěsto založili portugalští kolonisté roku 1693 a dali mu název \"Vila da Nossa Senhora da Luz dos Pinhais\" (Město Naší Paní ze světla borovicových šišek). Současný název \"Curitiba\" pochází ze slov jazyka Tupí-Guaraní a znamená \"mnoho borovic/šišek\" (brazilských araukárií). K velkému rozvoji města došlo, především zásluhou přistěhovalců z Evropy, na přelomu 19. a 20. století – v roce 1942 žilo v Curitibě 120 tisíc obyvatel.\n\nDo 70. let se Curitiba příliš nelišila od ostatních brazilských velkých měst – spousta jejích obyvatel žila v příměstských chudých čtvrtí z chatrčí z vlnitého plechu a lepenky (tzv. \"favelas\") a potýkalo se se spoustou problémů třetího světa – kromě chudoby i nezaměstnaností, odpadem a kriminalitou.\n\nRoku 1971 se stal starostou Curitiby Jaime Lerner, původním povoláním architekt. Problém odpadků ve \"favelas\", kam se kvůli nim popelářské vozy ani nemohly dostat, vyřešil Lerner programem \"Odpad, který není odpadem\" – na okraje \"favelas\" umístil velké kovové, barevně odlišené, popelnice na kov, plasty, sklo, bioodpad a zavedl, že každý, kdo přinese roztříděný pytel odpadků, dostane za něj lístek na místní autobusovou dopravu. Během několika měsíců, kdy se do tohoto programu zapojila většina obyvatel chudinských čtvrtí, se tím zbavil problému odpadků ve \"favelas\" ale i přiblížil chudinské čtvrti s centrem města.\n\nJaime Lerner později zavedl další podobný systém – nejdřív v každé lokalitě Curitiby stanovil dva limity pro počet pater pro novostavby: prvního limitu počtu pater mohly novostavby dosáhnout bez poplatku, za každé další patro až do druhého limitu (násobené výměrou) však město stanovilo částku, kterou stavitel novostavby musí věnovat do speciálního městského fondu. Tento fond (potažmo celý systém) nese jméno \"sol criado\" a slouží k udržování a rozvoji historické části města. Curitiba v tomto systému hraje roli bankéře, který toliko spojuje peníze, jež jsou stavitelé novostaveb ochotni do systému vložit, s potřebami na údržbu budov, náležící do historického jádra města.\n\nObdobný systém zavedl i na rozvoj parků – majiteli velkého pozemku je přiděleno právo zastavět jednu stranu ulice za podmínky, že na druhé vybuduje městský, veřejně přístupný park.\n\nJaime Lerner byl za tato zlepšení několikrát opětovně zvolen starostou. Později se stal guvernérem Paraná a existuje několik hnutí, které z něj chtějí udělat prezidenta Brazílie.\n\n\n\n"}
{"id": "235598", "url": "https://cs.wikipedia.org/wiki?curid=235598", "title": "Nová Role", "text": "Nová Role\n\nNová Role () je město v okrese Karlovy Vary. Sídlo bylo založeno ve 13. století jako Nowa Raluna. Až do poloviny 20. století zde žili především němečtí obyvatelé. Osada se rozrůstala jen velmi pomalu. V souvislosti s rozvojem těžby a zpracováním kaolinu a hnědého uhlí ale prodělala ve 20. století rychlý vývoj, který vyústil v povýšení na město v roce 1964. Jedná se o jedno z nejmladších měst v České republice. Ve městě žije obyvatel.\n\nNázev má pravděpodobný původ od staroslovanského rola – zemědělsky obdělaná půda. Počátky osídlení spadají do období příchodu Slovanů na naše území. Do zdejší oblasti se Slované dostali asi v 7. století. Centrem osídlení v této oblasti se stalo hradiště v dnešním Sedlci u Karlových Varů. Obyvatelé, kteří osídlili horní tok Rolavy a vyšší polohy Krušných hor, zde objevili naleziště cínu, stříbra a železné rudy, která byla po celý středověk hojně využívána.\n\nNejstarší dochovaná písemná zmínka o Novorolsku pochází z let 1240–1255 a váže se ke kostelíku svatého Michala. Z něj se dochovaly zbytky kamenného zdiva původní stavby. Neví se však kdo nechal kostelík postavit. První zmínka o majiteli je z roku 1278, kdy jej převzal církevní řád Křižovníků s červenou hvězdou. Koncem 13. století příslušel k faře v Sedlci.\n\nPrvní písemný záznam o Nové Roli jakožto o obci je z roku 1293, čímž se jedná o sedmé nejstarší sídlo Karlovarska. V tomto období probíhala rozsáhlá německá kolonizace českých příhraničních oblastí. Němci osadu původně nazývali Nowa Raluna, od roku 1355 Rolaw, od 1412 Rolau, od 1523 Neu Rolaw, od 1553 Nowa Rola, od 1785 Neu Rohle, od 1847 Neu Rohlau, od 1854 Rolava nova a nakonec od roku 1923 Nová Role (německy Neurohlau). Koncem 13. století procházela Novou Rolí obchodní cesta vedoucí z Lokte přes Chodov, Novou Roli, Nejdek a dále do Saska. Touto cestou přišli do Nové Role první němečtí kolonisté a to kolem roku 1300. Ti se obrátili na českého panovníka a domohli se za své zásluhy o dolování cínu v Hamrech (v údolí Rolavy nad Novou Rolí), Mezirolí a Nejdku přidělení Nové Role do své správy.\nDo roku 1310 byla ves lenním majetkem českého krále. Od té doby nastává poměrně časté střídání majitelů. Mezi léty 1310 a 1335 byl pánem této oblasti Konrád Plick. Od roku 1554 do velkého vyvlastňování majetku stoupenců povstání proti císaři r. 1622 náležela obec do panství Šliků. V letech 1622–1848 byla v majetku Nosticů.\n\nV 16.století došlo k dvojí změně víry v této oblasti. Pod vlivem další migrace Němců z protestantského Saska došlo k přestupu větší části obyvatelstva na luteránskou víru. Koncem 16. století se většina obyvatel vrátila ke katolictví.\n\nTřicetiletá válka měla na Novou Roli velmi neblahý vliv. Došlo k úpadku hornictví, především téměř ustalo kutání cínu a stříbra. To se projevilo dočasným zchudnutím obyvatelstva a zhoršením životních podmínek. Časté drancování procházejících vojáků situaci ještě podstatně zhoršovalo. V roce 1626 došlo na Loketsku k nové rekatolizaci a ti obyvatelé, kteří nechtěli přestoupit na katolickou víru, museli opustit zemi. Po stránce národnostní zůstalo Karlovarsko téměř ryze německé. Roku 1647 zažili obyvatelé Nové Role poslední švédské tažení v Čechách, které se jako obvykle neobešlo bez drancování a zabavování majetku. Konec 17. a první polovina 18. století znamenalo období relativního klidu, kdy místní obyvatelstvo trýznily „jen“ občasné hladomory. Mezi léty 1757 a 1763 zažila zdejší oblast několik srážek právě probíhající sedmileté války. K poslednímu většímu hladomoru došlo v roce 1771 a to především díky nepříznivému počasí, které zničilo úrodu ve zdejší oblasti.\n\nKonec 18. století přinesl několik změn, které měly zásadní význam pro další vývoj v celé oblasti. Ve velkém se začala pěstovat nová potravina – brambory. Díky nim zdejší oblast již nezažila žádný velký hladomor. V roce 1781 došlo ke zrušení nevolnictví a vydání tolerančního patentu. Začal se rozvíjet průmysl, zprvu především formou domácké či manufakturní výroby (tkalcovství, řezbářství, košíkářství atd.). Na Karlovarsku se obnovilo hornictví, ovšem již ne kutání stříbra a cínu, ale otevřely se první doly na hnědé uhlí a při té příležitosti byl objeven jakostní kaolín. Zanedlouho poté se rozvinul průmysl na výrobu porcelánu, v němž region dominuje do dnešních dnů.\n\nZpráva o Nové Roli pocházející z roku 1847 praví, že zde bylo 50 domů s 280 obyvateli. Pod správu novorolské fary spadaly v tu dobu vesnice Jimlíkov a Božičany. V obci byla fara, kostel a škola pod patronací vrchnosti, dále hostinec a 2 mlýny. Jeden z mlýnů byl o něco později přebudován na kaolínový mlýn a plavírnu kaolínu. V té době byl otevřen kaolínový důl u Nové Role. Ten později přešel pod firmu „Osmosa“ sídlící v Božičanech, která za čas těžbu zrušila. Jistý Anton Fischer, bývalý majitel tohoto dolu zde zmodernizoval mlýn a zvětšil cihelnu. Kromě normálních cihel se vyráběly i cihly bílé určené pro stavbu pecí na výpal porcelánu. Bylo zde ještě několik dalších podniků, např. brusírna na mletí dřeva v osadě Hamry.\nKoncem 19. století bylo více než 50 obyvatel obce zaměstnáno v některém zdejším průmyslovém podniku.\n\nDalší velkou pracovní příležitostí v této době bylo budování železnic. V roce 1881 zde byla zprovozněna trať Chodov-Nová Role-Nejdek a deset let nato přípojka z Karlových Varů do Nové Role. Po zavedení železniční přepravy bylo započato s intenzivní těžbou dřeva v okolních lesích. Dřevo bylo expedováno předně do Vídně, ale i do západoevropských států. Mnoho zdejších obyvatel tak získalo možnost stálého výdělku. Tím došlo k významné konjunktuře, což se projevilo i vzrůstem počtu obyvatel.\n\nNěkdy na přelomu 19.a 20. století došlo k vybudování Novorolského rybníka.\n\nKonjunktura trvala s menšími výkyvy až do vypuknutí první světové války. Jiný než válečný průmysl v letech bojů prodělával značný úpadek. Tím klesala možnost výdělků. Nastalo období značného zhoršení sociálního postavení obyvatelstva, které ostatně provází téměř každou válku. Již v roce 1914 je v Nové Roli v místní škole zřízen vojenský lazaret. Z krutých válečných let byla nejhorší zima 1917–1918. Lidé umírali zimou a hladem. Rozšířila se epidemie španělské chřipky. Docházelo i k hojným krádežím, nejčastěji brambor přímo z polí. Lidé podobně jako za třicetileté války začali obouvat domácky vyrobené dřeváky.\n\nDne 28. října 1918 vzniklo nezávislé Československo. Avšak o dva dny později Němci proklamovali svoji nezávislost v celém českém pohraničí, Karlovarsko a tím i Novorolsko z toho nevyjímaje. Teprve koncem roku dosazovali jednotlivé resorty do státních úřadů české vedoucí pracovníky. V samotné Nové Roli byla situace ještě složitější. Dlouho zde zastával funkci přednosty železniční stanice starý německý baron Muller, který byl u zdejších obyvatel velmi oblíben. Po jmenování nového českého přednosty se tomu místní Němci vzepřeli a vynutili si jmenování nového přednosty, ovšem německé národnosti. V německých rukou zůstaly kromě toho ještě škola, pošta, spořitelna, četnická stanice i obchody. Například předání školy pod české vedení trvalo více než 15 let. V té době bylo v Nové Roli 7 hostinců, 3 obchody se smíšeným zbožím, 5 krupařství (krámky se základními potravinami, kde se prodávalo oknem), 2 krejčovství, 2 obuvnictví a 2 řeznictví. K roku 1935 jsou pak uváděny ještě živnosti: 2 kováři, 1 malíř pokojů, 1 elektroinstalatér a 2 trafikanti. Část z nich byla však zadlužena a musela jít do dražby. 38 obyvatel pracovalo jako rolníci, někteří to měli jako vedlejší činnost.\n\nPo roce 1918 bylo hlavním zdrojem obživy místních obyvatel zaměstnání v blízkých uhelných dolech, přádelně v Nejdku a porcelánkách v Chodově a Božičanech. Velkou pracovní příležitostí pro místní obyvatele se stala výstavba místní porcelánky dokončené roku 1921. Zakladatelem byla akciová společnost Keramické závody se sídlem v Karlových Varech. Po počátečních neúspěších se začalo v porcelánce vyrábět jen zboží prvotřídní kvality podobné německému Rosenthalu a závod počal rychle prosperovat. V továrně byla zavedena tuhá kázeň a vysoké nároky na kvalitu práce. Porcelánka „Bohemia“ se brzo stala nejlepší porcelánkou na Karlovarsku.\n\nBěhem krize 1929–1933 stagnovala i výroba porcelánu. Před hospodářskou krizí zaměstnávala továrna okolo 450 zaměstnanců, přičemž většina z nich dojížděla z okolních měst a obcí. Části zaměstnanců bylo dovoleno trvale se v Nové Roli usadit, neboť jim byl poskytnut úvěr při stavbě vlastních rodinných domků (jedná se o domy v dnešní Jiráskově ulici). Někteří z nich během krize o své domy přišli. V roce 1933 byla část zaměstnanců pro naprostý nedostatek práce načas propouštěna ze zaměstnání a po jisté době znovu přijímána, bez zachování nároků z předchozího pracovního poměru.\n\nO tom, že Nová Role byla obcí téměř výlučně německou svědčí i výsledky voleb. Například roku 1935 zde Sudetoněmecká domovská fronta (Sudetendeutsche Heimatfront, později Sudetendeutsche partei) získala 376 hlasů z 642 možných následována DSAP (sociální demokraté) se 190 hlasy. Komunisté získali 40 hlasů a Svaz zemědělců 36. V roce 1935 vznikla česká obecná škola s 1 třídou německou. 1.–10. října 1938 Němci připojili k Německu tzv. Sudety, jejichž součástí Novorolsko bylo. Všichni čeští obyvatelé se museli vystěhovat do vnitrozemí Celkem se jednalo o 28 rodin.\n\nV září 1939 vypukla válka a hned záhy se projevil nedostatek pracovních sil. To se mělo vyřešit zapojováním válečných zajatců různých národností do pracovního nasazení pro Říši. Roku 1942 byl v Nové Roli vybudován koncentrační tábor, pobočka tábora Ravensbrück a později Flossenbürg. Byly zde vězněny převážně ženy národnosti ruské, polské, české, jugoslávské, belgické, ale i německé. Počet vězeňkyň byl zprvu 300, později okolo 600 a nakonec více než 1000. Porcelánka, ve které ženy pracovaly, vyráběla v této době kromě svých tradičních výrobků i některé součástky do letadel pro firmu Messerschmitt. Tragicky skončila válka pro velkou část zajatců tohoto tábora. V posledních dnech dubna 1945 byl z Nové Role vypraven pochod smrti zbývajících vězňů směrem na Doubí, Toužim a dále na jih. Některým vězňům se podařilo zachránit útěkem, většina však cestou zahynula. V mnoha obcích jsou dnes památníčky obětí těchto pochodů, kterých procházelo Karlovarskem koncem války několik.\n\n11. května 1945 byla Nová Role obsazena Sovětskou armádou, jež v této oblasti už na konci dubna vysadila paradesantní jednotku, která zde provedla několik bojových akcí. Od konce května je bývalý koncentrační tábor převeden do role zcela opačné. Jsou zde zadržováni pochytaní příslušníci SS, funkcionáři NSDAP a SA v počtu asi 700 lidí. Ještě v roce 1946 bývalý „koncentrák“ sloužil jako sběrný tábor pro odsun Němců. Ještě v prvních měsících poválce zastávali Němci všechny významné posty v místních úřadech a i ve zdejší porcelánce. Na výzvu vlády však přicházejí do Nové Role první Češi. Jedná se však o proces dosti pomalý, a tak první čeští zemědělci obsazují usedlosti až v listopadu 1945. Koncem února 1946 začal odsun Němců. Němečtí specialisté místní porcelánky byli na žádost vedení závodu z odsunu přechodně osvobozeni, aby byl zajištěn řádný chod porcelánky. Dobrovolně odcházeli do Německa i někteří němečtí antifašisté. V červenci 1946 nastupuje do porcelánky 40 nových pracovních sil, mladých českých chlapců a děvčat, kteří se v pozdějších letech stávají jádrem továrny.\nV tomto období jsou také obnoveny některé starší instituce z doby 1. republiky a zakládány instituce nové, např. obecní knihovna. K 1. lednu 1947 v Nové Roli převažovala již česká národnost.\n\nV poměrně krátké době došlo k znovuzalidnění celé oblasti. A začal rozvoj, který měl zcela změnit tvářnost Nové Role. V roce 1948 byl zřízen místní veřejný rozhlas. O rok později započala adaptace domu čp. 43 na kulturní dům. V té době započala éra „socializace vesnice“. Začátkem roku 1950 založili zdejší zemědělci JZD, které se během několika málo let stalo jedním z nejúspěšnějších v okrese. V roce 1953 byla zahájena přestavba porcelánky, která se tímto stala největší v republice.\n\nZásadní změnu přineslo však jaro 1957, kdy bylo přikročeno k vyměřování areálu budoucího prvního sídliště. Vlastní výstavba byla zahájena dne 4. září 1958. Začal velký stavební ruch. Koncem roku 1960 předali stavbaři do používání prvních 12 panelových domů s 349 bytovými jednotkami. Do provozu byla dána nová teplárna v porcelánce, první mateřská škola a ustanovena byla domovní správa. Stará obecná škola musela urychleně zřizovat pro nával nově přistěhovaných dětí další provizorní třídy mimo vlastní budovu.\n\nI místní koupaliště zaznamenalo velkou přeměnu byla vybudována nová budova s kabinami, písečná pláž se skluzavkami a za koupáním sem začali houfně jezdit i Karlovaráci. O nedělích bylo nutno z Karlových Varů do Nové Role vypravovat zvláštní vlak.\n\nV letech 1961–1962 byly postupně dokončeny oba pavilóny nové základní školy, tělocvična a školní jídelna.\nV červnu roku 1961 došlo k ekologické havárii na Rolavě. Na horním toku došlo k protržení hráze kalojemu národního podniku Jáchymovské doly – čistička ve Vysoké Peci. Celé povodí Rolavy bylo zamořeno radioaktivním bahnem. Následky této havárie se odstraňovaly velmi dlouhou dobu.\n\nVesnice Nová Role se změnila během tří let natolik, že k 6. dubnu 1964 byla vyhlášena městem. V dalších letech se stěhuje MěNV, pošta, spořitelna, knihovna, kino a restaurace do nové budovy „Domu kultury“. V rámci akce „Z“ dochází k budování dalších staveb. Postupně je otevírána Lidová škola umění, výrobní hala komunálních služeb, později (v 80. letech dvacátého století) vybudovala TJ Nová Role sportovní halu a fotbalové hřiště. Díky těmto možnostem došlo k značnému rozvoji kulturní, sportovní a zájmové činnosti. Byly zakládány svazy a organizace. Roku 1968 bylo zřízeno středisko „Junák“, které však bylo dva roky na to zakázáno.\n\nV roce 1960 došlo i ke změnám v samosprávní regionalizaci. V tomto roce byla obec Mezirolí definitivně přičleněna k Nové Roli, přičemž došlo ke sloučení obou místních JZD. Později (1967) byly k městu přičleněny i obce Děpoltovice a Nivy. Roku 1980 byl Novorolský rybník převeden do katastrálního území Nová Role. Konečně o rok později následovalo připojení obcí Božíčany a Jimlíkov.\n\n21. srpen 1968 prožilo město plno vzruchu. Toho dne zástupci okupační Sovětské armády vyjednávali na MěNV a bylo přikázáno zajistit klid a pořádek ve městě. Okupační vojska byla usídlena po mnoho dnů v lesích u Jimlíkova a jejich auta denně vyjížděla patrolovat po okolí a sledovala, jak se chová místní obyvatelstvo. Podobně jako většina míst v republice byla i Nová Role polepena a popsána protestními slogany proti okupantům. Během několika týdnů se situace uklidnila a život šel dál.\n\nCelkem nevzrušivý „normalizační“ vývoj pokračoval v 70. i 80. letech dvacátého století. Město se dále stavebně rozvíjelo i když zdaleka ne tak dynamicky jako v letech šedesátých. Volby spolehlivě vyhrávaly strany Národní fronty v čele s KSČ. Zdálo se, že se komunistům podařilo vývoj dokonale zakonzervovat a že už vše zůstane na věčné časy.\n\nMěsto se nachází v Podkrušnohoří, je historicky proslaveno výrobou porcelánu a nedalekou těžbou kaolínu.\n\nPodnebí je zde přechodného středoevropského typu s výraznými oceánskými vlivy. Převládá zde západní až jihozápadní proudění vzduchových hmot. Průměrná roční teplota je 7,6 °C, přičemž lednový průměr se pohybuje okolo −2 °C a červencový okolo 17 °C. srážky dosahují v průměru 600–700 mm za rok.\n\nNová Role a její blízké okolí leží na rozhraní dvou geomorfologických útvarů. Na severu je to oblast Nejdecké vrchoviny, která je součástí Krušných hor, na jihu přechází region do podkrušnohorské pánevní oblasti, zde konkrétně do oblasti Sokolovské pánve. Směrem na sever je povrch více členitý a lesnatý. Na jihu je reliéf jen mírně zvlněný a území je využíváno hlavně k zemědělství nebo se zde nachází oblast těžby.\n\nÚzemí Novorolska patří třem geologickým jednotkám. Na severu je to na povrch vystupující Karlovarský žulový masiv, reprezentovaný středně zrnitou biotitickou žulou (krušnohorský typ) a hrubozrnnou žulou horského typu. Oba typy žul provází místy žulové porfyry a křemenné žíly. Na jihu a jihovýchodě oblasti jsou žulové horniny masivu do značné hloubky kaolinizovány a překryty sedimenty Sokolovské pánve, které umožnily zachování dříve plošně mnohem rozsáhlejších kaolínových horizontů. Zachovalé denudační relikty kaolinizovaných žul mají v současnosti velký význam jako světoznámá ložiska kvalitních keramických kaolínů (ložiska Jimlíkov, Božičany a další). Odpadní písky po plavení kaolínů jsou použitelné jako stavební písky.\nProtéká zde malebná říčka Rolava, která je však na většině území města svedena do regulovaného koryta, jehož hráz vybízí k romantickým procházkám. Kvalita vody v řece se oproti 80. letům 20. století výrazně zlepšila. Na západním okraji města se nachází Novorolský rybník (koupaliště) o rozloze 22 ha, který přiléhá ke zdejší chatařské oblasti. Ten je napájen vodou z Vlčího potoka.\n\nZdejší životní prostředí je v uspokojivém stavu, vyskytují se zde vlivy vyplývající z těžební činnosti v okolí města. Poblíž města na západě je stále využívaná Smolnická výsypka, na které v současné době probíhají lesnické rekultivace. Lesy v okolí města jsou v poměrně dobrém stavu, i když i zde jsou některé černé skládky. Převažují zde smrkové porosty promíchané buky, břízami, duby a borovicemi. Podél vodních zdrojů rostou olše a vrby. Přímo ve městě jsou vysázeny mj. i lípy.\n\n\nSbor dobrovolných hasičů byl založen 10. 8. 1881. Historie sboru je k dispozici na webu hasičů. \n\n\n\nNa území obce se nachází jedna z největších porcelánek ve střední Evropě, která se specializuje především na porcelán pro domácnosti a hotelový porcelán pod značkou \"Thun\". Byla založená v roce 1921 a původně se nazývala Bohemia. Především v katastrálním území Jimlíkov probíhá těžba kaolinu, který se prodává pod tradiční značkou \"Sedlecký Kaolín\". Úprava vytěženého kaolinu probíhá v nedaleké obci Božičany.\n\nDopravní obslužnost města je velmi dobrá.\n\nMěstem prochází silnice II/209.Jsou zde provozovány autobusové linky na trasách Karlovy Vary - Nová Role a Chodov - Ostrov nad Ohří.\n\nSpojení města s okolím zajišťuje železniční Trať 142 Karlovy Vary - Johanngeorgenstadt a málo využívaná Trať 143 do Chodova\n\nOd roku 2009 se na pláži novorolského koupaliště koná hudební festival Rock iN Roll. Další tradiční akcí je country-folkový festival Novorolská valcha. Koncem září probíhá ve městě Michalská pouť.\n\n\n"}
{"id": "235599", "url": "https://cs.wikipedia.org/wiki?curid=235599", "title": "Prohibice v Kanadě", "text": "Prohibice v Kanadě\n\nProhibice v Kanadě je pokus z konce 19. století zakázat prodej a distribuci alkoholu v Kanadě. Svůj vrchol prohibice dosáhla ve 20. letech 20. století, když byl na základě referenda v provinciích zakázán veškerý dovoz alkoholu ze zahraničí.\n\nNěkteré legislativní kroky na zamezení prodeje alkoholu se udály už v 19. století. Zákon z roku 1864 umožnil jednotlivým okresům zakázat prodej alkoholu, pokud se pro zákaz vysloví většina obyvatel.\n\nMezi největší organizace podporující zákaz prodeje alkoholu patřili \"Dominion Alliance for the Total Suppression of the Liquore Traffic\" a \"Women's Christian Temperance Union\". \n\nV roce 1898 se uskutečnilo nezávazné federální referendum s účastí 44 % obyvatel. Z nich 51,3 % hlasovalo pro zákaz alkoholu a 48,7 % proti. Hlasy pro zákaz byly ve všech provinciích většinové s výjimkou Quebecu, kde se 81,1 % vyslovilo proti prohibici. I přes většinový souhlas vláda premiéra Wilfrida Lauriera rozhodla, s ohledem na silný nesouhlas v Quebecu, nenavrhnout federální zákon zavádějící prohibici.\n\nProhibice se postupně zaváděla během prvních 20 let 20. století díky schváleným zákonům parlamenty jednotlivých provincií. Ostrov prince Edwarda byl první provincií, která zavedla prohibici v roce 1900. V Albertě a Ontáriu začala prohibice v roce 1916. V Quebecu roku 1918 schválil parlament zákon, podle něhož v provincii měla prohibice začít platit od roku 1919 až do konce první světové války. Protože válka skončila v roce 1918, prohibice v Quebecu nikdy nenabyla platnosti.\n\nPo skončení války začaly jednotlivé provincie rušit prohibiční zákony. Quebec byl první, když zrušil zákon o prohibici už v roce 1920. Poslední zrušil prohibici Ostrov prince Edwarda v roce 1948. V Albertě a Saskatchewanu skončila v roce 1924 po tom, co se zjistilo, že je v praxi neuplatnitelná.\n\nPo zjištění, že lidem se nedá zakázat pít alkohol, přívrženci zákazu alkoholu úspěšně tlačili na federální vládu a vlády v provinciích, aby zdvihly ceny alkoholu do takové výšky, jak to jen bude možné a zavedly přísnou kontrolu prodeje alkoholických nápojů.\n"}
{"id": "235601", "url": "https://cs.wikipedia.org/wiki?curid=235601", "title": "DIGIfoto", "text": "DIGIfoto\n\nDIGIfoto (v minulosti také DIGI) byl český odborný časopis, jehož hlavním tématem byla fotografie, fotografování a fotoaparáty. K redaktorům časopisu patřili mj. zakládající šéfredaktor a bohemista Petr Bubeníček, šéfredaktor Petr Lindner, redaktoři Jan Novák, Libuše Mohelská, Petr Vilgus, Tomáš Hliva nebo Silvie Šeborová (dříve Vondrová).\n\nOd roku 2003 do roku 2010 patřil měsíčník do portfolia brněnské společnosti Computer Press. V roce 2010 časopis přešel pod vydavatelský důmMladá fronta, která jej v prosinci 2011 zastavila. Část redaktorů v roce 2012 založila nástupnický Časopis FOTO.\n\nV letech 2005 a 2007 byla časopisu udělena cena \"Hvězda roku\" v soutěži pořádané Unií vydavatelů.\n\n"}
{"id": "235608", "url": "https://cs.wikipedia.org/wiki?curid=235608", "title": "Thomas Young", "text": "Thomas Young\n\nThomas Young (13. červen 1773 Milverton – 10. květen 1829 Londýn), byl britský polyhistor – vynikal mj. jako fyzik, lékař a egyptolog.\n\nPo celý svůj život pracoval jako lékař; je však známý především svou definicí modulu pružnosti a také díky pokusu s takzvanými Youngovými štěrbinami, díky kterému doložil a vysvětlil jev interference světla. Young dále přispěl k pokroku egyptologie tím, že se účastnil interpretace textů Rosettské desky.\n\nNarodil se 13. června 1773 jako poslední z deseti dětí v rodině kvakerů v městě Milverton v hrabství Somerset. V dětství vynikal neobyčejným jazykovým nadáním – ve čtrnácti letech ovládal třináct jazyků: angličtinu, francouzštinu, italštinu, latinu, starořečtinu, hebrejštinu, chaldejštinu, syrštinu, aramejštinu, amharštinu, turečtinu, arabštinu a perštinu. \n\nRoku 1792 se zapsal ke studiu medicíny v Londýně. Od r. 1794, kdy byl také zvolen členem Královské společnosti (\"Royal Society\"), pokračoval ve studiu v Edinburghu a o rok později v Göttingenu; zde obdržel roku 1796 doktorský titul z fyziky. V roce 1797 přešel na studium do Cambridge; téhož roku zdědil velké jmění po svém prastrýci Richardu Brocklesbym, čímž se stal finančně nezávislý. Roku 1799 se přestěhoval do Londýna kde začal působit jako lékař. V obavě o své jméno v této době publikoval všechny své články pouze anonymně.\n\nRoku 1801 byl Young jmenován profesorem „přírodní filozofie“ na Royal Institution. V následujícím roce byl jmenován tajemníkem pro zahraniční styky (\"foreign secretary\") Královské společnosti . Roku 1803 se ale vzdal svého místa profesora neboť se obával, že by jej to příliš omezovalo v jeho lékařské praxi. \n\nRoku 1811 nastoupil jako lékař v nemocnici St George's Hospital. V roce 1814 byl členem komise která měla studovat rizika spojená se zaváděním plynového osvětlení v Londýně. Roku 1816 byl tajemníkem komise, jež měla za cíl určit délku kyvadla, jehož perioda pohybu činí dvě sekundy; tím se mělo umožnit určení místní hodnoty gravitačního zrychlení. \n\nNěkolik let před svou smrtí se zabýval otázkami životního pojištění.\n\nYounga asi nejvíce proslavil jeho přínos v oblasti optiky, zvláště jeho slavný experiment se dvěma štěrbinami. Ten provedl roku 1801 když nechal procházet svazek světla dvěma rovnoběžnými štěrbinami za které umístil stínítko. Vlivem difrakce světla na štěrbinách vznikají na stínítku interferenční proužky. Z toho Young usoudil, že světlo má charakter vlnění (viz též dualita částice a vlnění).\n\nYoungův modul pružnosti v tahu je materiálový koeficient používaný v mechanice kontinua. Tento koeficient závisí na vlastnostech materiálu a spojuje velikost elastické deformace úměrné přiloženému mechanickému napětí. Vyšší hodnoty Youngova modulu pružnosti odpovídají méně poddajným materiálům.\n\nYoung je považován za zakladatele oboru fyziologie oka. Roku 1793 objasnil jakým způsobem probíhá akomodace zraku pro různé vzdálenosti pozorovaného předmětu tak, že se mění zakřivení oční čočky. Roku 1801 jako první popsal astigmatismus. Ve svých přednáškách vyslovil domněnku, že barevné vidění je zprostředkováno třemi druhy receptorů které vnímají červenou, zelenou a modrou barvu. Tuto teorii později rozvinul Hermann von Helmholtz, experimentálně byla potvrzena teprve roku 1959. \n\nV roce 1808 přednesl Young důležitou přednášku z fyziologie na téma \"Funkce srdce a tepen\". Z dalších oborů medicíny je dále hoden zaznamenání jeho přínos k porozumění tuberkulózy a k systematickému popisu nemocí.\n\nYoung vypracoval porovnání gramatiky a slovní zásoby čtyř set různých jazyků. Roku 1813 zavedl pojem indoevropské jazyky.\n\nYoung se zařadil mezi první badatele kteří rozluštili některé hieroglyfy. Roku 1814 dokončil překlad démotického textu z Rosettské desky a o několik let později zaznamenal pokrok v pochopení hieroglyfické abecedy. Roku 1823 vydal tiskem dílo nazvané \"Zpráva o nedávných objevech týkajících se hieroglyfického písma a starověkého Egypta\". Některé ze svých publikovaných závěrů převzal v hesle „Egypt“, které napsal pro vydání encyklopedie Encyclopedia Britannica z roku 1818.\n\nKdyž francouzský egyptolog Jean-François Champollion zveřejnil svůj úplný výklad hieroglyfického písma, Young oceňoval jeho zásluhy avšak současně žádal, aby Champollion uznal, že se částečně opíral o Youngovy poznatky. Champollion však při luštění hieroglyfů vycházel ze své hluboké znalosti koptštiny a odmítl proto uznat Youngův přínos, neboť některé jeho vývody byly chybné. Přes vzniklý spor mezi Brity a Francouzi, který měl i politický kontext, Champollion později umožnil Youngovi přístup k démotickým rukopisům v muzeu Louvre v Paříži jehož správcem se stal.\n"}
{"id": "235613", "url": "https://cs.wikipedia.org/wiki?curid=235613", "title": "Zimní stadion Za Lužánkami", "text": "Zimní stadion Za Lužánkami\n\nZimní stadion Za Lužánkami, známý také jako Zimní stadion Brno, byla sportovní hala nacházející se v katastrálním území Ponava, na jihu brněnské městské části Brno-Královo Pole. Stadion patřil k nejstarším v České republice.\n\nJeho výstavba měla začít už na konci třicátých let 20. století, avšak výstavbě zabránila druhá světová válka. Stadion se tak začal stavět až v roce 1946 a slavnostně byl otevřen v roce 1947. Jako druhý v republice disponoval umělou ledovou plochou. Od roku 1964 byl zastřešen. Nejslavnější éra stadionu nastala v 50. a 60. letech, kdy na něm své domácí zápasy hrávala Rudá Hvězda Brno, dnes HC Kometa Brno, která stadion opustila v roce 1998. Vedle Komety zde hrávali Spartak ZJŠ Brno, TJ Lokomotiva Ingstav a v letech 1998 až 2000 i HC Ytong Brno.\n\nStadion byl uzavřen v roce 2000 a začal chátrat. Do objektu v mnoha místech zatékalo, část střechy byla zničena požárem, v některých částech zdí byly díry. Poničený byl rovněž interiér. Zajímavostí byl vrak Trabantu zapíchnutý na střídačce.\n25. listopadu 2008 započala plánovaná demolice stadionu. Na místě zbořeného stadionu se nyní nachází veřejně přístupné mobilní kluziště.\n\nV roce 2015 deník \"MF Dnes\" informoval o záměru Komety Brno s podporou finanční skupiny DRFG vybudovat na stejném místě nový zimní stadion s kapacitou kolem 12 tisíc míst. Projekční firma A PLUS pro ni navrhla studii oválné budovy spojené mostní konstrukcí s parkem Lužánky. Podle záměru by měl být stadion hotov do tří let. Společnost A PLUS je členem skupiny DRFG, tedy jednoho z momentálních vlastníků klubu. Má v plánu ze stadionu udělat nejmodernější stavbu tohoto druhu v České republice. Tento atelier mimo jiné stál i za projektem Univerzitního kampusu Masarykovy univerzity nebo střediskem CEITEC, stejně jako byl u prvních návrhů pražské O areny.\n\nV roce 2015 pak byl zveřejněn první návrh celého areálu. V roce 2019 byla však představena nová studie na multifunkční halu s kapacitou kolem 12 tisíc míst v areálu brněnského výstaviště, stavba by měla začít v roce 2021.\n\n"}
{"id": "235614", "url": "https://cs.wikipedia.org/wiki?curid=235614", "title": "Pierre Fauchard", "text": "Pierre Fauchard\n\nPierre Fauchard (* 1678 – † 22. března 1761) byl francouzský chirurg 18. století, který je považován za zakladatele stomatologie (zubního lékařství) jako speciálního lékařského oboru.\n\nJiž před ním, dokonce ve středověku, se nacházejí v různých lékařských dílech roztroušené zmínky o zubech. Například v 11. století v díle arabského lékaře Abulcasis o chirurgii jsou zmínky o odstraňování zubního kamene. V roce 1728 však vyšlo Fauchardovo dílo \"Chirurg-zubař čili léčení zubů\", jež bylo věnováno pouze stomatologii a považuje se za skutečný počátek tohoto oboru. V roce 1746 popsal Pierre Fauchard paradontózu (zánět dásní), jíž nazval hnisotok zubního lůžka. Stomatologie byla definitivně na světě. Podle některých dochovaných faktů však Fauchardovi první pacienti trpěli doslova „jako zvíře“.\n"}
{"id": "235618", "url": "https://cs.wikipedia.org/wiki?curid=235618", "title": "IUVENTUS Svitavy", "text": "IUVENTUS Svitavy\n\nPěvecký sbor IUVENTUS Svitavy založila v roce 1988 jeho dosavadní sbormistryně Dr. Věra Burešová. Se sborem dále spolupracuje hlasová poradkyně Dr. Alena Tichá a klavíristka Mgr. Lenka Fikejzová. Pěvecký sbor IUVENTUS Svitavy sestává především ze studentů a absolventů Gymnázia ve Svitavách.\n\nNa podzim roku 1988 založila Dr. Věra Burešová Dívčí komorní sbor IV. ZŠ ve Svitavách. O rok později sbor změnil své jméno na IUVENTUS Svitavy a po rozšíření o mužskou složku se stal sborem smíšeným.\n\nV dalších letech sbor postupně rozšiřuje svoji působnost nejen na celou Českou republiku, ale pravidelně vystupuje také v zahraničí.\n\nOd druhé poloviny 90. let se Pěvecký sbor IUVENTUS Svitavy každoročně účastní domácích i zahraničních festivalů a soutěží, na kterých získává četná ocenění a zařazuje se tak mezi špičkové české smíšené pěvecké sbory. Během své existence sbor díky soutěžím, festivalům a jiným hudebním projektům vystupoval v Nizozemsku, Německu, Rakousku, Francii, Rusku, Itálii, Španělsku, Velké Británii, Irsku, Maďarsku a Kolumbii.\n\nRepertoár IUVENTUSU je tvořen skladbami světského i duchovního charakteru ve stylovém rozpětí od baroka po současnost. Vedle mší, úprav umělých nebo lidových písní a dalších tradičních žánrů sbor nabízí svým posluchačům rovněž scénická provedení zkrácených verzí známých muzikálů Jesus Christ Superstar a Vlasy.\n\nPři realizaci náročnějších projektů (např. C. Orff: Carmina Burana, F. Schubert: Mše Es Dur, N. Luboff: Africká mše) spolupracuje IUVENTUS s domácími i zahraničními sbory a orchestry.\n\n\n\n\n"}
{"id": "235623", "url": "https://cs.wikipedia.org/wiki?curid=235623", "title": "Martin Šust", "text": "Martin Šust\n\nMartin Šust (* 25. března 1977 Děčín) je český editor a publicista.\n\nVěnuje se výhradně fantastické literatuře. Do žánru vstoupil jako autor \"Slovníku autorů anglo-americké fantastiky A-K\" (Laser-books 2003). Ten nejprve vycházel v amatérské podobě jako speciální číslo fanzinu \"Kroniky Questaharu\" a to ve dvou svazcích: A-B (SFK KQ Teplice 2000) a C-F (SFK KQ Teplice 2001).\n\nV dalších letech se profiloval jako redaktor v plzeňském nakladatelství Laser-books, kde řídí především známou ediční řadu New Weird. Jako její součást publikoval rovněž antologie zahraniční fantastiky \"Trochu divné kusy\" (Laser-books 2005) a \"Trochu divné kusy 2\" (Laser-books 2006). Ve své další ediční řadě \"New Space Opera\" publikoval svou v pořadí třetí antologii \"Plameny hvězd\" (Laser-books 2007). V roce 2007 vyšly \"Trochu divné kusy 3\" (Laser-books 2007), editor do budoucna neplánuje čtvrtý svazek.\n\nMartin Šust se okrajově věnuje i české fantastice, společně s redaktorem Tomášem Němcem chystali na rok 2008 antologii \"Letopisy české fantasy\", zatím (2014) ale nevyšla.\n\nOd roku 2006 působí jako šéfredaktor obnovené české edice uznávaného amerického magazínu The Magazine of Fantasy and Science Fiction.\n\nDále působí jako redaktor časopisu Pevnost, kde se stará především o literární novinky. Věnuje se také psaní recenzí a teoretických článků. V minulosti pracoval rovněž jako editor zahraniční fantastiky v časopisu Ikarie. Poté pracoval jako editor zahraniční fantastiky v nástupnickém časopisu XB-1.\n\n\n\nSlovník autorů anglo-americké fantastiky A-B (v kategorii Titul mimo beletrii za rok 2000) \nSlovník autorů anglo-americké fantastiky A-K (v kategorii Titul mimo beletrii za rok 2003) \nSlovník autorů anglo-americké fantastiky A-K (v kategorii Počin roku za rok 2000) \nTrochu divné kusy (v kategorii Antologie za rok 2005) \nTrochu divné kusy (v kategorii Počin roku za rok 2005) \nOsobní cena (v kategorii Editor/Redaktor za rok 2005) \nTrochu divné kusy 2 (v kategorii Antologie za rok 2006) \nObnovení české edice The Magazine of Fantasy and Science Fiction (v kategorii Počin roku, spolu s nakladatelstvím Triton, za rok 2006) \nOsobní cena (v kategorii Editor/Redaktor za rok 2006) \nOsobní cena (v kategorii Editor/Redaktor za rok 2007) \n"}
{"id": "235625", "url": "https://cs.wikipedia.org/wiki?curid=235625", "title": "Adaptační kurz", "text": "Adaptační kurz\n\nAdaptační kurz je soustředění, které poskytuje skupině lidí možnost vzájemně se hlouběji poznat a stmelit kolektiv. Procesy vzájemného sbližování a poznávání obvykle trvají měsíce, adaptačním kurzem je lze nastartovat a urychlit během několika dní.\n\nKurz bývá nejčastěji aplikován na skupiny žáků např. při přechodu z prvního na druhý stupeň základní školy nebo při přechodu ze základní na střední školu.\n\nAdaptační kurz má 5 základních pilířů, na kterých stojí.\n\n1. Pobyt mimo běžné prostředí\n\nZákladním prvkem adaptačního kurzu je změna prostředí. Vytržením žáku z jejich běžného prostředí je možné dosáhnout jejich odlišného prožívání a chování. \n\n2. Společné prožitky\n\nMetody vedoucí k cílům adaptačního kurzu, jsou metody zážitkové pedagogiky. Žáci procházejí řadu aktivit, do kterých jsou aktivně zapojeni a tyto aktivity v nich vyvolávají prožitky. Díky nim je možné naplnit stanovené cíle.\n\n3. Spolupráce\n\nAktivity, ve kterých žáci řeší úkoly za pomocí intenzivní spolupráce, jsou prostředkem stmelení skupiny, což je další z cílů adaptačního kurzu.\n\n4. Čas pro sebe\n\nČas pro sebe je doba, ve které se žáci mohou bavit „jak chtějí“ – povídat si se spolužáky, zahrát si společně hru. Mezi bloky programu jsou vkládány časové pauzy právě pro nestrukturované trávení času. Protože možnost povídat si se spolužáky je dalším cílem adaptačního kurzu. \n\n5. Provázející přístup\n\nProvázející přístup je založen na respektující komunikace, stanovuje pevné hranice na straně jedné a podporuje vlastní aktivitu žáků na straně druhé.\n\nPro zajištění fyzické a psychické bezpečnosti účastníků a zefektivnění průběhu adaptačního kurzu zavádějí instruktoři několik základních pravidel. \n\nPravidlo stop – pravidlo dává žákům možnost neúčastnit se některé z aktivit, nebo možnost z aktivity odejít. Může se stát, že z osobních důvodů se žák dané aktivity nechce účastnit.\n\nDotazy až po instrukci – pravidlo umožňuje klást upřesňující otázky až po vyslechnutí všech instrukcí a předejít dotazům, které jsou v instrukcích zodpovězeny.\n\nKdyž se mi něco nezdá bezpečné, řeknu to – tímto pravidlem lze předcházet úrazům.\n\nOslovujeme se křestním jménem nebo vyžádanou přezdívkou – tímto pravidlem lze zavést jakousi normu vzájemného oslovování se.\n\nKdyž někdo mluví, necháme ho nejprve domluvit, než sami něco řekneme – díky tomuto pravidlu je možné efektivně diskutovat ve skupině a předejít překřikování.\n\nChodíme včas – toto pravidlo umožňuje maximálně využívat čas.\n\nKaždá skupina lidí, kteří tráví delší čas společně, se zákonitě vyvíjí. Vývoj skupiny, který se odehrává v čase, má určité zákonitosti, jejichž znalost pomáhá lektorům u sestavování programu adaptačního kurzu. Proces vývoje skupin prochází určitými stádii.  V literatuře zabývající se prací se skupinami lze najít různá dělení vývojových fází skupiny.Různí autoři uvádějí rozdílné fáze, přičemž rozdíly bývají často pouze v podrobnosti dělení. \n\nAť už se lektor řídí kterýmkoliv dělením, cílem adaptačního kurzu je průběh těchto fází urychlit a kultivovat. K naplnění konkrétně vymezených cílů slouží jednotlivé bloky programu. Aktivity jsou vázány na cíl, kterému se lze přiblížit.\n"}
{"id": "235626", "url": "https://cs.wikipedia.org/wiki?curid=235626", "title": "Římskokatolická církev v Rumunsku", "text": "Římskokatolická církev v Rumunsku\n\nŘímskokatolická církev v Rumunsku je druhou největší organizovanou náboženskou skupinou Rumunska, v roce 2002 se k ní přihlásilo přes 1 028 000 obyvatel (4,7 %), z nichž velká většina se nachází v Sedmihradsku a oblastech přilehlých k Maďarsku a je národnostně tvořena Maďary. Nejvyšší podíl římských katolíků je v župách Harghita (65 %) a Covasna (36 %).\n\nRumunsko tvoří jednu církevní provincii složenou z pěti diecézí. Organizačně mimo provincii stojí arcibiskupství v Alba Iulia, podřízené přímo Svatému stolci.\n\n\n\n\n"}
{"id": "235630", "url": "https://cs.wikipedia.org/wiki?curid=235630", "title": "Joseph Lister", "text": "Joseph Lister\n\nJoseph Lister, 1. baron Lister (5. dubna 1827 – 10. února 1912) byl anglický lékař, který způsobil převrat při chirurgických operacích objevem a zaváděním antisepse.\n\nChirurgické výkony bez antisepse si dnes už nelze představit. Když se podíváme na úzkostlivou čistotu chirurgických sálů, kde se každý příchozí musí důkladně umýt a převléct se do desinfikovaného obleku, je až neuvěřitelné, že tato opatření se dějí ani ne od poloviny 19. století. Předtím se konaly operace bez zvláštního důrazu na čistotu. Proto byla tak častá pooperační hnisání a pochopitelně i pooperační úmrtí. Převrat v tom způsobil právě Joseph Lister objevem antisepse.\n\nLister byl ovlivněn Pasteurovými a Kochovými pracemi o bakteriích. Uvědomil si nebezpečí, jež hrozí otevřeným ranám od mikrobů přenášejících nemoci a mezi jiným způsobujících zánětlivé hnisání. Dospěl tedy k názoru, že se nákaze při operaci musí předejít. Zrodil se pojem antisepse. Udává se, že první operaci pod antisepsí provedl Lister v roce 1865. Antisepse docílil obvazem nasáklým karbolovou kyselinou. Nedlouho poté, v roce 1867 na sjezdu anglických lékařů v Dublinu, přednesl Lister sdělení o antisepsi. Zde měl naprostý neúspěch, irští lékaři antisepsi neuznali.\n\nLister se však nedal odradit. V témže roce publikoval své názory na zavádění antisepse v anglické lékařském časopisu \"Lancet\".\n\nLister si v karbolové kyselině (fenolu) především myl ruce, myl i všechny chirurgické nástroje, přikládal na operační ránu obvazy v ní namočené, ba dokonce ji rozprašoval po operačním sále. Zprvu se Lister setkával s nedůvěrou u většiny chirurgů, antisepse pro ně znamenala cosi nezvyklého, ale v sedmdesátých letech 19. století už se našli chirurgové, kteří s ním souhlasili a přidávali se k němu. Antisepse si klestila cestu do více a více operačních sálů a chirurgických pracovišť.\n\nV roce 1891 byl v Londýně otevřen Listerův ústav preventivního lékařství, jenž za více než sto let existence vyprodukoval množství důležitých vědeckých prací. Po jeho vzoru se zařizovaly a zařizují jiné podobné ústavy, zejména v Evropě a Americe.\n\nAntisepse, již vynalezl, způsobila revoluci v chirurgii a tím záchranu miliónů operovaných. Proto má Joseph Lister v dějinách světového lékařství své přední místo.\n\n\n\n\n"}
{"id": "235631", "url": "https://cs.wikipedia.org/wiki?curid=235631", "title": "Medaile Henryho Drapera", "text": "Medaile Henryho Drapera\n\nMedaile Henryho Drapera () byla ustanovena vdovou po Henrym Draperovi. Je udělována Národní akademií věd USA za příspěvek při výzkumu astrofyziky.\n\nTuto cenu obdrželi:\n\n"}
{"id": "235634", "url": "https://cs.wikipedia.org/wiki?curid=235634", "title": "Operace Trvalá svoboda", "text": "Operace Trvalá svoboda\n\nOperace Trvalá svoboda (anglicky Operation Enduring Freedom, OEF) je řada vojenských akcí Spojených států amerických po útocích 11. září 2001 deklarovaná jako součást americké války s terorismem.\n\nOznačení se používá především pro účast USA ve válce v Afghánistánu. Volně nebo nominálně, např. kvůli financování, spadají pod OEF další dílčí vojenské operace s protiteroristickými cíli:\n\n\nZa původce teroristických útoků z 11. září označila americká vláda Usámu bin Ládina a jeho organizaci Al-Káida, která měla hlavní základny v Tálibánem ovládaném Afghánistánu. Dala afghánské vládě ultimátum, aby vydala bin Ládina Spojeným státům a přestala podporovat teroristy, zejména jejich výcvikové tábory. Tálibán žádal předložení důkazů o tom, že bin Ládin skutečně stojí za útoky. Později, s blížícím se útokem, Tálibán nabídl vydání bin Ládina do Pákistánu, kde by byl souzen podle islámského práva šaríja. Není jasné, zda ho chtěl nebo mohl Taliban vydat.\n\nPlán útoku byl původně nazýván \"Infinite Justice\" (Nekonečná spravedlnost, často v médiích mylně reprodukováno jako \"Ultimate Justice\" – Vrcholná spravedlnost), ale toto spojení je užíváno jako atribut Boha v několika náboženstvích; název tak byl patrně změněn, aby nepohoršoval muslimy.\n\nOperaci Trvalá svoboda zahájily USA 7. října 2001 bombardováním pozic Talibanu. Použity přitom byly i jedny z největších konvenčních explozivních zbraní, BLU-82/C-130 Daisy cutter a bombardování způsobilo škody i v civilních oblastech, včetně stovek obětí na životech. 19. října bombardování přešlo k pozemním útokům. Jejich letecké údery podporované akcemi zejména amerických a britských zvláštních jednotek a elitních oddílů umožnily Severní alianci 13. listopadu 2001 dobýt Kábul. Později se o jeho kontrolu dělila s americkými jednotkami. Vláda Talibanu na celostátní úrovní padla, nějakou dobu se však ještě držela zejména v jižních provinciích v okolí Kandaháru. V Afghánistánu zůstali působit partyzáni věrní Talibanu. Talibanem vyhnaný prezident Burhanuddín Rabbání se dočasně vrátil do úřadu, v prosinci 2001 byla sestavena nová vláda. Její premiér Hamíd Karzáí se roku 2002 stal dočasným a od roku 2004 řádným prezidentem. Vláda převzala moc nad většinou území vyjma jihu, řadu oblastí však ovládá víceméně formálně na základě dohod s místními vůdci a od roku 2006 sílí nepokoje a bombové útoky i přímé přepady armádních konvojů a základen. Pořádek v oblasti Kábulu se snaží udržovat mise Mezinárodních bezpečnostních podpůrných sil (ISAF), schválená rezolucí 1386 Rady bezpečnosti OSN z 20. prosince 2001 OSN a od roku 2003, kdy byla rozšířena do dalších významných měst, svěřená pod vedení NATO.\n\nBritský deník \"The Independent\" přinesl zprávu z 15. října 2001, že Tálibán týden po začátku invaze nabídl vydat bin Ládina Američanům, ale tento návrh byl osobně G. W. Bushem odmítnut.\n\nArmáda České republiky se jak účastní ISAF zejména provinčním rekonstrukčním týmem v provincii Lógar, tak vyslala 601. skupinu speciálních sil podřízenou americkému velení v rámci OEF v letech 2004, 2006 a 2008. Na konci roku 2008 se prodloužení mandátu misi v Afghánistánu, v jejímž rámci měl být i posílen kontingent v OEF, stalo předmětem ostrých bojů v Poslanecké sněmovně.\n\n\nZvláštní jednotky Armády USA pomáhají filipínské armádě v boji proti islamistickým povstaleckým skupinám Džamá Islamíja a Abú Sajafa.\n\n"}
{"id": "235636", "url": "https://cs.wikipedia.org/wiki?curid=235636", "title": "Římskokatolická církev v Maďarsku", "text": "Římskokatolická církev v Maďarsku\n\nŘímskokatolická církev v Maďarsku je největší organizovanou náboženskou skupinou Maďarska, v roce 2001 se k ní přihlásilo 5 289 521 obyvatel (51,9 %). Nejvyššího podílu dosahují římští katolíci v župách Zala (80,6 %) a Vas (77,3 %); obecně spíše v západní polovině země a v župách Heves a Nógrád.\n\nMaďarsko se člení na čtyři církevní provincie složené celkem z dvanácti diecézí. Organizačně mimo provincie stojí územní opatství v Pannonhalmě, podřízené přímo Svatému stolci, a vojenský ordinariát.\n\n\n\n\n\n\n\n"}
{"id": "235640", "url": "https://cs.wikipedia.org/wiki?curid=235640", "title": "Ranova", "text": "Ranova\n\nRanova ( ) je řeka v Rjazaňské a v Lipecké oblasti v Rusku. Je 166 km dlouhá. Povodí má rozlohu 5550 km².\n\nÚstí zprava do řeky Proňa (povodí Volhy).\n\nZdroj vody je převážně sněhový. Zamrzá v listopadu nebo na začátku prosince a rozmrzá v první polovině dubna.\n"}
{"id": "235642", "url": "https://cs.wikipedia.org/wiki?curid=235642", "title": "Jean-Louis Guez de Balzac", "text": "Jean-Louis Guez de Balzac\n\nJean-Louis Guez de Balzac (31. května asi 1597, Angoulême – 8. února 1654, Angoulême) byl francouzský spisovatel.\n\nGuez de Balzac, přezdívaný \"restaurátor francouzského jazyka\", patřil ke spisovatelům, kteří velmi přispěli k reformě francouzštiny. Byl synem starosty v Angoulême, Jeana Louise Gueze, který povýšil do šlechtického stavu a k jménu přidal přídomek de Balzac podle léna na břehu řeky Charente, kde postavil svůj zámek.\n\nPo studiích u jezuitů Balzac od roku 1612 navštěvoval univerzitu v Leidenu, kde se spolu se svým spolužákem a pravděpodobně milencem Teofilem de Viau, dostal do řady problémů. Poté pracoval jako tajemník u knížete d'Épernon v Métách. Po dvou letech v Římě roku 1621 až 1623 jako zástupce kardinála de La Valette, odešel do Paříže, kde si vytvořil dobrou pověst. Richelieu ho ustanovil historiografem a královským poradcem s penzí 2000 livrů.\n\nPrvní svazek \"Dopisů\", vydaných roku 1624, mu přinesl velkou proslulost.Navštěvoval literární salon v hôtelu de Rambouillet, spolu s ostatními autory Chapelainem, Malherbem nebo Boisrobertem. Nicméně pýcha, která byla znamením prostopášnosti charakterizující jeho \"Dopisy\" způsobila, že stal objektem útoků ze strany jezuity Françoise Garasse. Byl to týž, který se pokusil odsoudit Teofila de Viau k upálení na hranici. V následujících letech byl obviňován z vykrádání děl minulých i současných autorů, byl napaden Jeanem Goulu, představeným řádu Feuillantů v pamfletu \"Lettres de Phyllarque à Ariste\" roku 1627.\n\nJeho domýšlivá povaha se špatně vyrovnávala s těmito neustálými útoky a tak odešel do ústraní na svůj zámek u Angoulême. Zde pokračoval v korenspodenci se svými pařížskými přáteli.\n\nRoku 1634 se stal členem Francouzské akademie. Na konci svého života odešel do konventu kapucínů v Angoulême. Nemocnici v Angoulême odkázal 12 000 livrů.\n\n\n\n\n"}
{"id": "235649", "url": "https://cs.wikipedia.org/wiki?curid=235649", "title": "Václav Zítek", "text": "Václav Zítek\n\nVáclav Zítek (24. března 1932, Tisá u Ústí nad Labem - 20. prosince 2011, Praha) byl český operní pěvec – barytonista.\n\nV roce 1951 maturoval na reálném gymnáziu v Benešově. Začal studovat Vysokou školu chemicko–technologickou, ale po prvním semestru studia zanechal a věnoval se již pouze zpěvu . Zpěv studoval soukromě u E. Matouškové, M. Linky, D. Levytského a Z.Otavy. V letech 1952 až 1955 účinkoval v Armádním uměleckém souboru Víta Nejedlého, v období 1955 – 1959 byl členem sboru Národního divadla v Praze (zpíval i epizodní role), v sezóně 1959/1960 byl sólistou v ostravské opeře. V letech 1960–1969 byl sólistou opery v Ústí nad Labem. Po pohostinských vystoupeních v opeře Národního divadla v Praze byl angažován v srpnu roku 1969 Jaroslavem Krombholcem jako sólista opery a setrval zde až do roku 1991, kdy ze zdravotních důvodů musel ukončit svoji uměleckou činnost.\n\nJedná se o jednoho z nejvýznamnějších českých pěvců poválečné generace. Jeho ušlechtile znějící krásný lyrický baryton měl velký tónový rozsah, jeho repertoár obsáhl jak role pro vysoký baryton (např. Figaro - Rossinni: \"Lazebník sevillský\"), lyrický baryton (např. \"Evžen Oněgin\", smetanovské postavy) tak i pro dramatický baryton (např. \"Macbeth\", \"Rigoletto\") a zpíval i basový part \"Borise Godunova\". Jeho ztvárnění rolí bylo charakteristické nejen krásným tónem, ale i vynikajícím hereckým projevem.\n\nDisponuje bohatou diskografií, která obsahuje mnoho záznamů z rozhlasu a televize. Často hostoval v Německu, Rusku, Itálii, Francii, Švýcarsku, spolupracoval s mnoha světovými dirigenty (např. C. Abbadem, Sirem Charlesem Mackerrasem). Své bohaté umělecké zkušenosti předával mladé generaci nejprve na Pražské konzervatoři, od roku 1977 pak i na HAMU a Pardubické konzervatoři. Dlouhá léta působil jako hlasový poradce Opery Národního divadla v Praze.\n\nPři výročí 100 let Národního divadla v Praze vystoupil ve slavnostní opeře \"Libuše\" Bedřicha Smetany jako Přemysl po boku Gabriely Beňačkové (kněžna Libuše).\n\nPoslední rozloučení s ním proběhlo 27. prosince 2011 v Národním divadle.\n\nK výročí jeho nedožitých 80. narozenin se uskutečnil dne 24. března 2012 slavnostní koncert v Sále Martinů Akademie múzických umění v Praze, kde vystoupila řada jeho studentů (Vratislav Kříž, Vanda Šípová, Pavel Klečka, Zdeněk Harvánek, Michal Lieberzeit).\n\n\n\n\n"}
{"id": "235650", "url": "https://cs.wikipedia.org/wiki?curid=235650", "title": "Jaroslav Bílý (skladatel)", "text": "Jaroslav Bílý (skladatel)\n\nJaroslav Bílý (15. května 1935 Libkovice pod Řípem – 16. července 2010 Zlín) byl český skladatel a dirigent.\n\nPrvní hudební vzdělání získal u vojenského kapelníka J. Svobody a později u svého strýce Františka Vajgla. Po ukončení základní školy nastoupil jako žák Vojenské hudební školy (1950–53). Dále studoval u profesora A. Modra harmonií, u profesora B. Herana hru na violoncello a u profesora K. Janečky hudební formy a skladbu. Toto studium završil v roce 1958 závěrečnou zkouškou na konzervatoři. Po vystudování vojenské hudební školy působil jako hudebník u různých vojenských hudeb. Nejprve jako hráč na violoncello, baryton, pozoun, a později jako dirigent. \n\nV roce 1960 se stal dirigentem dechového orchestru ve Štětí. Orchestr získal mnoho cen v Československu i v zahraničí, kde často koncertoval. Během svého působení ve Štětí stál Jaroslav Bílý u zrodu prvního festivalu svého žánru u nás. V roce 1961 byl uspořádán 1. ročník Štětského kulturního podzimu, který se v roce 1969 přejmenoval na Národní festival dechových orchestrů. Tato přehlídka s mezinárodní účastí získala velkou tradici a dodnes je významnou kulturní událostí nejen města Štětí. Po ukončení studia se stal šéfdirigentem \"Velkého dechového orchestru ve Zlíně\".\nV roce 1982 uspořádal ve Zlíně \"Festival dechových a folklorních souborů. Nositel Ceny města Zlína za rok 2001.\n\nJako skladatel napsal pro svůj orchestr mnoho děl.\n\nMezi významnými oceněními nechybí opakovaná vítězství v celostátních soutěžích v Ostravě a 1. místo v soutěži CISM ve francouzském Vichy. Patrně nejvýznamnějším úspěchem bylo vítězství na velmi prestižní Světové soutěži v holandském Kerkrade v roce 1985. Zde zlínští hudebníci získali Zlaté medaile jak za část pochodovou, tak i koncertní.\n\n"}
{"id": "235651", "url": "https://cs.wikipedia.org/wiki?curid=235651", "title": "1903 v dopravě", "text": "1903 v dopravě\n\nTento článek obsahuje seznam událostí souvisejících s dopravou, které proběhly roku 1903.\n\n\n\n\n"}
{"id": "235652", "url": "https://cs.wikipedia.org/wiki?curid=235652", "title": "Budějovický Budvar (podnik)", "text": "Budějovický Budvar (podnik)\n\nBudějovický Budvar, národní podnik, je státní pivovarnický podnik v Českých Budějovicích. Vyrábí pivo pod značkou Budějovický Budvar, Budweiser Budvar, Czechvar (vývoz do USA) a Pardál (k r. 2013). Byl zřízen v roce 1966 výměrem ministerstva potravinářského průmyslu. Je nejvýznamnějším a údajně jediným dosud aktivně působícím českým národním podnikem; jeho nynější působení v právní formě, která od roku 1992 není právním řádem České republiky kodifikována a upravena, je předmětem právních sporů (viz článek Národní podnik). Budvar je čtvrtým největším výrobcem piva v Česku a druhým největším exportérem piva do zahraničí.\n\nHistorie vaření piva v Českých Budějovicích sahá až do 13. století, což je také doba založení města a přidělení várečného práva. Dnešní Budějovický Budvar byl založený pod názvem \"Český akciový pivovar\" v roce 1895 předními českými měšťany a průmyslníky (August Zátka, František Hromada). Již v roce 1913 byl ležák znám i za hranicemi a právě kvůli tomu nebyla obnova po 1. světové válce tak těžká. V meziválečném období prošel Pivovar velkou modernizací. V roce 1922 byla vykopána jedna a později další artézská studna. Pivo se stávalo stále populárnějším a tak si pivovar nechal patentovat ochranné známky „Český budějovický granát“, „Budweiser bier“, „Budbräu“ a v roce 1930 známku „Budvar“ (složenina ze slov BUDějovický pivoVAR), podle které se v roce 1936 pivovar přejmenoval.\n\nSklad pivovaru v Kněžskodvorské ulici je spojen se Střední školou obchodu, služeb a podnikání. V Českých Budějovicích působí také Budějovický měšťanský pivovar vlastněný skupinou Anheuser-Busch InBev.\n\nPrvní pokusy o založení vlastního pivovaru byly v Českých Budějovicích náročné a to z důvodu, že město se na konci devatenáctého století stalo městem národnostně smíšeným. Na základě těchto skutečností, byl ze strany německých zaměstnavatelů vyvinut značný nátlak, který vyvolal iniciativu k založení Českého akciového pivovaru. Mezi významné české právovárečníky lze řadit Augusta Zátka, Karla Čertíka, Antoníma Effmerta. Založení českého akciového pivovaru v Českých Budějovicích bylo doprovázeno celou řadu politických roztržek. Přesto již 1. dubna 1895 v čele s prvním sládkem Antonínem Holečkou mohla být v Českém akciovém pivovaru v Českých Budějovicích uvařena první várka piva.\n\n“S Pánem Bohem, 1x 7/10 95, 7/III 8 hod. 10°-1-4-/200hl” … takto vznikla v dochovaném zápisníku prvního sládka pivovaru lakonická poznámka. Po několika pokusných a velmi slibných várkách konečně nastal tento slavný den, který byl počátkem rozjezdu pivovaru. Oficiálně se však dle historických pramenů plný rozjezd samotného pivovaru datuje až od roku 1896. Český akciový pivovar začal vařit velmi kvalitní pivo a od roku 1897 bylo toto pivo dodáváno do Prahy, Vídně a Terstu.\n\n20. května 1896 byla slavnostně otevřena “Restaurace akciového pivovaru”. Den oficiálního otevření byl stanoven na neděli, ale již v sobotu bylo v restauraci po celý den nabito a veškeré místnosti zařízené v elegantním stylu s elektrickým osvětlením v neděli praskali ve švech díky proudu žíznivých poutníků. Na počátku válečných událostí spjatých se sarajevským atentátem dochází k problému spojenými se zásobováním. Přestože v důsledku poklesu objemu výroby stoupla cena piva a klesla stupňovitost a kvalita, zisky pivovaru stále rostly.\n\nKonec 1. světové války a vznik samostatného československého státu v roce 1918 nezaznamenaly vyřešení všech problémů. Československé pivovarnictví bylo válkou zdecimováno. Důsledky válečného hospodaření postihovaly pivovary ještě mnoho let po válce. Z devadesáti pivovarů, které přestaly během první světové války vařit pivo, zahájilo do roku 1921 znovu výrobu jen 28 pivovarů. Nastaly problémy se zásobováním surovin, což v závěru vedlo nejen k výraznému poklesu výroby piva, ale i k omezení vývozu piva. Veškeré dlouholeté budování obchodních spojení bylo ztraceno. Na konci dvacátých let již opět pivovar vařil všechny druhy piv. Sortiment tvořila deseti a třináctistupňová světlá i tmavá piva. Pivovar si nechal v té době zaregistrovat nové ochranné známky, jako Český budějovický granát v (1922), Český budějovický Crystal (1925). V roce 1930 byla registrována značka Budvar spojením dvou slov Budějovická pivovar a v roce 1934 došlo k registraci jejího německého ekvivalentu ve znění Budbräu.\n\nV roce 1939 bylo na tuto dobu surovin relativně dost, ovšem v platnost vstoupilo nařízení, dle kterého mohl pivovar vařit pouze 9° výčepní pivo a 11° ležák. Posléze dalším nařízením bylo snížení stupňovitosti piva na 7,3–8,3° a v roce 1945 byla úředně povolená stupňovitost jen 3,2°. Celkově v průběhu 2. světové války klesá kvalita piva a export. Zlomovým rokem v pivovarnictví se stává rok 1942, kdy do pivovaru byl jmenován nucený správce, který zde působil do konce 2. světové války. Veškeré změny v průběhu tohoto období se odrazily i ve změně názvu firmy: Protektorát Čechy a Morava, správa pivovaru České Budějovice. Ve třicátých letech se projevil špatný technický stav pivovaru, který se neustále zhoršoval. Jeho další devastace byla zastavena jenom díky osvobození.\n\nNálety spojené s 2. světovou válkou, provedené dne 23. a 24. března 1945 nijak pivovar nepoškodily. Přes značnou opotřebovanost zařízení byl však pivovar schopen vystavit mnohem větší objem piva, než tomu bylo za války. Ovšem velkou překážkou byl stále nedostatek surovin a paliva. Postupně se opět vracela stupňovitost piva a od piva 3,2° se začala vařit piva silnější. V roce 1947 se pivovar pokusil o registraci nových ochranných známek ve Spojených státech, které byly záměrně z nejrůznějších důvodů oddalovány. Výrazným způsobem zasáhly do historie pivovaru tzv. Benešovy dekrety. Dne 13. září 1946 byl zřízen z majetkové podstaty bývalého akciového pivovaru Českobudějovický pivovar, n. p., který byl posléze přejmenován 31. května 1948 na Českobudějovické pivovary, n. p.\n\nDá se říci, že poměrně dlouhé čtyřicetileté období státně plánovaného hospodářství pivovarnickému odvětví příliš nepřálo a pivovarnické řemeslo bylo degradováno mezi nejnižší platové skupiny v rámci všech profesí v republice. Změna československé ekonomiky měla výrazný dopad na Budějovický Budvar, neboť tehdejší státní politika podporovala převážně těžký průmysl. V témže období náhle zemřel ředitel pivovaru V. Rambousek. Byl to muž, který byl vysoce profesionální a jeho skon symbolizoval odchod starých časů.\n\nZa první poválečný vývoz do Sovětského svazu lze považovat projev úcty k 70. narozeninám J.V. Stalina. Pivovar Budvar, v roce 1949 zaslal jako první gratulant vůdci dar, což byla speciálně připravená bedna s 18 lahvemi o obsahu 0,33 litrů a šesti výtvarně pojednanými poháry. V prvé řadě místo toho, aby byl export orientován na kapitalistické státy, staly se v popředí zájmu státy socialistické, a to až do druhé poloviny 60. let. Kromě socialistických zemí, se vyváželo do států, kde neexistovaly větší politické bariéry.\n\nPostupem doby objem vývozu piva vzrostl a ke konci 80. let export činil 75 % vystaveného piva a na tuzemském trhu se Budvar stal nedostatkovým zbožím. Export byl hlavním důvodem ke generální rekonstrukci pivovaru, která byla zahájena 1967 a měla být dokončena v roce 1982 Modernizace pivovaru se protáhla a nebyla dokončena ani na konci roku 1989.\n\nBěhem 1948–1989 došlo k výrazné změně sortimentu pivovaru. Sortiment byl tvořen převážně světlým pivem a pivem černým, které se v 50. a 60. letech přestalo zcela vařit z důvodu poklesu zájmu.\n\nOd roku 1967 byly postupně nahrazovány kovové a dřevěné přepravky přepravkami plastovými. Samotná výměna dřevěných transportních sudů za hliníkové proběhla v letech 1961–1967, které se přestaly používat od roku 1991. Od roku 1984 bylo pivo plněno do nerezových keg sudů.\n\nOd roku 1973 zavedl Budějovický Budvar novinku - plechovkové pivo. Veškerá manipulace a plnění byly prováděny ručně. Zručná pracovnice naplnila za jednu hodinu přibližně 100–120 plechovek. Ovšem na takto primitivní bázi nemohlo plnění probíhat. Problémy byly také například s chlazením stáčeného piva a kontrolou plnosti plechovek. Vedení pivovaru proto vstoupilo v jednání s pivovarem Zlatý Bažant, který vlastni již nainstalovanou plnící linku. Za úhradu nákladů zde probíhalo stáčení 12% piva až do května 1974, kdy došlo k vyčerpání zásob - plechovek.\n\nV roce 1967 s platností od 1. ledna došlo k založení Budějovického Budvaru, n. p., který se stal nástupcem akciového pivovaru i pivovaru měšťanského, jejichž ochranné známky byly z větší části převzaty. 1. března 1991 byl sloučen Budějovický Budvar, národní podnik s Budějovickým Budvarem, státní podnik a to na základě řadě předchozích administrativních nesrovnalostí. V průběhu 90. let Budějovický Budvar začal zakládat vlastní dceřiné společnosti. První z nich byla v roce 1997 v Německu, v Chorvatsku, 2001 ve Velké Británii a 2012 na Slovensku. Export se rozšířil na různé zahraniční trhy, které se odrazily v růstu vlastního jmění Budějovického Budvaru, jež je nejvýraznějším ukazatelem ekonomické síly a stability.\n\nPivo z akciového pivovaru a posléze z Budějovického Budvaru se od roku 1953 čepuje ve známé českobudějovické restauraci Masné krámy nebo ve vídeňském Prátru. Takové restaurace lze nalézt nejen tedy v českých městech ale i v zahraničí. Od roku 1998 Budějovický Budvar buduje prestižní Budvar Bary, které se vyznačují originální výzdobou interiérů, v roce 2003 se začaly otevírat značkové pivnice Budvarky.\n\nV Hotelu Malý pivovar v Českých Budějovicích byla v roce 2003 otevřena první Original pivnice Budvarka. Koncept řetězce originálních pivnic je určen všem, kteří mají rádi prostředí tradiční a přitom moderní pivnice s příjemnou atmosférou.\n\nEvropská komise přisoudila Budějovickému Budvaru n. p. právo užívat zeměpisné označení “Budějovické pivo” a “Českobudějovické pivo”. Toto rozhodnutí vstoupilo v platnost 1. května 2004\n\n14. února 2013 byla spuštěna nová, vlastní stáčírna plechovkového piva s hodinovým výkonem plniče piva 16 800 kusů plechovek.\n\nV březnu 2017 byl osazen technologický most o délce 164 metrů ve výšce 12 metrů nad niveletou vozovky, kterým se přepravují lahve piva z výrobních linek do automatizovaného skladu na druhé straně Kněžskodvorské ulice, opačným směrem směřují palety s prázdnými obaly. Oba areály pivovaru, do té doby rozdělené veřejnou komunikací, tak byly propojeny. V říjnu 2018 pak bylo do provozu uvedeno s ním přímo související nové logistické centrum, jež získalo od České logistické asociace, z.s. ocenění za logistický projekt roku 2018 s výškovým regálovým automatizovaným skladem. \n\nNa začátku roku 2019 začalo budování třetí linky na stáčení lahví, v plánu je výstavba nové varny.\n\nBudějovický Budvar v roce 2018 meziročně zvýšil výstav piva o 3,6 procenta na 1,602 milionu hektolitrů. Tržby meziročně stouply o 7,3 procenta na 2,569 miliardy korun, byly nejvyšší v historii firmy. Nejvíce piva zatím Budvar uvařil v roce 2016, 1,61 milionu hektolitrů.\n\n\nPivovar Budějovický Budvar za své existence získal řadu ocenění jak ze strany konzumentů, tak pivovarských odborníků doma i v zahraničí.\n\n2013\n2012\n2009\nO užívání některých obchodních značek vede spory s americkou společností Anheuser-Busch. Změna právní formy Budějovického Budvaru z národního podniku na státní podnik by mohla ztížit pozici Budějovického Budvaru v mezinárodních právních sporech o značku Budweiser se společností Anheuser Busch, protože by mohla být zpochybněna právní kontinuita (totožnost) podniku.\n\nV důsledku sporů se v Severní Americe český Budvar prodává pod obchodní značkou \"Czechvar\" a Americký Budweiser jako \"Bud\" v celé Evropské unii, kromě Velké Británie a Irska, kde se prodávají oba dva výrobky.\n\nV letech 2000 - 2012 bylo definitivně ukončeno 173 soudních sporů a správních řízení, z nichž Budějovický Budvar vyhrál 120 případů a 10 sporů skončilo smírem nebo remízou. Díky registracím ochranných známek „BUDWEISER“ nebo „BUDWEISER BUDVAR“, které patří Budějovickému Budvaru, nemůže nadnárodní koncern ABI svou klíčovou značku „BUDWEISER“ používat téměř v 70 zemích. \n\n"}
{"id": "235654", "url": "https://cs.wikipedia.org/wiki?curid=235654", "title": "Jaguar SS 100", "text": "Jaguar SS 100\n\nJaguar SS 100, nebo jenom \"SS 100\", se poprvé představil v roce 1936, jako nástupce modelu \"SS 90\".\nVyráběl se do roku 1940, přičemž jeho nejbližším následovníkem byl model XK 120\nz roku 1948. Jednalo se o jeden z prvních vozů společnosti \"SS Cars Ltd\", později\npřejmenovanou na Jaguar Cars Limited.\n\nModel SS 100 se poprvé představil v září 1936 na Londýnském autosalonu. Vůz dostal nový šestiválcový motor Standard s rozvodem OHV zkonstruovaným pro novou limuzínu SS Jaguar 2 1/2 Litre. Měl objem 2 663 cm, dva karburátory SU a výkon 104 koní (77,5 kW). \nTo ovšem nestačilo k pokoření hranice 100 mil v hodině (161 km/h). Dalšími nedostatky byla nervozita ve vysokých rychlostech nebo vysoké opotřebení pneumatik. Vůz byl ovšem spolehlivý, dobře zkonstruovaný, rychlý a stejně jako všechny tehdejší vozy SS také levný. K jeho hlavním přednostem patřil také jeho design. Nízkému roadsteru dominovala dvojice výrazných světlometů a elegantní splývavé blatníky. Rezervní kolo na zádi vozu sloužilo také jako nárazník. \n\nV roce 1937 dostal model SS 100 nový silnější motor o objemu 3485 cm. Nejednalo se ovšem o zcela nový motor, zvýšeného objemu se dosáhlo převrtáním válců, zvýšeným zdvihem a použitím karburátorů s vyšším průtokem. To ale stačilo na zvýšení výkonu o celých 20 koní na necelých 125 koní (93 kW). Díky tomu se vozu konečně podařilo prolomot hranici 100 mil za hodinu. \n\nTo pomohlo modelu SS 100 k mnoha závodním úspěchům. Jmenujme např. úspěchy na Alpine rally, Monte Carlo nebo RAC rally. Již v roce 1936 získal vůz pilotovaný Thomasem Wisdomem úspěchy na Alpské jízdě. Jeho vůz byl osmým vyrobeným vozem SS 100 a proto se mu začalo přezdívat \"\"Old Number Eight\"\". Ten byl silně upraven na okruhové závody a získal úspěch i na domácí scéně. Na závodní dráze v Brooklands (1937) zajel nejrychlejší kolo rychlostí 118 mil/h (190 km/h). Ve stejném roce získal vítězství na portugalském okruhu Vila Real nebo také na okruhu v Montlhéry. Účastnil se také Rally z Paříže do Nizza. \n\nVozů SS 100 bylo celkově vyrobeno pouze 308 exemplářů, z toho 191 s motorem 2,6 litru a 117 s motorem 3,5 litru. Většina putovala na domácí trh, pouze 49 vozů směřovalo do zahraničí. Kvůli tomu jsou dnes dochované exempláře velmi ceněny. Na posledním londýnském autosalonu, konaném před válkou v roce 1938, se představil model SS 100 Coupé. Tento model se ale nezačal nevyrábět. Vznikl pouze jediný exemplář. \n"}
{"id": "235659", "url": "https://cs.wikipedia.org/wiki?curid=235659", "title": "Jean-François de Gondi", "text": "Jean-François de Gondi\n\nJean-François de Gondi (1584 – 21. března 1654 Paříž) byl první pařížský arcibiskup v letech 1622 až 1654.\n\nByl třetím synem Alberta de Gondi, vévody z Retzu (1581) a francouzský maršál (1573). Jeho staršími bratry byli Henri de Gondi (* 1572), pařížský biskup a Philippe Emmanuel de Gondi (* 1581) galejní generál.\n\nJean-François de Gondi následoval svého strýce Pierra de Gondi a svého bratra Henriho de Gondi jako biskup v Paříži. 20. října 1622 se stal pařížským arcibiskupem.\n\nZemřel roku 1654 v Paříži a je pochovaný v katedrále Notre Dame.\n\nJeho biskup koadjutor a nástupce byl jeho synovec Jean-François Paul de Gondi, kardinál z Retzu.\n\n"}
{"id": "235660", "url": "https://cs.wikipedia.org/wiki?curid=235660", "title": "Wen-čuan", "text": "Wen-čuan\n\nWen-čuan (温泉) je druhé nejvýše položené osídlené místo na světě. Leží v Tibetu. Město je v nadmořské výšce 5100 metrů. Bylo vybudováno v padesátých letech 20.století v blízkosti města Golmud u železnice a dálnice spojující Čínu a Tibet. Místo nemá žádné trvalé obyvatele.\n"}
{"id": "235661", "url": "https://cs.wikipedia.org/wiki?curid=235661", "title": "Antické olympijské hry", "text": "Antické olympijské hry\n\nAntické olympijské hry byly nejvýznamnější z všeřeckých her. Byly pořádány od 8. stol. př. n. l. do přelomu 4. a 5. stol. n. l. každé čtyři roky v Olympii. Konaly se v srpnu nebo v září k poctě boha Dia. Olympijské hry měly velký význam, protože upevňovaly národní jednotu Řeků, kteří byli rozděleni na množství kmenů.\n\nPrvní olympijské hry, o kterých se dochovaly zprávy, se v Olympii uskutečnily roku 776 př. n. l. Tento rok, konkrétně pak 8. červenec, je považován za počátek her i řeckého kalendáře. Legendy a báje však hovoří o sportovních kláních v Olympii, které se konaly mnohem dříve.\n\nNejvětší rozkvět OH nastal v 5. stol. př. n. l. (tzv. klasické období). V té době byly skládány i ódy na vítěze (epiníkie). Od 4. stol. př. n. l. závodili na OH stále častěji profesionálové (athlétés), příslušníci nižších vrstev vycvičení v jedné disciplíně (atlet), množí se i případy korupce. Od 3. stol. př. n. l. soutěžili na OH i závodníci neřeckého původu z Egypta, Malé Asie a Sýrie.\n\nPo ovládnutí Řecka Římany (146 př. n. l.) nastal úpadek OH. K novému rozmachu došlo v 1.-3. stol. n. l., kdy byly hry podporovány římskými císaři. Císař Nero se sám aktivně účastnil her. Závodníci řeckého původu byli v menšině, vítězili Syřané, Féničané, Ilyrové, Afričané a Babyloňané.\n\nVe 4. století n. l. OH upadaly, ostře se proti nim jako pohanským hrám stavělo křesťanství, které se v té době stalo oficiální ideologií Římské říše. Roku 393 či 394 vydal císař Theodosius I. přísný zákaz konání her. Přesto se OH snad ještě nějakou dobu konaly, měly však pouze lokální charakter. Roku 426 byly zničeny všechny budovy v Olympii z příkazu císaře.\n\nPřesné zprávy o době trvání her neexistují. Historikové se shodují v tom, že první hry trvaly jeden den (konala se pouze jedna disciplína – běh na jedno stadio) a že se doba trvání zvyšovala s přibývajícím počtem disciplín.\n\nVětšina pak zastává názor, že v konečné podobě trvaly hry pět dnů. Najdou se však i tací, kteří se domnívají, že hry trvaly šest dnů (např. Georg von Hannover). Ve starší literatuře uváděné tvrzení o délce trvání sedm dní je považováno za překonané.\n\nBěhem konání olympijských her se dodržoval všeobecný posvátný mír, zvaný ekecheiria („zdržení se rukou od zbraní“). Na půdu Olympie nesměl vstoupit voják se zbraní v ruce a v době konání her ani ozbrojený jednotlivec. Účastníkům her byla zajištěna volná cesta do Olympie a zpět i přes území nepřátelských států. V době her byly zakázány všechny války a jiné násilné činy. Údajně o tom byla napsána smlouva, ale text se nedochoval. K porušení této dohody došlo jen výjimečně, např. roku 420 př. n. l. Spartou.\n\nPentathlón (pětiboj) přibyl na pořad olympijských her v roce 708 př. n. l., tedy na 18. hrách. Vítězem se stal Lampis ze Sparty. Na 38. hrách byl zaveden pentathlón dorostenců, ale hned byl zrušen.\n\nSoutěžní disk byl vyroben původně z kamene, později z bronzu s povrchem zdrsněným pískem. Jaké byly jeho parametry se neví, dochovaly se disky s průměrem od 16,7 do 36 cm a váhou od 1,86 do 5,7 kg. Předpokládá se, že při závodě se používal jeden disk (resp. více disků o stejných parametrech) pro všechny soutěžící.\n\nVelká část badatelů se kloní k názoru, že technika hodu odpovídala technice soudobé (tedy hod z otočky), někteří zastávají názor, že se házelo z místa, případně s předskokem.\n\nSkok do dálky neodpovídal skoku jak jej známe dnes, ale jednalo se o skok se závažím. Atlet se rozbíhal v každé ruce s jednou skokanskou činkou, \"haltérou\". Po odrazu přešli do fáze letu skrčmo a doskoku sedmo (což v podstatě odpovídá soudobé technice), při přechodu mezi těmito fázemi prudce vytrčili ruce s haltérami, které těsně před dopadem odhodili.\n\nZávodníci běhali nazí a bosí. Čas se neměřil, šlo jen o to, kdo bude první. Jeden a tentýž závodník mohl soutěžit ve všech běžeckých disciplínách. Běh na vzdálenost jednoho stadia (\"dromos\", \"stadion\" resp. \"stadiodromos\" 192,27 m) byl první, a až do 14. her jedinou olympijskou disciplínou. Na 14. hrách přibyl běh na dvě stadia (\"diaulos\"), na 15. dlouhý běh (\"dolichos\", resp. \"dolichodromos\"). Ten se zprvu běhal na 7 stadií, jeho délka však v průběhu let nezůstávala stejná, ale kolísala mezi 7 a 24 stadii. Při delších bězích bylo nutné dělat obrátku, protože dráha nebyla oválná, ale jen přímá. Na 37. hrách byl do programu zařazen běh dorostenců.\n\nSoutěžilo se v hodu oštěpem do dálky s rozběhem. V místě úchopu byla klička z tenkého řemínku, do které vrhač strčil dva prsty a švihem ruky pak udělil oštěpu větší energii.\n\nZápas (palé) byl na olympijské hry zaveden roku 708 př. n. l. Měl dvě hlavní formy:\n\nZápas se na hrách objevoval jednak samostatně, zároveň jako součást pentathlónu. Prvním vítězem se stal Eurybatos ze Sparty. Na 37. hrách byl zaveden zápas dorostenců. Vítězem se stal Hipposthenés ze Sparty, který později pětkrát zvítězil v zápase mužů.\n\nBox (pygmé, pýx) byl zaveden roku 688 př. n. l. (tehdy se také rozšířila doba konání her na dva dny). Při boxu bylo dovoleno vše kromě chvatů, držení soupeře a úderů na pohlavní orgány. Boxeři měli pěsti ovinuty řemeny, později si navlékali rukavice. Konec utkání nastal tehdy, když se jeden z dvojice vzdal nebo zůstal bezvládně ležet na zemi. Při dlouho trvající nerozhodnosti nařídil rozhodčí klimax - jeden dal úder druhému, který se nesměl krýt. Když to vydržel, měl toto právo zase on atd.\n\nPrvním vítězem se stal Onomastos ze Smyrny. Na 41. hrách byl zaveden box těžké váhy.\n\nPankration („všeboj“) byl zaveden roku 648 př. n. l. Šlo v podstatě o kombinaci zápasu a boxu. Dovoleny byly všechny hmaty a údery, pouze se nesmělo útočit na oči a pohlavní orgány, zakázáno bylo také hryzání, škrábání a užití pěstních řemenů. Existovaly dvě hlavní formy:\nBojovalo se opět tak dlouho, dokud se jeden ze soupeřů nevzdal nebo nepadl vyčerpáním.\n\nRoku 520 př. n. l. byl přiřazen běh těžkooděnců. Muži v této disciplíně běhali přes stadion v plné polní zbroji, avšak beze zbraní, které byly zakázány. Tato soutěž měla připomínat důležitost vojenského výcviku.\n\nRoku 396 př. n. l. byla zavedena soutěž trubačů a hlasatelů. U soutěží trubačů se hodnotil silný zvuk trubice a vytrvalost trubače.\n\nPřed hrami poslové z Olympie zvali k účasti po celém antickém Řecku, oznamovali přesné datum konání her a vyhlašovali posvátný mír, ekecheiria. Jako závodníci se OH směli zúčastnit pouze svobodní občané řeckého původu (vyloučeni byli cizinci, otroci, ženy), přihlížet hrám mohl kdokoli (kromě řeckých provdaných žen). Pro ženy se v době her konaly samostatné závody v běhu při héraích.\n\nZávodníci se museli dostavit do Olympie měsíc před počátkem her k intenzivní přípravě spojené s dietou. Hry byly zahajovány průvodem závodníků a jejich slavnostní přísahou Diovi Olympskému. Jednotlivé závody probíhaly pod dozorem hellanodiků (rozhodčích; zprvu 2, později 9). Závodníci soutěžili nazí, aby nedošlo k podvodu a aby ukázali krásu svých těl. Vítězové v jednotlivých disciplínách byli odměňováni olivovým věncem, měli právo dát si postavit své sochy, rodné obce jim prokazovaly čestné pocty.\n\nK hrám se scházeli zástupci řeckých států, podepisovali zde politické smlouvy, při hrách se upevňovalo vědomí řecké národní a kulturní sounáležitosti.\n\nNa konci každé soutěže soudce ovinul čelo vítězi červenou vlněnou páskou. Až v poslední den her vítězové, shromáždění pod Diovým chrámem, dostali olivové koruny. Olympijský vítěz získal respekt ve všech oblastech života. Vítězství na olympijských hrách bylo ceněno tak vysoko jako vítězství vojevůdce ve válce. Ve svém městě byl velkolepě uvítán. Nejprve zamířil do chrámu, kde vzdal děkovnou oběť bohům a věnoval jim svůj věnec. Pak vláda a rada města uspořádala na jeho počest slavnostní hostinu v prytaneiu, kde měl od té doby zadarmo stravování. Vítěz byl často osvobozen od některých nebo i všech daní. Získal také keramické vázy naplněné jemným olejem. Měl též právo nechat si postavit v posvátném háji v Olympii sochu – bohatí si ji zaplatili sami, chudým město.\n"}
{"id": "235666", "url": "https://cs.wikipedia.org/wiki?curid=235666", "title": "Kostel Všech svatých", "text": "Kostel Všech svatých\n\nKostelů zasvěcených Všem svatým je více:\n\n"}
{"id": "235669", "url": "https://cs.wikipedia.org/wiki?curid=235669", "title": "Ajťáci", "text": "Ajťáci\n\nAjťáci (v Česku vysílaný též jako Partička IT, v anglickém originále The IT Crowd) je britský televizní sitcom irského režiséra Grahama Linehana (jenž se podílel mj. i na seriálu \"Black Books\") a producenta Ashe Atallyho, vytvořený pro televizní kanál Channel 4. Seriál má čtyři série po šesti epizodách a závěrečný speciální díl.\n\nPrvní série se natáčela před obecenstvem v Teddington Studios a druhá v Pinewood Studios taktéž za přítomnosti diváků. První dvě epizody vysílala Channel 4 v pátek 3. února 2006. Název \"The IT Crowd\" je parodií na píseň Dobie Gray „In Crowd“. Seriál poukazuje na rozdíly mezi životem „normálních lidí“, kteří se snaží být „in“, a nerdy – lidmi s velmi odlišnými zájmy a hodnotami od většinové populace.\n\nThe IT Crowd byl nominován na prestižní televizní ocenění Rose d'Or za nejlepší sitcom 2006, další nominaci získal od Britské Akademie filmu a televizních umění.\n\nV České republice seriál jako první vysílala s dabingem stanice HBO pod názvem \"Partička IT\", Česká televize ho začala vysílat s titulky 11. dubna 2008 pod názvem \"Ajťáci\". Od třetí řady zavedla i HBO název \"Ajťáci\".\n\n\n\n"}
{"id": "235675", "url": "https://cs.wikipedia.org/wiki?curid=235675", "title": "Yanuca Lailai", "text": "Yanuca Lailai\n\nYanuca Lailai (známý také jako Lost Island - Ztracený ostrov) je neobydlený, 72 akrový ostrov fidžijského souostroví Lomaiviti. Vápencový ostrov, vulkanického původu, leží mezi Ovalau a Moturiki. Pobřeží tvoří vulkanické skalnaté útesy, pláže a porosty mangrovníku. Vnitrozemí je porostlé džunglí.\n\nOstrov je v soukromém vlastnictví. Nachází se na něm turistické letovisko.\n\nDříve byl ostrov využíván pro karanténní pobyt indických sezonních dělníků.\n\n"}
{"id": "235677", "url": "https://cs.wikipedia.org/wiki?curid=235677", "title": "Cerekvice", "text": "Cerekvice\n\nNázev Cerekvice má více sídel:\n"}
{"id": "235678", "url": "https://cs.wikipedia.org/wiki?curid=235678", "title": "Raučua", "text": "Raučua\n\nRaučua, Raučuvan nebo Velká Baranicha ( , nebo ) je řeka v Čukotském autonomním okruhu v Rusku. Je 323 km dlouhá. Povodí má rozlohu 15 400 km².\n\nPramení na Ilirnejském krjaži. Protéká skrze Raučuanský hřbeta ústí do Východosibiřského moře několika rameny.\n\nZdroj vody je převážně sněhový a dešťový.\n"}
{"id": "235679", "url": "https://cs.wikipedia.org/wiki?curid=235679", "title": "Veveří (část Brna)", "text": "Veveří (část Brna)\n\nVeveří je městská čtvrť severně od centra statutárního města Brna. Její katastrální území má rozlohu 1,98 km². Území pozdějšího Veveří bylo k Brnu připojeno v roce 1850. Veveří je od 24. listopadu 1990 součástí samosprávné městské části Brno-střed. Žije zde přes 19 000 obyvatel.\n\nČtvrť sousedí přímo s historickým jádrem Brna a proto má výrazně městský charakter s několika dopravně vysoce vytíženými ulicemi. Zástavbu čtvrtě tvoří mnohapatrové z velké části historické domy a řada reprezentativních domů, jako například honosné secesní nájemní domy na Konečného náměstí, jimž dominuje domovní blok Tivoli na nároží Konečného náměstí a Jiráskovy ulice. Dominantou celé čtvrti jsou tzv. „Brněnská Trojčata“ na Šumavské ulici. Do katastrálního území patří mimo jiné i Kraví hora, na níž je Hvězdárna a planetárium Brno.\n\nStředem Veveří prochází třída Veveří, po níž získala čtvrť název. Druhou nejvýznamnější třídou je ulice Kounicova, kterou lemují významné městské budovy (střední i vysoké školy, areál Sokola, pošta, hotely, finanční ústavy apod.). Dále je významnou třídou na hranici s Černým Polem Lidická a s Ponavou Štefánikova. Dopravní uzly Konečného náměstí a Pionýrská spojuje ulice Kotlářská. Dalšími významnými ulicemi jsou např. Úvoz nebo Údolní. Mezi významná náměstí patří Obilní trh, Janáčkovo náměstí či Konečného náměstí.\n\nVe čtvrti se na ulicích Veveří a Šumavská nachází také několik budov Vysokého učení technického v Brně, z nichž 60metrové výškové budovy Kancelářského komplexu Šumavská tvoří takřka dominantu čtvrti. V sousední Akademické ulici se nachází budova právnické fakulty Masarykovy univerzity a na ulici Kounicova Univerzita obrany, Ústav operačně taktických studií a Moravská zemská knihovna. Na samé jižní hranici čtvrti se nachází na Žerotínově náměstí reprezentativní budova Nového zemského domu, v níž dnes sídlí krajský úřad Jihomoravského kraje. Dalšími významnými stavbami je hvězdárna a planetárium na vrchu Kraví hora, na němž se nachází mimo jiné i koupaliště. Na Obilním trhu se nachází porodnice Fakultní nemocnice Brno.\n\nVětšina území dnešní čtvrti Veveří bylo připojeno k Brnu 6. července 1850 jako součást tehdejších katastrálních území Křížová, Velká Nová Ulice, Švábka a Malá Nová Ulice; menší část území na severu byla získána od Žabovřesk až okolo roku 1870. Zástavba dnešní čtvrti vznikala postupně, a to hlavně během třetí třetiny 19. století, nicméně nejstarší zástavba ulic Lidické a Údolní vznikla již během středověku a zástavba nejjižnější části ulice Veveří v 17. a 18. století. Nejjižnější část moderního katastru Veveří v oblasti dnešní Údolní ulice původně tvořila severní část katastrálního území bývalé vesnice Švábka, několik bloků na obou stranách nejjižnější části dnešní Veveří ulice zase patřilo do katastrálního území Malá Nová Ulice, zbytek čtvrti byl hranicí probíhající Veveří ulicí rozdělen mezi katastrální území Křížová (jehož součástí se staly i původně žabovřeské pozemky, připojené okolo roku 1870) a Velká Nová Ulice. Na přelomu 30. a 40. let 20. století pak byla celá zástavba katastrálního území Malá Nová Ulice spolu s úzkým k němu severněji přiléhajícím pruhem zástavby, celým katastrálním územím Švábská (nepatrně přejmenované katastrální území Švábky), a částí katastrálního území Křížová vymezenou na severu dnešní ulicí Gorkého a na západě ulicí Úvoz, připojeno ke katastrálnímu území Špilberk.\n\nV roce 1949 začala v sousedství Masarykovy čtvrtě na nejvyšším bodě Kraví hory stavba dvou pozorovatelen, z nichž jednu dodnes využívá Hvězdárna a planetárium Brno, zatímco druhou univerzita, k nimž se záhy připojila i menší budova planetária (1959) a celá instituce dostala r. 1973 na počest 500. výročí narození Mikuláše Koperníka jméno Hvězdárna a planetárium Mikuláše Koperníka v Brně. V polovině 80. let byl položen základní kámen k nové budově planetária (dokončeno 1991) s kupolí o průměru 17,5 m, kam se přestěhovalo těžiště konání nejen vzdělávacích, ale i rozličných kulturních a výstavních akcí. Na straně blíže k městu bylo r. 1975 dokončen svažitý Areál zdraví TJ Moravská Slávia (projekt M. Kramoliš) se saunou, bazénem a slunečními loukami s nezaměnitelnými výhledy na Brno. V průběhu času došlo i na zamýšlené dobudování areálu: další bazén a „oprášená“ myšlenka krytého bazénu. Pod areálem bylo zřízeno Středisko pro pěstování léčivých rostlin při UJEP.\n\nJako samostatné katastrální území vzniklo Veveří při radikální druhé katastrální reformě Brna koncem 60. let. 20. století. 1. července 1979 pak k němu byly připojeny také západní části katastrálních území Lužánky a Ponava, pro změnu ztratilo ve prospěch Ponavy bloky mezi ulicemi Kounicovou a Klatovskou. Od svého vzniku až do roku 1990 náleželo celé moderní katastrální území Veveří včetně k němu později připojených částí katastrálních území Lužánky a Ponava k Městskému obvodu Brno II. Od 24. listopadu 1990 je celé katastrální území Veveří součástí samosprávné městské části Brno-střed.\n\n\n"}
{"id": "235682", "url": "https://cs.wikipedia.org/wiki?curid=235682", "title": "Dubina (Ostrava)", "text": "Dubina (Ostrava)\n\nDubina je částí ostravského městského obvodu Ostrava-Jih, na kterém stojí sídliště s převládající panelovou zástavbou. Část Dubina se rozkládá na části katastrálního území \"Dubina u Ostravy\". Na sídlišti žije přibližně 5,6 % obyvatel Ostravy (celkový počet obyvatel Ostravy v roce 2007 byl cca 312 000). Dubina vznikla 1. ledna 1984 jako nová část tehdejšího městského obvodu Ostrava 3. Její území bylo vyčleněno z katastrů Staré Bělé, Nové Bělé, Hrabové a Hrabůvky. Plošná rozloha je 1 298 499 m.\n\n"}
{"id": "235686", "url": "https://cs.wikipedia.org/wiki?curid=235686", "title": "John Hunter (chirurg)", "text": "John Hunter (chirurg)\n\nJohn Hunter (13. února 1728 – 16. října 1793) byl skotský lékař a chirurg, který je považován za zakladatele moderní patologie či patologické anatomie, jako oboru, který se zabývá diagnózou zemřelých nemocných, kterou zjišťuje pitvou. Byl jeden z prvních, ne-li vůbec první, kdo získával pitvou zemřelých výsledky, jež opravovaly, doplňovaly, nebo potvrzovaly diagnózu kliniků. Přitom jeho poznatky rozšířily nejen znalosti příčin nemocí, ale i samo poznání lidského těla (anatomii).\n\nJe uctíván lékaři po celém světě, zejména však v Anglii, kde jeho socha zdobí vchod do Královské koleje chirurgů v Londýně, snad nejvýznamnější chirurgické společnosti na světě.\n\nByl žákem svého staršího bratra, anatoma a porodníka Williama Huntera (1718-1783).\n\nHunter pracoval v nemocnici sv. Jiří v Londýně jako patolog, ale i jako chirurg. Jeho dílo je rozsáhlé. Jeho obrovský přínos se týká hlavně onkologie (nauky o nádorech). Popsal histologickou skladbu mnohých z nich a popsal jejich místní šíření i metastázy. Operoval generála Gareho, který měl rakovinu konečníku a při následné pitvě zjistil a popsal podrobně skladbu tohoto nádoru. Slavnému malíři Gainsborougovi ošetřoval nádor na šíji, který byl už příliš pokročilý, takže jej odmítl operovat. Pro dnešního člověka je překvapivé, že Hunter své pacienty nejdříve operoval a pak pitval. Chirurgové v 18. století měli omezené možnosti. Anestezie (umrtvení) ani narkóza neexistovaly. Důležité bylo však poznání, na němž mohla být stavěna další studia.\n\nHunter také popsal rakovinu prsu a úspěšně ji několikrát operoval. Ale pracoval i v jiných odvětvích. Popsal například u muže, který utrpěl těžký úraz hlavy, prvně subtomální hematon (výron krevní pod tvrdou plenu mozkovou), dnes běžnou diagnózu, vyžadující většinou úspěšný neurochirurgický výkon.\n\nPoznával taky (tehdy časté) neštovice a mohl zavést vhodnou léčbu. Bylo to ještě před tím, než Edward Jenner (mimochodem Hunterův důvěrný osobní přítel) zavedl očkování proti nim. Hunter jako první rozpoznal vnitřní strukturu kostí, zjistil, že jsou živeny z epifýz (částí kosti pod hlavicí kloubů). Zjistil i změny epifýz s věkem a popsal resorpci (vstřebávání) a depozici (ukládání) v nich. Byl také prvním, kdo se zabýval složením zubů a popsal je (v roce 1771).\n\nSoudě podle jeho prací byla nejčastější nemoc v osmnáctém století onemocnění střevní. John Hunter popsal ve svých dílech histopatologii (mikroskopické postižení tkání) obou částí tenkého střeva, jejuna a ilea. Nezřízená byla prý jeho zvědavost. Dal si (podle některých zdrojů) posílat od přítele Jennera ježky, jež pak pitval a srovnával s člověkem. Zvědavost byla však základem jeho poznání. A toto poznání přineslo mnoho. Jeden z jeho životopisců Cohen napsal, že „Hunter určitě ohlásil zdroj moderní patologie“. Ovšem Hunter se dopustil i omylů: v roce 1786 napsal studii o pohlavních nemocech, v níz se domnívá, že syfilis a kapavka jsou jedna a táž nemoc.\n\nDo své filosofie Hunter zahrnoval jak indukci, tak dedukci. To bylo sice učení Francise Bacona, slavného anglického filosofa žijícího dvě stě let před Johnem Hunterem v alžbětinské době, ale podle udání životopisců nečetl Hunter prý nikdy nic jiného než svá vlastní díla. Ke své filozofii tedy došel patrně svými vlastními úvahami a na základě vlastních pozorování.\n\n"}
{"id": "235689", "url": "https://cs.wikipedia.org/wiki?curid=235689", "title": "Interdialekt", "text": "Interdialekt\n\nInterdialekty (nadnářečí, zřídka polonářečí nebo obecná nářečí) jsou posledními vývojovými stadii dialektů. Vznikají jednak stíráním největších nářečních rozdílů mezi několika sobě blízkými nářečími a zároveň posilováním jejich (v určitém větším regionu) společných rysů, jednak pronikáním spisovného jazyka do tradičních nářečí. Tvořit se začaly přibližně od konce 18. století. Někdy se pro interdialekt používá označení \"koiné\", což je původně označení pro helénistickou řečtinu, která se jako řecký interdialekt stala lingvou frankou Středomoří (je jí psán také Nový zákon). Pojmem \"koiné\" se rozumí zpravidla interdialekt, který se výrazně šíří mimo svou původní domovskou oblast a získává status obecně přijímaného komunikačního útvaru. V češtině bývá jako koiné označována obecná čeština. V jiných lingvistických tradicích se na označování takových postdialektálních variet používá také termín \"regiolekt\".\n\nV Čechách je takovým interdialektem obecná čeština vzniklá novelizací původních nářečí z české nářeční skupiny. Vychází ze středočeského nářečí a obsahuje hláskoslovné a tvaroslovné prvky společné většině dialektů používaných na území Čech. Jakožto \"přirozeně užívaný neformální jazyk\" je užívána většinou obyvatel Čech a okrajových oblastí jižní a západní Moravy. Vlivem především zábavních masových médií, ve kterých její modifikovaná varianta plní funkci primární komunikativní variety jazyka se ale šíří i na Moravu a do českého Slezska, kde je však, přes všechna výše uvedená fakta, dodnes velkou částí veřejnosti vnímána jako prvek cizorodý a její užívání ve formálním, veřejném, případně i neveřejném vystupování je pociťováno, v protikladu k situaci v Čechách, jako nevhodné či nepřístojné.\n\nNa území Moravy, českého Slezska a okrajových oblastí jižních a východních Čech existují interdialekty tři, rozdíly mezi nimi se dají ilustrovat např. na větě \"Dej mouku ze mlýna na vozík.\" \n\n\nZa interdialekt se někdy považuje též těšínské nářečí.\n\n"}
{"id": "235690", "url": "https://cs.wikipedia.org/wiki?curid=235690", "title": "Římskokatolická církev v Lotyšsku", "text": "Římskokatolická církev v Lotyšsku\n\nŘímskokatolická církev je jednou ze tří nejpočetnějších církví Lotyšska (vedle luteránů a pravoslavných) s asi 500 000 věřícími (přibližně 1/5 obyvatel).\n\nLotyšsko tvoří jednu církevní provincii (Rižská církevní provincie) složenou ze čtyř diecézí:\n\n\n\n"}
{"id": "235693", "url": "https://cs.wikipedia.org/wiki?curid=235693", "title": "Jazýček (botanika)", "text": "Jazýček (botanika)\n\nJazýček (\"ligula\") je blanitý výrůstek na rozhraní listové čepele a listové pochvy. Vyskytuje se v typické podobě hlavně u trav, tedy rostlin z čeledi lipnicovité (Poaceae), obdobný útvar najdeme i u některých zástupců z čeledi šáchorovité (\"Cyperaceae\") a sítinovité (\"Juncaceae\"). Jazýček vyrůstá na adaxiální straně listu a směřuje kolmo nahoru (ve směru pokračování listové pochvy). Kromě jazýčku mají některé trávy také další výběžky pochvy, zvané ouška (\"auriculae\"), které vyrůstají na bočních stranách báze jazýčku a někdy objímají stéblo, typicky např. kostřava obrovská (\"Festuca gigantea\"). \n\nVelikost a jiné vlastnosti jazýčku jsou důležitým determinačním znakem pro odlišování jednotlivých druhů trav, popř. ostřic aj. Někdy je jazýček extrémně krátký a nedosahuje délky ani 0,5 mm, jako např. u strdivky nicí (\"Melica nutans\"), jindy může být i více než 1 cm dlouhý, např u lipnice obecné (\"Poa trivialis\"). Může být na vrcholu uťatý, tupě zašpičatělý nebo ostře špičatý, někdy bývá na okraji roztřepený. U některých druhů je zcela lysý, u jiných může být na okraji nebo na ploše (či na obou místech) chlupatý. U některých trav jazýček chybí a je nahrazen věnečkem chlupů, např. rákos (\"Phragmites\"), milička (\"Eragrostis\"), troskut (\"Cynodon\") aj.\n"}
{"id": "235695", "url": "https://cs.wikipedia.org/wiki?curid=235695", "title": "Razdolnaja", "text": "Razdolnaja\n\nRazdolnaja ( ) je řeka v provincii Chej-lung-ťiang v ČLR a Přímořském kraji v Rusku. Je 242 km dlouhá. Povodí má rozlohu 16 000 km².\n\nÚstí do Amurského zálivu Japonského moře, přičemž vytváří deltu. Na řece leží město Ussurijsk.\n\nZdroj vody je převážně dešťový. Průměrný průtok vody činí 81,3 m³/s. Zamrzá v listopadu a rozmrzá v první polovině dubna.\n"}
{"id": "235699", "url": "https://cs.wikipedia.org/wiki?curid=235699", "title": "Reklama v pražském metru", "text": "Reklama v pražském metru\n\nReklama se v pražském metru začala objevovat až na konci 90. let 20. století a hlavně pak v prvním desetiletí století jedenadvacátého.\n\nTento vývoj byl dán hlavně společenskou situací. Zatímco v zemích západní Evropy bylo zcela běžné, že se rozsáhlé prostory podzemních drah využívaly k reklamním účelům, v Evropě východní bylo metro symbolem režimu, kde byla propagace zboží a služeb pouze okrajovou, mnohdy formální záležitostí. A nejinak tomu bylo i v Praze. Změnu však přinesla až nová doba v 90. letech a transformace pražského dopravního podniku na počátku 21. století. V pražské podzemní dráze bylo vyhrazeno mnoho prostor, které lze vhodně pro reklamní účely využít, přesto však téměř nedošlo k narušení původního vyznění jednotlivých stanic.\n\nV pražském metru bylo základem otevření linky B v roce 1986, kde byla možnost je instalovat do obložení eskalátorových tunelů, což se začalo používat po revoluci, kdy byly instalovány i do jiných prostor a na jiné linky.\n\nProstory, které jsou pro reklamy vyhrazené primárně, jsou prodloužené střední lodě ražených trojlodních stanic, či jiné chodby (Můstek, Národní třída, Muzeum, Florenc). Ve stanici Strašnická byly například nainstalovány přímo reklamní panely na stěny za nástupištěm. Mnohem častější jsou však panely přímo na nástupištích v jeho ose, v prosvícené podobě.\n\nK reklamním účelům se začala využívat také i ramena hlubinných eskalátorů (například ve stanicích Anděl, Florenc apod).\n\nPro reklamní účely jsou také využívány informační video projektory, čtyřicet reklamních ploch bylo instalováno v letech 2007-2008 ve vytíženějších stanicích. Kromě reklam na nich cestující mohou sledovat krátké zprávy nebo pozvánky. Po sedmi letech však byly v některých stanicích zrušené z důvodu překročení životnosti. V jiných stanicích přetrvaly.\n\nPrvní souprava metra s celovozovou reklamou, byl vlak typu 81-71 na lince B, a to v bílo-modrém provedení a výrobky společnosti Ardo. Později se však další reklamní soupravy neobjevily, hlavně díky tomu, že metro není pro inzerenty tolik atraktivní jako například tramvaje nebo autobusy. Výjimkou se stala reklamní souprava M1, kterou v září 2007 opatřil svým červeno-bílým nátěrem telefonní operátor Vodafone. (jedná se o vozy 4017, 4210, 4211, 4212 a 4108), bílá reklama na Komerční banku v roce 2009 a modrá reklama na Citibank v roce 2011 .\n\nVyužívat se však začaly i plochy přímo ve vozech, buď se začaly lepit jednotlivé reklamy přímo na obložení vagónu (81-71), nebo začaly být do interiéru upevňovány reklamní panely na stěny (M1).\n\nZnámým případem byla také netradiční inzerce ve vlacích pražského metra (linka B), jejímž obsahem byl dopis s tematikou osobních problémů jednoho páru.\n\nReklamní samolepky systematicky nalepované na dveře vagónů nebyly v rámci čištění vozů odstraňovány a po mnoho let tak hyzdily vzhled vozů. Kromě toho se sporadicky ve vozech i stanicích objevovaly i skutečné nelegální reklamní nálepky. V dubnu 2012 Dopravní podnik přestal skla vozových dveří k reklamním účelům využívat a ve spolupráci se společností Rencar rozjel informační kampaň, ve které se snažil vzbudit dojem, že dosavadní výlepy na dveře byly nelegální. Místo reklam byly na dveře vozů vylepeny informační nálepky a na informačních plátnech ve vybraných stanicích metra jsou vysílány krátké animované spoty.\n"}
{"id": "235702", "url": "https://cs.wikipedia.org/wiki?curid=235702", "title": "Gioacchino Colombo", "text": "Gioacchino Colombo\n\nGioacchino Colombo (9. leden 1903 Legnano – 27. duben 1987 Milán) byl italský konstruktér a projektant.\nGioacchino Colombo byl žákem slavného Vittoria Jana, když strávil téměř 30 let v projektovém studiu Alfy Romeo. Narodil se v Legnanu poblíž Milana 9. ledna 1903, když mu bylo 14 let začal pracovat v dílně Tosi, kde se podrobně seznamuje s funkcí motorů a parních turbín. Ve svých 24 letech přichází do milánské automobilky Alfa Romeo, aby se stal členem vývojové skupiny, která pracuje na projektu vozu P2. O rok později je již hlavním projektantem jak v oddělení cestovních vozu tak ve vývoji závodních speciálů. Přispívá v prvé řadě ke sportovním úspěchům Alfy Romeo ve třicátých a čtyřicátých letech. V té době je Vittorio Jano stále více zahlcován prací pro technické oddělení a Colombo se stává jeho pravou rukou. V roce 1939 projektoval Alfettu (Alfa Romeo 158) pro Ferrari. Dalšími modely jsou Alfa Romeo 308, Alfa Romeo 321 nebo Alfa Romeo 316. Po válce pak spolupracuje na projektech několika prototypů, jako je např. “Disco volante”. V roce 1945 se vrací do Ferrari, kde vytváří první dvanáctiválec 1500 cm.\n\nV letech 1950 a 1951 je znovu u Alfy Romeo a vede technické oddělení pro závody Formule 1. V období 1952 – 1954 pracuje pro Maserati, kde vyvíjí Maserati 250F, Maserati 6C a v letech 1955 a 1956 je hlavním konstruktérem vozu Bugatti. Po návratu do Itálie přechází od čtyř kol ke kolům dvěma a je hlavním projektantem u MV Agusta, kde působí až do roku 1970. Poté vytvořil firmu technického poradenství a projekce. Umírá 27. dubna 1987.\n\n"}
{"id": "235704", "url": "https://cs.wikipedia.org/wiki?curid=235704", "title": "Vodní pára", "text": "Vodní pára\n\nVodní pára je plynné skupenství vody, která se nachází v okolním prostředí a během kondenzace je pak ve formě malých aerosolových kapiček. Při změně pT podmínek dochází ke kondenzaci, kdy se vodní pára přeměňuje zpět na kapalinu. Během plynného skupenství je vodní pára neviditelná. Do prostředí se vodní pára dostává neustálým vypařováním (ze skupenství kapalného) a nebo sublimací (ze skupenství pevného).\n\nMnožství vodní páry v okolním prostředí se udává humiditou neboli vlhkostí.\n\nVodní pára je nejvýznamnější skleníkový plyn, její skleníkový efekt je vyšší než u oxidu uhličitého, způsobující jeho jak kladnou tak zápornou zpětnou vazbu. Z 99,9 % se nalézá v zemské troposféře. Kondenzací vodní páry vznikají oblaka, mraky a dešťové a sněhové srážky, vodní pára je též hlavní příčinou vzniku blesků či nejčastější a nejvíce zastoupený vulkanický plyn. Při hladině moří a oblastí věčného sněhu a ledu se vodní pára vyskytuje v množství až do tří procent, a množství jejího výskytu je exponenciálně závislé na okolní teplotě.\n\nPára hraje významnou úlohu v průmyslu. Je spolu s vodou důležitým médiem pro přenos tepla, výrobu elektrické energie či přímo konání mechanické práce. Pára se během první poloviny 19. století postupně stala základní hybnou silou průmyslu a dopravy a zůstala jí do poloviny 20. století (tyto hranice jsou samozřejmě velmi přibližné). 19. století bývá někdy nazýváno \"'stoletím páry\". V současnosti se páry používá k pohonu turbín u tepelných elektráren, jaderných elektráren a v budoucnosti možná i u solárních ostrovů.\n\n"}
{"id": "235705", "url": "https://cs.wikipedia.org/wiki?curid=235705", "title": "Garðabær", "text": "Garðabær\n\nGarðabær () je město a zároveň obec na Islandu. Leží na jihozápadě Islandu v aglomeraci Reykjavíku. V roce 2006 zde žilo 9 529 obyvatel. V lednu 2015 již 14 453 obyvatel. Což činí velmi vysoký nárůst obyvatel až o 4 924 obyvatel. Zeměpisné souřadnice města jsou 64°05' severní šířky a 21°54' západní délky.\n\nMěsto leží mezi městy Kópavogurem a Hafnarfjörðurdem. Je to jedno z největších měst Islandu. Leží v nejzalidněnější oblasti Islandu, kde se nachází dalších 5 měst, z toho 2 menší a 3 větší.\n\n\n"}
{"id": "235709", "url": "https://cs.wikipedia.org/wiki?curid=235709", "title": "Římskokatolická církev v Řecku", "text": "Římskokatolická církev v Řecku\n\nŘímskokatolická církev tvoří v Řecku malé společenství s odhadovaným počtem věřících 50 000 až 200 000 (připočteme-li imigranty). Ti se soustřeďují zejména v athénské aglomeraci, významnější podíl obyvatelstva tvoří ovšem pouze na některých ostrovech Kyklad (zejm. na Syru).\n\nŘecko se člení na dvě církevní provincie složené celkem z šesti diecézí. Organizačně mimo provincie stojí arcibiskupství v Aténách a na Rhodu, podřízená přímo Svatému stolci a apoštolský vikariát v Soluni. Jak je zřejmé i z množství diecézí vzhledem k velmi nízkému počtu katolíků, je současná církevní organizace do značné míry pozůstatkem středověkých západokřesťanských držav ve východním Středomoří (mapa).\n\n\n\n\n\n"}
{"id": "235710", "url": "https://cs.wikipedia.org/wiki?curid=235710", "title": "František Rajtoral", "text": "František Rajtoral\n\nFrantišek Rajtoral (12. března 1986 Příbram – 23. dubna 2017 Gaziantep) byl český fotbalový obránce či záložník a reprezentant. V letech 2009–2016 působil v klubu FC Viktoria Plzeň, s nímž získal čtyři tituly mistra České republiky. Posledním angažmá se od srpna 2016 stal turecký tým Gaziantepspor. V sezóně 2013/2014 odehrál sedm zápasů na hostování v německém bundesligovém Hannoveru 96. Za český národní tým odehrál v letech 2012–2014 celkem 14 zápasů, zúčastnil se s ním EURA 2012 konaného v Polsku a na Ukrajině.\nV anketě Fotbalista roku ČR 2006 se v kategorii Talent roku umístil na 5. místě.\n\nS fotbalem začínal v týmu Kovohutích Příbram, o rok později přestoupil Marily Příbram. Koncem roku 2004 se poprvé dostal do A týmu Příbrami, kde debutoval 21. listopadu 2004 v domácím ligovém střetnutí 14. kola proti Slovácku. Utkání skončilo bezbrankovou remízou, Rajtoral hrál do 82. minuty. Svoji premiérovou branku vstřelil 24. dubna 2005 ve 24. ligovém kole domácím Drnovicím, byl to zároveň jediný a vítězný gól zápasu (padl v 51. minutě). Sezónu 2004/05 zakončil s bilancí 15 ligových startů a 1 vstřelený gól.\n\nNa začátku sezóny 2005/06 Rajtoral odešel do Baníku Ostrava za 15 milionů korun. V ročníku odehrál 26 ligových zápasů, střelecky se neprosadil.\nDalší sezona 2006/07 byla mnohem podařenější, vstřelil v ní celkem 8 gólů ve 26 zápasech v lize. 12. listopadu 2006 ve 14. ligovém kole zařídil svými 2 brankami remízu 2:2 v Českých Budějovicích. Po jednom góle vstřelil i v následujících třech kolech: 18. listopadu proti hostujícím Teplicím (1:1), 26. listopadu proti hostujícímu Liberci (1:1) a 3. prosince 2006 proti domácí Slavii Praha (prohra Ostravy 1:2). Další trefy přidal 18. dubna 2007 proti Mostu (výhra 1:0), 30. dubna proti Spartě Praha (2:2) a 21. května 2007 proti Českým Budějovicím (výhra 5:1). Následně se s Ostravou dohodl na prodloužení kontraktu do roku 2010.\n\nRočník 2007/08 zakončil se 3 vstřelenými góly v 25 ligových zápasech. Prosadil se 21. října 2007 proti domácímu Jablonci (1:1), 22. března 2008 proti hostujícímu Žižkovu (výhra 3:0) a 3. května proti hostujícímu Kladnu (výhra Ostravy 4:1).\n\nSezóna 2008/09 byla jeho poslední v dresu ostravského Baníku. Zaznamenal v ní jediný gól během 23 zápasů v lize, trefil se 21. března 2009 v utkání proti svému bývalému klubu Příbrami, Baník prohrál venku 1:2.\n\nV létě 2009 přestoupil do Viktorie Plzeň. Se Západočechy slavil na konci ročníku 2009/10 vítězství v Ondrášovka Cupu (Plzeň porazila ve finále Jablonec 2:1). Ligovou sezonu 2009/10 dovršil třemi brankami ve 28 střetnutích v lize. Další ročníku 2010/11 získal s klubem svůj první ligový titul, ke kterému přispěl 3 góly ve 27 ligových zápasech.\n\n8. července 2010 nastoupil v dresu Plzně k historicky prvnímu zápasu českého Superpoháru, který sehrávají mistr ligy (tehdy AC Sparta Praha) a vítěz národního poháru (Viktoria Plzeň). Trofej vyhrála pražská Sparta, utkání skončilo výsledkem 1:0. František Rajtoral se dočkal této trofeje o rok později, kdy Viktoria Plzeň jako mistr ligy porazila držitele českého poháru FK Mladou Boleslav. Utkání skončilo nerozhodně 1:1 po 90 minutách hry - prodloužení se nehraje, na pokutové kopy zvítězila Plzeň 4:2. Rajtoral nastoupil do zápasu ve 46. minutě.\n\nPlzeň se v sezóně 2011/12 Ligy mistrů propracovala z 2. předkola až do základní skupiny. Ve druhém předkole přešla přes arménský celek Pjunik Jerevan po výsledcích 4:0 a 5:1. Ve 3. předkole následoval postup přes norský Rosenborg Trondheim (výhry 1:0 a 3:2) a ve 4. předkole přes dánský FC Kodaň (výhry 3:1 a 2:1). V základní skupině H si Rajtoral zahrál proti dvěma evropským velkoklubům FC Barcelona (prohry 0:2 a 0:4) a AC Milan (prohra 0:2 a remíza 2:2). Třetím klubem, s nímž se západočeský klub utkal byl běloruský BATE Borisov (výhra 1:0 a remíza 1:1). Plzeň obsadila v konečném součtu 3. místo před BATE a díky tomu si zajistila účast v jarní vyřazovací části (šestnáctifinále) Evropské ligy 2011/12. Zde jí bylo přilosováno německé mužstvo Schalke 04, po výsledcích 1:1 doma a 1:3 venku po prodloužení vypadla. První zápas 16. února 2012 v Plzni skončil 1:1. 23. února 2012 v odvetném zápase v Německu vstřelil Rajtoral vyrovnávací gól Plzně na 1:1 tři minuty před koncem řádné hrací doby a utkání se prodlužovalo. Plzeň však hrála oslabena o jednoho hráče (v 60. minutě byl vyloučen za hloupý faul Marek Bakoš), v prodloužení neměla dostatek sil na zvrat a dvakrát inkasovala z kopačky Klaase-Jana Huntelaara, který v utkání zaznamenal hattrick. Do osmifinále tak prošel německý klub.\n\nV sezóně 2011/12 Gambrinus ligy bojovala Plzeň v posledním kole se Slovanem Liberec o titul, utkání skončilo nerozhodně 0:0, tento výsledek stačil Liberci na první místo a Plzeň spadla na 3. příčku za pražskou Spartu. Rajtoral nastřádal v této sezoně 29 startů v lize a 2 góly.\n\nV základní skupině B Evropské ligy 2012/13 byla Plzeň přilosována k týmům Atlético Madrid (Španělsko), Hapoel Tel Aviv (Izrael) a Académica de Coimbra (Portugalsko). V prvním utkání Plzně 20. září 2012 na domácí půdě proti portugalskému týmu Académica de Coimbra Rajtoral hlavou zvyšoval v 80. minutě po centru Marka Hanouska na konečných 3:1 pro Plzeň. I v dalším utkání 4. října s Atléticem Madrid nastoupil v základní sestavě (hrál do 89. minuty, pak jej vystřídal Jakub Hora), španělský celek zvítězil doma 1:0 gólem v samotném závěru. 25. října cestovala Plzeň do Izraele k utkání proti Hapoelu Tel Aviv a většinu prvního poločasu byla pod tlakem soupeře. František Rajtoral v 55. minutě vstřelil hlavou vítězný gól na 2:1 poté, co Radim Řezník vrátil míč před bránu. Výsledkem 2:1 střetnutí skončilo, Rajtoral v závěru ještě trefil z dálky tyč. Plzeň si s 6 body upevnila druhou příčku za vedoucím Atléticem Madrid. 8. listopadu 2012 přivítala Plzeň Hapoel Tel Aviv v odvetě na domácím hřišti a vyhrála 4:0, díky tomuto výsledku se posunula s 9 body o skóre na čelo tabulky před doposud vedoucí Atlético Madrid (které v souběžném zápase prohrálo v Coimbře 0:2). Izraelský celek hrál navíc od 41. minuty oslaben o jednoho hráče. Rajtoral do tohoto střetnutí nenastoupil, sužovaly ho zdravotní problémy s třísly. 6. prosince 2012 odehrál zápas v Plzni proti Atléticu Madrid (výhra Viktorie Plzeň 1:0). Plzeň si tak se 13 body zajistila konečné 1. místo v tabulce skupiny B o 1 bod před druhým Atléticem. 14. února 2013 v jarní vyřazovací části nastoupil v šestnáctifinále proti domácímu italskému mužstvu SSC Neapol. V 66. minutě mu rozhodčí neuznali gól, v 79. minutě už ano. Rajtoral přetlačil v pokutovém území nedůsledného obránce a přehodil padajícího neapolského brankáře, zvyšoval tak na 2:0 pro hosty. Plzeň zvítězila v Neapoli 3:0. Hrál i o týden později v domácí odvetě, kterou Plzeň opanovala poměrem 2:0 a postoupila do osmifinále. V osmifinále odehrál celé domácí utkání proti tureckému celku Fenerbahçe Istanbul, Plzeň poprvé v tomto ročníku Evropské ligy prohrála doma (0:1). 14. března v odvetě v Istanbulu nastoupil rovněž v základní sestavě, Viktoria remizovala 1:1 a vypadla z Evropské ligy.\n\nV prvním ligovém zápase Plzně po zimní přestávce 25. února 2013 se podílel jedním gólem na vítězství Viktorie 3:1 nad domácím Brnem. Sezónu 2012/13 Gambrinus ligy završil ziskem ligového titulu, Plzeň s Rajtoralem v sestavě porazila 1. června v posledním 30. kole sestupující FC Hradec Králové 3:0 a udržela si dvoubodový náskok před největším konkurentem Spartou Praha.\n\nV prvním soutěžním zápase nastoupil za Viktorii 12. července 2013 v Superpoháru proti FK Baumit Jablonec (prohra 2:3). V úvodním zápase 2. předkola Ligy mistrů UEFA 2013/14 vstřelil na domácí půdě jeden gól bosenskému týmu FK Željezničar Sarajevo, Viktoria Plzeň zvítězila 4:3. V úvodu sezóny většinou začínal na lavičce náhradníků, na pravé straně začínal v základní sestavě navrátilec Milan Petržela. V prvním utkání 4. předkola Ligy mistrů 2013/14 (resp. play-off předkola) 20. srpna proti slovinskému týmu NK Maribor nacentroval Rajtoral míč na Michala Ďuriše, který vstřelil poslední gól zápasu. Viktoria zvítězila na domácí půdě 3:1. Zahrál si i v základní skupině Ligy mistrů, kde se viktoriáni střetli s německým Bayernem Mnichov, anglickým Manchesterem City a ruským CSKA Moskva. 2. října 2013 vstřelil úvodní gól střetnutí proti CSKA Moskva (hrálo se v Petrohradu), když z úhlu usměrnil do sítě zblokovanou střelu spoluhráče. Plzeň ale nakonec podlehla soupeři 2:3.\n\n1. září 2013 zvyšoval v 9. minutě na 2:0 krásnou střelou z voleje do horního rohu brány Sigmy Olomouc, Plzeň nakonec zvítězila 3:2. S klubem skončil v 1. české lize i v českém poháru na konci sezóny na 2. místě, v obou případech za Spartou Praha.\n\nPodzimní část sezóny prakticky nehrál, potýkal se s únavovým syndromem, který ho limitoval i v minulosti. V 18. kole na půdě FC Hradec Králové vstřelil v 76. minutě z voleje zpoza velkého vápna branku na konečných 3-2. Dvě kola před koncem ročníku 2014/15 získal s mužstvem mistrovský titul.\n\nPřed sezonou 2015/16 prodloužil s Plzní smlouvu do léta 2018. 18. července 2015 se podílel na zisku Superpoháru, když Viktorka porazila FC Slovan Liberec 2-1. S Plzní se představil ve 3. předkole Ligy mistrů UEFA, kde klub narazil na izraelský celek Maccabi Tel Aviv FC. V prvním zápase na půdě soupeře Viktorka zvítězila 2-1, ale v odvetě prohrála 0-2 a vypadla. S mužstvem následně hrál 4. předkolo Evropské ligy UEFA, kde tým narazil na klub ze Srbska FK Vojvodina Novi Sad. Po výhrách 3-0 a 2-0 Plzeň postoupila do základní skupiny Evropské ligy, kde bylo mužstvo nalosováno do skupiny E společně s FK Dinamo Minsk (Bělorusko), Villarreal CF (Španělsko) a Rapid Vídeň (Rakousko). V konfrontaci s těmito týmy Západočeši získali 4 body, skončili na třetím místě a do jarní vyřazovací části nepostoupili. Za Plzeň v základní skupině Evropské ligy odehrál pět utkání, chyběl pouze v posledním zápase na domácí půdě proti Villarrealu. V ročníku 2015/16 získal tři kola před konce sezony s Viktorkou mistrovský titul, klub dokázal ligové prvenství poprvé v historii obhájit. Celkem v dresu Viktorie odehrál v lize i pohárech 247 zápasů, dal 26 gólů.\n\nKoncem ledna 2014 odešel na půlroční hostování do německého klubu Hannover 96 s možností opce na trvalý přestup. Trenér Tayfun Korkut jej poslal poprvé na hřiště 1. února 2014 v bundesligovém zápase proti Borussii Mönchengladbach (výhra 3:1). Po sezoně 2013/14 se vrátil do Plzně.\n\nV srpnu 2016 po nepovedeném startu do ročníku 2016/17 v Plzni skončil. Společně s Danielem Kolářem odešel do zahraničí, konkrétně do tureckého Gaziantepsporu. S Gaziantepsporem uzavřel smlouvu na dva roky. Jeho působení zde skončilo nešťastně. 23. dubna 2017 ve svém bytě v Turecku spáchal sebevraždu. Turecký fotbalový svaz rozhodl, že se v příštím kole Süper Lig i Türkiye Kupası bude držet minuta ticha na počest hráče. Kondolenci vyjádřilo mnoho hráčů, z klubů mj. 1. FK Příbram, FC Baník Ostrava, Hannover 96, FC Barcelona; a také UEFA a FIFA. Jeho památku si uctili mimo Gaziantepspor mj. i v české nejvyšší lize, kde se na stadionech držela před výkopem utkání minuta ticha. Ve Viktorii Plzeň fans vyjádřili respekt aplausem a klub navždy vyřadil Rajtoralovo číslo 27, které po něm v Plzni nosil rakouský fotbalista Andreas Ivanschitz.\n\nRajtoral prošel mládežnickými reprezentačními výběry do 18 a 19 let.\n\n15. června 2006 debutoval za českou reprezentaci do 21 let v přátelském zápase proti domácímu Finsku, utkání skončilo vítězstvím českého týmu 2:1, Rajtoral nastoupil od začátku druhého poločasu. Zúčastnil se Mistrovství Evropy hráčů do 21 let 2007 v Nizozemsku, kde český tým skončil po zápasech s Anglií (0:0), Srbskem (prohra 0:1) a Itálií (prohra 1:3) s 1 bodem na posledním místě základní skupiny B.\n\nCelkem za \"jedenadvacítku\" odehrál v letech 2006–2008 15 zápasů (4 výhry, 6 remíz, 5 proher) a vstřelil 1 gól.\n\nV seniorské reprezentaci debutoval 29. února 2012, trenér Michal Bílek jej povolal k přátelskému utkání proti domácímu Irsku, kde v 67. minutě střídal svého klubového spoluhráče z Plzně Milana Petrželu (utkání skončilo remízou 1:1).\n\nPo evropském šampionátu 2012 nastoupil v prvním přátelském utkání nového reprezentačního cyklu 15. srpna 2012 ve Lvově proti domácí Ukrajině (0:0), 8. září v Kodani proti Dánsku (kvalifikační zápas o MS 2014 v Brazílii, opět 0:0) a v dalším přátelském utkání v Teplicích proti Finsku 11. září (prohra 0:1). Objevil se v základní sestavě v kvalifikačním zápase 12. října proti Maltě. Po čtyřzápasovém střeleckém trápení českého týmu bez vstřeleného gólu (mimo tří výše zmíněných zápasů ještě prohra 0:1 z evropského šampionátu s Portugalskem) zvítězila ČR 3:1, v nastaveném čase chytil ještě Petr Čech přísně nařízený pokutový kop. 16. října 2012 nastoupil Rajtoral v Praze v kvalifikačním zápasu s Bulharskem (0:0).\n\nZúčastnil se i Mistrovství Evropy ve fotbale 2012 konaného v Polsku a na Ukrajině. V prvním utkání proti Rusku nenastoupil, český celek jej prohrál 1:4. V 90. minutě druhého utkání proti Řecku (12. června 2012) střídá Rajtoral Daniela Koláře za stavu 2:1 pro český tým, tento stav vydržel až do konce. Nicméně se stala chyba, Rajtoral měl střídat unaveného Petra Jiráčka a nikoli Koláře, který do zápasu nastoupil v jeho polovině. V posledním zápase základní skupiny A proti Polsku (16. června) střídal v 84. minutě střelce jediného gólu Petra Jiráčka (v utkání ČR zvítězila 1:0 a postoupila se 6 body z prvního místa skupiny do čtvrtfinále proti Portugalsku). Čtvrtfinálové střetnutí s Portugalskem neabsolvoval, ČR v něm prohrála 0:1 a na turnaji skončila.\n\nGóly Františka Rajtorala v české reprezentaci do 21 let \n\n"}
{"id": "235711", "url": "https://cs.wikipedia.org/wiki?curid=235711", "title": "Kamčatský kraj", "text": "Kamčatský kraj\n\nKamčatský kraj (rusky Камчатский край) je federální subjekt Ruské federace, jenž zaujímá především území Kamčatského poloostrova. Kraj je součástí Dálněvýchodního federálního okruhu.\n\nKamčatský kraj vznikl v rámci zjednodušování administrativního dělení Ruska k 1. červenci 2007 sloučením Kamčatské oblasti (333 644 obyv. v roce 2002) a Korjackého autonomního okruhu (25 157 obyv.), kde Korjaci tvořili 26,7 % obyvatelstva. Nový kraj měl tak v okamžiku sloučení přibližně 358 800 obyvatel, Korjaci v něm však dnes tvoří již jen 2,04%. Sídlem zůstal Petropavlovsk-Kamčatskij, centrum dřívější Kamčatské oblasti.\nVětšinu kraje tvoří Kamčatský poloostrov. Na severu sousedí s Magadanskou oblastí a Čukotským autonomním okruhem. Páteř tvoří středokamčatské pohoří s aktivní sopečnou činností. Ze 160 sopek je 28 činných. Mnoho teplých jezer, termálních pramenů a gejzírů. Nejvyšší hřbety a vrcholy sopek pokrývají ledovce, při úpatí tundra a lesotundra. Ložiska zlata, uhlí, rtuti aj. Řeky hlavně na východě, největší Kamčatka (délka 760 km). Čas se oproti moskevskému času předchází o 8 hodin.\n\nPrůmysl těžební (uhlí), rybný, loďařský, dřevařský, dřevozpracující, stavebních hmot. V oblasti je Paužetská geotermální elektrárna, což je v Rusku ojedinělé. Chov sobů, kožešinové zvěře, skotu a drůbeže. Pěstují se krmné plodiny, brambory a zelenina. Námořní doprava, přístav Petropavlovsk-Kamčatskij. Důležitým hospodářským odvětvím je rybolov a postupně se rozvíjející turismus.\n\n"}
{"id": "235716", "url": "https://cs.wikipedia.org/wiki?curid=235716", "title": "Fyzika pevných látek", "text": "Fyzika pevných látek\n\nFyzika pevných látek je část fyziky, která studuje makroskopické vlastnosti pevných látek, přičemž se vlastnosti pevných látek pokouší popsat pomocí kvantově mechanických modelů, které pevnou látku chápou jako skupinu velkého počtu částic. Tyto částice v reálné látce představují molekuly, atomy, ionty, elektrony apod. Ke studiu takového souboru s velkým počtem částic se používají metody statistické fyziky.\n\nFyzika pevných látek využívá nejen kvantovou mechaniku a statistickou fyziku, ale také další fyzikální obory, např. mechaniku, termodynamiku, elektromagnetismus, znalost vlnění, atomovou fyziku aj.\n\nFyzika pevných látek má velké technické využití, především při vytváření nových materiálů se specifickými vlastnostmi.\n\n\n"}
{"id": "235731", "url": "https://cs.wikipedia.org/wiki?curid=235731", "title": "Polární čepičky Marsu", "text": "Polární čepičky Marsu\n\nPolární čepičky Marsu jsou dvě tělesa v oblasti marsovských pólů, které jsou tvořeny směsicí vodního ledu a suchého ledu tvořeného z oxidu uhličitého. Polární čepičky jsou pomocí teleskopu viditelné i ze Země jako bílé skvrny na horním a dolním okraji kotouče. Jedná se o výrazné činitele, které utvářejí atmosférické pochody na povrchu planety. Pozorovány byly již v 17. století.\n\nVýzkumu polárních čepiček se v poslední době dostává zvýšeného zájmu, jelikož se zde možná dají objevit odpovědi, které by jasně řekly, kolik vody se na povrchu planety dříve nacházelo, a co se s ní stalo. Současně lepší pochopení pravidelných sezónních cyklů umožňuje lepší pochopení celkového chování atmosféry Marsu a klimatu. Na začátku 21. století bylo například prokázáno, že část vody ve formě vodní páry je schopna cirkulovat mezi severní a jižní polární čepičkou skrze vrchní vrstvy atmosféry.\n\nPo dobu, co mohli vědci přesněji čepičky měřit, mj. co do plochy, kterou zaujímají (např. v rámci projektu Mars Global Surveyor), zjišťují, že plocha vodního a suchého ledu se mění i z dlouhodobého hlediska. Podle vědců z \"Ames Research Center\" při NASA může být důvodem vítr; jinými odůvodněními jsou sopečná činnost a neantropogenní globální oteplování.\n\nSeverní polární čepička je tvořena převážně z vodního ledu, který v pravidelných cyklech sublimuje a zase dopadá na povrch planety. Severní polární čepička zabírá přibližně 1200 km s průměrnou tloušťkou ledu 1,03 km (maximální 3 km) rozkládajíce se na území velkém jako 1,5 Texasu. Její povrch je značně zbrázděn kaňony a trhlinami. Množství vody, které by po roztátí obsahovala, se odhaduje na 1,2 miliónů km³, což odpovídá polovině všeho ledu v Grónsku (k rok 1998) či 4 % ledové pokrývky Antarktidy.\n\nSeverní polární čepička pravidelně mění svou velikost v závislosti na aktuálním ročním období, které na severní polokouli Marsu panuje. Během zimy na severní polokouli dochází k tomu, že přibližně 30 % atmosféry Marsu zmrzne a spadne na povrch, čímž vytvoří v oblasti čepičky 2 metrovou vrstvu nového ledu. Tato vrstva následně během jara opět roztaje a plyn se uvolní nazpět do atmosféry.\n\nJižně od čepičky se nachází skupina hor Abalos Colles.\n\nJižní polární čepička je tvořena převážně ze suchého ledu. Je složena ze dvou vrstev, kdy svrchní je tvořena přibližně 8 metry zmrzlého oxidu uhličitého a spodní vrstva je tvořená ze zmrzlé vody, jenž sahá do značné hloubky. Data získaná sondou Mars Express naznačují, že kdyby všechna voda z této oblasti roztála, že by zaplavila celý povrch Marsu do výšky 11 metrů.\n\nO výzkum jižní polární čepičky se neúspěšně pokoušela sonda Mars Polar Lander, se kterou bylo ztraceno spojení během průchodu atmosférou.\n"}
{"id": "235733", "url": "https://cs.wikipedia.org/wiki?curid=235733", "title": "Zemětřesení v Lisabonu 1755", "text": "Zemětřesení v Lisabonu 1755\n\nNejznámější zemětřesení v Lisabonu vypuklo 1. listopadu 1755 v 9:40 ráno. Považuje se za jedno z nejničivějších a nejvíce smrtících zemětřesení v historii Evropy. Má na svědomí odhadem 60 000 obětí, z nichž většina zahynula ve vlnách tsunami a za požárů, které následovaly bezprostředně po zemětřesení. Lisabon utrpěl značné materiální i lidské ztráty.\n\nUdálostí se intenzivně zabývali evropští osvícenští filozofové – šlo o první katastrofu tohoto druhu, která byla pro svůj rozsah vědecky zkoumána, což předznamenalo počátky moderní seismologie.\n\nMagnituda zemětřesení byla zhruba 7,7.\n\n"}
{"id": "235734", "url": "https://cs.wikipedia.org/wiki?curid=235734", "title": "Římskokatolická církev v Portugalsku", "text": "Římskokatolická církev v Portugalsku\n\nŘímskokatolická církev v Portugalsku je největší organizovanou náboženskou skupinou Portugalska; hlásí se k ní velká většina obyvatel (přinejmenším 80 %).\n\nPortugalsko se člení na tři církevní provincie složené celkem z dvaceti diecézí. Organizačně mimo provincie stojí vojenský ordinariát. Lisabonský arcibiskup užívá titulu \"Patriarcha lisabonský\".\n\n\n\n\n\n\n"}
{"id": "235738", "url": "https://cs.wikipedia.org/wiki?curid=235738", "title": "Tori", "text": "Tori\n\nTori (německy \"Torgel\") je městečko v estonském kraji Pärnumaa, samosprávně patřící do obce Tori, jejímž je administrativním centrem.\n\nMěstečko leží na obou březích Pernavy, 27 km severovýchodně od Pernova.\n\n"}
{"id": "235744", "url": "https://cs.wikipedia.org/wiki?curid=235744", "title": "Jaguar XJ220", "text": "Jaguar XJ220\n\nJaguar XJ220 je supersportovní automobil britské automobilky Jaguar Cars vyráběný od roku 1992 do roku 1994. Model XJ220, poháněný uprostřed uloženým motorem, byl s maximální rychlostí necelých 350 km/h (217,5 mil/h) nejrychlejším sériově vyráběným automobilem světa do roku 1994, kdy jej překonal vůz McLaren F1. Za dva roky výroby vzniklo 281 exemplářů.\n\nPočátkem vývoje modelu XJ220 byl rok 1984, kdy z iniciativy vrchního inženýra Jima Randlea vznikla studie vozu, který měl oponovat sportovním vozům konkurenčních značek (např. Ferrari F40, 288 GTO či Porsche 959). Přestože se neuvažovalo o sériové výrobě, práce na studii nadále pokračovaly.\n\nV roce 1988 se na autosalonu v anglickém Birminghamu poprvé představil koncept XJ220, vybavený vidlicovým dvanáctiválcem, známým ze závodního modelu XJR-9 nebo cestovního XJS. Objem motoru vzrostl z původních 5,3l na 6,2l, s rozvodem DOHC a 48 ventily (4 ventily na válec) podával výkon 500 koní (368 kW). Prototyp dostal pohon všech čtyř kol vyvinutý britskou firmou FF Development, lehký trubkový rám z hliníku a rovněž hliníkové části karoserie. Design vozu, měřící na délku přes 5 metrů a na šířku 2 metry, navrhl Keith Helfet. Kromě úctyhodných proporcí vozu byly charakteristické také vzhůru vyklápěcí dveře, plně zakrytý podvozek auta kvůli zlepšené aerodynamice a bohaté prosklené plochy. \n\nAni po představení prototypu se stále nepočítalo s jeho uvedením do výroby, přesto sklidil u veřejnosti ohromný úspěch. Za těchto okolností se automobilka v roce 1989 rozhodla pro výrobu série 220 vozů, přičemž maximální počet vyrobených vozů neměl přesáhnout počet 350. \n\nVýrobou modelu XJ220 byla pověřena dceřiná firma automobilky Jaguar Cars, firma \"JaguarSport\", ve spolupráci se závodním týmem \"TWR\" \"(Tom Walkinshaw Racing)\". Automobilka s Tomem Walkinshawem spolupracovala již v minulosti, např. na úpravě modelu XJ-S pro závody cestovních vozů nebo při vítězství Jaguarů XJR-9 a XJR-12 v 24hodinovém závodě Le Mans v letech 1988 a 1990. \n\nFinální verze se od prototypu z roku 1988 v mnohém lišila. Nejvýraznější změnou byla náhrada motoru V12 za menší motor V6, odvozující svůj původ od motorů závodních modelů XJR-10 a 11. Objem klesl na 3 498 cm, ovšem s použitím dvou turbodmychadel bylo dosaženo vyššího výkonu než u původního dvanáctiválce. V6 poskytoval 542 koní (404 kW) a 642 Nm točivého momentu. Jednalo se o první vidlicový šestiválec v historii automobilky, předtím nabízela pouze řadové šestiválce a také první motor s přeplňováním. Dalšími citelnými změnami bylo upuštění od pohonu 4x4, který se ukázal jako zbytečně složitý a nákladný pro normální provoz a také náhrada efektních vzhůru otevírajících se dveří za standardní. Menší motor umožnil také značné zkrácení karoserie na 4,93 metru a úsporu hmotnosti. Interiér vozu byl na supersportovní vůz vybaven velmi luxusně, ovšem téměř bez prostoru pro zavazadla posádky.\n\nÚtok na rekord nejrychlejšího sériového vozu započal Jaguar XJ220 v roce 1992 na italském okruhu Nardò. Vůz pilotovaný Martinem Brundlem dosáhl maximální rychlosti necelých 342 km/h, o rok později již těsných 350 km/h (220 mil/h) a získal tak oficiální titul nejrychlejšího sériového automobilu po vozu Bugatti EB110. \n\nPrvní vozy byly dodány zákazníkům z továrny v Bloxhamu v roce 1992, avšak počet prodaných kusů zůstal daleko za očekáváním automobilky. Z původních 350 exemplářů bylo do roku 1994 vyrobeno pouhých 281. Na nižší prodejnosti se podepsala řada faktorů, z nichž za některé mohla sama automobilka. \n\nPrvní oznámená cena z roku 1989 činila 361 000 liber, přičemž konečná cena se vyšplhala dokonce na 403 000 liber. Dalším důvodem menšího zájmu ze strany kupujících byly již zmíněné technické změny na samotném autě, které se mohli některým zájemcům o supersportovní vůz zdát příliš rozsáhlé. Významnou příčinou neúspěchu byla také světová recese z počátku 90. let, která značnou měrou zasáhla také trh supersportovních automobilů. Mnozí z potenciálních kupců na základě těchto skutečností odstoupili od svých objednávek, i když předtím již zaplatili zálohu 50 000 liber, proti čemuž se firma bránila i soudní cestou. Ani montování dílů ze sériových vozů za účelem snížení prodejní ceny nepřineslo úspěch, a tak se poslední vyrobené kusy prodávaly hluboko pod cenou ještě v roce 1997. \n\nJaguar XJ220 existoval také v závodní úpravě pod názvem XJ220 C. Na změnách oproti produkční verzi se opět podílel Tom Walkinshaw a zahrnovaly úpravu motoru pro vytrvalostní závody, změny designu i nahrazení některých částí karoserie a podvozku moderními materiály z umělých hmot a kevlaru. První vítězství v závodě si připsal na okruhu Silverstone v rámci Britského šampionátu vozů GT, za jehož volantem seděl Win Percy. \n\nV roce 1993 byl model XJ220 C nasazen do třídy GT slavného vytrvalostního závodu 24 hodin Le Mans. Vůz pilotovaný Johnem Nielsenem, Davidem Brabhamem a Davidem Coulthardem si připsal senzační vítězství, ovšem kvůli technickému porušení předpisů byl po závodě diskvalifikován. Zbývající vozy s tovární podporou ze závodu odpadly. XJ220 C se do Le Mans ještě jednou vrátil v roce 1995, kde ale žádný ze soukromě nasazených vozů nedokončil závod.\n"}
{"id": "235745", "url": "https://cs.wikipedia.org/wiki?curid=235745", "title": "Kachna růžovohlavá", "text": "Kachna růžovohlavá\n\nKachna růžovohlavá (\"Rhodonessa caryophyllacea\", též \"Netta caryophyllacea\") je velká kachna patřící do skupiny poláků. Dříve žila v mokřadech Indie, Bangladéše a Myanmaru, vzácně také v Nepálu. Vždy byla považována za vzácnou, v přírodě byla naposledy pozorována v roce 1949, ve stejné době vymizela i ze zajetí. Pozdější \"pozorování\" tohoto druhu se ve skutečnosti vztahovala k zrzohlávce rudozobé (\"Netta rufina\"). Výsledkem pátrání v Myanmaru v dubnu 2003 až prosinci 2006 bylo jedno možné pozorování (2004) a tři důvěryhodné záznamy od místních rybářů. Následné pátrání na základě těchto údajů (v lednu 2008) nebylo úspěšné.\n\n"}
{"id": "235750", "url": "https://cs.wikipedia.org/wiki?curid=235750", "title": "Okřehek nejmenší", "text": "Okřehek nejmenší\n\nOkřehek nejmenší (\"Lemna minuta\", syn.: \"Lemna minuscula\") je druh jednoděložné rostliny z čeledi árónovité (\"Araceae\"). Starší systémy ho řadí do samostatné čeledi okřehkovité (\"Lemnaceae\").\n\nJedná se o extrémně redukovanou vodní rostlinu, která je volně plovoucí na hladině, je víceméně jednoletá (alespoň v mírném a chladném pásu), jednodomá s jednopohlavnými květy. Celá lodyha má „stélkovitý tvar“, „stélka“ je drobná, cca 0,8–4 mm v průměru, obvejčitá. Listy zcela chybí, někteří autoři však považují „stélku“ za list. Kořeny jsou přítomny, na každou „stélku“ připadá jen 1 kořen. Tím se liší od závitky mnohokořenné, u které připadá na 1 \"lístek\" 7–21 kořenů. \"Lístky jsou většinou tmavě zelené, svrchu lesklé, na vrcholu často mají kratičkou špičku, na rozdíl od okřehku červeného neobsahují nachovou barvu. „Lístek“ je víceméně plochý, nikoliv na spodní straně výrazně vypouklý jako u okřehku hrbatého, okraje „lístku“ jsou ztenčelé. Lístek je pouze s 1 žilkou, nad kterou je skoro vždy ostrý hřbítek. Turiony vždy chybějí. Vegetativní rozmnožování vysoce převažuje nad pohlavním a rostliny vytvářejí rozsáhlé kolonie, okřehek nejmenší kvete jen vzácně. Květy jsou v redukovaných květenstvích obsahujících většinou 3 květy, květenství je uzavřeno v drobném toulcovitém membránovitém listenu. Okvětí chybí. Samčích květy jsou v květenství většinou 2 a jsou redukované na 1 tyčinku. Samičí květ redukován na gyneceum, které je zdánlivě složené z 1 plodolistu, zdánlivě monomerické (snad by mohlo být interpretováno jako pseudomonomerické), semeník je svrchní. Plod je suchý, nepukavý měchýřek, obsahující většinou 1 semeno.\n\nOkřehek nejmenší je přirozeně rozšířen v Severní Americe, v Mexiku a ve Střední Americe. Zavlečen byl do Jižní Ameriky, Evropy a Asie.\n\nZ ČR není zatím spolehlivě potvrzen. Je však možné, že v ČR už někde roste a je přehlížen. Je pravděpodobné, že bude v budoucnu nalezen, protože byl už zaznamenán ve více státech Evropy.\n\n\n\n \n"}
{"id": "235756", "url": "https://cs.wikipedia.org/wiki?curid=235756", "title": "Ittoqqortoormiit", "text": "Ittoqqortoormiit\n\nIttoqqortoormiit ( [itːoqːɔʁtɔːʁmiːt], západogrónsky \"Illoqqortoormiut\", , zastarale Itseqqortoormiit, Ítoqortôrmît nebo Igdloqqortôrmiut) je osada na východě Grónska v kraji Sermersooq. Město leží v ústí největšího a nejširšího fjordu na světě, který se nazývá Scoresbyho záliv. Nachází se na východním pobřeží Grónska u Grónského moře.\n\nV roce 2017 tu žilo 383 obyvatel, převážně Inuitů, kteří tu přišli v roce 1925 z města Tasiilaq za účelem dalších loveckých možností, které toto území skrývalo. V osadě je také škola, malá nemocnice a evangelický kostel. V okolí se pohybuje mnoho polárních medvědů, lišek, narvalů, mrožů a velryb. Ittoqqortoormiit byl založen Ejnarem Mikkelsnem v roce 1925. Název osady znamená \"obyvatelé velkých domů\".\n\nV současnosti je tato osada jedinou přeživší osadou v oblasti, nedaleko se nacházejí ale i zaniklé osady Itterajivit a Uunarteq.\n\n\n"}
{"id": "235758", "url": "https://cs.wikipedia.org/wiki?curid=235758", "title": "Sebnice", "text": "Sebnice\n\nSebnice (na českém území Vilémovský potok, resp. ) je levý přítok Lachsbachu protékající Českem a Saskem. Celková délka toku činí 30,8 km. Pramení na východním svahu Plešného ve Šluknovské pahorkatině v nadmořské výšce 535 m. Náleží k povodí Labe a úmoří Severního moře.\n\nV předválečném pojetí byly Luční a Vilémovský potok považovány za zdrojnice Sebnice. Podle současného pojetí pramení Sebnice jako Vilémovský potok (\"Wölmsdorfer Bach\") na východním svahu vrchu Plešný (593 m) ve Šluknovské pahorkatině v nadmořské výšce 534 m, asi 1,5 km severozápadně od středu Brtníků. Protéká zalesněným údolím mezi Plešným a Hrazeným (610 m) a přes Staré Hraběcí a Leopoldku pokračuje severozápadním směrem do Velkého Šenova, kde zprava přibírá Velkošenovský potok. Až k Černému rybníku v Leopoldce je koryto potoka málo dotčené zásahy člověka, od Leopoldky dále je regulované. Od ústí Velkošenovského potoka pokračuje Vilémovský potok západním směrem plochým úvalovitým údolím. V prostoru mezi dolním Šenovem a Vilémovem vytváří spolu s Liščím potokem rozsáhlý luh bez meandrování. Jihozápadním směrem protíná Vilémov, od kterého dále protéká zahloubeným údolím s nejprve širokou nivou, která se však postupně zužuje a svahy údolí se stávají prudčími. Jižně od vilémovské části Dolina se potok stáčí do Karolinina údolí, kde se stává hraničním tokem. V tomto hraničním úseku je na českých mapách označován jako Vilémovský potok, na německých pak jako \"Wölmsdorfer Bach\", \"Sebnitzbach\" či \"Sebnitz\". Údolím mezi Spáleným vrchem (443 m) a Wolfsteinem (393 m) pokračuje po státní hranici až k soutoku s Lučním potokem vedle hraničního přechodu Dolní Poustevna-Sebnitz.\n\nŘíční síť je na našem území vějířovitá. Až po státní hranici dosahuje Vilémovský potok délky 12,4 km a jeho povodí zaujímá plochu 96,98 km². Průměrný průtok po soutoku s Lučním potokem dosahuje hodnoty 1,3 m³/s a specifický odtok 13,4 l/s/km². Od soutoku se říčka nazývá nejčastěji Sebnice (\"Sebnitz\"), řídce Sebnitzbach. Po několika metrech od soutoku překračuje v nadmořské výšce 296 m státní hranici a pokračuje jihozápadním směrem do města Sebnitz, které je podle toku pojmenováno. Za městem protéká silně meandrující tok Sebnickým údolím (\"Sebnitztal\") a krajinou Saského Švýcarska. Koryto řeky je v tomto úseku velmi málo dotčené zásahy člověka a v různě široké nivě vytváří četné meandry. U Porschdorfu se stéká s Polenzí a společný tok nadále nese jméno Lachsbach.\n\nUvedeny jsou pojmenované přítoky s údajem, zda se jedná o levý či pravý přítok, a s popisem ústí.\n\nHorní tok řeky protéká geomorfologickým celkem Šluknovská pahorkatina () na české i německé straně a dále Děčínskou vrchovinou (\"Elbsandsteingebirge\"). Část toku od města Sebnitz po ústí je řazena k oblasti Saského Švýcarska. Podloží tvoří nejprve lužický granodiorit a po překonání lužického zlomu pískovec. V korytu řeky se nachází valouny zlata, hojně zirkon a spinel, méně hojně epidot, olivín a také rubín. Podle soustavy Natura 2000 patří vodní tok ke stanovišti nížinné až horské vodní toky s vegetací svazů \"Ranunculion fluitantis\" a \"Callitricho-Batrachion\" a okolní porosty především ke stanovištím acidofilní bučiny, údolní jasanovo-olšové luhy či suťové lesy. Převládajícími dřevinami v porostech kolem toku jsou buk lesní \"(Fagus sylvatica)\", javor mléč \"(Acer platanoides)\" i klen \"(Acer pseudoplatanus)\", lípa malolistá \"(Tilia cordata)\" i velkolistá \"(Tilia platyphyllos)\" či habr obecný \"(Carpinus betulus)\". V řece a jejím okolí se vyskytuje řada chráněných živočichů. Ze zástupců ryb jsou to vranka obecná \"(Cottus gobio)\" či losos obecný \"(Salmo salar)\", z kruhoústých mihule potoční \"(Lampetra planeri)\", ze savců bobr evropský \"(Castor fiber)\", vydra říční \"(Lutra lutra)\", rys ostrovid \"(Lynx lynx)\" a netopýr velký \"(Myotis myotis)\". Losos byl do Sebnice úspěšně opětovně vysazen v rámci projektu \"Elbe-Lachs\" vyhlášeném v roce 1995. Od státní hranice jižně od Doliny až po Lachsbach se rozkládá evropsky významná lokalita Lachsbach- und Sebnitztal vyhlášená roku 2002 na ploše 628 ha. Řeka dále protéká Chráněnou krajinou oblastí Elbsandsteingebirge.\n\nPři vyměřování hranic v letech 1223 a 1241 je říčka označována jako \"Sebniza\" a \"Sabniza\". Název je odvozen ze slovanského základu \"zyba\" a znamenal tak v němčině \"Finkenwaldbach\", česky Potok v pěnkavčím lese.\n\nV úseku mezi městem Sebnitz a vsí Porschdorf prochází Sebnickým údolím část železniční trati Budyšín – Bad Schandau nazývaná \"Sebnitztalbahn\" (Dráha Sebnického údolí). Železnice zde překonává údolí meandrujícího toku po 27 mostech.\n"}
{"id": "235759", "url": "https://cs.wikipedia.org/wiki?curid=235759", "title": "Mariner 4", "text": "Mariner 4\n\nMariner 4 (\"Mariner-Mars 1964\") byla čtvrtá americká sonda k Marsu ze série Mariner, která úspěšně proletěla kolem Marsu a odeslala jako první sonda snímky povrchu Marsu. Jednalo se o dvojče sondy Mariner 3, která měla stejný úkol, ale která během mise selhala.\n\nSonda byla vypuštěna 28. listopadu 1964 pomocí nosiče Atlas-Agena D. Hmotnost sondy byla 260,68 kg.\n\nNa fotografiích, které sonda vyhotovila mezi 14. a 15. červencem 1965 při přeletu ve vzdálenosti 9 846 km kolem Marsu byly viditelné až tříkilometrové detaily, kromě jiného byly jejich pomocí objeveny krátery na povrchu Marsu. Při letu za Marsem (při pohledu ze Země) byl podle změn v rádiových signálech určen tlak atmosféry, který byl osmkrát menší proti předpokladu a dosahoval hodnotu asi 1 % pozemského.\n\nSondě se povedlo pořídit celkem 21 snímků povrchu Marsu, na kterých se dalo rozpoznat 70 impaktních kráterů o velikosti mezi 4 až 120 km. Dohromady snímky pokryly přibližně 1 % povrchu planety. Během průletu se povedlo změřit i velmi slabé magnetické pole o přibližné hodnotě 0,1 % pozemského.\n\nPo přeletu kolem Marsu sonda pokračovala v činnosti, kdy ve volném vesmíru zkoumala sluneční vítr. 15. září 1965 proletěla rojem mikrometeoritů a zaznamenala až sedmnáct zásahů. 1. října 1965 byl signál sondy ztracen, aby byl později nakrátko obnoven. Naposledy se podařilo zachytit signál sondy 21. prosince 1967. Sonda získala 5,2 miliónů bitů informací, její celková cena byla 83,2 miliónů dolarů.\n\nJako všechny Marinery byla ve tvaru hranolu z hořčíkové slitiny. K němu byly připevněny na bocích panely slunečních baterií a k základnám korekční motor, antény telekomunikačního systému a plošina s vědeckými přístroji\n\n"}
{"id": "235760", "url": "https://cs.wikipedia.org/wiki?curid=235760", "title": "The Take Over, The Breaks Over", "text": "The Take Over, The Breaks Over\n\nThe Take Over, the Breaks Over je třetí singl (čtvrtý pokud se počítá The Carpal Tunnel of Love) skupiny Fall Out Boy z jejich třetího řadového alba Infinity on High. Song si vypůjčil název od rapera Jay-Z, který vydal v roce 2001 písničku Takeover. Zpěvák Akon singl od Fall Out Boy přezpíval během rádiového rozhovoru v BBC.\n\nV písni hostují i kytaristé Ryan Ross z Panic! at the Disco a Chad Gilbert z Found New Glory.\nVideoklip je v černo bílém provedení a hlavní roli zde hraje pes Petera Wentze \"Hemingway\". Videoklip začíná pohledem na Wentze, který společně s Hemingwayem spí, tomu se zdá sen, že se společně s celou skupinou objevil u Chevroletu, kde je plno hydrantů, pošťáci, tančící kočky a hlavně zpěvák Patrick Stump, který se v klipu objeví s kočičí hlavou nebo jako steak.\n\nV klipu se objevují i ex-fanoušci Fall Out Boy, kteří na skupinu házejí balónky s vodou a křičí na ně, že na ně už zapomněli a že je nenávidí. V tom zavyje Hemingway a pronese: „To chce klid…každý se mění.“ Fanoušci přikývnou a Hemingway pronese znova: „Koukněte se třeba na mě, býval jsem maličký.“ Fanoušci znovu přikývnou a začnou tančit společně s skupinou.\n\nNa konci klipu přistupuje Wentz k Hemingwayi a říká: „Nevěděl jsem, že umíš mluvit.“ Ten mu odpoví: „Sklapni Pete, tohle je můj sen.“ Videoklip končí jak začal, pohledem na spícího Wentze s Hemingwayem, který se probudil a seskakuje dolů.\n"}
{"id": "235761", "url": "https://cs.wikipedia.org/wiki?curid=235761", "title": "Čistší produkce", "text": "Čistší produkce\n\nČistší produkce je preventivní strategie aplikovaná obecně v celé výrobní sféře. Hlavním úkolem této strategie je odstraňovat příčiny způsobující znečištění životního prostředí, a to především v důsledku výroby nějakého výrobku nebo realizace nějaké služby. \n\nSpolečným cílem všech projektů a činností je přispět k šíření a rozvíjení možností dosažení udržitelného rozvoje, jehož součástí je kromě ochrany životního prostředí také ekonomická prosperita a sociální odpovědnost. Propagace metodiky čistší produkce je podporován i Ministerstvem životního prostředí ČR, podle usnesení České republiky č. 165/2000.\n\nAplikace metodiky čistší produkce může být také definována jako snaha o eticky nezávadné zefektivnění výrobního procesu, při minimalizaci ztrát a odpadů.\n\n"}
{"id": "235763", "url": "https://cs.wikipedia.org/wiki?curid=235763", "title": "Uhel", "text": "Uhel\n\nUhel je kreslící materiál černé barvy, jde v podstatě o speciální dřevěné uhlí. Jde o jeden z nejstarších materiálů ke kreslení vůbec. Již jeskynní malby pravěkých obyvatel Evropy ve frankokantaberské oblasti byly kresleny předchůdci uhle, tedy ohořelými dřívky a uhlíky. V současné době se uhel používá hlavně k portrétování a náčrtům studií. Vlastností uhle je možnost tvorby barevných tónů, díky možné roztíratelnosti tohoto materiálu. V současnosti jsou na komerční úrovni dostupné uhle přírodní, které se vyrábějí pálením dřeva, nebo uhle umělé vyráběné z popela.\n\nPříbuzným uhlu je pak rudka, která je barvy hnědé. Podobným materiálem pro barevné využití je pastel.\n\n"}
{"id": "235764", "url": "https://cs.wikipedia.org/wiki?curid=235764", "title": "Americká hypoteční krize 2007", "text": "Americká hypoteční krize 2007\n\nAmerická krize trhu s hypotékami, která v červenci a srpnu 2007 vyústila ve finanční propad burzovních trhů v USA, byla způsobena rizikovými hypotečními úvěry. Kvůli propojenosti trhů se tato krize rychle přelila do celého světa a nakonec přerostla ve světovou finanční krizi.\n\nKvůli systému financování hypotečních úvěrů ve Spojených státech vznikla finanční propast, jejímž důsledkem byl kolaps největších amerických obchodníků s hypotékami a půjčkami, jako třeba New Century Financial Corporation. Celá tato situace měla na svědomí historickou depreciaci amerického dolaru a propad světových burz, což vyhnalo cenu komodit, zejména ropy, prudce vzhůru. Vznikla i uranová bublina 2007.\n\nČasové vymezení této krize je prakticky nemožné, neboť přesný počátek lze vymezit jen na základě poznatků, kdy krize pronikla na veřejnost. Její konec nelze pevně vymezit, protože tato krize se změnila v krizi likvidity. Obecně lze za počátek hypoteční krize považovat 29. červenec 2006, kdy Federální rezervní systém navzdory znepokojivým signálům zvedl základní úrokovou sazbu. Za změnu této krize na krizi likvidity lze považovat 14. srpen, kdy došlo k bankovnímu runu na Northern Rock, což byla banka, jejíž problémy neměly souvislost s hypotečními úvěry.\n\nHypoteční krize vznikla kvůli kombinaci celé řady faktorů. Vzhledem ke skutečnosti, že tato krize přerostla v jednu z největších poválečných krizí, jsou příčiny často politizovány a neexistuje pak shoda, zda za ni může příliš mnoho regulace anebo nedostatek regulace ze strany států a mezinárodních organizací zaměřených na ekonomiku. Mezi ekonomy a politiky neexistuje ani shoda na tom, jak moc jednotlivé věci ke krizi přispěly.\n\nPříčiny americké hypoteční krize je třeba hledat v poměrně daleké minulosti, kdy postupně vznikaly zákony, jejichž pomocí měly banky suplovat sociální programy. Těmito zákony, spolu se zákony uvolňujícími finanční trhy, se banky dostaly do situace, kdy pro ně mohlo být výhodné poskytovat nesplatné hypoteční úvěry. Pokud tato situace pro ně nebyla přímo výhodná, nebyla pro ně alespoň nevýhodná, výhodná však byla pro jednotlivce prodávající dané produkty.\n\nPrvní v řadě zákonů, které vedly k prostředí umožňující vznik hypoteční krize je Community Reinvestment Act, který v roce 1977 prosadila administrativa Jimma Cartera. Tento zákon byl prvním zákonem s ambicí stát se sociálním programem. Community Reinvestment Act nutil banky, aby půjčovaly nezávisle na solventnosti a bonitě dlužníků a aby měly určitý podíl méně kvalitních úvěrů. Konkrétním cílem bylo odstranění tzv. redliningu – úvěrového znevýhodnění sociálně slabších lokalit. Zákon byl prosazen víceméně jako boj proti rasové diskriminaci. V době před vznikem zákona totiž banky nechtěly poskytovat úvěry celým regionům, respektive v městských částech osídlených například přistěhovalci či etnickými menšinami, které měly špatnou platební morálku. Tento zákon sám o sobě ještě banky nijak přímo nenutil do rizikových hypotečních úvěrů, ale pokud chtěly fúzovat, nebylo jim to americkými úřady umožněno, pokud neprokázaly, že opustily redlining. V roce 1995 byl Community Reinvestment Act revidován způsobem, který vedl ke zvýšení počtu hypotečních úvěrů finančně nejslabší vrstvě. Dociloval toho pomocí podpory nestandardních úrokových sazeb a vytvářením sekundárního trhu a pomocí povolování akvizic a fúzí jen těm bankám, které plnily limity těchto tzv. subprime hypoték. V roce 1997 však Kongres schválil zákon navržený administrativou Billa Clintona, který zavedl sekuritizaci. Cílem všech těchto zákonů bylo zvýšit procento chudých lidí vlastnících dům a jejich následná resocializace. Díky dostatečně štědré podpoře ze strany vlády provedla první sekuritizaci již v roce 1997 společnost Bear Stearns. V roce 1999 administrativa Billa Clintona prosadila zrušení Glass-Steagall Act z roku 1933, který velmi striktně odděloval retailingové a investiční bankovnictví a prosadila nový bankovní zákon – Gramm-Leach-Bliley Act. Tento zákon povolil bankám neoddělovat tyto dva typy bankovnictví, od čehož si sliboval, že se odstraní procentuální rozdíl mezi bílými a nebílými vlastníky domů.\n\nDalším problémem svázaným s hypoteční krizí je tzv. Dot-com bublina, která vyvolala takové reakce politiků, zejména Federálního rezervního systému, které hypoteční trh ve Spojených státech těžko mohl ustát.\n\nV posledním desetiletí 20. století nastal prudký rozvoj Internetu podpořený nárůstem jeho uživatelů. Firmy proto investovaly do rozvoje internetového podnikání s představou, že se vložené prostředky vrátí zhruba do pěti let. Na získání financí na tyto investice se obvykle využívalo emisí cenných papírů, zejména akcií.\n\nNové technologie slibovaly rychlý zisk, proto se tyto akcie staly populární a poměrně brzy i nadhodnocené. Návratnost investic se však ukázala výrazně delší a značná část firem se dokonce pohybovala ve ztrátě. Z toho vyplývá, že se mnoho z těchto investic nikdy nezaplatilo. Tento vývoj je dobře patrný z burzovního indexu NASDAQ, z jehož vývoje vyplývá, že akcie tohoto typu se dostaly na vrchol v roce 2000, po němž následoval tříletý pád, kdy se akcie propadly až na hodnotu z roku 1998. Prakticky nastala situace, kdy tento index během několika měsíců spadl z pěti tisíc bodů na polovinu a během dalších dvou let se propadl o další polovinu a skončil tak na 1200 bodech. V důsledku toho se tržní hodnota technologických firem mezi březnem 2000 a říjnem 2002 snížila o pět bilionů amerických dolarů.\nV okamžiku, kdy Dot-com bublina splaskla, byly firmy nuceny odepsat špatné investice, jelikož již nebylo možné financovat ztrátu. Po odpisu těchto investic byla řada firem nucena vyhlásit bankrot, firmy které nezbankrotovaly, musely provést restrukturalizaci. Tím se od léta roku 2000 do léta 2003 zvýšila nezaměstnanost v USA o dvě procenta. Protože domácnosti nebyly zasaženy jen zvýšenou nezaměstnaností, ale i špatnými investicemi do technologických akcií, reagovaly na to snížením spotřeby. To vedlo k tomu, že hospodářství USA hrozila recese. Na nebezpečí recese zareagoval Federální rezervní systém podporou měnové politiky a v průběhu roku snížil úrokové sazby z 6,5 procenta na 1,75 procenta a dále je snižoval až se koncem roku 2003 dostaly na jedno procento. Tímto způsobem Fed docílil toho, že banky začaly levněji půjčovat, čímž se zastavil propad spotřeby a zároveň se tak zabránilo krachu řady dalších společností, neboť nižší úroky umožnily půjčit i méně solventním firmám, což zastavilo zvyšování nezaměstnanosti. Nezaměstnanost po snížení úrokové sazby ještě chvíli stoupala, ale od poloviny roku 2002 začala víceméně stagnovat a koncem roku 2003 začala klesat.\n\nPokles základní úrokové sazby srazil dolů všechny úrokové sazby, což stimulovalo rodiny k vyšším výdajům, čímž se odvrátila recese. Meziroční růst HDP poklesl z 3,7 procenta v roce 2000 na 0,8 procenta v roce 2001, ale již v roce 2003 se dostal na 3,6 procenta. Akciové indexy NASDAQ a DJIA od poloviny roku 2003 také vykazovaly růst.\n\nProblémem však začalo být, že nízké úrokové sazby klesly na úroveň, při níž americké domácnosti začaly žít na dluh více než před krizí. Tím sice rostla spotřeba, což zvedlo HDP, ale zároveň sazby u hypotečních úvěrů s pohyblivou úrokovou mírou klesly na úroveň, kdy byly dostupné i lidem, kteří by na ně normálně nedosáhli. V roce 2002 se začal prudce zvyšovat rozdíl mezi dlouhodobou fixací úrokových sazeb (v USA je běžně nabízena třicetiletá fixace) a úvěry s fixací pohyblivou. Zatímco v roce 2000 byla třicetiletá fixace okolo 7,75 procent a roční fixace se pohybovala okolo 7,25 procenta, v roce 2003 již byl mezi těmito sazbami rozdíl téměř 1,5 procenta – tj. 5,5 a 3,5 procenta. Tento rozdíl samozřejmě vedl k vyššímu využívání pohyblivé úrokové sazby.\n\nProblémem ovšem bylo, že takto nízké sazby tlačily platební bilanci zahraničního obchodu USA do obrovského schodku, který se v roce 2004 dostal až na 605 miliard amerických dolarů. Další negativní důsledek nízkých sazeb spočíval v odlivu portfoliových investic z USA. Proto Fed ve snaze zamezit dalšímu odlivu investic začal od léta 2004 zvedat úrokové sazby, s nimiž začala stoupat i úroková sazba u hypotečních úvěrů úročených variabilně, následně pak stoupaly sazby i domácnostem s již uzavřeným hypotečním úvěrem. V lednu roku 2006 sazby dosáhly 4,5 procenta a v červnu se ustálily na hodnotě 5,25 procenta, což byla optimální varianta pro opětovný příliv investic a příznivý vývoj bilance zahraničního obchodu. Zároveň však takto vysoká sazba vedla ke zvýšení splátek hypotečních úvěrů na úroveň, kdy řada domácností nevydělávala dost peněz na to, aby mohla dlouhodobě splácet hypoteční úvěr. Znamená to, že domácnosti byly schopny splácet svůj hypoteční úvěr jen za předpokladu, že nebudou mít mimořádný výdaj v rozsahu více než deset procent příjmu.\n\nSe snížením úrokových sazeb prudce vzrostl počet prodávaných domů, tento vzestup však neodpovídal možnostem americké ekonomiky. Do roku 2001 se trh s nemovitostmi v USA vyvíjel velmi stabilně. To znamená, že počet prodaných domů rostl zhruba o dvě procenta, což téměř přesně kopíruje nárůst obyvatel a bohatnutí společnosti. V roce 2002 začal počet prodaných nemovitostí stoupat výrazně rychleji než v předchozím období a tento nárůst pokračoval až do roku 2005. Počet prodaných nemovitostí v roce 2005 byl téměř o třetinu vyšší než v roce 2001. To představovalo nárůst o devět procent ročně přičemž ve stejném období rostla i cena a to o osm procent ročně. Pokud by toto mělo být reálné a trvale udržitelné, musely by příjmy amerických domácností růst zhruba o osmnáct procent, což se však nedělo, odhady růstu nominálních příjmů domácností v USA hovoří o zhruba šesti procentech. Z uvedeného růstu hypotečních úvěrů a růstu příjmů domácností vyplývá, že přebytek musel být financován dluhem domácností, který by nebyl realizován, kdyby nedošlo k poklesu úrokových sazeb. Pokud chceme vyčíslit hodnotu realitní bubliny, rozpadá se na dvě realitní bubliny – a to realitní bublinu nových a starých domů. Cenu nových domů lze spočítat relativně přesně tak, že se počet nově postavených domů nad běžný růst vynásobí průměrnou cenou nového domu. Ze statistik prodeje nových nemovitostí v USA vyplývá, že se v letech 2002–2005 postavilo zhruba sedm set tisíc nových domů navíc oproti běžným letům. Pokud uvážíme průměrnou cenu nových domů v jednotlivých letech, zjistíme, že hodnota této bubliny v nových domech je zhruba 160±20 miliard amerických dolarů. Tato část peněz se projevila relativně rychle – tj. během dvou maximálně tří let. Následky této bubliny nesou banky, stavebnictví a developeři.\n\nDruhou část bubliny tvoří prodané starší domy. Zde je výpočet složitější, neboť neexistuje žádná statistika, kde by byl počet prodaných existujících domů evidován, v USA není ani jednotná právní úprava pro daň z převodu nemovitosti. Obecně pro USA platí, že prodej starších domů je cca pětkrát vyšší než stavba nových nemovitostí, tento trend má však při výkyvu u stavěných domů obecně roční až dvouleté zpoždění. Předpokládá se, že v letech 2004–2007 bylo v období realitní bubliny prodáno cca 27 miliónů nadhodnocených domů. To by ukazovalo na bublinu v hodnotě zhruba 600 miliard amerických dolarů. U tohoto druhu nadhodnocení se však nejedná o prostředky, které by z ekonomiky USA zmizely. Koneční kupující sice prodělali, ale prodávající zase stejnou sumu vydělali. Jelikož není možné sledovat tok zisků a ztrát plynoucí ze spekulativní bubliny, usuzuje se, že americká ekonomika z těchto domů utrpěla škodu 400 miliard ±100 miliard amerických dolarů. Tato část bubliny splaskává pozvolně v rozmezí tří až pěti let. Následky této bubliny nesou především instituce poskytující spotřebitelské úvěry.\n\nPři součtu těchto čísel je patrné, že v americké ekonomice je na základě realitní bubliny ukryto zhruba 550±100 miliard amerických dolarů, které mohou tvořit inflační peníze. Obecně se nejčastěji hovoří o problému, který je svázán s nejméně bonitními klienty, čili o NINJA a subprime hypotečních úvěrech, lidé spojení s těmito hypotečními úvěry tvoří ve skutečnosti pouze část problému. Druhá část problému je spojena s normálním hypotečním úvěrem, protože lidé ze střední třídy si často pořídili luxusnější bydlení než si mohli dovolit. Tato skupina lidí pak nemůže prodat svůj dům, jelikož hodnota domu již nekryje celý hypoteční úvěr a oni nemohou prodat dům tak, aby si mohli dovolit další hypoteční úvěr na méně luxusní dům.\n\nPlatí tedy, že díky krátkodobě nízkým úrokovým sazbám si hypoteční úvěr mohli dovolit nejméně bonitní lidé, ale zároveň platí, že díky těmto sazbám si střední třída mohla dovolit bydlení, které neodpovídalo jejímu ekonomickému potenciálu.\n\nV téměř každé krizi politici obviňují spekulanty z nějakého negativního jednání, které krizi způsobilo, nebo alespoň prohloubilo. Spekulativní investice je třeba, zejména z hlediska této realitní bubliny, rozdělit na dvě skupiny. První skupinu tvoří profesionální spekulanti, kteří si problém hrozící realitní bubliny velmi brzy uvědomili. Je zřejmé, že po propadu cen akcií spojeným s Dot-com bublinou hledaly investiční fondy a další finanční instituce komoditu, kam by bylo možné investovat svůj spekulativní kapitál. Tato první skupina však v určitém období realitní trh opustila a na celém procesu vydělala.\n\nDlouhodobý hospodářský růst vytváří volný kapitál i u střední třídy, což vytváří prostor pro spekulace více lidí, kteří se problematice trhů nevěnují. Při dlouhodobém hospodářském růstu roste přesvědčení, že hodnota nemovitosti v čase se zvyšuje i přes její opotřebovávání. Toto spolu s dlouhodobým růstem cen nemovitostí vedlo k tomu, že prudce vzrostl i počet spekulativně zakoupených nemovitostí, což dále zvyšovalo cenu nemovitostí. Podle studie vypracované Národní asociací obchodníků s nemovitostmi bylo 23 procent všech koupených domů pořízeno jako investice, 13 procent pak byly tzv. druhé domy. To znamená, že investoři neočekávali zisk z nájmů, ale růst ceny. Nákup nemovitosti pak nebyl investicí do realit, ale spekulací. Což v tomto objemu naplňuje definici spekulativní bubliny. Nové nemovitosti byly dvakrát až třikrát prodány, než byla nemovitost koupena nespekulativně. To utvořilo základ pro realitní bublinu, kdy se uvažuje rozdíl prodejní ceny všech nemovitostí a jejich skutečné hodnoty bez spekulace.\n\nSpekulací urychlený růst pak vedl řadu bankovních domů k názoru, že cena nemovitostí skutečně v čase poroste i nadále a začaly půjčovat i zcela nebonitním klientům. Tyto tzv. NINJA hypoteční úvěry byly brzy poskytovány prakticky všemi bankovními domy, neboť ty opatrnější nechtěly ztratit svou pozici na trhu.\n\nJednou z prvotních příčin hypoteční krize bylo špatné systémové nastavení celého odvětví, resp. regulace bank a bankovního dozoru. Systém totiž rezignoval na kontrolu bankovnictví a začal se snažit o jeho regulaci či spíše propojení se státními zájmy. Banky pak neměly dostatečnou motivaci k dodržování principů, které umožňují jejich dlouhodobé fungování na trhu.\n\nBanky jsou povinny dodržovat tzv. kapitálovou přiměřenost a pravidla obezřetného podnikání. To znamená, že je autoritou (zpravidla centrální bankou) v aktivech určen poměr mezi vlastním kapitálem a poskytnutými úvěry, čímž se má předcházet nedostatečné likviditě bank. Banky tak mohou poskytnout jen takové množství úvěrů, které v určité krizové situaci neohrozí jejich existenci. Pokud se finanční instituce dostane na tento poměr, může poskytovat úvěry jen za předpokladu navýšení vlastního kapitálu, což je velice nákladné. Z tohoto důvodu se banky často uchylují k tzv. sekuritizaci, což v podstatě znamená, že se pohledávky z úvěru sloučí do balíku, který je prodán nebankovní instituci (special purpose vehicle), banky si tím uvolní možnost pro další půjčování a zároveň získají peníze. Special purpose vehicle vystaví na budoucí cash-flow z úvěrových balíků obchodovatelné, postupované cenné papíry tzv. CDO. Těmto obligacím je následně přidělen rating, investiční banky je poté umístí na finanční trh a investoři inkasují cash-flow z původních půjček. Důležitá je skutečnost, že banky nejsou nuceny držet poskytnuté úvěry ve svých rozvahách, ale vytváří z nich tzv. strukturované finanční nástroje. Tento systém má pro banky celou řadu výhod, z nichž nejzákladnější spočívají v tom, že banka přesouvá riziko na investora, uvolňuje si kapitál pro další expanzi a musí tvořit menší rezervy. Největší nevýhoda sekuritizace je na straně investora, protože při nemožnosti restrikce jsou transformované pohledávky prakticky nedobytné. Ačkoli je sekuritizace chápána jako přínos pro trh, tak při způsobu jakým byla americkými bankami využívána, muselo ke krizi nutně dojít. Banky totiž rizikové subprime hypotéky seskupily do balíčků, které prodaly nebankovním institucím. Pro poskytovatele úvěru se tímto stala důležitější schopnost prodat úvěr dále, než schopnost klienta splatit úvěr. Vytvoření a prodej strukturovaných derivátů prováděly banky pomocí specializovaný firem, které do dalšího prodeje zapojily investiční banky, investiční a hedgeové fondy. Ratingové agentury tyto balíčky špatně odhadly a přiřadily jim vysoký rating, následně pak byly tyto balíčky prodány, což ve svých důsledcích rozšířilo krizi do celého světa. Sekuritizace tak zásadním způsobem přispěla k rozšíření krize do celého světa, protože tyto dluhopisy pak často skončily v portfoliích hedgeových fondů, zahraničních institucionálních investorů a v evropských bankách, kde se často staly předmětem další sekuritizace. Tato vícenásobná sekuritizace z nich udělala zcela nečitelnou věc, která byla kupována pouze na základě ratingu. Tento vývoz hypoteční krize umožnil delší fungování a větší znepřehlednění hypotečního trhu se zcela nerentabilními hypotečními úvěry.\n\nPrůvodním jevem tohoto procesu bylo využívání tzv. pákového efektu, což znamená, že se na investice použije krátkodobý dluh. Předpokládané snížení rizik, ke kterému došlo díky sekuritizaci, tak vedlo k masivnějšímu investování, které dále zvětšovalo pákový efekt.\n\nSnaha udržet si podíl na trhu spolu s velkou konkurencí v oboru a možností sekuritizace vedla banky k nižší kontrole bonity klientů. Navíc díky konkurenci v oboru začaly být nabízeny různé výhodné úvěry, kdy vlastně první rok nebo dva platil klient zvýhodněnou sazbu a tak mohl nabízející obejít ověření bonity. Díky poklesu a právnímu zájmu došlo k situaci, že začaly být rozšířeny nejen subprime hypotéky, ale uplatnily se i úvěry NINJA.\n\nDalším systémovým problémem je, že prodejci hypoték jsou formou provizí přímo zainteresováni na prodeji hypotečních úvěrů. To v okamžiku, kdy finanční ústavy polevily v kontrole bonity klienta, vedlo k tomu, že se prodejci snažili hypoteční úvěr prodat komukoli, ačkoli museli vědět, že klient nebude schopen svým závazkům dostát.\n\nZ důvodu masivního rozvoje stínové ekonomiky musely finanční ústavy změnit systém pojištění rizik. Finanční instituce mezi sebou uzavíraly dohody o směně úvěrového selhání Credit default swap.\nCož je swapový kontrakt, jímž se kupující zavazuje platit prodávajícímu pravidelně určitou částku a prodávající se zaručuje vyrovnat ztrátu, která by vznikla, pokud by nastala kreditní událost referenčního emitenta a závazky vyplývající z podkladového aktiva by nebyly řádně placeny. Prodejce tedy platí nákupčímu poplatky a ten hradí ztráty v případě nesplacení závazků. CDS umožňuje kupujícímu nevlastnit bazický instrument zatížený kreditním rizikem a může se tak pojistit vůči kreditnímu riziku, kterému není vystaven. Toto není u klasického pojištění možné. Další změna oproti pojištění spočívá v možnosti účetně vykazovat CDS jejich tržní hodnotou. To v principu umožňuje, aby byl CDS kontrakt předmětem spekulace.\n\nPolitika ve Spojených státech se postupně dostala do situace, kdy se špatná ekonomická situace černochů a hispánců stala předmětem boje proti rasismu. Rasismus tak přestal znamenat právní, ekonomické a společenské znevýhodnění, ale začal znamenat i ekonomicky špatnou situaci. Politici pak považovali za nesprávné, že existuje vyšší procento bílých obyvatel vlastnících nemovitost. Z tohoto důvodu vznikly státem podporované hypoteční asociace – GSE, Fannie Mae a Freddie Mac. Tyto polostátní instituce slouží k podpoře vládní politiky a jsou zdrojem dlouhodobého hromadění hypoték s nízkou bonitou klientů a také vydávají hypotečními úvěry kryté finanční deriváty. Banky tak byly nuceny půjčovat i lidem na základě barvy pleti, na druhou stranu těmto klientům, taktéž na základě barvy pleti, poskytovaly hypoteční úvěr na vyšší procento.\n\nFungování ratingových agentur se po vypuknutí hypoteční krize stalo předmětem poměrně velké kritiky jak ze strany politiků, tak ze strany ekonomů. Kritika se opírá o skutečnost, že ratingové agentury i přes některá varování přidělovaly balíčkům složených z hypoték diskutabilní návratnosti vysoký rating, čímž podporovaly zájem o tento produkt. Problém ratingových agentur spočívá v jejich nastavení, které vzniklo již v roce 1975, kdy Spojené státy vytvořily standard, pomocí něhož prakticky vyrobily monopol tří ratingových agentur. Tyto agentury vydávají rating, jehož cílem je ohodnotit rizika spojené s investicí, která je pro investora nepřehledná. Problémem je, že ohodnocení ratingu neplatí investor, ale emitent, což se právě do roku 1975 nedělo. Z toho plyne podezření na propojení mezi bankou vydávající dluhopis a ratingové agentury. Toto podezření nejvýrazněji vyslovil hlavní prokurátor státu Ohio Marc Dann, který vyšetřoval ratingové agentury pro podezření záměrného nadhodnocení ratingu či alespoň zanedbání povinností spojených s kvalitním ohodnocením. Tuto verzi potvrzuje nezávislý výzkumný institut Credit Sights. Ratingové agentury se brání tím, že neměly dostatečné podklady pro správné ohodnocení, dále poukazují na skutečnost, že banky jim dodávaly zkreslené informace a že rizika tedy odhadly správně. Ratingových agentur se také zastal Mortgage Bankers Association, který potvrzuje, že banky dávají ratingovým agenturám nepřesné údaje. Poukazuje na skutečnost, že zatímco v roce 2000 bylo 3515 vyšetřování kvůli nesprávně poskytnutým datům, v roce 2006 jich bylo přes 28 tisíc a v roce 2007 jich bylo přes 46 tisíc.\n\nVelmi často skloňovaným důvodem hypoteční krize je tzv. morální hazard, což je terminus technicus z teorie tržního selhání pro stav, kdy se společnost či jedinec chovají jinak v případě, že nesou plné riziko za své činy a jinak v případě, že ho následkem nějakých vlivů (zpravidla pojištěním) nenesou. Neboli stav, kdy jeden ekonomický subjekt při maximalizaci svého užitku snižuje užitek ostatních účastníků tržní transakce na základě jejich neinformovanosti. Problém morálního hazardu v této krizi spočívá v tom, že banky neinvestovaly svoje peníze (Merrill Lynch měla jen tři procenta svého kapitálu), ale peníze svých klientů, přičemž se vědomě dopouštěly velkého rizika s předpokladem, že je stát na základě doktríny too big to fail nenechá zbankrotovat a \"napumpuje\" do nich další peníze.\n\nV roce 2004 Fed zvedl základní úrokovou sazbu z jednoho na tři procenta, v roce 2005 zvyšování úrokové sazby pokračovalo. Počátkem roku 2006 se objevily první signály naznačující blížící se problémy v podobě klesajícího zájmu o hypotéky. Přesto se Fed 29. června rozhodl zvednout základní úrokovou sazbu o čtvrt procentního bodu na 5,25 procenta. Důvodem k tomuto jednání byly obavy ze zvýšené inflace, které se nakonec ukázaly jako bezpředmětné a neznalost skutečného rozsahu problému, banky v tu dobu stále ještě tajily rozsah problému. Navyšování sazeb Fedu se s několikatýdenním zpožděním promítalo do hypotečních úrokových sazeb. Třicetiletá fixní sazba se tak vyšplhala o jedno procento na 6,5 procent, u patnáctileté fixace také došlo k jednoprocentnímu růstu a ta se tak dostala na hodnotu šesti procent a variabilně úročený úvěr vzrostl o 2 procenta na 5,5 procenta. V létě roku 2006 došlo k prudkému poklesu zájmu o hypoteční úvěry, což zastavilo nárůst cen nemovitostí a prodloužilo dobu jejich prodeje, která se prodloužila ze čtyř měsíců na deset. Velice brzy na to docházelo k problémům se splácením nejméně bonitních majitelů hypoték. To tvořilo problém pouze bankám a daným lidem, protože tito lidé svým neutrácením příliš neovlivňovali tok peněz na trhu. S krátkým zpožděním se do problému dostalo poměrně hodně lidí ze střední třídy, kteří se pokusili nejprve snížit výdaje na spotřební zboží. To se odrazilo především v omezení poptávky po statcích dlouhodobé spotřeby jako jsou automobily, nábytek, elektronika a stavební materiál.\n\nV roce 2007 pokračoval růst cen splátek, navíc řadě lidí končilo zvýhodněné období, což dost citelně narušilo rodinné rozpočty. Za této situace došlo k výraznému zdražení benzínu a potravin, což bylo pro americké domácnosti natolik zatěžující, že prudce vzrostl podíl nesplácených hypotečních úvěrů. Na podzim roku 2007 došlo k situaci, kdy se počet domů zabavených pro nesplácení dostal na 0,83 procenta, což byla rekordní hodnota od doby sledování tohoto ukazatele. Počet opožděných plateb u hypotečních úvěrů se dostal až na hodnotu 5,82 procenta. Zároveň se odhaduje, že reálné nesplácení hypotečních úvěrů se pohybovalo kolem tří procent – část klientů byla teprve ve fázi zpoždění, počet nesplácených nehypotečních úvěrů byl jednoprocentní. V USA fungují hypoteční úvěry odlišně od Evropy, protože vlastníkem nemovitosti je banka. Lidé se stanou vlastníkem teprve až úvěr splatí. Při nesplácení pak banka dům v dražbě prodá. Případná ztráta při prodeji jde pak za bankou. V běžné situaci je zajištění hypotečního úvěru nemovitostí dostatečné, ale v okamžiku propadu cen nemovitostí bylo krytí nedostatečné. Tím se banky dostaly do situace, kdy se s velkou částí neplatících klientů nemohly domluvit na novém splátkovém kalendáři a musely přistoupit k hromadnému zabavování nemovitostí. Banky se pak pokoušely nemovitosti prodat, což vedlo k převisu nabídky nad poptávkou. To srazilo ceny dolů, čímž se ještě snížilo procento pokrytí ztrát. Mimo problému s poklesem ceny pak působil plošný nezájem o nemovitosti, který byl způsoben obavami, zda budou domácnosti schopny splácet, dále se projevila obava z pomalu rostoucí nezaměstnanosti a v neposlední řadě i úvaha, že dojde k dalšímu pádu cen nemovitostí. Proto banky na prodeji jedné nemovitosti dražbou tratily cca padesát tisíc amerických dolarů.\nZpočátku se předpokládalo, že se krize víceméně stabilizuje sama, ale na podzim roku 2007 již bylo patrné, že hypoteční krize přerůstá v krizi likvidity. To – spolu s nárůstem lidí neschopných splácet hypoteční úvěr – vedlo Fed k reakci, o níž se věřilo, že by mohla problém vyřešit – snížení základní úrokové sazby. Fed začal plynule snižovat základní úrokovou sazbu, která do jara 2008 klesla z 5,25 procenta na 2,25 procenta. Věřilo se, že banky sníží úroky a tím se uleví domácnostem s variabilním úrokem. Jenže zatímco úroková sazba Fedu klesla během půl roku o tři procentní body, sazby krátkodobě úročených hypotečních úvěrů se za toto období snížily pouze o půl procentního bodu, což nijak neovlivnilo schopnost splácet. Banky se neodhodlaly k radikálnějšímu snížení úroků, protože vyšší marží chtěly vyrovnat ztráty, mimo to přehodnotily rizika u nejméně bonitních klientů a ponechávaly si vyšší rizikovou marži. Dalším problémem, který se objevil, byla skutečnost, že celé řadě klientů končilo zvýhodněné období na hypoteční úvěr. V druhé polovině roku 2007 se začala projevovat nedůvěra mezi finančními institucemi a banky postupně začaly hromadit hotovost, a proto musely omezovat poskytování úvěrů. Přestože již bylo opravdu jasné, že se něco děje, banky se snažily zatajovat pravý stav věcí. V tomto období se krize začala přelévat do jiných oblastí ekonomiky. Během ledna se začaly propadat jednotlivé burzy, přičemž měsíční propad na některých světových burzách činil až 25 procent.\n\nTo, jaký má hypoteční krize rozsah, začalo být jasné 18. března 2008, kdy JPMorgan Chase převzal Bear Stearns za 236 milionů amerických dolarů, přičemž Fed poskytl záruky za 30 miliard amerických dolarů. K opravdovému přelití do jiných oblastí ekonomiky, konkrétně do akciových trhů, došlo v září 2008. V tu dobu již začala krize být zajímavá i pro média nevěnující se ekonomice a lidé začali věřit, že se skutečně něco děje. Počátkem září se do problémů dostala čtvrtá největší investiční banka Lehman Brothers, jejíž akcie začaly prudce oslabovat (během půl roku spadly ze šedesáti amerických dolarů na pouhé čtyři) a 15. září byla nucena požádat o ochranu před věřiteli. Prakticky ve stejném okamžiku se do problémů dostala i Merrill Lynch, která byla nucena odepsat na realitním trhu ztráty v řádu několika desítek miliard amerických dolarů. Obě banky se snažily najít někoho, kdo by jim půjčil, ale brzy bylo jasné, že jejich jedinou nadějí na záchranu je buď akvizice, anebo fúze. Ačkoli se zpočátku zdálo, že existuje naděje, že se zachrání obě banky, od pátku 12. září bylo jasné, že jedinou nadějí pro tyto ústavy je Bank of America, která se 15. září 2008 rozhodla pro sloučení s Merrill Lynch, avšak Lehman Brothers oznámila bankrot.\n\nSloučení Merrill Lynch do Bank of America doprovázely finanční injekce ze strany státu a to nejprve ve výši 25 miliard amerických dolarů pro Bank of America i Merril Lynch a následně pak 20 miliard amerických dolarů a 118 miliard dolarů na zajištění ztrátových investic.\n\nV okamžik krachu Lehman Brothers se akciové burzy začaly dále propadat a hypoteční úvěry přestaly být hlavním důvodem pokračování krize. V tu chvíli se již nehovoří o hypoteční krizi, ale světové finanční krizi, která byla důsledkem hypoteční krize.\n\nHypoteční krize vyvolala světovou finanční krizi a stala se tak její nedílnou součástí. Obecně platí, že pokud se píše o problémech hypoték, zdá se, jakoby tyto problémy zmizely s krachem Lehman Brothers. Ve skutečnosti nezmizely, jen ustoupily hlavnímu zájmu médií a problém špatných hypotečních úvěrů byl řešen v rámci celkových problémů trhu.\n\nPo krachu Lehman Brothers se finanční systém potýkal s nedostatečnou likviditou, insolventností finančních institucí, nárůstem volatility výnosových měr finančních instrumentů, výrazným poklesem hodnoty finančních a nefinančních aktiv a podstatným snížením rozsahu alokace úspor ve finančním systému. V důsledku toho neustála situaci největší americká spořitelna Washington Mutual a 25. září oznámila bankrot – jedná se o největší bankrot v dějinách Spojených států.\n\nV tom okamžiku přestaly banky v obavě před runem prakticky půjčovat peníze, anebo půjčovaly jen na velmi vysoký úrok. Tento stav se nazývá credit crunch. To je pro ekonomiku – zejména v USA, kde je ekonomika postavena na dostupnosti peněz – velkým problémem. Firmy ve Spojených státech financují běžné věci jako je výplata mezd, platba dodavatelům atp. pomocí bankovních úvěrů či formou krátkodobých dluhopisů, které vyrovnávají v okamžiku, kdy je jim proplacena faktura. Po září 2008 si mnoho firem nemohlo půjčit provozní kapitál a musely omezit výrobu a snížit stav zaměstnanců. Lidé začali méně utrácet a firmám klesal odbyt. Krize likvidity tak zmrazila úvěrový trh a kvůli snížené spotřebě poklesl HDP, čímž se ekonomika dostala do recese. Kvůli skutečnosti, že do cenných papírů krytých americkými hypotékami investovala celá řada podniků mimo USA, se krize stala celosvětovou.\n\nHypoteční krize se tím, jak přerostla v krizi likvidity, stala klasickou ekonomickou krizí se všemi jejími projevy. Nevýhodou finanční krize vyvolanou hypoteční krizí je, že znehodnocení cen nemovitostí vede k situaci, kdy firmy nemají čím ručit. Jelikož firmám poklesl odbyt, byly nuceny omezit náklady. Největším nákladem firem jsou mzdy, a proto každá krize směřuje k omezení výroby a propouštění zaměstnanců. Některým společnostem tento proces umožní firmu zachránit, jiné i přes omezení nákladů nakonec zkrachují, čímž často vznikají neuspokojené pohledávky. To vede banky k přehodnocování střednědobých i dlouhodobých finančních plánů, lépe prověřují hodnotu zástav a lépe analyzují úvěry i klienty. Banky se více soustředí na kontrolu úvěrového rizika. V období krize se firmám zhoršuje scoring a rating, což ještě zvyšuje úrokovou míru při půjčce, což je pro firmy, které potřebují pro svůj provoz kapitál, další problém. Banky sice i nadále půjčují, ale počítají si vyšší marži za vyšší riziko neobdržení pohledávek. Banky nadále požadují vyšší záruky, což je v okamžiku propadu cen nemovitostí pro firmy značný problém. Tyto bankovní požadavky jsou pro hospodářský růst negativní, protože de facto ničí provozní financování podniků, které pak musí odmítat zakázky. Tímto přístupem vlastně rostou špatné pohledávky a rozšiřuje se krize.\n\nV následujícím období se zjistilo, že téměř všechny větší bankovní instituce drží značné množství CDO amerických hypoték a že tedy nemají dostatečné krytí, čímž vlastně porušují kapitálovou přiměřenost. V tomto okamžiku mnoho velkých finančních domů ohrožoval bankovní run. Banky tak v obavě o uchovávání hodnoty peněz přestaly půjčovat a snažily se buď držet aktiva anebo je přesunout na komoditní trh. Zájem o komodity zvýšil jejich cenu, čím ještě prohloubil krizi, neboť lidem vzrostly náklady na běžný život, což zhoršilo platební morálku dlužníků.\n\nHypoteční krize postupně přerostla v krizi likvidity a banky se postupně dostaly do situace, kdy měly málo finančních prostředků. Domácnosti se vlivem zvyšujících se měsíčních splátek dostaly do platební neschopnosti, což vedlo k prodloužení doby prodeje, čímž se samozřejmě prodloužila i doba po kterou banky čekaly na peníze. Mnoho bank se tak dostalo do potíží způsobených nedostatkem likvidity, což nabouralo finanční rovnováhu cash-flow. Nedostatek likvidity hrozil vyvolat situaci, kdy by nastal bankovní run, který by byl schopen narušit finanční rovnováhu celé ekonomiky.\n\nPřes kroky, které finanční instituce, státy a mezinárodní instituce podnikly, se z hypoteční krize stal celosvětový problém procházející celou ekonomikou. Jako prvotní problém provázející nedostatečnou likviditu se dostavily bankroty bank a pojišťoven. Teprve poté nastal prudký pokles akcií na burze, čímž se snížila hodnota firem, které v důsledku toho neměly dostatečné zajištění úvěrů. Peníze, které investoři a spekulanti nevyužívali na akciových trzích, byly použity na komoditních trzích. Tím stouply ceny ropy, potravin, kovů obchodovatelných na burze. To zvýšilo výrobní náklady a zdražilo věci denní potřeby, čímž se krize dále prohlubovala, protože lidem zbývalo méně peněz na splácení hypoték. Snaha po snížení nákladů vedla k nárůstu nezaměstnanosti, což nadále prohlubovalo krizi. Státy se do této situace rozhodly pomoci velkým finančním ústavům tím, že jim poskytly kapitálovou pomoc, čímž do ekonomiky dostaly obrovské množství, zpravidla, inflačních peněz. To rozpoutalo na finančních trzích nejistotu ohledně reálné ceny peněz a investoři, spekulanti a banky přenesly svá aktiva do zlata, které se tak stalo rekordně drahé. Výsledkem těchto trendů byl další nárůst cen, který se přenesl i mimo vyspělý svět. V rozvojových zemích tak lidé začali mít problémy s obstaráváním potravin a předmětů denní potřeby, což nakonec v řadě států vedlo k revolucím známým jako arabské jaro.\n\nHypoteční krize byla díky způsobu jakým byla prováděna sekuritizace rozšířena do celého světa, pomocí CDO vlastnily prakticky všechny významnější banky nějaké americké hypotéky. Problémem bylo, že nikdo vlastně nevěděl, kolik těchto bezcenných hypoték kdo vlastní. Některé banky vlastnily takové množství derivátů založených na amerických hypotékách, že jejich záchrana byla možná jen pomocí státních půjček a mnoho ekonomů se domnívá, že záchrana byla odměnou za nezodpovědnost. První takovou bankou byla Sachsen LB a IKB Deutsche Industriebank Ve druhé polovině roku 2007 vznikla na mezibankovním trhu nedůvěra, která vedla k tomu, že si banky přestaly půjčovat. Na to byla Evropská centrální banka nucena reagovat snížením základní úrokové sazby. Podobným způsobem reagovaly i ostatní centrální banky, které navíc umožnily bankám čerpat nouzové úvěry. K tomuto kroku se banky odhodlávají velmi nerady, protože čerpání takovýchto úvěrů vede k oslabení víry klientů v jejich stabilitu a často jsou takové ústavy ohroženy bankovním runem. Problémy spojené s nedostatkem likvidity vyvrcholily runem na britskou banku Northern Rock, jejíž problémy nebyly způsobeny vlastnictvím derivátů, ale způsobem financování. Proto ačkoli je tento run důsledkem hypoteční krize, nelze ho již považovat za její součást, ale pouze za následek.\n\nV důsledku hypotéční krize se dostala do problémů celá řada států, pravděpodobně největší problémy měl v této souvislosti Island, jehož ekonomika byla s americkou velmi provázána. V Německu se do problémů dostal již v polovině září 2008 druhý největší poskytovatel hypotečních úvěrů Hypo Real Estate. Ze společností které se obchodují na frankfurtské burze, byl Hypo Real Estate první blue chip, který požádal o pomoc při řešení krize vládu. Německo na Hypo Real Estate uplatnilo pravidlo too big to fail a poskytlo mu kapitálovou pomoc 100 miliard eur. Používání tohoto termínu tak získalo velmi volný nádech, protože možnost, že by bankrot Hypo Real ohrozil celé hospodářství je nulová – v roce 2010 Hypo Real Estate neprošlo zátěžovými testy a byla doporučena jeho likvidace Německá vláda chtěla zabránit hromadnému výběru peněz z bank, a proto se rozhodla garantovat plnou výši soukromých vkladů u bank. Následkem německé garance nezbylo Rakousku než tento krok udělat také, jelikož se rakouská vláda obávala, že by došlo k přesunu peněz z rakouských do německých bank. Tento efekt se projevil např. ve Velké Británii, odkud přesouvali vkladatelé své peníze v okamžiku, kdy Irsko garantovalo totéž.\n\nV říjnu 2008 německá kancléřka Angela Merkelová prosadila balíček na podporu bank. Německá vláda tak vyčlenila 500 miliard eur, které mají sloužit pro boj s finanční krizí, přičemž 400 miliard eur je určeno na záruky bank za špatné úvěry, zbývající část je přímá kapitálová pomoc a prostředky pro vykoupení špatných aktiv formou fondu, jehož rozpočet byl oddělen od vládního rozpočtu. Rakousko pro stabilizaci bankovního sektoru vyčlenilo 100 miliard eur a 2 miliardy eur na povzbuzení ekonomické konjunktury. Tyto balíčky, stejně jako v USA, nepřinesly téměř žádné výsledky – např. nezaměstnanost byla v lednu 2009 o téměř procento vyšší než v prosinci. Banky hromadily kapitál a docházelo ke stejné krizi jako v USA, která se stejným způsobem stala krizí likvidity.\n\nČeské republiky se hypoteční krize přímo netýkala, neboť její banky ani občané nedrželi nijak zajímavé procento amerických hypoték. Dále u českých bank úvěry tvoří cca 80 % depozitních vkladů. Navíc se banky v ČR již v polovině roku 2008 rozhodly omezovat počet úvěrů. V roce 2008 byl objem hypoték 117 miliard korun, zatímco v roce 2007 se jednalo o 142 miliard. Z toho pramenilo podcenění krize, jehož se vláda a ministerstvo financí dopustilo. Ačkoli Česká republika dále odhadovala růst, bylo patrné, že se jí krize musí dotknout na základě snížení spotřeby v zemích hlavního exportu. Vláda sestavila NERV, což měla být skupina ekonomických expertů radících vládě. Nehledě na systémové nedostatky již v únoru 2009 NERV představil národní protikrizový plán. Ještě před tím vláda snížila daně podnikům a použila rezervní fondy ministerstev na podporu zemědělství, což se prakticky minulo účinkem. Vláda zaměřila na řešení otázky stimulace hospodářského vývoje a zamezení nárůstu nezaměstnanosti. NERV spolu s vládou došel k názoru, že lze stimulovat jen nabídkovou stranu, neboť stimulace poptávky by znamenala odliv kapitálu do zahraničí. Plán se zaměřil na podporu cash-flow firem a to především pomocí osvobození záloh na daně, rozložení splátkových kalendářů, neuplatňování sankcí, snížení sociálního pojištění a zrychlení odpisů. Tento plán již počítal se stagnací, anebo maximálně dvouprocentním propadem, tento odhad se nakonec ukázal také jako špatný a propad byl nakonec 4,9 procenta.\n\nZároveň s těmito kroky se Česká národní banka pokusila intervenovat ve prospěch úvěrového trhu a snažila se zmírnit následky finanční krize tím, že využila všech dostupných nástrojů a snížila sazby dvoutýdenních repo operací, depozitní facility a marginální zápůjční facility na historické minimum. Úrokové míry bank však přesto dále stagnovaly, mezibankovní sazba PRIBOR spolu s rizikovou marží tedy udržely úroky na stejné hladině. To vedlo ČNB k zavedení dodávací facility s možností čerpat likviditu na dva týdny, nebo na tři měsíce.\n\nV České republice měla hypoteční krize nejhorší dopad na ČSOB, kde se zisk meziročně propadl o 90 procent, ale ČSOB přesto vydělala po zdanění 1,034 miliard korun. ČSOB tak odepsala zhruba 8,5 miliardy korun kvůli přecenění rizikových CDO dluhopisů, které však mohla ocenit na nulu, čímž se zbavila budoucích rizik z jejich ztrát. O půl miliardy ČSOB přišla, protože měla podíl v islandských bankách a 300 milionů korun prodělala krachem Lehman Brothers. Česká spořitelna zůstala také zisková i přes odpis 1,9 miliardy v islandských bankách a 300 milionů v Lehman Brothers. Komerční banka zvýšila zisk o 18 procent, a odepsala pouze 152 milionů korun v islandských bankách.\n\nPrvotním řešením krize, pro které se Spojené státy rozhodly, bylo snížení úrokových sazeb Fedem. Ačkoli sazby klesaly, úroky hypotečních úvěrů zůstaly na své úrovni, anebo klesly minimálně. Takový pokles nenapomohl řešení, neboť takto malý pokles dostatečně neovlivnil možnosti lidí splácet úvěry. Spojené státy pak do krize zasahovaly až v okamžiku, kdy bankovní sektor krizi řešil kumulací prostředků. V ten okamžik začala krize likvidity, kterou se Spojené státy pokusily řešit, protože tento problém se dotýká prakticky celého trhu. Prvním krokem ministra financí Henry Paulsona byl plán na vykoupení špatných hypotečních úvěrů. Tento program byl nazván TARP a jeho podstata řešení spočívala v představě, že vláda odkoupí špatná aktiva, která stahují banky do ztrát. Banky pak nebudou nuceny kumulovat prostředky, což zlikviduje krizi likvidity. Problém takového plánu spočívá v realizaci, neboť vzniká problém, jak tato aktiva ocenit. Bushova administrativa původně počítala s tím, že vytvoří jakousi konsolidační banku, která tyto úvěry bude odkupovat. Problém s oceněním se však nepodařilo odstranit, což se ukázalo jako neřešitelná překážka, protože nadhodnocením dojde k vyčerpání velkého objemu peněz a finančnímu vyčerpání státu. Při podhodnocení aktiv stát bankám nejen nepomůže, ale dostane je do další ztráty. Proto byl TARP odmítnut a Bushova administrativa se rozhodla ekonomiku oživit pomocí kapitálových injekcí. Idea byla zhruba taková, že banky obdrží peníze za majetkové podíly, které budou předány formou akcií. Banky pak měly získaný kapitál použít na nové úvěry, což mělo snížit počet nedobytných pohledávek. Banky by tak překonaly krizi, tím by stoupla jejich hodnota a stát by prodejem akciového podílu získal zpět investované prostředky. Na tento program bylo vyčleněno 700 miliard amerických dolarů, ale nakonec byla uvolněna jen polovina. Banky však kapitál neinvestovaly do úvěrů, ale držely jej formou rezerv na ztráty z jichž poskytnutých úvěrů. Vládní balík se i přes podporu Fedu, který snížil základní úrokovou sazbu na 0,25 procenta, minul účinkem. Nedůvěra na mezibankovním trhu neumožnila srazit hypoteční úvěry zpět, protože banky se rozhodly neriskovat a ponechaly si vyšší marži.\n\nPo krachu TARPu – v listopadu 2008 – Henry Paulson představil nový program – TALF, který chtěl investorům zpřístupnit úvěry na cenné papíry směřující do půjček na automobily, studium a cenné papíry založené na kreditních kartách. Na tento program bylo vyhrazeno 25–100 miliard amerických dolarů ze záchranného balíčku určeného pro finanční sektor. Cílem tohoto programu bylo podpořit spotřebitelské výdaje USA, protože ty zajišťují téměř dvě třetiny ekonomické aktivity USA. Tento program však nedostal čas, aby se mohl projevit, neboť nový prezident USA – Barack Obama představit svůj vlastní balíček. Idea administrativy Baracka Obamy stojí především na obrovských výdajích do infrastruktury, modernizaci škol, úlevy na přímých daních a snížení energetických potřeb vlády. Tím chtěl Obama zřídit čtyři milióny pracovních míst během dvou let. Nevýhodou tohoto plánu byla nedostatečná likvidita bank. Jelikož plán nevycházel, musel se Obama vrátit k myšlence TARPu. Tím se vlastně jeho politika navázala na politiku George Bushe, kdy začala pomocí bad bank odkupovat špatně investované hypoteční úvěry. Rozdíl mezi politikou Bushe a Obamy spočívá jen ve způsobu, jakým se peníze do ekonomiky nalévají.\n\nMinistr financí Timothy Geithner se pokusil oživit úvěrový trh tím, že zbaví finanční sektor problematických aktiv. Programem Public-Private Investment Program navázal na TARP a TALF, ale cíleně se zaměřil ještě na očištění bank od rizikových úvěrů. Cílem bylo odstranit tyto úvěry z bankovních bilancí, ale stejně jako předchozí plány narážel na problém s oceněním. Tyto problémy vedly k navyšování kapitálu a dalším odpisům. Výhodou Public-Private Investment Program je, že počítá s významnou účastí soukromého kapitálu a s podporou veřejných financí od daňových poplatníků z balíčku TARP. Předpokládaná výše celkového objemu byla odhadována na 500 miliard až jeden bilion dolarů. Vláda počítala se spoluprací Fedu a FDIC, který vytvářel garance na půjčky pro nákup špatných úvěrů. Zapojením soukromého kapitálu se zvýšil objem použitých finančních prostředků a zefektivnilo se stanovení cen aktiv, které byly prováděny aukčním prodejem s cílem vyhnout se jejich přeplácení. Tento plán rozdělil aktiva na dva druhy a to na problémové úvěry – legacy loans a problémové cenné papíry – legacy securities. U legacy loans mělo vypořádání proběhnout vložením balíků úvěrů do aukce, kde se ocenily, investor mohl použít půjčené prostředky v poměru 6:1, přičemž půjčka bude kryta garancí Federálního úřadu pojištění vkladů. Prostředky na nákup úvěru jsou tvořeny z poloviny vládními prostředky a z poloviny soukromým kapitálem. Problémové cenné papíry měly mít poměr vládního a soukromého kapitálu 1:1. Fondy měly vykupovat problémové dluhové cenné papíry, jako jsou MBS a ABS.\n\n"}
{"id": "235766", "url": "https://cs.wikipedia.org/wiki?curid=235766", "title": "Radim Řezník", "text": "Radim Řezník\n\nRadim Řezník (* 20. ledna 1989, Český Těšín) je český fotbalový obránce a reprezentant, od srpna 2011 hráč českého klubu FC Viktoria Plzeň.\n\nSvoji fotbalovou kariéru začal v celku FK Těrlicko, odkud v průběhu mládeže zamířil do týmu FC Karviná. V roce 2001 odešel do ostravského Baníku, jehož je odchovanec.\n\nDo prvního mužstva Baníku Ostrava si ho v zimě 2006/07 vytáhl z dorosteneckého týmu trenér Karel Večeřa, pod jeho vedením si následně Řezník vydobyl stálé místo v sestavě. V lize debutoval 11. března 2007 v utkání na hřišti Sigmy Olomouc, v jarní části ligy si poté připsal dalších 9 startů. V následující sezóně 2007/08 byl již členem základní sestavy. Sezonu 2008/09 začal v základní sestavě, hned druhé kolo však neodehrál pro horečku. Následně si způsobil neošetřeným zraněním zánět v koleni. V utkání s Českými Budějovicemi si přetrhl křížový vaz v koleni a zakončil tak hořký podzim. Za Baník odehrál 96 ligových zápasů a vstřelil 2 góly.\n\nV poslední srpnový den roku 2011 přestoupil do Viktorie Plzeň, kde uzavřel víceletý kontrakt.\n\nVe své první sezóně bojoval s klubem do posledního kola o titul, který nakonec získal FC Slovan Liberec. Plzeň skončila na 3. místě.\n\n3. května 2013 přispěl svým prvním ligovým gólem v dresu Plzně k vítězství 3:2 nad zachraňujícími se Českými Budějovicemi. Byla to vítězná branka utkání. Sezónu 2012/13 Gambrinus ligy završil ziskem ligového titulu, Plzeň porazila 1. června v posledním 30. kole sestupující FC Hradec Králové 3:0 a udržela si dvoubodový náskok před největším konkurentem Spartou Praha.\n\nV základní skupině B Evropské ligy 2012/13 byla Plzeň přilosována k týmům Atlético Madrid (Španělsko), Hapoel Tel Aviv (Izrael) a Académica de Coimbra (Portugalsko). V prvním utkání Plzně 20. září 2012 na domácí půdě proti portugalskému týmu Académica de Coimbra absolvoval Řezník kompletní počet minut, Plzeň vyhrála 3:1. I v dalším utkání 4. října s Atléticem Madrid nastoupil v základní sestavě, španělský celek zvítězil doma 1:0 gólem v samotném závěru. 25. října cestovala Plzeň do Izraele k utkání proti Hapoelu Tel Aviv a většinu prvního poločasu byla pod tlakem soupeře. Radim Řezník v 55. minutě vracel míč před bránu, kde jej František Rajtoral dopravil hlavou do sítě a vstřelil tak vítězný gól na 2:1. Výsledkem 2:1 střetnutí skončilo, Plzeň si s 6 body upevnila druhou příčku za vedoucím Atléticem Madrid. 8. listopadu 2012 přivítala Plzeň Hapoel Tel Aviv v odvetě na domácím hřišti a vyhrála 4:0, díky tomuto výsledku se posunula s 9 body na čelo tabulky před doposud vedoucí Atlético Madrid (které v souběžném zápase prohrálo v Coimbře 0:2). Izraelský celek hrál navíc od 41. minuty oslaben o jednoho hráče. Řezník asistoval na dva góly, nejprve ve 23. minutě našel centrem před bránu hlavu Daniela Koláře, jenž skóroval na průběžných 1:0 a poté v 84. minutě opět přesně centroval, tentokrát si na jeho pobídku naskočil Marek Bakoš a hlavou poslal míč k tyči brankáře Édela, což byl závěrečný gól střetnutí. 22. listopadu nastoupil v Portugalsku v utkání proti Coimbře (remíza 1:1) a 6. prosince 2012 v Plzni proti Atléticu Madrid (výhra Viktorie Plzeň 1:0). Plzeň si tak se 13 body zajistila konečné 1. místo v tabulce skupiny B o 1 bod před druhým Atléticem. 14. února 2013 v jarní vyřazovací části Evropské ligy 2012/13 nastoupil v šestnáctifinále proti domácímu italskému mužstvu SSC Neapol. Plzeň zvítězila v Neapoli 3:0. Hrál i o týden později v domácí odvetě, kterou Plzeň vyhrála 2:0 a postoupila do osmifinále. V osmifinále odehrál celé domácí utkání proti tureckému celku Fenerbahçe Istanbul, Plzeň poprvé v tomto ročníku Evropské ligy prohrála doma (0:1). 14. března v odvetě v Istanbulu nastoupil rovněž v základní sestavě, Viktoria remizovala 1:1 a vypadla z Evropské ligy.\n\nV prvním soutěžním zápase nastoupil za Viktorii 12. července 2013 v Superpoháru proti FK Baumit Jablonec (prohra 2:3). V tomto ročníku si zahrál v základní skupině Ligy mistrů, kde se viktoriáni střetli s německým Bayernem Mnichov, anglickým Manchesterem City a ruským CSKA Moskva. S klubem skončil na konci sezony na 2. místě v české lize i českém poháru.\n\nDíky umístění Plzně na druhé příčce konečné tabulky předchozí sezóny se s Viktorkou představil ve 3. předkole Evropské ligy UEFA 2014/15 proti rumunskému týmu FC Petrolul Ploiești. V první utkání klub uhrál na půdě soupeře nadějnou remizu 1-1. V odvetě Plzeň prohrála 1-4 a z evropských pohárů vypadla. V zimním přípravě před jarní částí sezony si přetrhl křížové vazy v koleni a ve druhé části sezony nenastoupil. V ročníku 2014/15 Synot ligy získal s mužstvem mistrovský titul.\n\nPřed ročníkem 2015/16 prodloužil s Plzní smlouvu do léta 2019. V podzimní části nehrál kvůli zranění, na jaře 2016 nastoupil ke dvěma ligovým utkáním. V ročníku 2015/16 získal tři kola před konce sezony s Viktorkou mistrovský titul, klub dokázal ligové prvenství poprvé v historii obhájit.\n\nS Plzní se představil ve skupinové fázi Evropské ligy UEFA, kde byla Viktorka nalosována do základní skupiny E společně s AS Řím (Itálie), Austria Vídeň (Rakousko) a FC Astra Giurgiu (Rumunsko). V prvních dvou střetnutích proti AS Řím (remíza 1:1) a Austrii Vídeň (remíza 0:0) zůstal pouze na lavičce náhradníků. 20. 10. 2016 nastoupil za Plzeň v základní sestavě na domácí půdě ve 3. kole proti Astře Giurgiu, utkání skončilo 1:2. V odvetě hrané 3. listopadu 2016 na hřišti Astry předvedla Viktorka velmi kvalitní výkon, ale v konečném důsledku jen remizovala se soupeřem 1:1. V dalším střetnutí Řezník nenastoupil, Plzeň definitivně ztratila naději na postup, když podlehla římskému AS v poměru 1:4. Z výhry se Západočeši radovali až v posledním střetnutí hraném 8. prosince 2016, kdy před domácím publikem otočili zápas proti Austrii Vídeň z 0:2 na 3:2, přestože od 18. minuty hráli oslabeni o jednoho hráče. Plzeň touto výhrou ukončila 14 zápasovou sérii bez vítězství v Evropské lize. Viktoria skončila v základní skupině na třetím místě.\n\nAktuální k 18. prosinci 2018\nProšel různými mládežnickými reprezentačními výběry, naposledy hrál za českou jednadvacítku. S výběrem U17 je vicemistrem Evropy z roku 2006, kde čeští mladíci podlehli ve finále Rusku až v penaltovém rozstřelu.\nHrál mj. na Mistrovství světa hráčů do 20 let 2009 v Egyptě, kde ČR vypadla v osmifinále s Maďarskem na penalty 3:4 (po prodloužení byl stav 2:2).\n\nV A-mužstvu ČR debutoval 4. 9. 2014 pod trenérem Pavlem Vrbou v přátelském utkání proti USA (prohra 0:1), kde nastoupil do druhého poločasu.\n\n"}
{"id": "235768", "url": "https://cs.wikipedia.org/wiki?curid=235768", "title": "Hadilov písař", "text": "Hadilov písař\n\nHadilov písař (\"Sagittarius serpentarius\") je velký, převážně na zemi žijící pták.\n\nSexuální dimorfismus je rozvinut velmi málo. Samec má delší ocasní pera i chocholku.\nČeské jméno hadilov vystihuje jeho schopnost obratně lovit hady (i jedovaté), na stejnou schopnost poukazuje i latinské \"serpentarius\". Druhové jméno písař pak je vysvětlováno tím, že chocholka v klidové poloze připomíná písaře s perem za uchem. Angličané zvou hadilova sekretářem (\"secretary\"), což by se dalo vysvětlovat podobně jako české jméno. Latinské rodové jméno (\"Sagittarius\") poukazuje též na hlavová pera, ale znamená lukostřelec (pera připomínají šípy).\n\nHadilov žije většinou celý život ve stejném páru. Partneři společně loví a společně také stavějí velké ploché hnízdo ve větvích stromů (nejčastěji jsou to akácie). Hnízdo pak používají několik let. Díky své specializaci na lov ze země ale mají jinak vyvinuté pařáty a do korun stromů musí všechen materiál na stavbu hnízda přemístit zobákem. Každý pár si brání vlastní teritorium o rozloze až 45 kilometrů čtverečních.\n\nŽiví se převážně malými obratlovci (drobnými savci, ještěrkami, hady) a hmyzem, občas ptačími vejci. Vyhledává živou potravu, mrtvou kořist požírá pouze za velkých požárů (takže vlastně upečenou). Kořist loví pomocí zobáku nebo spárů ze země. K tomu slouží extrémně dlouhé nohy. Pták cupitá drobným krůčky a plaší lovenou zvěř, kterou pak opakovaně zasahuje pařáty a zobákem. Pokud má kořist vyhlédnutou, umí se k ní tiše přiblížit. Křídla používají v případě potřeby jako štít. Partneři vyrážejí na lov společně. Ačkoliv denně urazí za potravou až dvacet kilometrů, před setměním se téměř vždy vracejí ke svému hnízdu.\n\nVejce jsou světle modrozelená nebo bílá. Samice snáší jednotlivá vejce v odstupu několika dní. Ve snůšce může být jedno až tři vejce. Po asi šesti týdnech (42–46 dní) se líhnou bílá, nebo světle šedá mláďata. Krmí je oba rodiče. Nejprve natrávenou potravou, později celými mrtvými kusy, nakonec jim nosí živé živočichy, které si musí mláďata sama ulovit. Takto se o mláďata starají až 6 měsíců. I přes tuto péči v početnějších vrzích třetí mládě často nevychovají do dospělosti. Mladí hadilovové jsou totiž velmi nenasytní a rodiče je nestíhají uživit.\n\nHadilov umí létat i do velkých výšek, ale nečiní tak často. Je velmi dobrým běžcem. Do vzduchu se vznášejí v době toku. Samec obletuje samici, až se sama vznese a stoupá. Druhou příležitostí je útok ze strany velké šelmy. Hadilov se rozběhne a vznese se (rozbíhá se proti větru, za bezvětří potřebuje delší rozběh). Buď usedá na strom, nebo se ihned po odeznění ohrožení opět snáší na zem.\n\nPatří do řádu dravců, ale je tak specifický, že pro něj byla vytvořena zvláštní čeleď, jejímž je jediným zástupcem. Od hlavní větve se oddělil v oligocénu.\n\nV rámci druhu ho nejvíce ohrožuje ztráta obývaných lokalit v důsledku aktivity člověka, přirozených nepřátel má málo (jsou jimi hlavně velké kočkovité šelmy a dravci, kteří jsou nebezpečím pro mláďata). I přes dosavadní hojnost je chráněn, a to Africkou konvencí na zachování přírody a přírodních zdrojů.\n\nHadilov je endemit. Žije v savanách a polopouštích Afriky, na jih od Sahary. Je k nalezení v různých nadmořských výškách od pobřeží až do vnitrozemí. Jde o v Africe stále běžný druh.\n\nHadilov písař je chován ve čtyřech desítkách evropských zoo. Nejvíce ve Francii, Spojeném království a Německu. K rozmnožování dochází velmi zřídka.\n\nV rámci Česka jej chová pět zoo:\n\n\nV roce 2017 se podařilo odchovat ve třech českých zoo (Dvůr Králové, Praha, Zlín) osm mláďat.\n\nPrvní hadilov přišel do Zoo Praha již v roce 1952. Další chov je evidován v letech 1954,1956–1967 a 1974–1978. V současnosti je chován nepřetržitě od roku 1986. První odchov se podařil v roce 2017, tedy po 31 letech souvislého chovu. Mládě se vylíhlo v chovatelském zázemí expozice Ptačí mokřady 23. 7. 2017. Při té příležitosti ředitel Zoo Praha Miroslav Bobek uvedl, že za předchozích 12 měsíců se ve světových zoo vylíhlo jen sedm mláďat, a jde tak o velký úspěch. Na konci června 2018 se v umělé líhni vylíhlo další mládě a bylo úspěšně podsazeno pod rodiče, kteří se mláděte ujali. Mládě ovšem později uhynulo. Na konci roku 2018 byli chováni dva samci a jedna samice.\n\n\n"}
{"id": "235769", "url": "https://cs.wikipedia.org/wiki?curid=235769", "title": "Viking 1", "text": "Viking 1\n\nViking 1 byla americká planetární sonda z programu Viking určená pro průzkum Marsu v roce 1975. Mise byla velmi úspěšná.\n\nVyslána byla 20. srpna 1975 pomocí nosiče Titan IIIE Centaur z kosmodromu Easter Test Range na Floridě. Celková váha sondy při startu byla 3446 kg. V katalogu COSPAR obdržela číslo 1975-075A. Zprvu se dostala na oběžnou dráhu kolem Slunce. Po absolvování poloviny oběhu byla provedena příkazem ze Země 27. srpna 1975 první korekce dráhy. V té době byla od Země vzdálena 3 miliony km. Po 10 měsících cesty se dostala do blízkosti planety, 7. června 1976 byla provedena druhá korekce dráhy. Pět dní před přistáním modulu na povrchu začala sonda pořizovat globální snímky planety, které mohly být později použity pro vytvoření prvních podrobných geologických map planety a pro vyčlenění základní stratigrafie. Dne 14. června byla provedena další, jemnější korekce dráhy zapálením motoru na 38 minut. Rozborem fotografií bylo zjištěno, že původně uvažované místo k přistání je nevhodné a proto došlo k řadě dalších úprav dráhy, až bylo vhodné místo nalezeno.\nDružicová část sondy pokračovala ve snímkování planety i po odletu přistávacího modulu (pouzdra)\na na Zem odeslala 51 539 snímků jak Marsu, tak i obou jeho měsíců.\n\nPřistávací modul sondy dosedl řízený palubním počítačem lehce do oblasti Chryse Planitia v 11:53:06 UT 20. července 1976 a už několik minut po svém přistání pořídil a na Zemi vyslal první z fotografií. Pomocí mechanické ruky byly měsíc po přistání odebrány první vzorky horniny a byla provedena i jejich analýza. Modul vysílal svá vědecké pozorování až do 13. listopadu 1982, kdy po špatně zadaném příkazu ze Země byl ztracen kontakt.\n\n"}
{"id": "235771", "url": "https://cs.wikipedia.org/wiki?curid=235771", "title": "Viking 2", "text": "Viking 2\n\nViking 2 byla americká planetární sonda z programu Viking určená pro průzkum Marsu, která úspěšně se svým dvojčetem Vikingem 1 přistála (jako druhá) na povrchu Marsu.\n\nVyslána byla 9. září 1975 pomocí nosiče Titan IIIE Centaur z kosmodromu Eastern Test Range na Floridě. Startovní hmotnost měla 2325 kg. Následně obdržela katalogové číslo COSPAR 1975-083A. Let k Marsu trval 333 dní. Během letu bylo provedeno několik úprav (korekcí) dráhy. Na oběžnou dráhu planety se dostala sonda až 7. srpna 1976.\n\nPět dní před přistáním modulu na povrchu začala sonda pořizovat globální snímky planety, které mohly být později použity pro vytvoření prvních podrobných geologických map planety a pro vyčlenění základní stratigrafie. Snímky ukázaly, že plánovaná oblast k přistání je nevhodná a proto po vyhodnocení vlastních snímků i souběžně pracující sondy Viking 1 bylo určeno místo jiné.\n\nPřistávací pouzdro sondy přistálo na povrchu planety v oblasti Utopia Planitia v 22:37:50 UT dne 3. září 1976. Na rozdíl od sesterské sondy Viking 1 se na dvojce podařilo uvést do chodu všechny přístroje, meteorologická aparatura však po několika dnech přestala pracovat. Výsledky naměřených hodnot byly obdobné těm, které posílal Viking 1. Biologická laboratoř byla vypnuta 28.5.1977 (pracovala půl roku), ostatní měření pokračovala do 11. dubna 1980.\n\nDružicová část sondy byla převedena na polární dráhu a pokračovala v snímkování planety. Přínosem byly zejména fotografie zamrzlé severní polární čepičky.\nSonda pracovala až do 11. dubna 1980, kdy byla vypnuta pro nedostatek energie v bateriích.\n\n"}
{"id": "235773", "url": "https://cs.wikipedia.org/wiki?curid=235773", "title": "Eskalátory v moskevském metru", "text": "Eskalátory v moskevském metru\n\nEskalátory moskevského metra fungují již od jeho začátku. V celé síti jich podle údaje z roku 2017 bylo 544. Jednalo se o 29 různých typů (pouze 50 % z nich ale vyhovovalo současným náročným provozním podmínkám).\n\nEskalátory lze rozčlenit na krátké, které se nacházejí v mělce založených stanicích, přestupních chodbách a ve výstupech z vestibulů a na hlubinné, které jsou umístěné v eskalátorových tunelech. Tyto druhé uvedené bývají minimálně tříramenné, ve vytížených stanicích se ale používají čtyřramenné eskalátory. Nejdelší v celé síti se nacházejí ve stanici Park Pobědy; jsou jedny z nejdelších na světě, jejich délka totiž činí 126 m.\n\nVzhledem k technickému zastarávání jsou eskalátory v nejstarších stanicích pod centrem města vyměňovány; rekonstrukce probíhají již od 70. let 20. století, kdy byly zaváděny do stanic i v jiných zemích známé schody typu ET. V některých dalších stanicích však zatím ještě k výměně nedošlo; a to i přesto, že ty provozované jsou již více než 50 let staré.\n\nNapříklad v roce 2005 byly měněny jezdicí schody ve stanicích Semjonovskaja, Majakovskaja a Taganskaja, plus dalších 12 eskalátorů ve stanicích okružní Kolcevské linky.\n\nRekonstrukce jsou časově náročné; výměna znamená uzavření někdy i celé stanice (pokud nejsou k dispozici přestupní chodby či jiné výstupy) na dobu devíti měsíců až roku a půl, v případě že se opravují přestupní eskalátory dochází k ztížení přestupu, což vede na velmi vytížených klíčových stanicích ke kritickým situacím.\n\nV rámci dopravce existuje již od 3. dubna 1952 tzv. Eskalátorová služba, která má na starost správu (tj. dohled, kontrolu a opravu) všech eskalátorů a výtahů Moskevského metra. Tyto práce obstarává několik set lidí.\n\nEskalátory jsou vybaveny, podobně jako je tomu i v jiných městech, brzdou, kterou je lze v případě nehody zastavit. (zneužití je zakázáno) V prvním desetiletí 21. století však bylo cca 40 eskalátorů vybaveno speciálními senzory, které zastaví schody při případném pádu cestujícího automaticky.\n\nV minulosti však takto zabezpečeny jezdicí schody moskevské podzemní dráhy nebyly; 17. prosince roku 1982 například došlo ve stanici Aviamotornaja k nehodě; porucha (přetržení řetězu) eskalátoru způsobila pád a zranění téměř stovky lidí, z kterých 8 nepřežilo. Tato nehoda patří nejhorším v celé historii Moskevského metra.\n\n"}
{"id": "235778", "url": "https://cs.wikipedia.org/wiki?curid=235778", "title": "Vynoření (Hvězdná brána: Atlantida)", "text": "Vynoření (Hvězdná brána: Atlantida)\n\nVynoření (část 1 a 2) (anglicky: \"Rising\") je pilotní dvoudílná epizoda sci-fi seriálu \n\nPřed několika miliony lety; vidíme dva Antiky, jedním z nich je Ayiana, ze šesté řady Hvězdná brána, 4. epizody V zajetí ledu, ostatní Antikové odcházejí a město Atlantida se zvedá z povrchu Antarktidy, jenom malá budova a Ayiana zůstává.\n\nV současnosti, Dr. Elizabeth Weirová spravuje Antickou základnu na Antarktidě, zatímco ostatní pokračují ve výzkumu. Diskutuje o křesle Antiků s Dr. McKayem a Dr. Carsonem Beckettem. Daniel Jackson je urgentně svolává a informuje, že našel adresu brány na Atlantidě, přesněji osmý symbol, nutný k cestě do jiné galaxie.\n\nMezitím na základnu přilétá vrtulníkem generál Jack O'Neill s pilotem, majorem Sheppardem. Rodney McKay přemluví dr. Becketta, aby se posadil do antického křesla. Ten se posadí a nechtěně vystřelí na vrtulník antickou střelu řízenou jeho myslí pomocí křesla. Na poslední chvíli se mu podaří střelu zastavit. McKay vysvětluje že na vytočení 8 symbolů je potřeba velké množství energie, to znamená že budou potřebovat ZPM. Jack váhá, ale nakonec souhlasí.\n\nZatím si major Sheppard prohlíží základnu a dojde ke křeslu. Zjistí se, že má antický gen a že ho používá zcela přirozeně, zatímco ostatní se potřebují silně soustředit. Tento objev mu přinese členství v budoucí expedici na Atlantidu.\n\nVšichni se připravují na odchod a loučí se. Potom dr. Weirová pronese proslov, ve kterém varuje účastníky expedice, že je zde šance, že se už nemusí nikdy vrátit zpět na Zemi. Dává příkaz k vytočení brány. Červí díra se úspěšně vytvoří, a tak vysílají sondu MALP, která zpět posílá údaje o přijatelné atmosféře na druhé straně.\n\nNa druhé straně je velká místnost která se po příchodu rozsvítí. Týmy zajišťují okolí, ale nemají žádný kontakt s Antiky ani s jinou formou života. Není ale pochyb že jsou opravdu na Atlantis. Všichni zkoumají okolí a objevují řídící panely a později i hangár jumperů. Také zjišťují, že celé město je pod vodou. Dr. Beckett objevil hologram který vysvětluje, že Antikové válčili proti nepříteli, který měl převahu a protože prohrávali, tak se rozhodli vrátit na Zemi. Poté Rodney zjistí, že město je napájeno ze třemi ZPM.\n\nDvě jsou už zcela vyčerpaná a třetí dodělává, a tak vydá Weirová příkaz k zastavení průzkumu a k omezení využívané energie na minimum. Protože to ale nestačí, je vyslán tým na planetu Athos, kde má hledat ZPM nebo případné útočiště. Nacházejí tam civilizaci a seznamují se s jejich vůdkyní Teylou Emmagan, která jim říká o Wraithech.\n\nTeyla si oblíbí majora Shepparda a vezme ho do jeskyní. Tam najde John přívěsek, jenž tam Teyla kdysi ztratila, a vrátí jí ho. Za chvíli se aktivuje brána a proletí jí 3 stíhačky - Wraithové.\n\nStíhačky „sbírají“ lidi a seberou i plukovníka Sumnera, velitele mise a Teylu. Jednu stíhačku se podaří sestřelit ale ostatní proletí bránou zpět. Na Atlantidě začíná být situace neúnosná, protože městu selhává ochranný energetický štít. Personál dostává rozkaz k evakuaci. Najednou se otevře červí díra a vrací se Sheppardův tým i s přeživšími domorodci. Ve stejné chvíli se ale dává celé město do pohybu. Atlantida se vynoří a expedice i s Athosiany je zachráněna. ZPM je zcela vyčerpáno, ale pro běžný provoz postačí naquadahové generátory.\n\nPoručík Ford si zapamatoval u brány 6 symbolů a major Sheppard chce z nich vytipovat adresu, aby mohl plukovníka Sumnera a ostatní unesené zachránit. Doktorka Weirová nechce dát souhlas k operaci, dokud nebude mít alespoň nějakou šanci na úspěch. Z vytipovaných adres je jen jediná funkční a na ni je vyslána sonda, která zjistí, že zdejší brána obíhá nad planetou. Mise se zdá neuskutečnitelnou, ale Dr. McKay se Sheppardem objeví hangár s malými loděmi, které Sheppard přes McKayův odpor pojmenuje Puddle Jumper, které mohou proletět bránou.\n\nDoktor Beckett mezitím zkoumá ruku jednoho z Wraithů, kterou tým přinesl. Zjistí, že jejich tkáň neobsahuje žádný známý protein, což jí dává schopnost regenerace.\n\nDoktorka Weirová nakonec misi povoluje. Major Sheppard s poručíkem Fordem a dalšími vojáky přistanou na planetě poblíž wraithské lodi a vniknou dovnitř. Na palubě se mezitím vězni probrali a plukovník Sumner je odveden Wraithy k jejich královně. Královna plukovníka nejdříve vyslýchá a potom z něj vysaje životní energii. Plukovník najednou zestárne o desítky let.\n\nPoručík Ford osvobozuje vězně a rozmisťuje na lodi C-4. Major Sheppard, přilákán plukovníkovým křikem, zastřelí nejprve strážce a potom na jeho žádost i umírajícího plukovníka. Major je omráčen dalším Wraithem, ale poručík Ford začne odpalovat výbušniny. Poté, co zabili Wraitha, zjišťují, že probudili několik dalších.\n\nVšem se podaří dostat z lodi a míří k jumperu, jen taktak uniknou zajetí paprskem. Brána je obklíčena wraithskými stíhačkami, které střílí naslepo, aby zasáhly maskovaný jumper. Major Sheppard odmaskuje jumper a odláká stíhačky. Několik stíhaček sestřelí pomocí dronů a aktivuje hvězdnou bránu. Po několika manévrech prolétá bránou na Atlantidu s několika wraithskými stíhačkami v patách. Jakmile Weirová aktivuje energetický štít na hvězdné bráně, Wraithské stíhačky jsou zničeny.\n"}
{"id": "235780", "url": "https://cs.wikipedia.org/wiki?curid=235780", "title": "Honda F1", "text": "Honda F1\n\nHonda Racing F1 Team byla japonská automobilová stáj formule 1 firmy Honda, která se účastnila závodů Mistrovství světa formule 1. Honda debutovala v mistrovství světa v roce 1964, ovšem po čtyřech letech, v roce 1968, své účinkování ve formuli 1 ukončila. Pokračující tým sídlil v anglickém Brackley a využíval zde bývalou výrobnu týmu BAR, který odkoupila v roce 2005. Motory byly vyráběny v japonském Točigi.\n\nV roce 2005 byly vozy Hondy zbarveny bíle, tak jako v šedesátých letech. Na konci roku 2008 Honda ohlásila pravděpodobný konec ve Formuli 1. Tým koupil dosavadní šéf Ross Brawn a přejmenoval ho na Brawn GP.\n\nSmlouva o sponzorství týmu Honda, tabákovou společností British American Tobacco (Lucky Strike) musela být před začátkem sezony 2007 ukončena, kvůli zákazu tabákové reklamy v zemích Evropské unie. Což mimo jiné umožnilo dát týmu novou image, která odráží celkové ekologické smýšlení Hondy. 26. ledna byl představen nový barevný design Hondy, zobrazující planetu Zemi na černém pozadí vesmíru. Na zadním křídle je napsána adresa webu týkajícího se uvědomění si problémů životního prostředí, MyEarthDream.com. Tato stránka byla zprovozněna bezprostředně po představení nového vozu. Reakce na novou image Hondy ve formuli 1 byly různé, např. hnutí Greenpeace zdůraznilo jak si Honda protiřečí a ukázalo jak ve skutečnosti formule znečišťuje okolní prostředí.\n\nVýkonnost týmu v předsezónních testech byla různorodá a Jenson Button naléhal, aby se vozy rapidně zlepšily. V australské grand prix se naprosto potvrdilo, že nová RA107 postrádá rychlost. Button se kvalifikoval na 14. a Barrichello až na 17. místě (s velkou ztrátou na svůj sesterský tým Super Aguri, jejichž vůz je prakticky kopie loňského modelu Hondy RA106). Barrichello nakonec dokázal dojet na 11. místě, Button skončil na 15. místě poté co byl penalizován průjezdem pit lane.\n\nHonda nedokázala během prvních sedmi závodů získat jediný bod, což bylo pro tým s tak velkými ambicemi katastrofou. Nejlepším umístěním bylo 10. místo Rubense Barrichella ve Španělsku a Monaku. První bod tým získal až ve Francii zásluhou Jensona Buttona, který skončil na 8. místě.\n\nKvůli pokračujícím problémům s aerodynamikou začala Honda v červenci budovat nový tým techniků. Novým šéfem aerodynamiků se stal Loic Bigois, se kterým přišel z Williamsu ještě jeho asistent Francois Martinet. Dalšími posilami by se na konci roku nebo na začátku příští sezony měly stát Jörg Zander a John Owen z BMW Sauber. 19. července bylo potvrzeno, že Barrichello a Button budou v příští sezoně také závodit v Hondě.\n\nV nejhorší sezoně v dosavadní historii týmu, Honda získala zásluhou Jensona Buttona pouze 6 bodů a v celkovém hodnocení týmů obsadila 8. místo.\n\nTučně – Pole position\n\"Kurzívou\" – Nejrychlejší kolo závodu\n\n"}
{"id": "235782", "url": "https://cs.wikipedia.org/wiki?curid=235782", "title": "Dánská koloniální říše", "text": "Dánská koloniální říše\n\nDánsko je tradiční koloniální velmocí, v jistém smyslu vlastnilo kolonie již od začátku 13. století (Dánské Estonsko jako vazal mezi lety 1206 – 1346). V rámci personální unie s Norskem vlastnilo Dánsko i tradiční norské državy: Grónsko, Island, Faerské ostrovy, Shetlandy a Orkneje. Od 16. století začínalo Dánsko-Norsko budovat obchodní stanice, pevnosti a kolonie v Africe, Karibiku a Indii. Jediným zachovalým pozůstatkem dánské koloniální říše jsou dnes Grónsko a Faerské ostrovy (jakožto dánské autonomní regiony). Dánsku patřily následující kolonie:\n\n\n\n\nJako dánské kolonie je ještě možné v jistém smyslu považovat Faerské ostrovy, Island a Grónsko (začátek nadvlády Dánů se datuje od roku 1380, kdy Norsko vstoupilo do Kalmarské unie); Island získal autonomii roku 1918 a nezávislost roku 1944, Faerské ostrovy roku 1948 a Grónsko 1979.\n"}
{"id": "235785", "url": "https://cs.wikipedia.org/wiki?curid=235785", "title": "Vladimír Zábrodský", "text": "Vladimír Zábrodský\n\nVladimír Zábrodský (* 7. března 1923 Praha) je bývalý československý hokejista a tenista. V hokeji působil jako střední útočník, od roku 1949 byl hrajícím trenérem národního mužstva. Ligovou soutěž hrál za LTC Praha (od žákovských let), Spartak ČKD Sokolovo (1950–1960) a Bohemians ČKD Praha (1963–1965). V lize odehrál 18 sezón (okolo 230 zápasů) a nastřílel 306 gólů. Je na 7. místě v Klubu hokejových střelců deníku Sport. Stal se 6× mistrem Československa (1946, 1947, 1948, 1949, 1953 a 1954).\n\nČtyřikrát se zúčastnil mistrovství světa v ledním hokeji: 1947 (zlato), 1949 (zlato), kde hrál, stejně jako v LTC s číslem 10 na dresu, 1954 (4. místo) a 1955 (bronz). Startoval také na Zimních olympijských hrách 1948 (stříbro) a 1956 (5. místo).\n\nVždy nastupoval jako střední útočník. Už od dětství vedle něj hrál na levém křídle Stanislav Konopásek, dohromady tvořili jednu z nejúdernějších útočných dvojic v historii československého hokeje. Na pravé straně útoku v LTC a v národním týmu se jejich spoluhráči postupem času střídali: Jaroslav Juhan, Josef Kus, František Pergl, Ladislav Troják a po jeho tragické smrti při leteckém neštěstí nad kanálem La Manche v roce 1948 také Václav Roziňák. Zábrodský i Konopásek později hodnotili jako nejlepší souhru s Roziňákem.\n\nPo odsouzení spoluhráčů ve vykonstruovaném soudním procesu dostal zákaz reprezentovat. Po návratu nosil dres číslo 15 a zúčastnil se MS ještě v letech 1954, 1955 a na ZOH 1956. V roce 1958 byl usvědčen a potrestán v aféře se sázením na domluvené zápasy.\n\nZa reprezentační mužstvo odehrál 93 zápasů (dle publikace \"Říkali mu šéf\" 94) a nastřílel 158 gólů, je tak druhým nejlepším střelcem historie národního mužstva. Byl uznávaným tvůrcem hry a jediným hrajícím trenérem národního československého mužstva. Proslul unikátní ranou z bekhendu.\n\nNa vrcholové úrovni hrál také tenis. V letech 1948, 1955 a 1956 byl členem československého týmu v Davisově poháru.\n\nKvůli vykonstruovanému soudnímu procesu byl v roce 1950 některými spoluhráči, zejména Augustinem Bubníkem, označován za kontroverzní postavu. Jako kapitán reprezentace nebyl v tomto procesu souzen. Souzeni ovšem nebyli ani další členové reprezentačního kádru, například Vladimír Bouzek. Podle spoluhráče Stanislava Konopáska se Zábrodský sám neangažoval v zatčení hokejistů (vůbec nebyl přítomen v tzv. Zlaté hospůdce), nicméně očistil své jméno pravděpodobně tím, že očernil své spoluhráče. David Lukšů, spoluautor knihy \"Stanislav Konopásek: Hráč, který přežil\", tvrdí, že veškerá tvrzení ohledně Zábrodského jsou pouhé domněnky a pravda možná již nikdy nevyjde najevo. Nic proti němu přímo nesvědčí a hokejista sám vypovídat nechce.\n\nV roce 1965 s rodinou emigroval přes Jugoslávii a Švýcarsko do Švédska. Jako hlavní trenér vedl v nejvyšší švédské hokejové soutěži Leksand, Rögle a Djurgården. Žije ve Stockholmu.\n\nV roce 1997 byl uveden do Síně slávy IIHF. V roce 2008 byl uveden do Síně slávy českého hokeje.\n\nV roce 2003 se podílel na dokumentu České televize \"Hokej v srdci - Srdce v hokeji\".\n\n\n\n"}
{"id": "235789", "url": "https://cs.wikipedia.org/wiki?curid=235789", "title": "Good Girl Gone Bad", "text": "Good Girl Gone Bad\n\nGood Girl Gone Bad je v pořadí třetí sólové album zpěvačky Rihanny, které vyšlo 5. června 2007.\nNa albu Rihanna spolupracovala například s Timbalandem, Jay-Z nebo Justinem Timberlakem, který ji nazpíval i zadní vokály k písni \"Rehab\". Dalším známým jménem je r&b zpěvák Ne-Yo, který Rihanně napsal velký hit Unfaithful, který se objevil na desce A Girl Like Me.\n\nPrvním singlem z alba se stala píseň Umbrella, se kterou ji pomohl i raper Jay-Z. Umbrella se stala po SOS jejím druhým číslem jedna v Billboard Hot 100. Ve Velké Británii se držela s touto písní na nejvyšší pozici celých deset týdnů a stala se tak nejúspěšnějším interpretem po roce 2000.\n\nSamotné album debutovalo v USA na druhém místě, když se ho v prvním týdnu prodeje prodalo 162,000 kusů. V České republice se albu dařilo, nejvýše se dostalo na 3. místo.\n"}
{"id": "235790", "url": "https://cs.wikipedia.org/wiki?curid=235790", "title": "Hogan má pravdu", "text": "Hogan má pravdu\n\nHogan má pravdu ( Hogan Knows Best) je americká reality show, soustřeďující se na rodinu legendárního profesionálního wrestlera Hulka Hogana (Terry Bollea). Pořad měl premiéru 10. července 2005 se sledovaností 1,9 milionů diváků, což je největší sledovanost ze všech premiérových dílů pořadů společnosti VH1. Show slaví velký úspěch a vysílá se i v ostatních zemích světa, např. CMT v roce 2006 a také TMF, MTV and The Biography Channel UK a Ireland, TVtropolis v Kanadě, frankokanadské MusiquePlus (ve francouzštině má show název Hogan a raison, „Hogan má pravdu“), VH1 v Austrálii, MTV Italia v Itálii (v anglickém znění s italskými titulky), MTV Central v Německu a Rakousku (v anglickém znění s německými titulky), VH1, MTV Portugal v Portugalsku (v anglickém znění s portugalskými titulky) a v Nizozemsku na MTV Netherlands v anglickém znění s holandskými titulky.\n\n\n\nMomentálně se vysílá a zároveň dotáčí už čtvrtá řada show.\n\nHogan Knows Best 1. řada byla uvedena na DVD 22. října 2007.\n\n"}
{"id": "235794", "url": "https://cs.wikipedia.org/wiki?curid=235794", "title": "USS Katahdin (1893)", "text": "USS Katahdin (1893)\n\nUSS Katahdin byla speciální válečná loď amerického námořnictva, určená pro útok klounem (taran). Na vodu byla spuštěna 4. února 1893 a ve službě byla pouze do roku 1897. Jiné exempláře této řady nebyly vyrobeny.\n\nJednalo se o zástupce poměrně řídce zastoupeného typu lodi. Loď byla silně pancéřovaná, trup byl dělen řadou vodotěsných přepážek a jen malá část trupu čněla nad hladinu. Měla minimální dělovou výzbroj, ale na jejím čele byl namontován mohutný odnímatelný kloun. Hlavní typem útoku měl být tedy taran. Lehká děla měla sloužit jen k nejnutnější obraně.\n\nIdea těchto lodí vznikla po úspěšném použití taranu v bitvě u Visu v roce 1866. Podobnou loď o desetiletí dříve postavila i Británie. Se zpožděním se tato idea ujala i ve Spojených státech. Podle původních plánů mělo být tohoto typu lodě v americkém námořnictvu zařazeno mnoho desítek kusů, ale už v době její výroby bylo zřejmé, že se jedná o slepou uličku ve vývoji. Vývoj v oblasti střelných zbraní, který v té době bouřlivě probíhal, by jim neumožnil účinně útočit proti jakékoliv lépe vyzbrojené lodi protivníka.\n\nPo vyřazení sloužila loď krátce jako cvičný terč a byla potopena dělostřelbou.\n\n\n"}
{"id": "235797", "url": "https://cs.wikipedia.org/wiki?curid=235797", "title": "GeForce FX", "text": "GeForce FX\n\nGeForce FX (případně \"„GeForce 5“ series\" nebo kódových označením \"NV30\") je 5. generace grafických karet GeForce firmy nVidia. Obsahuje kompletní podporu od DirectX 5.0 až po DirectX 9.0a. Podpora pokročilých Pixel a Vertex Shaderů 2.0+ dokonce přesahuje specifikace DirectX 9.0.\n\nI přes absenci podpory DirectX 9.0c se dobře uchytila na trhu.\n\nKarty jak byly zařazeny na trhu:\n\n\n"}
{"id": "235799", "url": "https://cs.wikipedia.org/wiki?curid=235799", "title": "Tupolev Tu-22M", "text": "Tupolev Tu-22M\n\nTupolev Tu-22M (V kódu NATO \"Backfire\") je nadzvukový, strategický a námořní bombardér s měnitelnou geometrií křídel dlouhého doletu z konce 60. let 20. století, který byl průběžně modernizován. Na západě byl tento letoun označován i jako Tu-26. Během studené války byl Tu-22M ve službě u sovětského letectva jako nosič střel určený ke strategickému bombardování v rámci Evropy a u sovětského námořního letectva jako nosič střel primárně určený k útokům na seskupení amerických letadlových lodí. Značné počty těchto letounů zůstávají u ruského letectva v provozu. V roce 2014 bylo ve službě více než 100 ks Tu-22M.\n\nLetoun vznikl dle požadavku na vysoce nadzvukový letoun, který by byl nosičem jaderných střel. Na počátku vývoje byl tzv. „Projekt 145,“ kterým se Tupolevova konstrukční kancelář zabývala od roku 1965. Letoun sice vycházel z typu Tupolev Tu-22, ovšem postupně se z něj stával zcela jiný stroj. Jednalo se o typ s měnitelnou geometrií křídel, která umožňovala operovat i z nezpevněných ploch. Letoun měl být schopen útočit z přízemního letu, což v podmínkách silné protivzdušné obrany bylo velkou výhodou. Postupně docházelo k dalším úpravám, zejména v umístění motorů.\n\nPrvní prototyp letounu Tu-22\"M0\" vzlétl 30. srpna 1969. Vzhledem k ne zcela uspokojivým výsledkům však byl v témže roce zahájen program modernizace letounu. Tento typ, nazvaný Tu-22\"M1\", měl sníženou hmotnost, zlepšenou aerodynamiku, zvětšené rozpětí křídel a další změny. Ovšem ani tato verze zcela nevyhovovala, a tak vznikl další typ - Tu-22\"M2\". Prototyp tohoto stroje s motorem \"NK-22\" vzlétl 7. května 1973. Přestože mělo letadlo řadu konstrukčních nedostatků, bylo nakonec zařazeno do výzbroje a celkově se vyrobilo přes 200 kusů. K největším problémům patřila malá životnost motorů, trhliny v konstrukci a systémy elektronického boje, které rušily palubní radiolokátor. Letové zkoušky probíhaly až do roku 1975 s uspokojivými výsledky. Stroj se sériově vyráběl až do roku 1983 a bylo celkem vyrobeno 211 kusů. Slabinou tohoto letadla však byly stále nízké výkony motoru, což bylo v rozporu s původním zadáním.\n\nProto pokračovala další modernizace a letoun dostal nový motor \"NK-25\", který byl vybaven elektronikou a který byl schopen pracovat v různých provozních režimech. Současně s dalšími změnami tak vznikl typ Tu-22\"M3\", na jehož vývoji se začalo 24. června 1974. Letadlo prošlo výraznou modernizací, která se týkala draku stroje, nové avioniky a vylepšených zbraňových systémů. Změny konstrukce, které se podepsaly na lepších letových vlastnostech, snížení celkové hmotnosti a zvýšení životnosti, měly však za následek zvýšení radarové odrazné plochy o 20%. Letoun poprvé vzlétl 20. června 1977 a od roku 1978 se souběžně vyráběl s typem Tu-22M2. Oficiálně byl bombardér zařazen do výzbroje v roce 1983. Následující roky byl podroben sérii testů, jejichž cílem bylo integrovat modernější rakety typu vzduch-země Ch-15. První letadla vyzbrojené střelami Ch-15 dosáhla operačních schopností v roce 1983. Do roku 1993 bylo celkem vyrobeno 286 kusů typu Tu-22\"M3\". Dále byly postaveny i Tupolevy ve verzích průzkumných či jako létající laboratoř.\n\nV roce 1984 vznikla modifikace Tu-22M3 s označením \"Tu-22M3R\" nebo \"Tu-22MR\". Šlo o průzkumný letoun, který měl integrovaný radiolokátor s bočním vyzařováním, systémy elektronického průzkumu, jakož i fotografické zařízení a videokamery. Po úspěšném absolvování vojenských zkoušek byla tento varianta v roce 1989 přijata do výzbroje námořního letectva.\n\nV roce 1986 byl dokončen prototyp \"Tu-22MP\", který představoval upravenou verzi Tu-22M3, určenou k vedení elektronického boje. Do konce roku 1992 byly vyrobeny ještě dvě další letadla typu Tu-22MP.\n\nV roce 2008, hned po válce v Gruzii, kde došlo k sestřelení jednoho ruského Tu-22M, začaly práce na další modernizaci. Letadlo, označované jako \"Tu-22M3M\", bylo vybaveno modernější avionikou, včetně nových navigačních a komunikačních systémů. Dalším výrazným vylepšením by měla být integrace nové výzbroje, využívající satelitní navádění GLONASS. První stroje Tu-22M3M byly zařazeny do výzbroje začátkem února 2012 a do roku 2020 plánuje ruské letectvo modernizovat na tento standard 30 letadel.\n\nTrup je poloskořepinové konstrukce, která je tvořena převážně hliníkovými slitinami. Rozdílné požadavky na aerodynamiku v nízkých rychlostech a vysokých nadzvukových rychlostech vyřešili konstruktéři křídlem s měnitelnou geometrií. Tu lze nastavit do tří poloh:\nNa odtokové straně každého z křídel se nacházejí tři dvoudílné vztlakové klapky. Hlavní palivové nádrže se nacházejí v trupu letadla, další jsou umístěny v křídlech a kýlu.\n\nPřední podvozková noha má dvě kola a zatahuje se směrem dozadu. Hlavní podvozky se skládají ze tří párů kol a zatahují se do šachet, umístěných zčásti v trupu a zčásti v křídle letadla. Do zadní části trupu jsou integrovány dva brzdicí padáky, každý s plochou 52 m².\n\nKabina čtyřčlenné posádky je klimatizovaná a je zasklená elektricky vyhřívaným krytem. V přední části sedí dva piloti, v zadní radista a navigátor. Celá posádka sedí na vystřelovacích sedadlech, které umožňují bezpečné katapultace od výšky 60 m a rychlosti 130/h.\n\nBombardér Tu-22M3 je vybaven dopplerovským radiolokátorem PNA-D, který slouží k vyhledávání a zaměřování cílů, a také k navádění řízených střel. Radar je součástí antikolizního systému, nelze však využít k nízkým letům s kopírováním terénu. V zadní části letadla pod svislou ocasní plochou je ještě radar PRS-4km Krypton. Ten spolu s televizní kamerou slouží k zaměření cílů pro dvouhlavňový kanon GŠ-23. Kromě kanonu se o vlastní ochranu letadla stará i systém Ural. Ten se skládá z výstražného radiolokačního přijímače Sirena-3, výstražného infračerveného protiraketového systému, aktivního radarového rušiče a výmetnice klamných infračervených a radiolokačních cílů.\n\nV přední části trupu je umístěn fotografický přístroj AFA-15, který je určen k plnění průzkumných úkolů. Komunikační systém se skládá ze dvou radiostanic UHF, jedné HF a palubního interkomu.\n\nPohon letadel zajišťují dva motory Kuzněcov NK-25, každý o maximálním tahu 245,15 kN. Motory jsou umístěny vedle sebe v zadní části trupu pod svislou ocasní plochou.\n\nTu-22M3 může nést celou škálu volně padajících pum od FAB-100 o hmotnosti 100 kg až po FAB-3000 o hmotnosti 3 tuny. Bombardér může být vybaven palubním zaměřovacím systémem SVP-24 (Gefest). Jde o specializovaný výpočetní subsystém, který umožňuje přesné navedení \"hloupé\" munice na cíl. Základní myšlenka je podobná jako u amerických pum JDAM, které jsou vybaveny družicovým systémem a z nekontrolovaných pum se tak stává řízená munice. Nicméně přístup je zcela odlišný, protože zařízení není namontována na každou pumu zvlášť, ale nachází se na palubě letadla. SVP-24 přepočítává polohu letadla a cíle na základě systému GLONASS, rychlost a směr letu letadla, trajektorii letu pumy a hydrometeorologické podmínky. Souřadnice mohou být trochu zkreslené při ostrých manévrech letadla v cílové oblasti nebo při nedostatku informací o hydrometeorologických podmínkách a stavu ovzduší. Pravděpodobnost zničení malých dobře chráněných podzemních zařízení je 30 až 40%. Účinnost při ničení špatně chráněných nadzemních cílů může dosáhnout až 60%.\n\nK ničení strategických stacionárních pozemních objektů slouží pumy Ch-15 s doletem 300 km. Tu-22M3 dokáže unést 6 kusů v pumovnici a další 4 pumy mohou být umístěny na závěsníky pod křídly. Protilodní výzbroj představuje puma Ch-22 s aktivním radarovým naváděním a s doletem 600 km.\n\nBombardéry Tu-22M3 by měly být do roku 2018 vyzbrojeny novými řízenými střelami Ch-32 s doletem 1000 km. Střela po vypuštění vystoupá do výšky 40 km, následně letí rychlostí 4000-5000 km/h a nakonec zaútočí střemhlav na cíl. Ch-32 je určena hlavně k ničení nepřátelských lodí, radiolokačních stanic, mostů, vojenských základen a elektráren. Střela může být naváděná pomocí družicového systému GLONASS nebo GPS. V prostředí silného rušení využije zpočátku inerciální navigační systém a v konečné fázi letu bude řízena pomocí aktivního radarového navádění.\n\nLetoun je uzpůsoben k nesení konvenční i atomové výzbroje. Může nést rakety na ničení námořních i pozemních cílů, pumová výzbroj činí až 24 000 kg munice. Během studené války vykonávaly Tu-22M pravidelné hlídkové lety a v několika případech při střetu s americkým námořnictvem simulovaly útoky na seskupení letadlových lodí.\n\nTu-22M byly „naostro“ vojensky užity ve válce v Afghánistánu v letech 1987 - 1989. Od roku 1987 působilo v Afghánistánu 18 bombardérů Tu-22M2, které bombardovaly přístupové komunikace, základny a sklady mudžahedínů. V roce 1988 je nahradilo 16 modernějších Tu 22M3, které sehrály důležitou roli hlavně při ústupu sovětských vojsk. K likvidaci pozemních cílů v Afghánistánu se používaly pumy FAB-500, FAB- 1500 a FAB-3000. Další bojové nasazení si odbyly bombardéry Tu-22M v roce 1995 v Čečensku, když podnikaly nálety na pozemní cíle v blízkosti města Groznyj. V roce 2008 během bojů v Jižní Osetii ztratilo ruské letectvo jeden bombardér Tu-22M, který právě plnil průzkumné úkoly. Gruzínské protivzdušné obraně se podařilo sestřelit ruské letadlo pravděpodobně za použití raketového systému Buk-M1.\n\nPoté, co se 17. listopadu 2015 potvrdila podezření, že za zřícením ruského civilního letadla s 224 pasažéry na palubě stojí Islámský stát, začalo Rusko masivní bombardování strategickými bombardéry. Čtrnáct strojů Tu-22M, pět letadel Tu-160 a šest Tu-95 uskutečnilo nálety na pozice teroristické skupiny ISIL. Bombardér Tu-22M byl vyzbrojen železnými pumami bez navádění FAB-250, které shodil na cíle ve městě Rakka.\n\nNa strojích probíhají další modernizace včetně výzbroje a jsou v současné době ve výzbroji Ruska. Letouny Tu-22M nebyly nikdy vyváženy, nicméně po rozpadu SSSR se některé stroje nacházely na území nových republik. Bělorusko mělo 52 letounů, které byly předány do Ruska. Ukrajina měla 29 strojů, ale ukrajinská vláda se jaderných zbraní vzdala, a tak byla tato letadla vyřazena, poslední v roce 2004.\n\nTupolev se od roku 1992 snažil získat potenciální zákazníky pro letouny jako např. Írán, Indii a ČLR, ale žádný kontrakt zatím uzavřen nebyl. Během roku 2001 si Indie pronajala 4 stroje..\n\n\n\n\n\n\n\n\n"}
{"id": "235801", "url": "https://cs.wikipedia.org/wiki?curid=235801", "title": "John Ericsson", "text": "John Ericsson\n\nJohn Ericsson (31. července 1803 v Långbanshyttanu - 8. března 1889 v New Yorku) byl švédský inženýr a vynálezce. Jeho starší bratr Nils byl taktéž známým inženýrem.\n\nVe věku 17 let nastoupil do švédské armády, v roce 1822 byl povýšen do hodnosti poručíka. V roce 1829 opustil armádu a odejel do Anglie. Zde spolu s Angličanem Johnem Braithwaitem stavěl parní lokomotivu‚ „The Novelty“, která se účastnila legendárního Rainhillského experimentu (výběr nejlepší lokomotivy pro trať Manchester – Liverpool). Ve své další práci se zabýval lodními šrouby (po něm je pojmenován i tzv. Ericssonův lodní šroub) a horkovzdušnými motory. Vytvořil taktéž první obchodní loď s převodovaným lodním šroubem.\n\nV roce 1839 odešel na podnět kapitána Roberta Stockona do USA, kde pokračoval ve stavbě lodí, mezi nimi i USS \"Priceton\" a USS \"Monitor\" (první pancéřová loď), která byla nasazena v Americké občanské válce.\n\nNa USS \"Priceton\" byl poprvé použit lodní šroub pod vodou, což vyvolalo novou vývojovou etapu. Ericsson také přispěl k zlepšení torpéd. Postavil také loď s pohonem díky horkovzdušnému motoru, co se před ním ještě nikomu nepodařilo.\n\nK jeho dalším vynálezům patří solární stroj, který shlukoval sluneční světlo do zápalného zrcadla a vytvářel tak zdroj tepla, který byl ihned k použití. \n\nZemřel 8. března 1889. Jeho tělo bylo převezeno v roce 1890 do Švédska.\n\nRoku 1862 namaloval Christian Schussele olejomalbu na plátně \"Muži pokroku\" (\"Men of Progress\") velkou 128,3×190,5 cm, na které zpodobnil velké muže svého věku: William Thomas Green Morton, James Bogardus, Samuel Colt, Cyrus Hall McCormick, Joseph Saxton, Charles Goodyear, Peter Cooper, Jordan Lawrence Mott, Joseph Henry, Eliphalet Nott, John Ericsson, Frederick Sickels, Samuel F. B. Morse, Henry Burden, Richard March Hoe, Erastus Bigelow, Isaiah Jennings, Thomas Blanchard, Elias Howe.\n\nV pozadí na zdi visí namalovaný portrét Benjamina Franklina.\n"}
{"id": "235802", "url": "https://cs.wikipedia.org/wiki?curid=235802", "title": "Pátý element", "text": "Pátý element\n\nPátý element (anglicky \"The Fifth Element\", francouzsky \"Le Cinquième Élément\") je kultovní koprodukční film Velké Británie a Francie, který v roce 1997 natočil francouzský režisér Luc Besson. Hlavní role hráli Bruce Willis (Korben Dallas), Milla Jovovich (Leeloo Minaï Lekatariba Lamina-Tchaï Ekbat De Sebat), Gary Oldman (Jean-Baptiste Emmanuel Zorg), Ian Holm (otec Vito Cornelius) a Chris Tucker (Ruby Rhod).\n\nVýprava filmu pochází z dílny francouzských autorů komiksů Jeana Girauda a Jeana-Claudea Mézièra. Je typickou ukázkou silného vlivu francouzské komiksové dějové linie a estetického pojetí. Kostýmy byly navrženy francouzským módním návrhářem Jeanem-Paulem Gaultierem, který jich pro film musel vyrobit 954.\n\nPřestože byl scénář napsán a odehrán v angličtině a přestože se děj odehrává v New Yorku budoucnosti, je film koprodukčním dílem Francie a Velké Británie. Nejvíce záběrů bylo pořízeno v Pinewood Studios v Anglii, další byly natočeny v Mauretánii. Koncertní scény byly nafilmovány v královské opeře. Filmový formát je Super 35 mm a ve filmu bylo použito mnoho vizuálních efektů. Celkové tržby přesáhly 260 milionů amerických dolarů.\n\nPodle filmu byla v roce 1998 vytvořena ne příliš úspěšná videohra pro herní konzole PlayStation a pro PC.\n\nNěkteré části příběhu Pátého elementu jsou reminiscencí na segment \"Harry Canyon\" z animovaného filmu \"Heavy Metal\" natočeného v roce 1981. Oba prvky odkazují na taxikáře v New Yorku budoucnosti, který se náhodně setkal s překrásnou ženou, jež stála v centru konfliktu dobra se zlem.\n\nFilm dále sdílí jisté prvky s francouzskou space operou \"Valérian\", z níž přebírá futuristicky pojaté město se svalnatým protagonistou ochraňujícím zranitelnou ženu. Ta se jmenuje \"Laureline\" a má umělé, červené vlasy, zatímco \"Leeloo\" má oranžové.\n\nNěkteré scény z New Yorku připomínají film \"Metropolis\" (Fritz Lang), zatímco hláška „\"Děkujeme vám za spolupráci\"“ a vzhled policistů evokuje film \"Robocop\" (Paul Verhoeven). Snímek je také někdy přirovnáván k filmu \"Blade Runner\", zřejmě kvůli některým detailům (například velké vznášející se reklamy, Megalopolis, roboti).\n\nV roce 1914 v předvečer první světové války přilétají mimozemšťané známí jako Mondošavané k starobylému egyptskému chrámu, aby odsud odvezli kameny 4 živlů (oheň, voda, vítr, země) do bezpečí. Tyto kameny jsou součástí zbraně, která jako jediná dokáže porazit pradávné Zlo objevující se každých 5 000 let. Berou také sarkofág, jenž obsahuje nezbytný „pátý element“ v lidské podobě. Mondošavané slíbí jejich lidské spojce (kněz), že se s nimi v potřebný čas vrátí. Klíč od chrámu se díky nehodě dostane do ruky knězi, který je instruován, aby jej uchoval (společně se znalostmi) pro další generace, dokud se Mondošavané nevrátí.\n\nZlo se objeví ve 23. století ve formě obrovské ohnivé koule ve vesmíru, na kterou neúčinkuje žádná pozemská zbraň. Současný držitel klíče od chrámu Vito Cornelius informuje prezidenta o povaze zla. Když se Mondošavané vrací na Zemi, jsou napadeni Mangalořany, mimozemskou bojovnou rasou. Ty si najal magnát Jean-Baptiste Emanuel Zorg, aby získali kameny, které by on předal Zlu. Loď Mondošavanů je zničena, Pozemšťané však dokáží z pozůstatku končetiny pátého elementu naklonovat humanoidní ženu Leeloo. Ta je po svém vzkříšení v šoku a uprchne. Z mrakodrapu vyskočí před dotírající ochrankou do taxíku Korbena Dallase, bývalého člena speciálních jednotek. Korben ji navzdory svým potížím pomůže a unikne s ní policejním vozům (vznášedlům).\n\nLeeloo zatím nemluví anglicky, ale vysloví jméno otce Cornelia. Dallas ji k němu přivede. U něho se Leeloo (s pomocí počítače a díky svým výjimečným schopnostem) začne velice rychle učit, vstřebává informace ze všech oblastí celého lidstva. Otec Cornelius se svým pomocníkem Davidem mezitím seznají, že 4 kameny živlů má v držení operní zpěvačka Diva Plavalaguna, která má vystoupení na planetě Floster na obrovském vzdušném parníku Floster Paradise. Ačkoliv Zorg nechal zlikvidovat několik Mangalořanů, jejich vůdce rozhodne, že se kamenů zmocní pro sebe. Mimo nich se na Floster Paradise chystá i Zorgův člověk. Dallas je najat svým bývalým velitelem, generálem Mundem, aby kameny dopravil na Zemi. Zajistí mu falešnou identitu jako vítěze soutěže v rádiu. Dallas letí s Leeloo, na palubu kosmické lodi se dostane s menšími problémy i otec Cornelius.\n\nDiva je zabita při útoku Mangalořanů na parník. Ještě než zemře, prozradí Korbenovi, že kameny ukrývá ve svém těle. Dallas je vytáhne a nyní musí čelit střelbě Mangalořanů. Leeloo je rovněž napadena Mangalořany. Ubrání se sice, ale je zraněná a vysílená, zůstává bezvládně ležet v mezipalubí parníku. Zorg mezitím osobně přiletěl na Floster Paradise, kde sebere kufřík a nechá zde časovanou nálož. Kufřík ale kameny neobsahuje, proto se musí vrátit zpět na parník. Dallas zatím zlikvidoval Mangalořany a našel Leeloo. Společně s otcem Corneliem, Leeloo a Ruby Rhodem (moderátorem populární stanice) odlétá při evakuaci Floster Paradise, zatímco Zorg je zabit při explozi. Během cesty zpět na Zemi Leeloo pokračuje ve svém studiu a zjistí, že prakticky celá historie lidstva byla plná válek a násilí.\n\nČtveřice se vrací do egyptského chrámu, kde aktivuje kameny čtyř základních živlů. Leeloo je však apatická a po všem, co viděla a prožila, nemá motivaci zachraňovat svět. Korben jí vysvětluje, že na světě je i mnoho dobrých a krásných věcí, které stojí za to zachránit, a že on sám ji potřebuje. Nakonec jí vyzná lásku a políbí ji. Teprve pak se síly všech živlů navzájem spojí a vyjde najevo, že Pátým elementem je ve skutečnosti láska. Pradávná zbraň se aktivuje a vystřelí mohutný paprsek \"božského\" světla, které zničí účinky ohnivé koule Zla, řítící se k Zemi. Z vyhaslé koule se stane nový měsíc Země. Vědečtí poradci ujišťují prezidenta, že Zlo je zničeno. Korben s Leeloo jsou společně umístěni do regenerační nádrže. Prezident přichází a chce je spatřit, ale to mu není doporučeno. Dallas s Leeloo se totiž v nádrži věnují projevům své lásky.\n\nPřevážná většina skladeb ve filmu, které složil Eric Serra, je ovlivněna hudbou středního východu, konkrétně stylem Raï. Významným dílem tak například přispěl alžírský zpěvák Khaled se svou písní \"Alech Taadi\", která mimo jiné zazněla ve scéně, kdy \"Korben Dallas\" a \"Leeloo\" unikají taxíkem pronásledujícím policistům do nejnižších pater metropole.\n\nV další výrazné scéně, zpěvu \"Divy Plavalaguny\", byl použit part Gaetana Donizettiho \"Lucia di Lammermoor\", přesněji druhé jednání č. 14 Scena ed aria „O giusto cielo!“. Diva Plavalaguna je operní zpěvačka, vlastnící čtyři elementy, které chce předat hlavnímu hrdinovi filmu, taxikáři Korbenu Dallasovi. Je to mimozemšťan ženského pohlaví se zvláštním modravým vzhledem. Hlas herečce Maïwenn Le Besco propůjčila Inva Mula-Tchako.\n\nFilm byl uveden jako zahajovací snímek filmového festivalu v Cannes v roce 1997. O rok později byl nominován na Cenu filmové akademie (Oscar) v kategoriích nejlepší efekty a zvukový střih. Vyhrál cenu BAFTA za nejlepší vizuální efekty. Dále byl nominován na sedm Césarů, z nichž vyhrál tři: za nejlepší režii, nejlepší kameru a nejlepší produkci.\n\n"}
