{"id": "287090", "url": "https://cs.wikipedia.org/wiki?curid=287090", "title": "Kostel svatého Gabriela (Smíchov)", "text": "Kostel svatého Gabriela (Smíchov)\n\nKostel Zvěstování Panny Marie (běžněji nazývaný kostel sv. Gabriela) stojí v dominantní poloze na jižním úpatí vrchu Petřína, na místě někdejších vinic v Holečkově ulici v Praze 5 – Smíchově. \nOd roku 1964 je kostel spolu s klášterem benediktinek zapsán v seznamu kulturních památek.\n\nKostel je součástí zrušeného ženského opatství řádu benediktinek beuronské kongregace, založeného roku 1888 podle ideového projektu belgického benediktina, opata Hildebranda de Hemptinna, rozpracovaného jeho pomocníkem, knězem Gislainem de Béthunem. Financování podstatné části staveb zajistila ideová zakladatelka kláštera, Gabriela hraběnka Sweerts-Šporková, která se však staveb nedožila.\n\nNovorománský kostel byl dostavěn po čtyřech letech v roce 1891 a vysvěcen pražským arcibiskupem, kardinálem Františkem Schönbornem. Jeho výzdoba trvala až do roku 1917. Na západní a severní straně na něj navazují budovy konventu (jižní křídlo křížové chodby nahrazuje severní boční loď baziliky) s prelaturou, a zahrady.\n\nKostel je dvoulodní bazilika s polokruhovým presbytářem, postavená z neomítaných pískovcových kvádrů v novorománském slohu. Hlavní vchod na západním průčelí má portál zdobený dvěma trůnícími sochami patronů benediktinského řádu, sv. Benedikta z Nursie, která drží v ruce knihu svých řeholních pravidel s nápisem Sancta regula, a jeho sestry, sv. Scholastiky, nad nimi je socha sv. archanděla Gabriela, patrona zakladatelky. Stěny chrámu jsou členěny plochými lisénami a obloučkovým vlysem.\n\nStěny a klenby interiéru jsou vyzdobeny malbami tzv. beuronské školy, které realizovala skupina výtvarníků v čele se svým zakladatelem, německým malířem, sochařem, architektem a řeholníkem Petrem Desideriem Lenzem (1832–1928). Figurálním malbám vévodí trůnící Kristus Pantokrator (Vševládce) s nápisovou páskou „Jsem, který jsem“ v latině, doprovázený českými zemskými patrony, sv. Václavem, sv. Vojtěchem a sv. Janem Nepomuckým (jejichž relikvie byly vloženy do hlavního oltáře) a sv. Ludmily. Také ostatní malby mají latinské popisky, většinou citáty z Bible. Autorem maleb je Desideriův žák Jan Verkade, s realizací návrhu pomáhal dále Jakob Würger. Po stranách hlavního oltáře stojí nadživotní sochy Panny Marie a archanděla Gabriela z bílého mramoru ve scéně Zvěstování, dílo patera Desideria. Mešní nářadí, nádobí a náčiní provedl podle Desideriových předloh pražský zlatník Jindřich Grünfeld. Nad jižní boční lodí se zvedá hranolová chrámová věž, měří 43 metrů a je zakončena jehlancovitou střechou.\n\nV roce 1889 první konvent benediktinek beuronské kongregace v českých zemích zahájil u sv. Gabriela své působení. Řeholnice přišly z opatství Nonnberg v Salcburku, další sestry přibyly z českých německojazyčných rodin. Po osamostatnění Československa se protiněmecké a protikatolické nálady obrátily také vůči zdejším řeholnicím. Roku 1919 proto zdejší benediktinky odešly do Štýrska a řád prodal klášter i s kostelem československému ministerstvu pošt a telekomunikací s podmínkou, že kostel bude nadále využíván k bohoslužbám.\n\nVlastníkem stavebního komplexu bývalého kláštera svatého Gabriela byla Česká pošta, v roce 2019 ho prodala soukromé společnosti. Kostel patřící ke smíchovské farnosti sv. Václava by měl i nadále sloužit liturgickým účelům.\n\n\n"}
{"id": "287093", "url": "https://cs.wikipedia.org/wiki?curid=287093", "title": "Bruckner", "text": "Bruckner\n\nPříjmení Bruckner (\"Brucknerová\", ), tak Brückner (\"Brueckner, Brücknerová\"), Brickner ( \"Brikner\"):\n\n\nVýraz Bruckner může znamenat:\n"}
{"id": "287095", "url": "https://cs.wikipedia.org/wiki?curid=287095", "title": "Goldbergovy variace", "text": "Goldbergovy variace\n\nGoldbergovy variace (česky někdy též uváděno jako Goldbergovské variace, : \"Goldberg-Variationen\", BWV 988) je cyklus klavírních skladeb německého skladatele Johanna Sebastiana Bacha z roku 1741 (v tomto roce vyšlo pod názvem „Clavierübung“ - \"Klavírní cvičení\"). Jsou jedním z mála Bachových děl vydaných ještě za jeho života. Spolu s \"Passacagliou pro varhany\" a \"Chaconnou pro housle\" patří ke třem nejlepším příkladům Bachova variačního umění.\n\nJohann Theophilus Goldberg byl mimořádně nadaný mladý klavírista i skladatel. Od roku 1741 studoval u Johanna Sebastiana Bacha. Goldberg hrával knížeti Hermannovi Carlovi von Keyserlingovi za bezesných nocí. Ten si objednal u Bacha hudbu k těmto nočním koncertům a Bach napsal variace, které jsou vlastně začátkem novodobých dějin variací a zároveň jsou i jedním z nejkrásnějších a největších děl svého druhu.\n\nJohann Sebastian Bach vydal Goldbergovy variace v roce 1741 v nakladatelství Balthasara Schmida v Norimberku pod názvem \"Clavier Ubung bestehend in einer ARIA mit verschiedenen Verænderungen vors Clavicimbal mit 2 Manualen\" (Klavírní cvičení sestávající z árie s rozmanitými variacemi pro cembalo se dvěma manuály). Dodnes se dochovalo 19 výtisků tohoto prvního vydání.\n\nÁrie, která je tématem těchto variací, je zachycena už v druhé Knížce pro Annu Magdalenu Bachovou. Je melodicky tak bohatá, že je pravděpodobně už variací melodie, kterou Bach uvádí jako doprovod v levé ruce v 26. variaci. Golbergovy variace obsahují tuto árii a 30 variací. Variace by bylo možné podle obsahu rozdělit na klavírní a kontrapunktické studie. Základem, ze kterého se variace odvíjejí, není ani tak melodie, ale především basová linie, kterou Bach v jednotlivých variacích značně modifikuje, ale základní harmonie však zůstává. Jedná se o sled harmonií, daných árií, který se třicetkrát opakuje.\n\nÁrie má 32 taktů, dvojdílnou formu, hlavní tónina je G dur. Bach přísně dodržuje i formu jednotlivých variací, jen šest variací nedodržuje počet taktů árie. Z toho vyplývá, že jsou to variace ornamentální a je v nich patrná velká fantazie a variační umění J.S. Bacha. Variace ani zdánlivě nevyznívají fádně a jednotvárně, tvoří kompaktní celek. Jsou zpracovány čistě kontrapunkticky, jsou vlastně kontrapunktickou formou, která se stala vzorem pro následující generace skladatelů.\n\n\nS výjimkou prvních a posledních tří variací Bach seskupuje variace do trojic tak, že první variace každé trojice má ráz charakteristické skladby, ve druhé z trojice převládá virtuózní složka a třetí je variace kánonická (kontrapunktická studie).\n\n\nDílo se v závěru uklidňuje opět hlavním tématem – Árií.\nPro interpreta je toto dílo velmi „nepříjemné“, obsahuje totiž všechny technické problémy. Vyžaduje obrovský citový vklad, pochopení díla a intelektuální nadhled. Dalším z problémů je časově dlouhý rozsah díla, který kromě maximální koncentrace vyžaduje i velké množství fyzických sil. Pro klavíristu je psychické a fyzické napětí při interpretaci Golbergových variací stejně velké, jako při klavírním recitálu. Ferruccio Busoni ještě „upravil“ – značně zkomplikoval toto dílo, asi v zájmu efektu, avšak není to potřebné. Toto dílo je tak náročné, že se ani v Busoniho úpravě nehraje.\n\n"}
{"id": "287099", "url": "https://cs.wikipedia.org/wiki?curid=287099", "title": "Ænima", "text": "Ænima\n\nÆnima je druhé studiové album skupiny Tool. Bylo vydáno 1. října 1996. 4. března 2003 obdrželo toto album trojnásobnou platinovou desku. Samotný název \"Ænima\" má nejednoznačný význam, odkazuje např. na pojem anima užívaný v psychologii Carla Gustava Junga či biomedicínský pojem enema.\n\nNěkteré skladby jsou jen krátkými mezihrami či sekvencemi, spojující delší skladby. Jedná se o písně \"Useful Idiot\", \"Message to Harry Manback\", \"Intermission\", \"Die Eier Von Satan\", \"Cesaro Summability\" a\"(-) Ions\".\n\n\n"}
{"id": "287100", "url": "https://cs.wikipedia.org/wiki?curid=287100", "title": "Sněhová vločka", "text": "Sněhová vločka\n\nSněhová vločka (ledový dendrit) je forma pevného skupenství vody (sněhu). Ledové dendrity vznikají v atmosféře, kde se vytváří i jejich tvar.\n\nPojednání o vločkách napsal v roce 1611 německý matematik a astronom Johannes Kepler ve svazku \"De nive sextangula\". V roce 1636 dendrity pozoroval francouzský fyzik René Descartes. Oba zjistili, že ledové krystalky mají vždy přibližný tvar šestiúhelníku (případně jsou šestiboké) – mají šest přibližně stejných ramen. Nejčastěji však nejsou dokonale souměrné.\n\nPrvním známým fotografem sněhových vloček byl Američan Wilson Alwyn „Vločka“ Bentley. Vločky chytal na černý samet a fotografoval je ještě než byly zničeny roztavením nebo sublimací. První vločku nasnímal 15. ledna 1885 a tento snímek je považován za první fotografii sněhové vločky vůbec. Každou vločku nejprve zachytil na černou tabuli a rychle ji dal na mikroskopické sklíčko. Za svůj život zachytil více než 5000 obrázků krystalů. Bentley poeticky popisoval sněhové vločky jako „maličké zázraky krásy“ a sněhové krystaly jako „ledové květy“. Přes tyto poetické popisy své práce Bentley dbal na vědeckou objektivitu práce. V roce 1931 Bentley pracoval s Williamem J. Humphreysem z U.S. Weather Bureau na zveřejnění ilustrované knížky \"Snow Crystals\", ve které bylo 2500 fotografií. Je také autorem hesla \"sníh\" ve čtrnáctisvazkové edici \"Encyclopædia Britannica\".\n\nKaždá vločka padá jinak; některé plachtí, jiné vibrují. Dlouho se říkalo, že nikdy nespadnou dvě stejné vločky, ale není fyzikální důvod, proč by to nemohlo nastat. Na druhou stranu přesný tvar vloček určuje teplota, za které vznikají. Tak například za teploty −2 °C se tvoří vločky neobvyklého trojúhelníkového tvaru. Jeden krystalek je asi miliarda molekul vody. Největší vločky padaly prý roku 1887 v Montaně (USA), kde na šířku měly 38 cm a na výšku 20 cm – toto však není ověřená informace a je velmi nedůvěryhodná.\n\nExistují dvě převládající vysvětlení symetrického tvaru vloček. Mohl by být způsoben \"komunikací\" nebo \"přenosem informací\" mezi rameny vločky: růst jednoho ramene ovlivní růst ramen ostatních. Fyzikálním vysvětlením takové komunikace by mohlo být povrchové napětí nebo fonony. Druhé vysvětlení tvrdí, že v měřítku jedné vznikající sněhové vločky panují téměř stejné fyzikální podmínky a souměrnost vločky je jejich výsledkem. Ve větším měřítku např. jednoho mraku by v proměnlivém prostředí s různou vlhkostí, teplotou a podobně.\n\n\n\n"}
{"id": "287110", "url": "https://cs.wikipedia.org/wiki?curid=287110", "title": "Spot-on", "text": "Spot-on\n\nSpot-on (angl. \"spot\" = skvrna, flíček) je označení místně aplikované lékové formy, která se využívá především ve veterinární medicíně. Léčivo se aplikuje ve formě roztoku na malou plochu kůže zvířete (obvykle na hřbetě mezi lopatkami). Využívá se zejména u přípravků proti parazitům, které obsahují látky, jež se díky svým fyzikálněchemickým vlastnostem spontánně šíří v srsti takto ošetřeného zvířete.\n"}
{"id": "287112", "url": "https://cs.wikipedia.org/wiki?curid=287112", "title": "Moták", "text": "Moták\n\nSlovo moták může znamenat:\n\n\n\n\n"}
{"id": "287115", "url": "https://cs.wikipedia.org/wiki?curid=287115", "title": "Seznam dílů seriálu Dr. House", "text": "Seznam dílů seriálu Dr. House\n\nToto je seznam dílů seriálu \"Dr. House\". Americký seriál \"Dr. House\" měl svou premiéru 16. listopadu 2004 na TV Fox, v Česku na TV Nova 4. října 2006. Seriál má celkem 177 epizod rozdělených do 8 řad. Poslední díl byl v USA premiérově odvysílán 21. května 2012, v Česku 2. září 2013.\n\n<onlyinclude></onlyinclude>\n\n"}
{"id": "287116", "url": "https://cs.wikipedia.org/wiki?curid=287116", "title": "Malý génius", "text": "Malý génius\n\nMalý génius (v anglickém originále Bart the Genius) je 2. díl 1. řady amerického animovaného seriálu \"Simpsonovi\". Premiéru v USA měl 14. ledna 1990. V Česku měl premiéru 15. ledna 1992.\n\nBart podvádí při školním testu inteligence a tím přesvědčí vedení školy, že je génius. Předají ho do zvláštní školy pro nadané děti, kde samozřejmě nezapadne. Nakonec se vrátí zpět do své školy a přizná, že známku na testu nezískal poctivě.\n"}
{"id": "287120", "url": "https://cs.wikipedia.org/wiki?curid=287120", "title": "Výbor stálých zástupců", "text": "Výbor stálých zástupců\n\nCOREPER (\"Comité des Représentants Permanents\") je do češtiny překládán jako Výbor stálých zástupců. Jedná se o klíčovou součást Rady, jejíž původ můžeme dohledat již několik dekád před samotným vznikem EU. Za nejpravděpodobnější dobu vzniku orgánu podobného typu lze určit rok 1953, kdy takový orgán pod jménem Comité de Co-ordination (COCOR) začal fungovat při Evropském společenství uhlí a oceli (ESUO).\n\nVýbor stálých zástupců vznikl kvůli nutnosti podpory komplexního jednání Speciální rady ministrů, kterou tvořili zástupci členských zemí Evropského společenství uhlí a oceli (ESUO). O potřebě pomocného orgánu se jednalo již na prvním jednání této Rady v září 1952 a 7. února 1953 zřídila Rada ministrů Koordinační výbor (COCOR), jehož hlavní agendou byla příprava jednání Rady. Právně byl pak COCOR zakotven v Římských smlouvách v článku 151. COCOR se poprvé setkal 5. března 1953 a nadále pořádal jednání jednou za měsíc v Lucemburku. COCOR lze považovat za předchůdce COREPER, ovšem členové koordinačního výboru nesídlili na jednom místě, nýbrž na zasedání přijížděli ze svých zemí. Postupně začala vyvstávat myšlenka zřízení výboru stálých zástupců, kteří by se plně věnovali přípravě jednání na jednom místě.\n\nVznik stálého výboru se zakládal na návrhu takzvaného Spaakova výboru, který byl ustaven k projednání budoucích postupů další evropské integrace. Spaakův výbor byl mezivládní výbor zřízený ministry zahraničí z členských zemí ESUO na základě dohod na konferenci v Messine v červenci 1955. V dubnu 1956 byla jeho činnost završena vydáním Spaakovy zprávy, z níž vycházely Římské smlouvy, v kterých však ještě nebyl COROPER zakotven. Spaakův výbor ovšem stálé zastoupení v pomocném orgánu Rady silně prosazoval a dokonce mnoho jeho členů se posléze stalo prvními stálými zástupci v COREPER, tudíž je možné vidět mezi Spaakovým výborem a COREPER návaznost. Nejprve byl zaveden v roce 1957 Přechodný výbor pro Společný obchod a Euratom a posléze Rada ministrů 26. ledna 1958 rozhodla o vytvoření Výboru stálých zástupců, který Přechodný výbor nahradil. Členové COREPER se stali zodpovědní za přípravu jednání Evropského hospodářského společenství (EHS) a Evropského společenství pro atomovou energii (ESAE). Po přijetí Smlouvy o zřízení společné Rady a společné Komise Evropských společenství v roce 1965 převzal COREPER i přípravu agendy celé sjednocené Rady v rámci Evropského společenství. V této smlouvě byl také COREPER poprvé oficiálně právně ukotven.\n\nRozšiřování kompetencí EHS vedlo k značnému zvyšování agendy Výboru stálých zástupců, které vedly ke strukturálním změnám v instituci. V roce 1962 se tak COREPER rozdělil na dvě části: COREPER I do kterého byli zařazeni zástupci velvyslanců, jejichž úkolem je připravovat agendu spíše technického rázu; a COREPER II, v rámci něhož se setkávali velvyslanci členských států, kteří se zabývají záležitostmi politického charakteru, jimž je přikládána větší důležitost. V roce 1974 role COREPER posílila díky komuniké vydanému na Summitu v Paříži, které vyzvalo členské státy Evropského společenství k tomu, aby stálé zástupce více zapojovaly do tvoření národních stanovisek týkajících se evropských záležitostí. Tímto se zvětšily zejména rozhodovací pravomoci stálých zástupců.\n\nV roce 1975 byla ustavena skupina Antici, kterou tvoří asistenti ambasadorů připravující agendu pravidelných týdenních jednání velvyslanců z COREPER II. Paralelní skupina asistentů pro členy COREPER I byla zřízena v roce 1993 a nese název Mertens. Na Helsinském zasedání Rady EU v Helsinkách v prosinci 1999, jehož hlavním tématem bylo rozšiřování Evropské unie, Rada rozhodla, že COREPER zodpovídá za shromažďování veškerých přípravných materiálů pro Radu. V roce 2000 bylo do procedurálních pravidel Rady začleněno ustanovení, které říká, že COREPER musí kontrolovat dodržování principů a pravidel (jakými jsou například zásady subsidiarity a proporcionality) i v materiálech zhotovenými jinými přípravnými institucemi.\n\nJelikož je Rada (nebo také Rada ministrů) kolektivním orgánem složeným ze zástupců vlád členských států, je logické, že oni sami nebudou schopni všechen svůj čas věnovat jejímu fungování a její agendě. Jednání rady tak ze své podstaty probíhá nárazově a tudíž trhaně. Odtud plyne potřeba nějakým způsobem zajistit kontinuální fungování Rady, jakož i přípravu pro jednání jejích vrcholných představitelů. Právě tento úkol je základním smyslem existence Výboru stálých zástupců Rady EU (COREPER), který lze tímto považovat za určitý předstupeň Rady.\n\nBylo by nesprávné se domnívat, že COREPER je jediným výborem Rady. Je pouze zastřešující a nejvíce patrnou institucí v celé soustavě výborů a pracovních skupin při Radě. Mezi další výbory patří např. Zvláštní výbor pro zemědělství, Politický výbor pro SZBP, Výbor pro justici a vnitřní záležitosti, Výbor pro energetiku, Měnový výbor a mnohé další.\n\nFormálně právně je existence COREPER zakotvena v čl. 16 odst. 7 Smlouvy o Evropské unii, který stanoví, že \"„Výbor stálých zástupců vlád členských států odpovídá za přípravu prací Rady.“\" Druhou zmínku, jež zároveň znamená rozšíření a konkrétnější popis kompetencí COREPER můžeme najít v čl. 240 odst. 1 Smlouvy o fungování Evropské unie, který stanoví, že \"„Výbor složený ze stálých zástupců vlád členských států zodpovídá za přípravu prací Rady a za plnění úkolů, kterými jej Rada pověří. V případech stanovených v jednacím řádu Rady může přijímat procedurální rozhodnutí.“\" Podrobnější právní úpravu COREPER pak lze dohledat přímo v jednacím řádu Rady.\n\nCOREPER je složen ze zástupců jednotlivých členských států Evropské unie, kteří mají za úkol reprezentovat národní zájmy. Touto svou mezivládní podstatou se významně odlišuje od ostatních, zpravidla supranacionálně fungujících administrativních center EU. COREPER je tedy orgánem, skrze nějž mohou členské státy prosazovat své zájmy hned u počátku legislativního procesu evropského práva. Práce COREPER tedy spočívá v neustálém hledání konsensu jednak mezi členskými státy navzájem, jednak mezi Radou a dalšími institucemi a orgány Evropské unie.\n\nZ politologického hlediska se zde však naskýtá otázka, zdali v každodenní praxi členové COREPER skutečně reprezentují výlučně národní zájmy svých mateřských států, či zdali je evropská politika tak říkajíc nevtáhne do sebe a nesocializuje natolik, že se nakonec začnou cítit jako součást nadnárodního celku a tedy obhajovat supranacionální zájmy. Jeffrey Lewis je toho názoru, že každodenní praxe spočívající v následování procesních pravidel a navykání si na \"„bruselskou kulturu rozhodování“\" s primárním cílem hrát dobře svou roli a činit taková rozhodnutí, která budou většinově akceptovatelná či dokonce konsenzuální, nutně vede, co se zastávaných zájmů reprezentanta týče, k určitému posunu. S nejvyšší pravděpodobností pak reprezentant zůstává někde na půli cesty, kdy se zároveň snaží hájit národní zájmy a zároveň činit schůdná rozhodnutí. Zájmy národní a supranacionální se tedy v každodenní praxi COREPER promíchávají. Na druhou stranu však lze předložit výzkum provedený Frankem M. Hägem, v němž autor uvádí, že se mu nepodařilo prokázat žádné známky socializace reprezentantů v COREPER. Přesto však i tento autor podotýká, že vyvracení možnosti socializace rozhodně není ekvivalentní tvrzení, že reprezentanti obhajují na půdě COREPER výlučně národní zájmy. Říká to naopak jen tolik, že obhajují-li zájmy supranacionální či alespoň kompromisní, je to způsobeno jinými příčinami než jejich \"„bruselskou socializací“\".\n\nJak již bylo uvedeno výše, funkce COREPER je právně vymezena čl. 16. odst. 7. Smlouvy o Evropské unii, čl. 240 odst. 1 Smlouvy o fungování Evropské unie a čl. 19 Jednacího řádu Rady EU. \"„Výbor stálých zástupců vlád členských států odpovídá za přípravu prací Rady“\" a \"„za plnění úkolů, které mu Rada svěří“\". Zaujímá tedy klíčovou pozici v rozhodovacím procesu EU, kde je místem pro dialog mezi stálými zástupci tlumočícími postoje a zájmy svých států a také zajišťuje kontrolu nad prací expertních skupin. V praktické rovině je hlavním úkolem COREPER předjednávat záležitosti pro ministerskou úroveň Rady a usilovat o dosažení konsensu v projednávaných otázkách, aby je následně Rada mohla často už jen formálně přijmout.\n\nZákladním předpokladem jeho korektní činnosti je dodržování:\n\n\nCOREPER má de facto zejména přípravný charakter bez rozhodovacích pravomocí, ale Smlouva o fungování EU mu umožňuje za určitých okolností přijímat rovněž rozhodnutí procedurálního charakteru a Rada jej dále pověřuje přezkoumáváním a řešením konkrétních otázek.\n\nVzhledem k tomu, že všechny body pořadu jednání Rady předem projednává Výbor stálých zástupců, tak v přípravném procesu nejprve hrají prvořadou roli pracovní skupiny; COREPER organizuje či zahrnuje přibližně 200 pracovních skupin, zabývajících se technickými detaily jednotlivých legislativních návrhů, skládajících se z odborníků národních ministerstev, čímž by mělo být zajištěno odborné posouzení konkrétního návrhu. COREPER většinou do průběhu jednání pracovních skupin nezasahuje a čeká na podstoupení vyřešené agendy – je totiž předposledním krokem pro předložení návrhu. COREPER se obvykle schází jednou týdně, zasedání se účastní velvyslanci či jejich zástupci a diplomaté společně s příslušnými úředníky Rady a Evropské komise. Zde se v mnohdy spíše méně formální diskuzi prozkoumají závěry pracovních skupin a dojde již pouze k dolaďování stanovisek členských států před projednáváním v Radě. Jednání nemůže být \"de iure\" ukončeno žádným konečným rozhodnutím, z tohoto důvodu lze možné výsledky rozdělit do dvou kategorií:\n\n\nBohumil Pikna je toho názoru, že \"„V praxi je přibližně 90% všech rozhodnutí provedeno na úrovni COREPERu.“\" Naproti tomu Rada spíše rozhoduje o citlivých otázkách, o nichž by na úrovni COREPER nebylo možné dojít ke shodě, a tak je pak samotné jednání v Radě vyvrcholením dlouhodobého procesu. Nicméně samotné výše uvedené číslo Frank M. Hage ve svém empirickém výzkumu zpochybňuje a říká, že v ideálním případě je důležité rozlišovat mezi politickými a technickými otázkami (avšak ne všechny politické otázky budou rozhodovány na úrovni ministrů a zároveň ne všechny technické aspekty kvůli své povaze nemohou být rozhodnuty na úrovni COREPER), které v závislosti na příslušné projednávané oblasti výrazně celkový podíl mění, například rozhodnutí přijatá Radou se dle jeho výzkumu pohybovala kolem 35 %. Tato informace vyvrací tvrzení, že se na legislativním rozhodování ministři téměř nepodílejí. Z hlediska legitimity však zůstává faktem, že značná část legislativních aktů je rozhodnuta diplomaty a národními experty bez přímého vlivu ministrů. Tato disproporce je odůvodňována dvěma způsoby: jako výsledek rozdílných stupňů začlenění členských států v příslušném politickém sektoru anebo kvůli velké vytíženosti ministrů.\n\nZávěrem by se proto dalo říci, že bezproblémový a hladký průběh setkání Rady je do určité míry závislý na práci COREPER, který tedy zastává určitého byrokratického motoru činnosti Rady.\n"}
{"id": "287122", "url": "https://cs.wikipedia.org/wiki?curid=287122", "title": "Kostel svatého Tomáše", "text": "Kostel svatého Tomáše\n\nKostelů zasvěcených a spoluzasvěcených svatému Tomáši apoštolu, případně některému z dalších svatých Tomášů, je více:\n\n\n\n\n"}
{"id": "287123", "url": "https://cs.wikipedia.org/wiki?curid=287123", "title": "Power Dynamos FC", "text": "Power Dynamos FC\n\nPower Dynamos FC je zambijský fotbalový klub založený v roce 1985. Homecity (Domácí město) je Kitwe v Zambii. Hrají na hřišti Arthur Davis Stadium. Hrají Zambijskou fotbalovou ligu.\n\n1991\n\n1984, 1991, 1994, 1997, 2000\n\n1979, 1980, 1982, 1990, 1997, 2001, 2003.\n\n2003\n"}
{"id": "287125", "url": "https://cs.wikipedia.org/wiki?curid=287125", "title": "Pasta", "text": "Pasta\n\nPasta je polotuhá heterogenní směs látek charakteru suspenze. Vyznačuje se vysokým obsahem pevných částic, rozptýlených v gelovém základu. Ve farmacii jde o místně aplikovanou lékovou formu.\n\n\n"}
{"id": "287126", "url": "https://cs.wikipedia.org/wiki?curid=287126", "title": "Languedoc-Roussillon", "text": "Languedoc-Roussillon\n\nLanguedoc-Roussillon je bývalý region Francie. Nachází se na jihu Francie, při hranici se Španělskem. Skládal se z pěti departmentů (Aude, Gard, Hérault, Lozère a Pyrénées-Orientales) a jeho hlavním městem byl Montpellier. Od roku 2016 je spolu s regionem Midi-Pyrénées sloučen do nového regionu Okcitánie.\n\n"}
{"id": "287127", "url": "https://cs.wikipedia.org/wiki?curid=287127", "title": "Big Ben (seriál)", "text": "Big Ben (seriál)\n\nBig Ben (v německém originále Der Bulle von Tölz) byl německý televizní seriál pod produkcí ORF a Sat.1, vysílaný v letech 1996–2009. V ČR seriál vysílají televizní stanice Prima na programu Prima Krimi a skupiny Barrandov na TV Barrandov, Kino Barrandov a Barrandov Krimi. Titulní roli policisty Benna Berghammera hrál německý herec Ottfried Fischer, jeho kolegyni hrála Katharina Abtová, do roku 2006 ji hrála Katerina Jacobová.\n\n\n"}
{"id": "287128", "url": "https://cs.wikipedia.org/wiki?curid=287128", "title": "10,000 Days", "text": "10,000 Days\n\n10,000 Days je zatím předposlední album skupiny Tool, bylo vydáno po pětileté pauze od posledního alba Lateralus 28. dubna 2006. Kritické ohlasy nebyly v porovnání s předchozími alby tolik příznivé, ale velkou roli v tom hrála velká očekávání, která vydání alba doprovázela. Přestože se toto album poněkud liší od předešlých, stále je plné progresívního rocku a hudební a skladatelské virtuozity.\n\nPro obal tohoto alba bylo zvoleno velmi netradiční řešení, neboť obal obsahuje stereoskopické brýle, umožňující vidět fotografie v bookletu trojrozměrně. Adam Jones, kytarista, art director skupiny a autor obalu za toto dílo obdržel v roce 2006 cenu Grammy.\n\n\n\n"}
{"id": "287129", "url": "https://cs.wikipedia.org/wiki?curid=287129", "title": "Paul Weitz", "text": "Paul Weitz\n\nPaul Joseph Weitz (25. července 1932 Erie, Pensylvánie, USA – 23. října 2017, Flagstaff, Arizona, USA) byl americký vojenský letec a astronaut, který letěl do vesmíru kosmickou lodí Skylab 2 a později znovu v raketoplánu Challenger.\nAbsolvoval Pensylvánskou státní univerzitu (Pennsylvania State University) v roce 1954 jako letecký inženýr. Pak strávil rok službou na torpédoborci. Absolvoval pilotní výcvik a létal řadu let u námořního letectva. Podal si přihlášku do týmu astronautů a v roce 1966 byl přijat do páté skupiny v NASA. Prodělal výcvik k programu Apollo, po jeho předčasném zrušení se přecvičil na program Skylab. Oženil se a má dvě děti.\n\nStartoval jako první z posádek tohoto programu společně s astronauty Conradem a Kerwinem v květnu 1973 z mysu Canaveral na Floridě v kosmické lodi nazvané Skylab 2 (loď z původního programu Apolla). Cílem byla 80tunová stanice Skylab, v té době již kroužící na oběžné dráze Země jako orbitální stanice. Spojení obou objektů se vydařilo a astronauti plnili své úkoly, přičemž také vystoupili do volného vesmíru. Na stanici pracovali necelý měsíc a pak se v pořádku vrátili domů, přistáli za pomoci padáků na hladině Tichého oceánu. Weitz měl v této misi funkci pilota kosmické lodi.\n\nDruhou svou příležitost dostal až o 10 let později ve svých 51 letech. Ve funkci velitele letu řídil první let raketoplánu Challenger při misi STS-6. Během letu byla vypuštěna stacionární družice TDRS A a byl uskutečněn čtyřhodinový výstup, Weitzův výstup do otevřeném kosmu (tzv. EVA) trval něco přes hodinu.\n\n\nBěhem svých dvou letů strávil Weitz ve vesmíru 33 dní.\n\nZ týmu kosmonautů byl vyřazen roku 1988, u NASA v různých funkcích však zůstal. Byl také náměstkem ředitele střediska JSC. Zemřel na myelodysplastický syndrom 23. října 2017 ve věku 85 let.\n\n"}
{"id": "287135", "url": "https://cs.wikipedia.org/wiki?curid=287135", "title": "Tableta", "text": "Tableta\n\nTableta (z franc. \"tablette\", destička z latinského \"tabula\" pro svůj tvar), lidově také pilulka (z latinského \"pilula\", míček), prášek, pastilka (z \"pastille\", \"pasta\"), dražé (z \"dragée\", sušený), pokroutka je mechanicky pevný, tvarově určitý pórovitý výlisek z práškových směsí léčivých a pomocných látek. Je určen k vnitřnímu užití nebo jinému upotřebení, k účelům léčebným, diagnostickým nebo také potravinářským. Různé názvy pro tabletu mohou připomínat cukrovinku (např. bonbon), protože byl dříve cukr považován za lék.\n\n\n\nProvádí se smícháním pomocných a léčivých látek v předepsaném poměru, nebo smícháním granulátu s pomocnými látkami. Vznikne tak tabletovina, která se zpracovává lisováním v tabletovacích lisech. Lisováním vznikne tableta.\n\n"}
{"id": "287148", "url": "https://cs.wikipedia.org/wiki?curid=287148", "title": "Jazyková situace na Ukrajině", "text": "Jazyková situace na Ukrajině\n\nNa území současné Ukrajiny je úředním jazykem ukrajinština, kterou považuje za svůj mateřský jazyk skoro 70 % obyvatelstva. Necelých 30 % obyvatel Ukrajiny však považuje za svůj rodný jazyk ruštinu, přičemž nejde pouze o ruskou etnickou menšinu, ale i o samotné Ukrajince. Na Ukrajině žijí také nositelé mnoha jiných jazyků, např. krymští Tataři, Moldavané, Romové, aj. Ukrajinština sama má také mnoho nářečních a sociálních variant. Nejvýraznější sociální variantou ukrajinštiny je tzv. suržyk, nářečí, vycházející z ukrajinštiny a ruštiny. \n\nObecně přijímanou koncepcí o původu ukrajinského jazyka je teorie A. Šachmatova, podle které se ukrajinština vyvinula z tzv. společného východoslovanského jazyka (rus. oбщевосточнославянский язык, ukr. спільно-руська прамова), kterým se v období raného středověku mluvilo na Kyjevské Rusi, nacházející se na území dnešní Ukrajiny. Na Kyjevské Rusi fungovala i staroslověnština, která však měla pouze status knižního jazyka. Ze živé společné východoslovanské řeči se později po rozpadu Kyjevské Rusi vyvinuly tři moderní východoslovanské jazyky: ruština, ukrajinština a běloruština. Existují i jiné koncepce původu ukrajinštiny: např. J. V. Ševeljov tvrdí, že se ukrajinština vyvinula přímo z praslovanštiny.\n\nÚzemí dnešní Ukrajiny se po rozpadu Kyjevské Rusi ocitlo rozděleno mezi sousední státy. Na západě jej ovládal Polsko-litevský svaz, z Krymu ovládali jižní části Ukrajiny krymští Tataři, a severovýchodní oblasti byly zpravidla sporným územím, ovládaných nejprve Zlatou hordou, později Moskevským velkoknížectvím. Styky se všemi těmito národy měly na podobu budoucí ukrajinštiny velký vliv.\n\nPrvní snahy o konsolidaci ukrajinského jazyka na území dnešní Ukrajiny se pojí se snahami o katolizaci pravoslavných oblastí Polsko-litevským svazem v 16.-17. stol. Proti polským katolíkům vedly náboženské i morální diskuse osobnosti tehdejší pravoslavné „Malé Rusi“, jako např. Meletij Smotryckyj a Ivan Vyšenskyj. Již tehdy se vyzdvihovala důležitost vlastního jazyka, který funguje spolehlivě ve světě knih i liturgie. Tehdy šlo však spíše o staroslověnštinu, než o skutečný jazyk ukrajinských mas. Konflikt byl v 17. stol. postupně vyřešen sériemi kozáckých povstání (např. povstání Bohdana Chmelnyckého), kdy se kozácké vedení rozhodlo připojit svá území východní Ukrajiny k Moskevskému státu výměnou za vojenskou pomoc a náboženskou svobodu.\n\nJazyková otázka se opět přihlásila o slovo v 18. stol., kdy začalo být jasné, že silně centralizovaný ruský stát vyvíjí značný kulturní tlak na jím ovládaná území a ve výsledku se ukrajinské obyvatelstvo především ve městech rychle rusifikuje. Odpovědí na tuto situaci bylo hnutí podobné českému národnímu obrození, kde se významné ukrajinské osobnosti snažily o pozvednutí ukrajinštiny na úroveň životaschopného moderního jazyka. Na základě živé lidové řeči byla postupně kodifikována tzv. nová spisovná ukrajinština (ukr. нова українська літературна мова), která byla v praxi používána ukrajinskými spisovateli a vědci, jako byli I. Kotljarevskyj, T. Ševčenko, P. Kuliš, aj.\n\nPo Říjnové revoluci v roce 1917 a následující občanské válce byla Ukrajina definitivně připojena k nově vzniklému Sovětskému svazu. Jedním z programů sovětské vlády byl boj s negramotností a v jednotlivých sovětských republikách se ve 20. letech kladl značný důraz na nacionalizaci jazyka. Na Ukrajině se toto období tradičně nazývá „ukrajinizace“. Během ukrajinizace byl velmi aktivní literární i vědecký život. Ve 30. letech přichází období kolektivizace a industrializace, které se vyznačovalo zvýšenou migrací obyvatel a jazykovým míšením, kdy se na nacionalizaci již tak velký důraz nekladl. Nehledě na nesporné pokroky v ukrajinské jazykovědě i literatuře ani v SSSR nezmizel konflikt mezi ruskou a ukrajinskou jazykovou kulturou, kdy ruská kultura ve velké míře ovlivňovala (skrze literaturu, divadlo, film apod.) kulturu ukrajinskou a v některých průmyslových městech ukrajinské SSR zůstávala většina obyvatel ruskojazyčná.\n\nPo rozpadu SSSR a vyhlášení samostatné Ukrajiny byla ukrajinština zakotvena v ústavě Ukrajiny jako úřední jazyk a vyučující jazyk ve školách. Tato politika nové ukrajinizace však nebyla příliš efektivní a ruskojazyčné obyvatelstvo přecházelo na ukrajinštinu jen pozvolna. Kvůli výrazným etnickým menšinám, především ruské, rumunské a maďarské, byl pak v roce 2012 přijat jazykový zákon, který povyšoval jazyk dané menšiny na status úředního, pokud podíl obyvatel dané menšiny v oblasti přesahoval 10 %.  Možnost ustanovit ruštinu jako místní úřední jazyk využila většina oblastí na jihovýchodě země. Využily ji také maďarská a rumunská menšina v některých obcích na jihozápadě. V roce 2014 byl zákon o zvláštním statusu místních jazyků zrušen, což vyvolalo protesty na jihovýchodě a na Krymu. Tento politický krok měl také značný vliv na pozdější oddělení Krymu a na občanskou válku na východě Ukrajiny.\n\nPodle údajů posledního sčítání lidu v roce 2001 se na území dnešní Ukrajiny přihlásilo k ukrajinské národnosti 77,8 % obyvatelstva. Druhá nejpočetnější národnost byla ruská, ke které se přihlásilo 17,3 % obyvatel.\n\nUkrajinštinu jako svůj rodný jazyk uvedlo 67,5 % všech obyvatel, ruštinu jako rodný jazyk uvedlo 29,6 %. Nejvíce rusky mluvících respondentů bylo v regionech Doněcké oblasti (74,9 %), Luganské oblasti (68,8 %) a Autonomní republiky Krym (77 %). Dalšími regiony s vysokým počtem rusky mluvících obyvatel jsou Charkovská oblast, Záporožská oblast a Oděská oblast.\n\nPo srovnání s údaji z předchozího sčítání lidu v roce 1989 je vidět obecná tendence pomalé jazykové ukrajinizace obyvatelstva, třebaže jde jen o relativně malé změny (ukrajinštinu jako rodný jazyk uvedlo v roce 2001 o 2,8 % obyvatel více než v roce 1989).  \n\nUkrajinštinu lze podle nářečního principu rozdělit na 3 velké nářeční skupiny (ukr. нарічча): severní, jihozápadní a jihovýchodní. Nářeční skupiny se dále dělí na menší jednotky – nářečí neboli dialekty (ukr. діалекти), a ty se mohou dále dělit na ještě menší mikrodialekty (ukr. говірки), často typické pouze pro jednotlivé obce. Nářečí mají na Ukrajině zpravidla archaický charakter a obecně jsou považována za neprestižní jazykovou variantu.\n\nStejně jako mnoho jiných moderních jazyků se i ukrajinština dělí podle způsobu jejího užívání různými sociálními skupinami obyvatelstva. Kromě obecné slovní zásoby, kterou zná každý nositel jazyka, existují v ukrajinštině i různé úzce zaměřené varianty (zpravidla lexikální). Tradičně se mluví o tzv. profesionalismech (výrazy typické pro konkrétní pracoviště nebo zaměstnání), žargonu (řeč užší skupiny lidí, zpravidla expresivně zabarvená) a argotu (řeč úzké skupiny, nesrozumitelná pro běžného obyvatele). V každodenní komunikaci se na Ukrajině často používá nespisovná hovorová varianta, tzv. prostoričča (ukr. просторічча).\n\nSuržyk je neprestižní jazyková varianta, vytvořená smíšením ukrajinštiny a ruštiny. Suržyk je široce používán především na jihovýchodě Ukrajiny, kde funguje jako komunikační prostředek běžného obyvatelstva.\n\nZ lingvistického hlediska lze suržyk charakterizovat jako „chaotické zaplňování mezer ve znalosti ukrajinštiny povrchními znalostmi ruštiny“. Jde tedy většinou o původně ruskou slovní zásobu aplikovanou na ukrajinskou syntax, fonetiku a morfologii. Suržyk se tradičně považuje za „zkaženou formu jazyka“ a z tohoto důvodu nebývá příliš často předmětem lingvistického zkoumání. Některé studie suržyka zachyceného v umělecké literatuře však dokazují, že suržyk je schopen fungování na všech jazykových úrovních (fonetické, morfologické, syntaktické).\n\nZ hlediska sociolingvistiky se o suržyku dosud vedou spory. Existuje několik teorií: badatelé definují suržyk jako výsledek tzv. superinterference; jako pidžin; jako formu žargonu; nebo přechodnou fázi v procesu vytěsňování ukrajinštiny ruštinou. Z hlediska funkce se suržyk na jihovýchodní Ukrajině používá v situacích, kdy chce mluvčí vytvořit atmosféru nenucené a neformální komunikace, nebo překlenout sociální propast mezi účastníky hovoru. \n\n"}
{"id": "287149", "url": "https://cs.wikipedia.org/wiki?curid=287149", "title": "Injekce (medicína)", "text": "Injekce (medicína)\n\nInjekční přípravky jsou sterilní tekuté přípravky určené k parenterálnímu podání injekční jehlou na stříkačce nebo jiným vhodným způsobem (např. očkovací pistolí), nebo sterilní tuhé látky nebo výlisky (tablety), z nichž se injekční roztok připraví přidáním předepsané tekutiny v čas potřeby, rozředěním.\n\n\"Injekce jako způsob aplikace se rozumí aplikace léčiva v objemu řádově do 30 ml, najednou v krátkém časovém intervalu\". Jsou to \"roztoky\", \"suspenze\" a \"emulze\".\n\nBrzy po objevení krevního oběhu Williamem Harveyem (1578–1657) v roce 1616 se začalo s aplikací injekcí u zvířat. První intravenózní injekce byla podána v roce 1658 v Anglii. Aplikace byla tehdy velmi technicky nedokonalá a proto se o ní upustilo.\nK první skutečnou injekční stříkačkou zavedl francouzský chirurg Pravaz v roce 1852. Skotský lékař Wood provedl v roce 1853 první skutečnou aplikaci jehlou do podkoží. Injekční stříkačku používal ruský lékař Lazarov. K rozšíření tohoto způsobu aplikace přispěli také mikrobiolog Louis Pasteur a německý lékař Robert Koch, kteří zdokonalili způsoby sterilizace. V roce 1886 pařížský lékárník Limousin zavedl jako vhodný obal pro injekce skleněnou ampuli.\n\nParenterální aplikace patří mezi nejúčinnější způsoby podávání léčiv.\n\nInjekční přípravky jsou podle disperzní soustavy rozdělujeme na:\n\n\nVlastnosti injekce vhodné pro aplikaci:\n\nJako rozpouštědlo se pro výrobu injekcí používají voda a organická rozpouštědla:\n\nVoda\n\nPro výrobu injekční roztoků se používá tzv. injekční voda (aqua pro injectione), což je redestilovaná nebo voda zbavená minerálů a posléze destilovaná.\nV současné době se vyrábí pomocí reverzní osmózy. Reverzní osmóza je proces, kdy molekuly vody pronikají přes polopropustnou membránou do roztoku za využití osmotického tlaku.\n\nHydrofobní rozpouštědla\n\nNejčastěji se jako rozpouštědla používají rostlinné oleje. Nejčastěji je to slunečnicový nebo olivový. Pro lepší rozpustnost lze použít také ethanol 40%, glycerol, butandiol, propylenglykol a makrogoly.\n\n\nÚprava osmózy injekčního roztoku\n\nOsmotický tlak injekčního roztoku upravujeme pomocí chloridu sodného.\nAcidita injekcí\n\nPokud injekční roztok nedosahuje stejné kyselosti jako má krev je ji nutno upravit pomocí vhodných přísad. Mezi takové přísady patří:\n\n\nInjekční přípravky se vyrábějí pouze průmyslově. Plnění ampulí probíhá ve sterilních místnostech kam se vstupuje pouze ve speciálně upravených oblecích hygienickou smyčkou. Hygienická smyčka zajišťuje, že pracovník projde předepsanou očistou a podrobí se desinfekci. Sterilní nebo přesněji čistá místnost je prostor klimatizací, která umožňuje redukovat počet částic vzduchu a teplotu místnosti. V místnosti panuje přetlak, který zamezí průniku částic vzduchu do čistého prostoru.\n\nSamotná výroba má pět stupňů:\n\n\nPro zkoušení injekčních roztoků provádíme tyto speciální zkoušky:\n\n\nInjekční roztoky se aplikují:\n\n\n"}
{"id": "287152", "url": "https://cs.wikipedia.org/wiki?curid=287152", "title": "MTT Y2K", "text": "MTT Y2K\n\nMTT Y2K (MTT Turbine SUPERBIKE nebo Y2K Turbine SUPERBIKE) je motocykl poháněný proudovým motorem Rolls Royce Allison 250 původně určeným pro pohon vrtulníku. Motocykl vyrábí firma Marine Turbine Technologies Inc. Jedná se malosériovou výrobu. MTT Y2K je homologován pro provoz na pozemních komunikacích. Motor byl pro účely motocyklu upraven pro používání nafty (původní palivo Kerosin, Jet-A).\n\n\n\n"}
{"id": "287153", "url": "https://cs.wikipedia.org/wiki?curid=287153", "title": "Karosa řady 900", "text": "Karosa řady 900\n\nKarosa řady 900 je souhrnné označení pro několik modifikací českého autobusu, který vyráběla společnost Karosa Vysoké Mýto v letech 1994 až 2007. Základním modelem této řady jsou meziměstské vozy Karosa C 934 a později vyráběné C 954.\n\nPo ukončení projektu řady 800 na začátku 90. let 20. století a několika radikálně modifikovaných prototypových vozech řady 700 se Karosa rozhodla „pouze“ modernizovat řadu 700 na řadu 900. Výroba ověřovací série nových autobusů začala roku 1995, sériová výroba se rozběhla v roce 1996 (městské vozy B 931). O rok později byla zahájena produkce i ostatních modelů (včetně základního typu C 934) řady 930 (standardní) a 940 (kloubové). V roce 1996 byl pro francouzský trh na koncepci řady 900 definován školní autobus Récréo, který se stal nebývale úspěšným produktem. Oproti řadě 700 doznalo změny pracoviště řidiče, které bylo vybaveno zcela nově uspořádanou přístrojovou deskou se sdruženými panely kontrolek a „budíků“. Volant byl polohovatelný a v sériových vozech se uplatnila i elektricky polohovatelná vnější zpětná zrcátka. Vzhledově byl vůz vylepšen dle aktuálních trendů – přední a zadní čelo bylo zakulaceno, čelní sklo bylo velkoplošné, nerušené sloupky. Jinak vůz řady 900 z konstrukčního hlediska maximálně vycházel z předchozího typu. Jistou výjimkou byla elektroinstalace, která byla zcela nově pojata ve smyslu západních zvyklostí. Dílčí inovace řady 900 proběhla v roce 1999, kdy např. u městského provedení byla v přední části snížena podlaha o 100 mm. Rovněž systém ovládání a funkce dveří doznal změn. Byl kladen důraz na splnění evropských norem v oblasti ekologie a bezpečnosti. Takto inovovaná řada se označila jako 900E (E = evolution).\n\nRadikální modernizace se řady 900 dotkla v letech 2001 a 2002, kdy Karosa začala vyrábět vozy řady 950 (standardní) a 960 (kloubové) a také skončila se řadami 930 a 940. Modernizace se projevila nejen na vnějším vzhledu vozu. Byla spojena s nabytou platností emisní normy EURO 3, což vedlo k zavedení koncernových motorů Iveco, které tuto normu plnily. Rovněž byla odstraněna přední nezávisle výkyvná náprava, kterou nahradila tuhá náprava Škoda, případně RI75. U meziměstských vozů C 954/955 a autokaru LC 956 byl chladič motoru přesunut zpředu na pravý bok zadního převisu, tedy vedle motoru. Na podzim 2003 opět byly vyráběné vozy mírně upraveny (v typovém označení bylo přidáno písmeno E). Úprava spočívala mimo jiné v lepším odvětrání motorového prostoru (přidáním větrací mříže do zadního panelu) a v lepeném zasklení. Produkce vozů řady 900, která byla během roku 2006 utlumována, byla ukončena na konci ledna 2007. Nástupcem ve výrobě se staly nové autobusy Irisbus.\n\nZvláštní kategorií jsou luxusní dálkové a ne příliš rozšířené autobusy (autokary) Karosa LC 937 a LC 957. První z nich – LC 937 (GT 11), který se ostatním vozům řady 900 příliš nepodobá, byl vyráběn v letech 1994 až 1996. Autokar LC 957 (HD 12) se zvýšenou podlahou byl nástupce modelu LC 757 a jeho produkce trvala v letech 1997 až 1999.\n\nCelkem bylo vyrobeno 13 071 kusů autobusů řady 900.\n\nPro nové autobusy vyhradila Karosa řadu 900, tedy 9xx. Před trojčíslím se ještě nacházelo jedno či dvě písmena.\n\n\n\nKonstrukčně byly vozy řady 930 a 940 odvozeny z klasických autobusů řady 700. Vozy mají polosamonosnou karoserii, která je sestavena z panelů, jež byly vyráběny na samostatných linkách, byly povrchově ošetřeny a teprve poté byly smotovány dohromady. Motor a převodovka jsou uloženy za zadní nápravou, která je hnací.\n\nNovější autobusy řady 950 a 960 byly vyráběny odlišně. Nejprve byl sestaven skelet, který prošel kataforetickou lázní, olakování a oplechováním. Tyto vozy jsou také delší než řada 930 a 940 a mají jinak řešené zadní čelo a upravené čelo přední.\n"}
{"id": "287154", "url": "https://cs.wikipedia.org/wiki?curid=287154", "title": "Bradavičtí studenti", "text": "Bradavičtí studenti\n\nToto je seznam postav studentů z řady knih o Harry Potterovi, kteří jsou v knihách výslovně zmíněni a navštěvovali Školu čar a kouzel v Bradavicích ve stejné době, kdy ji navštěvoval Harry Potter.\n\nKatie Bellová je o rok starší než Harry, a o rok mladší než její dvě nejlepší kamarádky – Alice Spinnetová a Angelina Johnsonová. Od začátku hraje v nebelvírském famfrpálovém týmu jako střelkyně. V pátém díle navštěvuje Brumbálovu armádu. V šestém díle odmítá, aby ji Harry vzal do týmu automaticky, a jako všichni ostatní se účastní konkurzu. Do týmu se opět dostane na své místo střelkyně spolu s nováčky Demelzou Robinsovou a Ginny Weasleyovou. Později ji ale Draco Malfoy přes madam Rosmertu, kterou ovládá kletbou Imperius, využije k poslání nebezpečného náhrdelníku Brumbálovi. Katie se ho ale omylem dotkne, než ho doručí řediteli a kvůli tomu stráví dlouhou dobu u svatého Munga. Na její místo v týmu tak nastoupí Dean Thomas. Ve finálovém zápase proti Havraspáru opět nastoupí a Nebelvír vyhraje. V sedmém díle přijde na pomoc v bitvě o Bradavice.\n\nLevandule Brownová navštěvuje v Bradavicích stejný ročník jako Harry. Byla první dívkou Rona Weasleyho, je nejlepší kamarádkou Parvati Patilové, se kterou navštěvují stejné hodiny. Jejím nejoblíbenějším předmětem je jasnovidectví. Levandule nejdřív věří ministerstvu v očerňování Harryho, ale později navštěvuje hodiny Brumbálovy armády. Ron s ní chodil pouze, aby naštval Hermionu, a později nevěděl, jak se s ní rozejít. Nakonec se s ní rozejde na ošetřovně ve škole čar a kouzel v Bradavicích, přitom to neudělá vědomě. Je totiž začarován do kouzelného spánku, protože ho otrávila medovina a mluví ze spaní. Takto je to uvedeno ve filmu. Podle knihy se rozejdou poté, co Ron, Hermiona a Harry, který má ovšem na sobě neviditelný plášť, opouští ložnici, kde se domlouvali na plánu, jak získat od Křiklana vzpomínku. Levandule tedy uvidí pouze Rona a Hermionu a poté se rozejdou.\nV sedmém ročníku se zúčastní Závěrečné bitvy o Bradavice. Při ošetřování studentů ve Velké síni je na nosítkách oplakávána svou kamarádkou Parvati Patilovou a její oblíbenou profesorkou – Trelawneyovou. Levanduli zabil smrtijed – vlkodlak Fenrir Šedohřbet. Šedohřbeta od Levandulina těla odhodí (nejspíš omračovacím kouzlem) Hermiona, čímž dojde k symbolickému smíření těchto dvou sokyň. Následně přistane Šedohřbetovi na hlavě věštecká koule profesorky Trelawneyové.\n\nColin Creevey (1981–1998) je fanoušek Harryho Pottera. Poprvé se objevuje v knize \"Harry Potter a Tajemná komnata\", kde Harryho neustále fotí. Toho si všimne Zlatoslav Lockhart, který si tak myslí, že Harry touží po slávě a dává mu neustále rady. Colin se stane baziliškovou obětí a zkamení. V knize \"Harry Potter a Ohnivý pohár\" do školy nastoupí jeho bratr Dennis, se kterým se mj. snaží změnit odznaky \"Podporujte Cedrica Diggoryho/Potter je hnusák\" na \"Podporujte Harryho Pottera\" a docílili pouze toho, že se tam objevovalo již pouze \"Potter je opravdu hnusák\". Ve \"Fénixově řádu\" se přidá k Harryho klubu obrany proti černé magii (Brumbálova armáda, zkráceně BA). V knize \"Harry Potter a princ dvojí krve\" skládá zkoušky NKÚ. V knize Harry Potter a relikvie smrti umírá, Harry pod neviditelným pláštěm zahlédne, jak Colinovo mrtvé tělo přinášejí Neville s Oliverem Woodem.\n\nSeamus Finnigan navštěvuje v Bradavicích stejný ročník jako Harry. Je popisován jako chlapec s pískově žlutými vlasy, je nejlepší přítel Deana Thomase. Jeho matka je čarodějka a jeho otec mudla, který se o pravé identitě své manželky dozvěděl až po svatbě, podle Seamusových slov ho to dost vzalo. V pátém díle uvěřil ministerské kampani proti Harrymu, ale později, když Harrymu uvěřil po jeho rozhovoru v Jinotaji, začal navštěvovat Brumbálovu armádu a Harrymu se omluvil. V šestém díle se pohádá se svou matkou, když ho chce odvézt z Bradavic před Brumbálovým pohřbem. V sedmém díle je jedním z aktivních členů Brumbálovy armády a je kvůli tomu také postižen – jeho obličej byl znetvořen tak, že ho Harry poznal až po hlase, když ho viděl.\n\nAngelina Johnsonová se poprvé objevuje už v prvním dílu. Je střelkyní v nebelvírském famfrpálovém týmu. Je o dva roky starší než Harry a ve svém sedmém ročníku se stala kapitánkou famfrpálovému týmu a také členkou Brumbálovy armády. Na plese ve čtvrtém díle tancovala se svým dobrým přítelem Fredem Weasleym.\nJe vdaná za George Weasleyho a mají dvě děti: Freda Weasleyho a Roxanne Weasleyovou.\n\nJe velmi snědá a má černé vlasy. Je přátelská, milá, ale i trochu šílená, což dává najevo svými nápady. Mimo to jí ovšem nechybí odvaha a touha po dobrodružství.\n\nVe filmech ji hrála nejprve Danielle Tabor a od čtvrtého dílu Tiana Benjamin.\n\nLee Jordan je stejně starý jako Weasleyova dvojčata, jichž je nejlepším přítelem. Během prvních čtyř let Harryho studia je komentátorem famfrpálových zápasů, jeho komentář je občas ovlivněn příslušností k Nebelvíru. Nezapomene v každém zápase poznamenat, že je Angelina Johnsonová přitažlivá dívka, která si jej ovšem nechce pustit k tělu. V jeho sedmém ročníku navštěvuje Brumbálovu armádu a pomáhá dvojčatům s testováním jejich výrobků. Po jejich odchodu z Bradavic se zdá být skleslý, ale pokračuje v odporu proti Umbridgeové. V sedmém díle se účastní vysílání ilegální rozhlasové stanice Potterova hodinka a účastní se bitvy o Bradavice.\n\nCormac McLaggen je o rok starší než Harry. S Harrym se seznámil na cestě do Bradavic v šestém díle na návštěvě u profesora Křiklana. Později měl zájem o místo brankáře v nebelvírském famfrpálovém týmu, do kterého se nedostal, protože proti němu Hermiona použila matoucí kouzlo, aby pozici dostal Ron. Kvůli Ronově otravě ale Cormac v zápase proti Mrzimoru hraje, snaží se ale neustále Harrymu radit, jak má vést tým, a když ukazuje na jednom z odrážečů, jak by podle něj měl hrát, zraní Harryho a Nebelvír kvůli tomu prohraje. Když je Hermiona naštvaná na Rona, protože chodí s Levandulí Brownovou, jde s ním na Křiklanův večírek. Cormac ale nemluví o ničem jiném než o sobě, a tak Cormacovi uteče.\n\nParvati Patilová je ve stejném ročníku jako Harry a má identické dvojče Padmu, která je v Havraspáru (ve filmu je také v Nebelvíru). Její nejlepší kamarádkou je Levandule Brownová, s níž má mnoho společných zájmů a stejné oblíbené předměty – obzvláště jasnovidectví. Parvati šla s Harrym na vánoční ples ve čtvrtém ročníku, ale nebyla s ním spokojená, protože Harry strávil většinu času zíráním na svou tehdejší lásku Cho Changovou. V šestém díle si ji se sestrou rodiče předčasně odvezou domů. V sedmém díle se obě zúčastní bitvy o Bradavice, při níž přijde o život její nejlepší kamarádka Levandule.\nVe filmu ji ztvárnila Afshan Azad.\n\nAlice Spinnetová je – od Harryho prvního a od svého třetího ročníku – střelkyní nebelvírského famfrpálového mužstva. Je nejčastější střelkyní penalt. Ve svém sedmém roce navštěvuje Brumbálovu armádu. Je nejlepší kamarádkou Katie Bellové a Angeline Johnsonové. V sedmém díle se objeví na konci v bitvě o Bradavice.\n\nDean Thomas je černý chlapec vyšší než Ron (jak je uvedeno v knize) v Harryho ročníku. Jeho matka je mudla a jeho otec čaroděj. Ten ale utekl, když byl Dean malý, protože chtěl chránit svou rodinu před smrtijedy (to Dean ale neví). Kvůli tomu, že svého otce neznal, měl problémy s novou vládou v sedmém díle, protože nemohl nijak dokázat, že má zděděné čarodějnické schopnosti po otci. Dean je kromě famfrpálu také fanouškem fotbalu. V pátém díle navštěvuje Brumbálovu armádu. V šestém díle chodí s Ginny a hraje střelce nebelvírského famfrpálového týmu po tom, co kvůli zranění odejde Katie Bellová. S Ginny se rozejde po hádce, kdy Ginny vadilo, že jí pomáhá procházet otvorem za podobiznou Buclaté dámy, ve skutečnosti se jí dotknul Harry, který procházel pod neviditelným pláštěm. V sedmém díle byl na útěku před novou kouzelnickou vládou kvůli svému mudlovskému původu, byl zatčen a spolu s Harrym, Ronem a Hermionou byl uvězněn v sídle Malfoyových. S nimi také utekl a v Lasturové vile (domu Billa a Fleur Weasleyových) se sblíží s Lenkou Láskorádovou. Na konci se účastní bitvy o Bradavice.\n\nRomilda Vaneová je o dva roky mladší než Harry. V šestém díle se zamiluje do Harryho, ale on její lásku neopětuje. Snaží se mu podstrčit bonboniéru s nápojem lásky, kterou ale omylem sní Ron. V 6. díle filmu ji hraje Anna Shaffer\n\nOliver Wood byl před Angelinou a Harrym kapitánem nebelvírského famfrpálového mužstva, je o 4 roky starší než Harry a hrál jako brankář. Je tak trochu fanatikem – při trénincích nehleděl na špatné počasí, brzké ranní hodiny a vždy trávil dlouhé hodiny vysvětlováním taktiky. Ve čtvrtém díle na mistrovství světa ve famfrpálu Harryho potká a řekne mu, že hraje v záložním týmu Puddlemerských spojenců. Je jedním z mnoha studentů Nebelvíru, který se účastní bitvy o Bradavice v sedmém díle.\n\nRitchie Coote byl famfrpálovým odrážečem spolu s Jimmym Peakesem, kteří nahradili Freda a George Weasleyho. V knize je popsán jako chlapec, který sice vypadá neduživě, zato měl skvěle mířenou ránu. Cormac McLaggen při jednom ze zápasů poučoval Ritchieho, jak má odrážet, Harry to viděl a rozzlobeně na něj řval, ať se stará o branky. Cormac ale sebral Ritchiemu odrážeckou hůl a poslal na Harryho potlouk, který Harryho srazil k zemi a on se ocitl na ošetřovně vedle Rona, který tam ležel po otravě medovinou. Prohráli 60:320 s Mrzimorem.\n\n\nHannah Abbotová je mrzimorskou studentkou ve stejném ročníku jako Harry. Toho se zastane ve druhém díle, když Ernie Macmillan říká, že Harry může být Zmijozelův dědic. V pátém díle navštěvuje Brumbálovu armádu. V šestém díle opustí Bradavice po tom, co je její matka zavražděna smrtijedy. Jako dospělá si vezme Nevilla Longbottoma.\n\nSusan Bonesová je mrzimorskou studentkou ve stejném ročníku jako Harry. Je zmíněná v prvním díle u zařazování a pak až jako členka Brumbálovy armády v pátém díle. Harry si ji spojí s Amelií Bonesovou, jenž pracuje na ministerstvu, protože použije termín \"fyzický patron\". Susan je Ameliina neteř.\nV prvním díle ji hraje Eleanor Columbus.\n\nCedric Diggory studoval v Bradavicích o dva ročníky výše než Harry. Poprvé se objeví ve třetím díle jako chytač a kapitán mrzimorského družstva. Prokáže dobrý charakter – když chytí v zápase proti Nebelvíru zlatonku a zjistí, že Harry spadl z koštěte kvůli mozkomorům, chce zápas odvolat. Bohužel to ale pravidla neumožňují.\n\nVe čtvrtém díle se Cedric poprvé objeví při cestě na mistrovství světa ve famfrpálu spolu se svým otcem, který se neustále vychloubá, že jeho syn jednou ve famfrpálovém zápase porazil slavného Harryho Pottera. Později je zvolen bradavickým šampionem v Turnaji tří kouzelnických škol. Draco Malfoy rozpoutá akci za podporu Cedrica jako šampiona Bradavic, protože nemá rád Harryho, Cedricovi se odznaky urážející Harryho nelíbí. Harry mu prozradí, co bude obnášet první úkol turnaje, Cedric mu pak na oplátku na popud \"Moodyho\" (ve skutečnosti to byl Barty Skrk ml.) poradí, aby kouzelné vejce, které má prozradit, co se bude dít při druhém úkolu, ponořil pod vodu. Předtím ale Cedric pozve na vánoční ples Cho Changovou, k Harryho nelibosti, a začne s ní chodit. Během třetího úkolu Harry dvakrát zachrání Cedricovi život. Ten pak odmítne vzít pohár tří kouzelníků sám, a tak ho vezmou oba dohromady. Pohár je přenese na hřbitov do Malého Visánku, kde je Cedric zavražděn Petrem Pettigrewem. Krátce na to se Cedric objeví při Priori incantatem a požádá Harryho, aby donesl jeho tělo rodičům. Ten jeho přání splní.\n\nPozději odmítá ministerstvo uznat, že byl Cedric zabit Pettigrewem před Voldemortovým vzestupem. Naproti tomu Brumbál při závěrečné hostině studentům pravdu prozradí, aby věděli, jak to doopravdy bylo.\n\nVe 4. díle filmu ho ztvárnil Robert Pattinson.\n\nJustin Finch-Fletchley je ve stejném ročníku jako Harry. Jeho rodiče jsou mudlové a než se dozvěděl o tom, že má čarodějné schopnosti, měl jít do Etonu. Ve druhém díle se na něj pokusí zaútočit had, kterého v soubojnickém klubu vyčaroval Draco Malfoy a Harry na něj promluvil hadím jazykem. Všichni věřili tomu, že ho na něj poštval Harry jako Zmijozelův dědic. Později je jedním z těch, na které zaútočil bazilišek. V pátém díle navštěvuje Brumbálovu armádu.\n\nErnie Macmillan je ve stejném ročníku jako Harry. Ve druhém díle věří, že je Harry Zmijozelův dědic, později se v tom utvrdí, když je napaden Justin Finch-Fletchley, ale Harrymu se omluví, když je napadena Hermiona. V pátém ročníku se stane mrzimorským prefektem a navštěvuje Brumbálovu armádu. V šestém ročníku je jediným z Mrzimoru, který navštěvuje hodiny lektvarů pro OVCE. V sedmém díle je aktivním členem Brumbálovy armády a účastní se bitvy o Bradavice.\n\nZachariáš Smith je střelec mrzimorského famfrpálového týmu. Poprvé se v knize objeví v pátém díle, kdy navštěvuje Brumbálovu armádu. V šestém díle je v prvním zápase komentátorem famfrpálu, ale protože byl jeho komentář značně protinebelvírský, Ginny Weasleyová do něj na konci zápasu narazila s tím, že zapomněla zabrzdit. Na konci sedmého dílu je zmíněno, že předbíhá mladší studenty při evakuaci Bradavic před závěrečnou bitvou.\n\nTerry Boot je havraspárským studentem v Harryho ročníku. V pátém ročníku navštěvuje hodiny Brumbálovy armády. Na prvním setkání říká, že mu portrét v Brumbálově pracovně řekl, že Harry zabil v druhém ročníku baziliška Nebelvírovým mečem. V šestém díle navštěvuje kurz lektvarů na OVCE, v sedmém je tělesně trestán Carrowovými za to, že ve Velké síni mluvil o vloupání Harryho, Rona a Hermiony ke Gringottovým. Zúčastní se závěrečné bitvy o Bradavice. Jeho oblíbeným sportem je famfrpál.\n\nMichael Corner je havraspárským studentem v Harryho ročníku. Po vánočním plese ve čtvrtém díle začal chodit s Ginny Weasleyovou. V pátém díle se stal členem Brumbálovy armády. Po rozchodu s Ginny začal chodit s Harryho bývalou Cho Changovou. V šestém díle je jedním z mála studentů, který navštěvuje kurz lektvarů pro OVCE. V sedmém díle je opět členem Brumbálovy armády a účastní se závěrečné bitvy o Bradavice.\n\nMarrieta Edgecombeová je havraspárskou studentkou (asi o rok starší než Harry) a kamarádkou Cho Changové. Její matka pracuje na ministerstvu v oddělení kouzelnické přepravy. Marrieta navštěvuje Brumbálovu armádu, ale jenom proto, že tam Cho nechtěla jít sama. To se projeví, když BA udá Umbridgeové. Kvůli tomu má pak dlouhou dobu na čele nápis PRÁSKAČ. Ve filmu to prozradí Cho, když ji Umbridgeová vyslýchá pod veritasérem.\n\nAnthony Goldstein je havraspárským studentem v Harryho ročníku. V pátém díle se stal prefektem a členem Brumbálovy armády. V sedmém díle je opět členem Brumbálovy armády a účastní se závěrečné bitvy o Bradavice.\n\nCho Changová je o rok starší než Harry Potter. Je popisována jako velmi pěkná tmavovlasá dívka, která je často doprovázena dalšími havraspárskými děvčaty.\n\nPoprvé se v knihách objevuje již ve třetím díle, kdy ji Harry poznává coby chytačku havraspárské koleje. Již v této době se mu začíná líbit. Ve čtvrtém díle tento cit rapidně vzroste, ale Harry nesebere včas dostatek odvahy, aby ji pozval na vánoční ples a tak je pozvána Cedricem Diggorym, se kterým začala chodit. Cho je pak jednou z prvních, kteří Harrymu věří, že se Voldemort vrátil i přes všechny snahy ministerstva Harryho a Brumbála očernit. V pátém díle začne navštěvovat Brumbálovu armádu společně s kamarádkou Mariettou, která s ní jde skoro proti své vůli. Na poslední schůzce BA před Vánoci dá Harrymu první polibek. Harry ho později popisuje jako mokrý, neboť Cho při něm brečela. Harry a Cho spolu stráví Valentýna, ale Cho je stále smutná kvůli Cedricově smrti a navíc žárlí na Hermionu, že s ní Harry tráví moc času, k tomu se ještě přidá její zastávání Marietty, jež zradila BA tím, že ji dobrovolně prozradila Umbridgeové (ve filmu tento čin provede samotná Cho). S Harrym se tedy rozejdou. Na konci sedmého dílu se vrátí do Bradavic spolu s ostatními členy BA přes Komnatu nejvyšší potřeby a zúčastní se závěrečné bitvy o Bradavice. Chtěla také Harryho dovést do havraspárské kolejní místnosti, v čemž jí zabránila Ginny Weasleyová a poslala místo ní Lenku Láskorádovou. J. K. Rowlingová prohlásila, že si Cho vzala mudlu.\n\nVe filmech ji hraje Katie Leung.\n\nPadma Patilová je havraspárskou studentkou v Harryho ročníku, má identické dvojče Parvati v Nebelvíru. Ve čtvrtém díle jde na vánoční ples s Ronem, ale není spokojená, protože ten celou dobu pouze sleduje Hermionu, a tak nakonec skončí se studentem Krásnohůlek, ve filmu se studentem Kruvalu. V pátém díle se stane havraspárskou prefektkou a členkou Brumbálovy armády. V sedmém díle se účastní závěrečné bitvy o Bradavice.\n\nV knize je studentkou Havraspáru, ve filmu Nebelvíru.\n\n\nMillicent Bullstrodeová je zmijozelskou studentkou v Harryho ročníku. Je tak trochu ženskou verzí Crabbea a Goyla. Ve druhém díle je v soubojnickém klubu Snapem přiřazená k Hermioně, ta jí vezme vlasy a použije je k přeměně pomocí mnoholičného lektvaru. Ve skutečnosti to ale byly kočičí chlupy a Hermiona kvůli tomu musela na ošetřovnu. V pátém díle, to se naposledy v knize objevila, se stala členkou vyšetřovatelského sboru Dolores Umbridgeové.\n\nVincent Crabbe je zmijozelským studentem v Harryho ročníku, jeho otec je smrtijed. Crabbe věčně doprovází Draca Malfoye jako jeho gorila. Podle knihy je velmi hloupý a nedokáže nic dělat podle svého rozhodnutí, většinou poslouchá Dracovy rozkazy. Podle Malfoye je ale Crabbe chytřejší než Goyle, protože v prvním díle je vybrán jako jeho sekundant, když si domluvili souboj s Harrym. V šestém díle hrál v zápase proti Nebelvíru jako zmijozelský odrážeč. V sedmém díle, po \"pádu\" Malfoyových, se Crabbe projevil jako dobrý kouzelník, odborník na kletbu Cruciatus a už odmítal Dracovi jen tak sloužit. V sedmém díle zemřel, když, aniž by si to uvědomil, zničil Voldemortův viteál pomocí zložáru, který se mu vymkl kontrole.\n\nGregory Goyle je zmijozelským studentem v Harryho ročníku, jeho otec je smrtijed. Goyle věčně doprovází Draca Malfoye jako jeho gorila. Podle knihy je velmi hloupý a nedokáže nic dělat podle svého rozhodnutí, většinou poslouchá Dracovy rozkazy. V prvním díle cestou vlakem do školy ho kousne do prstu Ronova krysa Prašivka (tento čin označí v třetí knize Fred Weasley jako \"její nejvýznamnější čin\"). V šestém díle hrál v zápase proti Nebelvíru jako zmijozelský odrážeč. V sedmém díle, po \"pádu\" Malfoyových, už Goyle odmítal Dracovi jen tak sloužit.\n\nTheodore Nott je zmijozelským studentem v Harryho ročníku a jediným známým členem Zmijozelu, který vidí testrály, jeho otec je smrtijed.\n\nPansy Parkinsonová je zmijozelskou studentkou v Harryho ročníku. Často je v knize zmiňována jako vůdkyně party zmijozelských děvčat. Často dělá doprovod Dracovi Malfoyovi, například s ním byla na vánočním plese ve čtvrtém díle. Také s ním nějaký čas chodila. V pátém ročníku se stala zmijozelskou prefektkou a členkou vyšetřovatelského sboru Dolores Umbridgeové. V sedmém díle vyžaduje Harryho vydání Voldemortovi před bitvou o Bradavice, za Harryho se ovšem postaví celý Nebelvír, Havraspár a Mrzimor a McGonagallová ji vyzve, aby opustila Velkou síň jako první následována ostatními zmijozelskými.\n\nBlaise Zabini je zmijozelským studentem v Harryho ročníku. Je popisován jako vysoký hezký černý chlapec. Má slavnou krásnou matku, která sedmkrát ovdověla. Každý z jejích manželů zemřel za záhadných okolností a po smrti každého z nich zdědila velké množství zlata. I když byl poprvé zmíněn už při zařazování v prvním díle, znovu se objevil až v šestém díle, kdy byl jako jeden z mála pozván ke Křiklanovi během cesty do Bradavic, Křiklanových akcí se zúčastnil i nadále.\nNaposledy ho můžeme spatřit v sedmém ročníku (pouze ve filmu) při bitvě o Bradavice, když společně s Dracem Malfoyem a Gregorym Goylem navštíví Komnatu Nejvyšší potřeby a chtějí triu překazit zničení viteálu. Po smrti Goyla/Goyleho, kterému se vymklo z ruky zlé zaklínadlo (zakletý oheň – zložár), je triem společně s Malfoyem zachráněn. Tato scéna je dosti odlišuje od původní knižní předlohy – především zúčastněnými osobami. Zložár měl vyčarovat Crabbe, který byl v komnatě spolu s Malfoyem a Goylem, Zabini tam dle knihy vůbec nebyl. Tato odlišnost byla způsobena tím, že herec, který celých 6 let ztvárňoval Crabbeho, se dalšího natáčení už neúčastnil, protože byl odsouzen za výtržnictví při nepokojích.\n\n"}
{"id": "287159", "url": "https://cs.wikipedia.org/wiki?curid=287159", "title": "Dželada", "text": "Dželada\n\nDželada (\"Theropithecus gelada\"), známá též pod názvem dželada hnědá nebo pavián dželada, je velká starosvětská opice blízce příbuzná paviánům, ke kterým bývá často přiřazována, a jediný žijící zástupce rodu \"Theropithecus\" obývající vysoko položené horské plošiny a horské louky na území Etiopie a Eritreje.\n\nCharakteristickým znakem pro tento druh je holá prsní růžová ploška, která je u samců výrazněji zbarvena než u samic a kterou lemuje světle zbarvená srst. Samci jsou celkově nápadnější než samice, mají hnědočernou srst v mnoha odstínech, nápadně zbarvený obličej, dlouhé licousy po stranách hlavy směřující dozadu a nahoru a na krku, a na ramennou mohutnou hřívu, která sahá u starých samců téměř k zemi. Samice jsou obvykle čistě tmavě hnědé. Průměrná délka těla se pohybuje mezi 70–74 cm a hmotnost kolem 19 kg. Samice jsou také výrazně menší a lehčí než samci a mají kratší ocas, který u samců může měřit i více jak 55 cm a který je na konci zakončený střapcem z dlouhých žíňovitých chlupů. Sedací mozoly dželadě umožňují sedět na kamenité podložce poměrně dlouhé časové období bez větších problémů. Dželady velmi často ohrnují horní ret, přičemž obnažují rudou vnitřní stranu rtu, dásně a dlouhé zuby.\n\nDželada je zemní primát s denní aktivitou výborně přizpůsobený k životu v chladnějších, horských podmínkách. Většinu dne tráví na horských loukách, kde v sedě vyhledává pouze rostlinnou stravu, jejíž obsah se mění podle období. V období dešťů dává přednost čerstvým zeleným částem rostlin, plodům a květům, v období sucha se spokojí se semeny, trávou nebo hlízami. Má jako jeden z mála primátů skvěle vyvinutý palec, přizpůsobený k rychlému uchopení a následnému trhání rostlin. Žije v menších skupinách tvořených jedním dospělým samcem, několika samicemi a mláďaty. Tyto skupiny se v období sucha spojují a občas tvoří i více jak 100člennou skupinu. Mladí samci žijí v několikačlenném stádu. Samci dželad nejsou územní a na jedné pastvině se může pást hned několik oddělených skupin. Dorozumívají se širokou škálou posunků, např. ceněním zubů, trháním hlavou, ale i výraznými hlasovými projevy.\n\nDželada se může rozmnožovat zpravidla po celý rok, ačkoli se rodí nejvíce mláďat v období dešťů. Obou pohlavím se v období páření prsní růžové plošky výrazně zviditelní a samicím se i výrazně zvětší genitální oblast. Samice je březí po dobu 5 až 6 měsíců a rodí jediné mládě, které je na ni závislé po dobu 12 až 18 měsíců. Samec se pravděpodobně na rodičovské péči nepodílí. Samice dosahují pohlavní dospělosti ve čtyřech letech života, samci téměř o dva roky později.\n\nV současné době se počet volně žijících dželad odhaduje na 50 000 - 60 000 jedinců. Největší nebezpečí pro ni představuje lov a ztráta endemických lokalit, která ji nutí obývat jen vysoko položené oblasti, kde se vyskytuje i pavián anubi (\"Papio anubis\"), u kterého spolu s dželadou dochází často k vzájemnému křížení.\n\nV Česku lze tyto opice spatřit v Zoo Brno a v ZOO Zlín.\n\nU dželady rozeznáváme celkem dva poddruhy:\n\n"}
{"id": "287186", "url": "https://cs.wikipedia.org/wiki?curid=287186", "title": "Belveder", "text": "Belveder\n\nBelveder nebo Belvedere (z ital. \"bel vedere\", krásná vyhlídka) může znamenat:\n\n"}
{"id": "287198", "url": "https://cs.wikipedia.org/wiki?curid=287198", "title": "Dějiny římskokatolické církve v Česku", "text": "Dějiny římskokatolické církve v Česku\n\nDějiny římskokatolické církve v českých zemích jsou úzce spjaty s dějinami českého státu jak po stránce duchovní, tak po stránce kultury, politiky, vzdělanosti, vědy i sociální oblasti. \n\nDo slovanského prostoru začalo pronikání křesťanství pravděpodobně na konci 8. století, ovšem první zaručené zmínky pocházejí ze století devátého. Na území českých zemí působila mimo jiné i iroskotská mise, která však nezanechala větších stop. Vliv na území Čech i Moravy měli zejména misionáři z Bavorska. Roku 845 bylo v Řezně pokřtěno 14 českých pánů i se svými družinami.\n\nNa přelomu 8. a 9. století proniká na Velkou Moravu křesťanství, především z Východofranské říše prostřednictvím bavorské mise z Pasova.<ref name=\" livinghistory/křesťanství \">Centrum experimentální archeologie a živé historie - Křesťanství</ref> Kromě bavorského kléru na Moravě působili i kněží z Itálie a z pobřežních dalmátských měst. Kolem roku 831 došlo k tzv. \"„křtu všech Moravanů“\", při němž přijímá velkomoravský knížete Mojmír I., a někteří lidé v jeho okolí, křest z rukou pasovského biskupa Reginhara, čímž i politicky upevnil svou pozici \"křesťanského panovníka\" vůči Východofrancké říši.<ref name=\" livinghistory/křesťanství \">Centrum experimentální archeologie a živé historie - Křesťanství</ref> Přesto byla (podle legendy \"Život Metodějův\") ještě v roce 873, kdy se Metoděj ujal správy moravské církve, moravská společnost stále z části pohanská a v samotném centru Velké Moravy, na předpolí knížecího hradu v Mikulčicích, stála současně s křesťanskými chrámy v poloviny 9. století pohanská svatyně, což naznačuje (např. dle názoru Dušana Třeštíka) možnost dočasného kompromisu mezi starým a novým kultem.\n\nKníže Rastislav, vládnoucí v letech 847 až 870, se chtěl z vlivu Východofranské říše vymanit nejen politicky, ale i církevně – chtěl se zbavit vlivu bavorských kněží. Předpokladem nezávislosti Velkomoravské říše mělo být i vlastní písmo, srozumitelné prostému lidu. Proto požádal o vyslání křesťanských misionářů přímo římského papeže Mikuláše I., a když u něj nepochodil, obrátil se na byzantského císaře Michala III. Ten na Moravu poslal misii soluňských vzdělanců, bratří Konstantina a Metoděje, kteří na ní dorazili v letech 863 nebo 864. Jejich působení znamenalo mnoho změn: Vytvořili a zavedli staroslovanské písmo – hlaholice a do něj přeložili část Nového zákona, ve staroslovanštině byly slouženy i mše. Konstantin a Metoděj zpracovali i \"Civilní zákoník (Zakon sudnym ljudem), který se\" prvním bodě vypořádává s lidmi co nepřijali křesťanství tím, že stanovuje přísné tresty pro ty, kteří konají pohanské oběti nebo přísahy. Trestem bylo to, že: „K\"aždá vesnice, v níž se konají oběti nebo přísahy pohanské, ať je předána Božímu chrámu se vším majetkem, který patří pánům v této vesnici. Ti, kteří konají oběti a přísahy, ať jsou prodáni s veškerým svým majetkem a získaný výnos ať se rozdá chudým\".“ \n\nMisie Cyrila a Metoděje podráždila bavorský klérus, který na Moravě nechtěl ztratit svůj vliv a také mu vadily slovanské překlady Bible a slovanská liturgie. Nový papež Hadrián II. ale roku 867 Konstantinovy překlady a slovanskou liturgii schválil bulou Gloria in excelsis Deo, dal vysvětit Konstantinovy žáky a po jeho smrti roku 869 jmenoval Metoděje arcibiskupem pro oblast Panonie a Moravy. Přesto při franském nájezdu na Moravu bavorští kněží arcibiskupa Metoděje zajali a v letech 870–873 jej věznili ve švábském klášteře Ellwangen. Nový Velkomoravský kníže Svatopluk I. usilující o sblížení s Východofranckou říší byl spíše nakloněn latinské liturgii a tak na Moravu opět povolal i bavorské kněze a po Metodějově smrti r. 885 jeho žáky vyhnal. Metodějovým nástupcem se pak stal největší odpůrce jeho působení nitranský biskup latinského obřadu Wiching.\n\nV druhé polovině 9. století probíhal pozvolný, ale nezadržitelný nástup křesťanské víry do Čech \n\nKníže Bořivoj I., se svou ženou přijal kolem roku 878 na Moravě od arcibiskupa Metoděje. Podle \"Kristiánovy legendy\" musel Bořivoj, když se dostavil ke knížeti Svatoplukovi na Velkou Moravu, sedět po způsobu pohanů na podlaze před stolem, zatím co křesťané seděli na sedadlech. Dle legendy mu pak arcibiskupu Metodějovimu řekl: „Jaká běda, ty, muž tak vynikající, a nestydíš se, žes vyhoštěn ze sedadel knížecích, ačkoli sám také vévodskou moc a hodnost máš, ale raději chceš pro hanebnou modloslužbu s pasáky sviní na zemi sedět.“ Bořivoj se dal tím pohnout k tomu, aby přijal křest.\n\nZpět do Čech sebou Bořivoj z Moravy přivedl i skupinu kněží a na Levém Hradci založil první křesťanský svatostánek v Čechách: rotundu sv. Klimenta. Došlo ale ke vzpouře pohanských Čechů, Bořivoj musel uprchnout na Moravu a až s pomocí Svatopluka povstání potlačil. Poté se usadil na hradišti Praha a před r. 890 na něm nedaleko pohany ctěného vrcholku Žiži založil kostel Panny Marie.\n\nRoku 895 se kníže Spytihněv I. zbavil vlivu Velké Moravy a v Řezně slibil věrnost Arnulfovi Korutanskému – tím se Čechy odvrátily od slovanské k latinské liturgii a staly se církevně podřízené Řezenskému biskupství. Slovanská bohoslužba navazující na liturgii Konstantina a Metoděje však v Čechách přetrvávala a jejím centrem byl od r. 1032 Sázavský klášter, založený sv. Prokopem. I ten byl ale r. 1096 latinizován, mnichové slovanské liturgie vyhnáni, slovanské rukopisy zničeny a klášter osazen břevnovskými benediktiny.\n\nSprávci Spytihněva I. v nově zakládaných hradištích zřizovali i křesťanské kostely a kníže s jeho úředníky dbali na to, aby do Čech nově povolaný klérus měl ke svým potřebám vše nachystáno. Klérus měl v té době mezinárodní povahu, a tak k nám mohli přicházet kněží více národností (franští, saští, bavorští, italští, bulharští a jiní). Do zavedení povinného celibátu se v Čechách i jinde v Evropě kněží legálně ženili a měli děti. Významnými osobnostmi církevních dějin tohoto období se stali svatá Ludmila a svatý Václav, který pokračoval v christianizaci země, zakládal kostely a je mu připisováno i kácení šibenic a pohanských model. Dobové prameny různými způsoby popisují Václavovo zavraždění Boleslavem I. a jeho družinou. Kníže Boleslav I. dlouhodobě usiloval o zřízení pražského biskupství, které by Čechám dosud podřízeným biskupství v Řezně zvýšila církevní nezávislost. Samostatnost českého biskupství si ale nepřál řezenský biskup Michael (v úřadě 940–972) a tak pražské biskupství, podřízené Mohučskému arcibiskupství, vzniklo až v roce 973 za jeho nástupce biskupa Wolfganga (v úřadě 972–994), už za vlády Boleslava II. Prvním pražským biskupem byl zvolen Dětmar, druhým se stal roku 982 Vojtěch z rodu Slavníkovců, který byl zabit při svých misijích v Prusku, je proto Římskokatolickou církvi pokládán za mučedníka a později se stal jedním z českých patronů. Pozici křesťanství měly upevnit i předpisy zvané Břetislavova dekreta, vyhlášená roku 1039 Břetislavem I., která pod přísnými tresty zakázala některé zvyklosti z pohanských dob (např. mnohoženství, pohřbívání mimo křesťanské hřbitovy, nesvěcení nedělí a svátků).\n\nI po přijetí křesťanství rodem Přemyslovců přežívaly některé pohanské zvyklosti i na knížecím dvoře, jenž byl jinak hlavním ohniskem christianizace země, jak o tom svědčí například nálezy symbolických obětin (zvířecí kosti, vejce) v hrobě Boleslava II. (umírá roku 999). Také samotné nastolování knížat na kamenný stolec v podobě prostého balvanu v areálu pražského hradu na posvátné vyvýšenině zvané Žiži (Siži) byl rituál, jenž se od dob pohanství zachoval i do křesťanských časů – celý obřad známe jen nedokonale z pramenů 10. – 12. století a až do 12. století neměla církev na tomto obřadu prakticky žádnou účast, přestože se jednalo o nezbytná akt ustanovení knížete – kamenný stolec byl proto nejdůležitější insignií knížectví. Český nastolovací obřad není u slovanů ojedinělý (např. podobný obřad se udržela až do pozdního středověku u korutanských Slovanů). Přežívajícím pohanským prvkem byla i běžná tradice mnohoženství, proti niž brojila z popudu církve i světská knížecí moc – z nařízení Břetislava I. (v tzv. Břetislavových statutech z roku 1039) se trestem pro muže, který by měl po pohanském zvyku více manželek, stalo jeho prodání do otroctví (prodej otroků patřil k jednou z ekonomických pilířů raného přemyslovského státu).\n\nV roce 1063 bylo na Moravě zřízeno samostatné olomoucké biskupství. Jestliže moravská údělná knížata byla podřízena knížeti pražskému, pak moc olomouckého biskupa se vztahovala na moravské biskupství bezprostředně. K dalšímu upevňování křesťanství přispěl zákrok knížete Břetislava II. (vládl 1092–1100), jenž nechal z Českého knížectví vyhnat pohanské čaroděje, hadače a věštce, opět zdůraznil zákaz některých pohanských zvyků (pohřby v lesích, hry na rozcestích, aj.), a nechal pokácet posvátné stromy a háje, které dosud někteří lidé ctili. V 11. století existoval v českých zemích systém vlastnických kostelů. Na hradech byly stavěny kostely zděné (\"castellum – kostel\"), na nechráněných místech dřevěné, které byly nazývány \"církvice\" či \"cerekvice\". Kostely byly majetkem toho, na čí půdě byly postaveny, biskup se souhlasem majitele ustanovoval kněze. Duchovní správa byla do jisté míry pánovým soukromým podnikem, který bral na příjmech podíl. Příjem duchovního byl vymezen podle desátku a pozemku. K prohloubení křesťanství, vzdělanosti i kultury přispěly kláštery, mezi něž v tomto období patřily klášter sv. Jiří na Hradčanech, klášter na Ostrově, Břevnovský klášter, Sázavský klášter a klášter Hradisko u Olomouce. Na počátku 12. století se začala zvyšovat úroveň kléru a úroveň vzdělanosti. Lid přestal křesťanskou víru vnímat jako záležitost cizí a panskou a postupně přijímal Desatero. Lidé se již běžně nechávali pokřtít, svatební obřady se konaly v kostele. Do českých zemí se dostaly řády Benediktínů, Premonstrátů a Cisterciáků. Na Moravě působil od roku jako olomoucký biskup Jindřich Zdík, který se stal významnou osobností českých církevních dějin. Mezi nejvýznamnější kulturní představitele počátku 12. století patří pražský děkan Kosmas, který napsal nejstarší českou kroniku. V průběhu 12. století však vzniklo mnoho dalších literárních děl, ke kulturnosti národa přispěl i rozvoj školství a umění.\n\nPočátkem 13. století došlo mezi církví a panovníkem k vyjasňování pozic a vzájemných vztahů. V tomto se angažoval biskup Ondřej, který jednal s králem Přemyslem Otakarem I. Ondřej poukazoval na to, že z církevní daně dostává biskupství pouze jednu čtvrtinu, tři čtvrtiny jdou do rukou soukromých majitelů kostelů, kteří platí kněze. Jeho zájmem bylo získání celého desátku s tím, že vybrané peníze budou sloužit předepsaným účelům. Postupně došlo k jednáních o dalších církevních záležitostech, při kterých byl učiněn kompromis a církev se tak stala méně závislou na panovníkovi. Při obsazování biskupského stolce měl sice hlavní slovo král, ovšem volbu formálně prováděly katedrální kapituly. Ve 13. a na počátku 14. století přešla velká část kostelů z rukou světských do rukou duchovních. Hlavním zdrojem příjmů biskupa a kapituly se stal pozemkový majetek. V otázce desátků však církev neuspěla a tak většinu příjmů z nich plynoucí získali v případě soukromých kostelů jejich vlastníci, tedy světská šlechta. Vzhledem k majetku, který církev získala od panovníků i od jiných dárců, mohla uspokojovat nejen záležitosti duchovní, ale ve stále větší míře se angažovala na poli kulturním, vzdělávacím a sociálním. Mezi nejznámější postavy péče o chudé, přestárlé a nemocné se stala Anežka Česká, která roku 1232 založila v Praze špitál sv. Františka, či Zdislava z Lemberka, která též založila špitál a starala se o potřebné. Školství, které bylo v rukou církve, bylo triviální, učilo se psát, číst a počítat. Vyšší vzdělání dávalo quadrilium, kde se navíc vyučovala aritmetika, geometrie, muzika a astronomie. Velkou postavou nejen církevních dějin na Moravě se stal biskup Bruno ze Schauenburku, který se zasloužil o osídlení hornatých částí Moravy kolonisty z Rakouska a z německých zemí. Doba 13. a 14. století se vyznačovala vzestupem církevní moci, ale i vzestupem úrovně církve. Až do 13. století byla svátost oltářní podávána pod obojí způsobou, ale z praktických důvodů ponenáhlu z této praxe sešlo. Postupně se dařilo zavádět celibát, který již roku 1139 ustanovil papež Inocenc II., ovšem v některých případech ani v pozdější době ho ještě všichni kněží nedodržovali. Vzrůstala zbožnost lidu, konaly se poutě, prostý člověk se stále více zapojoval do církevního života. Správce farnosti se stal pro středověkého člověka nejen knězem ve smyslu duchovním, ale i nositelem univerzální křesťanské kultury. Farní kostely byly jak místem Božím, ale zejména na venkově i místem, kde se setkávali obyvatelé farnosti a řešili věci duchovní i světské. Jednotlivé akce liturgického roku znamenaly pro farní společnost i základ k pořádání kulturních a společenských akcí (hody, poutě, procesí, svátky atd.). V 13. století dochází rozvoji stávajících řeholních i k vzniku žebravých řádů, které měly přísný postoj k otázce chudoby. V českých zemích jsou to Minorité, Křížovníci s červenou hvězdou, Řád bratří kazatelů, Augustiniánští emerité a ženský řád Magdalenitky. Za doby vlády Karla IV. došlo v českých zemích k dovršení církevní organizace. Pražské biskupství bylo povýšeno na arcibiskupství, prvním pražským arcibiskupem se stal Arnošt z Pardubic, po něm následovali Jan Očko z Vlašimi a Jan z Jenštejna. Církev se stala nezávislou organizací, která dbala nejen o život duchovní, ale stala se nositelkou sociálních služeb, kultury, vzdělání a vědy. S jejím rozkvětem však postupně docházelo k neblahému vlivu sporů o papežský post, ale začínaly se projevovat i první známky vnitřní krize. V rukou církve byla v té době třetina půdy a toto bohatství lákalo do duchovního stavu stále více lidí, pro něž byla prvořadá naděje na dobré živobytí. I přesto, že se čeští biskupové snažili tomuto čelit a usilovali o nápravu mravů, situace na přelomu 14. a 15. století se zhoršovala. Začali se objevovat první kritici a reformátoři z nichž nejznámějším v tomto období byl Jan Milíč z Kroměříže. Události se daly do pohybu a vše vyvrcholilo na počátku století následujícího za vlády Václava IV.\n\nSnahu o církevní reformy v českých zemích mělo na počátku 15. století stále více kněží. Do popředí se dostal kazatel Jan Hus, český římskokatolický kněz, učitel a později rektor pražské univerzity, který upozorňoval na nešvary v církvi, které kritizoval zejména při svých kázáních v pražském kostele Panny Marie před Týnem, kde byl farářem, později v kostele sv. Michala a v Betlémské kapli. Situaci v Praze vyhrotilo hlásání odpustků, jež začalo být zneužíváno ve prospěch jejich hlasatelů, kteří jimi lidi přímo vydírali. Odpustky byly vyhlášené papežem Janem XXIII. k vyhlášení Křížové výpravy. Hus se snažil nejen církev očistit od hříchu odpustků (kupování si Božího odpuštění tzv. časných trestů za hříchy), ale i od trojpapeženství a násilí, ve kterém církev té doby viděla legitimní nástroj k dosažení svých cílů. Došlo k rychlému sledu událostí, provázenému nepokoji, které byly roku 1415 ukončeny Husovým vyloučením z řad církve (r. 1411), jeho předvoláním před církevní koncil do Kostnice. Hus se rozpakoval tam jet, až po slibu panovníka Zikmunda Lucemburského, že se mu nic zlého nestane, do Kostnice odejel, byl tam souzen za údajné přečiny proti víře a nakonec koncilem vydán do rukou tzv. světské spravedlnosti byl 6. července roku 1415 jako kacíř upálen. Hus svými reformními snahami předběhl svou dobu, inspirován učením anglického Johna Wycliffa se jako první ve střední Evropě snažil o očištění a obrodu církve. Všichni dodnes známí a úspěšní církevní reformátoři byli vlastně jeho následovníky. V roce 1999 prohlásil papež Jan Pavel II., že lituje kruté smrti Jana Husa a uznal ho jako reformátora církve. Jan Hus je uznáván a uctíván jako svatý v Pravoslavné církvi, jakkoliv za života neměl s pravoslavím nic společného.\n\nU Husových přívrženců v Čechách způsobila zpráva o upálení hněv a odpor vůči těm, kdo jej vydali na smrt,\ntj. ke koncilu. Převládlo mínění, že byl odsouzen především pro svou \nkazatelskou činnost, protože hájil pravdu a neodchýlil se od učení \ncírkve. Jeho odsouzení bylo chápáno i jako odsouzení Českého království a\njeho pořádků. Doslov k Husově procesu tvořilo odsouzení Jeronýma Pražského, který se v dubnu 1415 dostavil do Kostnice, avšak Jan Hus jej měl k rychlému odchodu. Poté, co Jeroným kázal v Bavorsku\nproti koncilu, byl zatčen a dopraven do Kostnice, kde uznal odsouzení \nViklefovo i Husovo. Nebyl však propuštěn, s podezřením, že soudce \nobelstil. Při novém vyšetřování se přiznal k Viklefovým i Husovým naukám\na prohlásil za svůj největší hřích, že se Jana Husa, „dobrého a svatého\nmuže“, zřekl. 30. května 1416 byl odsouzen a upálen i mistr Jeroným Pražský.\n\nSmrt dvou českých kazatelů způsobila eskalaci napětí uvnitř Českého království, která posléze vedla k husitské revoluci. Jan Hus bývá hodnocen jako předchůdce protestantské reformace.\n\nNásledkem této pro Čechy tak traumatických událostí ve 20. letech 15. století došlo k radikalizaci stoupenců Husova učení a ke vzniku husitských válek. Pro české země znamenaly tyto války pohromu, velmi citelně se dotkly i církve. Byla rozbita církevní organizace, bylo vypáleno a vyloupeno několik stovek klášterů a kostelů, v ohni zmizelo nenávratně mnoho cenných ručně psaných knih, byla zničena mnohá umělecká díla. Církev přišla nejen o stavby a kulturní a historické poklady, ale i o značnou část půdy, kterou získala ve válkách jak stávající, tak nová husitská šlechta. Na Moravě, kde byl v této době biskupem Jan XII. Železný, se církevní organizace udržela. Po husitských válkách došlo v českých zemích k úpadku vzdělání a kultury, na venkově byla utužena robota. V roce 1436 byla mezi basilejským koncilem a zástupci husitských Čech dojednána Basilejská kompaktáta, která mimo jiné umožňovala přijímání \"\"pod obojí.\"\" Církev byla prakticky od husitských válek rozdělena na Katolíky a Utrakvisty a české země byly nazvány jako \"Království dvojího lidu.\" Mezi oběma skupinami docházelo postupně k rozbrojů i jednáním, ovšem nikdy nedošlo k zcela jednoznačnému sblížení stanovisek. Vše vyvrcholilo za vlády Jiřího z Poděbrad, který byl nucen s oběma stranami vycházet. Roku 1466 uvalil papež na tohoto českého krále klatbu, což byl začátek česko-uherské války. Po smrti Jiřího Poděbrad roku 1471 a ukončení těchto válek roku 1476 došlo k stabilizaci poměrů. Země však byla dále nábožensky rozdělena na katolíky \"(přijímání \"pod jednou\")\" a utrakvisty \"(přijímáni \"pod obojí\"),\" kteří se stále vzdalovali ve vztahu k římskému papeži. Mezi jednotlivými skupinami však nebyly při obřadech v zásadě žádné velké rozdíly, náboženský život se dále rozvíjel a fungování církve v oblasti duchovní, sociální, vzdělávací a kulturní se vracelo do starých kolejí. V závěru 15. století se do náboženského života začala zapisovat i původně sekta – Jednota bratrská, která též lákala do svých řad věřící z řad utrakvistů a která si získala postavení ve stoletích následujících, v dobách svého vzniku byla však potlačována jak katolíky, tak přesvědčenými utrakvisty.\n\nPočátkem 16. století se začalo do Čech šířit z Německa luteránství, které si našlo úrodnou půdu zejména u českých utrakvistů a u Jednoty bratrské. V českých zemích došlo ke vzniku dalších náboženských sekt a skupin, jakými byly Malá stránka, Mikulášenci, Jednota habrovanská (lulečská), Novokřtěnci a další. Samotné luteránství se uplatňovalo zejména v českém pohraničí i všude tam, kde byl silný německý živel. Země byla nábožensky rozdělena, docházelo k rozbrojům (obvykle vyvolaným katolickými knězi dosazenými biskupy do míst, kde neměli téměř žádné katolické obyvatelstvo). I když byly hlásány náboženské svobody, v praxi to znamenalo, že fary a kostely byly obsazovány kněžími té náboženské organizace, kterou vyznával majitel panství (podle všeobecně uznávané doktríny \"Koho vláda, toho náboženství\"). Lidé zejména v malých městečkách a na venkově tak museli vyznávat víru svého pána (obvykle v tom prostý lid žádný problém neviděl – rozdíly ve věrouce byly mizivé, hlavním rozporem byl papežský systém). Král Ferdinand I. Habsburský, který nastoupil na český trůn roku 1526, se sice pokoušel sblížit s českými utrakvisty, ale většina z nich se nakonec začala více orientovat na učení Martina Luthera. Za Ferdinandovy vlády přišli do českých zemí roku 1556 Jezuité, kteří se snažili nejen o nápravu a sjednocení církve, ale i o obnovu vzdělání, což se projevilo v první fázi zlepšením úrovně Karlovy univerzity a výstavbou Klementina. V roce 1561 byl obsazen znovu úřad pražského arcibiskupa, která byl od roku 1421 prázdný. V roce 1567 požádala česká protestantská šlechta císaře Maxmiliána II., aby vypustil kompaktáta ze zemských desk. Ten tak rok na to učinil, čímž vznikla paradoxně propast mezi protestantskými stavy a jejich husitskými předky, kteří byli prezentováni staroutrakvisty. Čeští stavové se Maxmiliána následně pokoušeli přinutit uznat jejich náboženské požadavky a roku 1575 jej výměnou za svou podporu požádaly o potvrzení tzv. České konfese, která by legalizovala nekatolickou víru v zemi. Maxmilián ale \"Konfesi\" nepodepsal, pouze jí ústně potvrdil, ale následně svůj slib odvolal, zakázal ji šířit tiskem a vydal dva mandáty proti nekatolickým náboženským novotám. \"Konfese\" se ale stala základem pro tzv. Rudolfův majestát, jenž byl ve své době nejsvobodomyslnější náboženský zákon v Evropě Rudolf II. jej vydal roku 1609 na nátlak českých stavů odměnou za jejich podporu proti jeho bratru Matyášovi I.. \"Majestát\" zaručoval úplnou rovnoprávnost více křesťanských vyznání v Českých zemích a svobodu vyznání všem, včetně poddaných, bez ohledu na vyznání jejich pána. Zároveň byl ale rozbuškou dalších událostí, protože Rudolf se s jeho obsahem neztotožňoval a dlouhodobě nepřijatelný byl i pro katolicky zaměřenou Habsburskou dynastii. Jeden ze tří dodatků \"Majestátu\": tzv. \"Porovnání\", na kterém se evangeličtí a někteří katoličtí šlechtici usnesli a které v některých článcích odporovalo \"Majestátu\", umožňovalo různé výklady práva. Krátce po těchto událostech vznikl spor v Broumově a v Hrobech, kde si evangeličtí občané německé národnosti (v té době neexistovala německá národnost – byly to občané českého království mluvící německy) vystavěli na statcích broumovského opatství a oseckého cisterciáckého kláštera (který byl toho času pod správou pražského arcibiskupství) dva protestantské kostely, což vyvolalo rozepře. Předáci broumovských měšťanů byli zatčeni a v únoru 1618 v Praze uvězněni. Hrobskou modlitebnu nechal po neúspěšném vyjednávání s tamními měšťany pražský arcibiskup Jan Lohelius zbourat, broumovskou modlitebnu nakonec uzavřeli a zbořili tamní nekatolíci. Tyto události nastartovaly další nepokoje, které vyvrcholily Stavovským povstáním proti králi Ferdinandovi II., bitvou na Bílé hoře a vznikem třicetileté války.\n\nJiž 23. listopadu 1620 zrušil Ferdinand II. Štýrský platnost Majestátu a v zemi se začala provádět rekatolizace. První protireformační dekrety směrovaly proti nekatolickému duchovenstvu. V březnu roku 1621 byli vypovězeni duchovní kalvínští a českobratrští. Naproti tomu byl učiněn pokus získat kněžstvo české konfese. Roku 1622 byla svěřena Karlova univerzita Jezuitům, který předtím víceméně ovládali nekatolíci. Došlo k rekatolizaci šlechty a vydávání různých patentů, které působily nekatolíkům v běžném životě nepříjemnosti. Na venkov začali proudit misionáři, kteří prostému lidu vysvětlovali články katolické víry a snažili se je k této víře dovést. Z českých zemí začali odcházet do zahraničí emigranti, z nichž značný počet tvořili čeští Němci, žijící zejména v pohraničí. Země trpěla nedostatkem kněží, který byl postupně doplňován kněžským dorostem. V českých zemích se však i v tomto období ukázala síla katolické příslušnosti, která se mimo jiné projevila při obraně českých a moravských měst vůči protestantským švédským vojskům. V roce 1630 došlo k úmluvě mezi císařem a papežem o tzv. \"solní pokladně\". Církev se zavázala, že nebude uplatňovat nárok na zabrané a nevrácené církevní statky a panovník slíbil, že na její potřebu bude odváděno z každé bečky soli dovezené do Čech 15 krejcarů. Po ukončení třicetileté války začal císař Ferdinand III. Habsburský uplatňovat proti nekatolíkům ostřejší metody, čímž ještě za své vlády docílil toho, že se římskokatolická církev stala dominantní církví. \n\nDocházelo k zabavování nekatolických knih, které byly následně zčásti uchovávány v knihovnách klášterů, částečně ničeny. Nedocházelo však pouze k ničení a zabavování, byla vydávána řada knih katolických. Šlo o modlitební knihy pro lid, sbírky kázání a podobně. Autorem několika takových knih byl i jezuita Antonín Koniáš, vykreslovaný pozdější historiografií poněkud tendenčně pouze negativně. Rovněž bylo důsledně aplikováno ustanovení tridentského koncilu, stanovující každému povinnost pravidelné zpovědi a přistoupení ke katolickým svátostem, vykonání zpovědi se pečlivě evidovalo. Na základě této evidence se vytypovaly \"podezřelé osoby\", tj. ti, kteří se pravidelně nezpovídali a na ty pak bylo zaměřeno intenzivnější misijní působení. \n\nRoku 1664 byla zřízena diecéze královéhradecká a roku 1655 diecéze litoměřická. Od 2. poloviny 16. století docházelo k postupné obnově duchovního života. Pro prostý lid nastala těžká situace, zvaná jako doba temna, když po válce, při níž přišla o život část české populace a do země přišla cizí šlechta, došlo k utužení poddanství a ke germanizaci. Proti ní se postavili v této době někteří národní buditelé, mezi nimiž vynikal jezuita Bohuslav Balbín, který se postavil na obranu českého jazyka. Stinnou stránkou tohoto období se staly čarodějnické procesy, které si v českých zemích vyžádaly během 17. století kolem 100 obětí. Na straně druhé postupně docházelo k rozvoji náboženství, sociální oblasti, kultury a s přibývajícím počtem kněží i k postupnému zvyšování vzdělanosti.\n\nPočátkem 18. století se situace v českých zemí stabilizovala, ubylo hrubosti a násilí, ovšem začaly se projevovat nepříznivé důsledky vlivu cizí šlechty a zavádění německého jazyka, který začal postupně převažovat a vytlačovat češtinu. Prohluboval se náboženský život, mariánský kult, úcta ke svatým, konaly se poutě. Velký vliv na kulturu člověka mělo baroko a vše, co tento umělecko-kulturní směr přinášel. Velkým povzbuzením pro víru i národní uvědomění bylo svatořečení Jana Nepomuckého roku 1729. Po nástupu Marie Terezie na císařský trůn začalo docházet v důsledku války o rakouské dědictví k tzv. \"\"racionalizaci,\"\" která se dotkla i církve. Byly omezeny některé její záležitosti a docházelo k zasahování do církevních věcí, což bývá nazýváno pojmem \"josefinismus\". I přesto si však stát podržel v tereziánské době svůj protireformační charakter. Začalo docházet ke školským reformám, které měly změnit stav, kdy v mnoha obcích neexistovala žádná škola. Proto při každé faře vznikaly triviální školy, v nichž se žáci učili číst, psát a počítat. Vyšší školství bylo v rukou jezuitů, ale jejich vliv se začal ponenáhlu omezovat. Situace na vysokých školách a gymnáziích vyvrcholila roku 1773 zrušením tohoto řádu. Tento krok nejenže výrazně snížil úroveň středního a vysokého školství v českých zemích, ale byl umocněn i tím, že vyučovací řečí na těchto školách se stala němčina. Ta byla zaváděna i do základních škol ve velkých městech a čeština se tak udržela zejména na venkově, kde většina kněží byla českého původu a učila česky. V roce 1781 vydal císař Josef II. Toleranční patent, který umožňoval vyznávat další náboženství. V českých zemích se k evangelictví augsburského a helvetského vyznání v roce 1787 hlásilo 78 tisíc osob, což představovalo méně než 2 % obyvatelstva Čech a Moravy. 29. listopadu 1781 vydal Josef II. zásadní rozhodnutí, podle kterého měly být zrušeny všechny kláštery, které se nezabývají vyučováním, nepěstují vědu a nepečují o nemocné. Při jejich rušení došlo k zničení velké části vědeckého a uměleckého bohatství, vzácné knihy byly zničeny, prodány \"za babku\" či rozkradeny. Z klášterní budov vznikly kasárny, nemocnice či továrny. V rámci politiky \"\"josefinismu\"\" došlo v 2. polovině 18. století také k reorganizaci církevní správy. Již roku 1777 byla jižní část olomoucké diecéze přeměněna na biskupství brněnské a samotné olomoucké biskupství bylo povýšeno na arcibiskupství. V roce 1785 vznikla oddělením části pražského arcibiskupství diecéze českobudějovická. Byly stavěny nové kostely a v českých zemích vzniklo 550 nových farností. Zdokonalený farní systém měl sloužit nejen potřebám církve, ale i státu. Církev se dostala pod kontrolu státu a z kněžích se stali prakticky státní úředníci. Ti byli nuceni oznamovat lidu úřední nařízení a vyhlášky, vést matriky, oznamovat krajským úřadům násilí, bdít nad zdravotním stavem obcí apod. Závislost farářů na státu zvyšovalo to, že jim stát zajistil existenční minimum, přičemž tímto platem byly nahrazeny zrušené desátky. Zásahy státu šly ještě dál a vztahovaly se i na jednotlivé církevní úkony. Též byly zakázány betlémy, mariánské pobožnosti a zejména poutě, které byly předtím okázalým a téměř jediným projevem českého kulturního života. Ve 3. čtvrtině 18. století nastal proces národního obrození, v němž hrála církev nezastupitelnou úlohu. Do čela obrozeneckého proudu se postavila řada kněží, mezi nimiž vynikal zejména Josef Dobrovský. Ještě větší význam mělo působení kněží na venkově. Tito \"zapadlí vlastenci\" nejenže vyučovali na školách v českém jazyce, ale rozšiřovali a půjčovali českou literaturu a časopisy, psali prózy a básně, skládali písně, zakládali knihovny, čtenářské, pěvecké a divadelní spolky a starali se o pronikání české kultury a českého jazyka mezi obecný lid. Počátkem 19. století po ukončení napoleonských válek začalo v církvi v habsburské monarchii zmírňování \"\"josefinismu\"\". Byly odvolány některé zákazy a přikázání, byla opět povolena činnost jezuitů. I přesto se rakouským osvícencům podařilo získat církev do služeb státu. V seminářích profesoři vychovávali kněze ne tak, aby byli prostředníky mezi Bohem a lidmi, ale mezi státní správou a věřícími. Věřící však byli \"\"josefinismem\"\" téměř nedotčeni.\n\nV roce 1848 nastaly revoluční události, které výrazně změnily chod dějin. Český klér reprezentovaný pražským arcibiskupem Aloisem Schrenkem souhlasil s požadavky vyplývající se shromáždění pražského lidu ve Svatováclavských lázních a tyto požadavky též podpořil. Začalo se diskutovat o změnách v církvi zejména ve vztahu ke státu i k dalším otázkám. Církev se zapojila do i Slovanského sjezdu, někteří venkovští faráři agitovali za poslání národních gard na pomoc bombardované Praze. Další kněží byli pro svoji vlasteneckou činnost zatčeni a žalářováni.\n\nV dubnu 1850 byly vydány dva zákony, které upravily vztah mezi státem a církví. Zákon RGBl. 156/1850 umožnil biskupům komunikovat přímo s papežem (§ 1), vydávat pokyny kněžím bez předchozího souhlasu státních úřadů (§ 2), vynášet církevní tresty (§ 3), sesazovat z církevních úřadů (§ 4) a žádat přitom součinnost státních úřadů (§ 5). Zákon RGBl. 157/1850 pak upravoval vztah k církve ke školství. Podle tohoto zákona mohly vyučovat katolické náboženství a bohosloví jen osoby zmocněné biskupem (§ 1–3) a dále zákon přiznával biskupovi právo stanovovat na bohosloví učební plán, obsah zkoušek a zkoušející (§ 4–6).\n\n18. srpna 1855 podepsal papežův zástupce u císařského dvora ve Vídni a vídeňský arcibiskup \"Konkordát\", který upravoval vztahy mezi apoštolskou stolicí a habsburskou monarchií. Jeho nejdůležitějším výsledkem bylo, že církev byla propuštěna z \"\"rakouské státní služby\"\" a stala se opět součástí světové církve. Roku 1874 vyšly v platnost zákony, které upravily poměry katolické církve, ovšem znamenaly to, že se stát mohl nadále vměšovat do církevních záležitostí. I ve správě svého jmění byla církev dále závislá na státu. Biskupové se snažili z těchto břemen sice vymanit, ale nakonec neblahá symbióza \"\"trůnu a oltáře\"\" přetrvala do roku 1918. V období po revolučním roce 1848 došlo k dalším významným změnám v činnosti církve. Roku 1868 byla zrušena závislost školství na církvi a církev ztratila téměř všechny školy. Na stát byly postupně převáděny i další záležitosti, které byly do té doby pouze doménou církve. Zákon manželský zavedl místo kanonického práva manželské právo státní. Církev v českých zemích se stále snažila i v tomto období o národní povzbuzení. Byla založená \"Národní jednota sv. Cyrila a Metoděje\", která navázala na tradice těchto dvou moravských věrozvěstů. V letech 1863, 1869 a 1885 se na Velehradě sešly stotisícové zástupy věřících. Vzhledem k rozvoji průmyslu a vzniku dělnictva se začala církev soustředit i na tuto třídu, přičemž apelovala na řešení sociální situace ve vztahu k majitelům továren i ve vztahu ke státu, který se měl postarat o jejich sociální a zdravotní zajištění. Katoličtí konzervativci pod tlakem laických kruhů prosadili v letech 1884–1889 několik zákonů na ochranu dělnictva jako zákaz dětské práce, zákaz noční práce žen a mladistvých, nedělní klid a sváteční klid a úrazové pojištění průmyslového dělnictva. Církev dle své tradice pokračovala v angažovanosti i ve věcech sociálních a charitativních. V Čechách, na Moravě a ve Slezsku provozovala dětské opatrovny, sirotčince, útulky, jesle, chudobince, ústavy pro duševně choré, nemocnice, ozdravovny, ústavy pro mládež mravně vadnou, koleje, penzionáty, stanice pro ošetřování chudých a nemocných v domech a charitní spolky. V 19. století začaly do českých zemí pronikat různé náboženské proudy, které se však ukázaly jako bezvýznamné. Koncem 19. století vzniklo mezi mladými duchovnímu hnutí, zvané Katolická moderna, která přišla s reformními požadavky praktického rázu. Roku 1891 byla založena samostatná česká bohoslovecká fakulta jako součást české univerzity. Katolíci se začali angažovat také politicky. V roce 1896 byla v Čechách založena zemská organizace \"Křesťansko-sociální strany\", na Moravě se tak stalo roku 1899. Tato strana se snažila hájit zejména zájmy dělnictva, ovšem pro ně se přitažlivější stala sociální demokracie, která byla více radikální ve svých požadavcích. Roku 1896 byla též založena \"Strana katolickonárodní\", která směřovala ke konzervatizmu.\n\nDo samostatného státu nevstoupila katolická církev příznivě. Několik desetiletí trvající agitace mladočeských a realistických kruhů přinesla své ovoce. Servilní postoj církevní hierarchie k národnostně nespravedlivé monarchii a prorakousky zaměřená část katolického tisku budily odpor české veřejnosti. Širokou odezvu nalezla hesla \"\"Pryč od Vídně, pryč od Říma!\"\" (vzniklé již v 19. století na základě německého \"Loss von Rom\") a \"\"Řím musí být souzen a odsouzen!\"\" což začalo vandalským zničením první barokní sochy Panny Marie Jana Jiřího Bendla a Mariánského sloupu na Staroměstském náměstí v Praze a vyvrcholilo vznikem nové odštěpenecké církve. Útoky nabyly takového rázu, že pražský arcibiskup Pavel Huyn utekl do Říma, olomoucký arcibiskup Lev Skrbenský byl rovněž bezmocný. \n\nVedení církve se ujala fakticky Jednota katolického duchovenstva, v jejímž čele stáli Jindřich Šimon Baar a Xaver Dvořák. Ta přišla k papeži s reformními požadavky, s kterými uspěla jen částečně. Svatý Stolec požadavky nezamítl, ale přijal k podrobnějšímu zkoumání a úvaze. Jednota se rozštěpila a asi 200 nespokojených kněží založilo Církev československou. Příznivci této nové denominace se na některých místech pokoušeli násilím pro své bohoslužby zabírat katolické kostely. Tažení proti církvi pokračovalo, přičemž určitou proticírkevní (spíše protikatolickou) politiku nepřímo podporoval i prezident Tomáš Garrigue Masaryk, který jako evangelík a náboženský myslitel prosazoval určitou rovnováhu mezi církvemi. Vše vyvrcholilo odchodem papežského nuncia z Prahy. Nicméně, odluku církve od státu se pokrokovým hnutím a politickým stranám nepodařilo prosadit, zejména kvůli velmi silnému postavení katolické církve na Slovensku. Spory se podařilo urovnat teprve roku 1927, kdy se podařilo sjednat zásadní dohodu mezi státem a církví zvanou \"modus vivendi\", která fakticky přiznávala církvi téměř stejné postavení, jako měla před rokem 1918, avšak větší nezávislost na státu. Roku 1928 byly obnoveny styky Československa s Vatikánem a roku 1929 převzal stát i prezident Masaryk patronát nad oslavami svatováclavského milénia. V tomto období se dle sčítání hlasů 80 % obyvatel přihlásilo ke katolické církvi, 7 % k evangelíkům, 5 % k církvi československé, 5 % bylo bez vyznání, 3 % byli Židé a menší náboženské společnosti. Církevní život byl po poválečném útlumu obnoven, vznikaly různé církevní spolky (Orel, Česká katolická charita aj.), církev se dále angažovala i v dalších oblastech veřejného života, v sociální oblasti, vědě a kultuře. \n\nPo obsazení Čech a Moravy nacistickým Německem a vzniku Protektorátu se církev angažovala pronárodně. Roku 1939 se konaly poutě na významná poutní místa, které se staly demonstracemi proti nacistické okupaci. Mnozí čeští duchovní byli v průběhu okupace perzekvováni, vězněni, odvlékáni do koncentračních táborů nebo popravováni. České a moravské kostely přišly o stovky zvonů, které jim německá branná moc zrekvírovala pro válečné účely. Ani po ukončení 2. světové války nenastala lepší situace. \n\nPo komunistickém převratu roku 1948 se církev stala pro komunisty jedním z úhlavních nepřátel. Začalo její pronásledování, probíhala perzekuce kněží a všech významných církevních činitelů i věřících. Řada kněží byla vězněna, došlo k několika záhadným úmrtím i \"běžných\" duchovních ve farnostech (např. Franz Sitte, Emil Brůna), či působících v civilním zaměstnání (Přemysl Coufal). V souvislosti s tzv. Číhošťským zázrakem byl umučen číhošťský farář Josef Toufar, v soudním procesu v \"případu Babice\" byli odsouzeni k smrti a popraveni tři kněží ze západomoravského venkova (Jan Bula, František Pařil, Václav Drbola). Činnost mužských řeholních řádů a kongregací byla zakázána, řeholní sestry byly vystěhovány do pohraničí. Církvi byl odebrán její majetek, který přešel pod stát a církevní správa včetně jejího dalšího financování se dostala pod přímý vliv státu. Činnost kněží si vyžadovala státní souhlas, tomu podléhalo i jmenování biskupů. Věřící byli přesvědčování k vystoupení z církve a komunistický režim činil takové kroky, které ve svém důsledku znamenaly ateizaci společnosti. Lidé, kteří se účastnili bohoslužeb, a dalších aktivit v církvi, byli bedlivě sledováni StB a jejími donašeči, byli jim kladeny překážky ve studiu, při zaměstnávání, ve služebním postupu a prakticky ve všech oblastech jejich života. Byly zakázány církevní spolky a organizace včetně mládežnických (Skaut, Junák), na rodiče byl činěn tlak, aby neposílali děti do vyučování náboženství. Byly zakázány velké poutě, nesměla se konat veřejná církevní shromáždění, komunistický útlak zasahoval prakticky do všech záležitostí života církve. Bylo zrušeno vydávání náboženských novin a časopisů, až na nepatrné výjimky byl zakázán tisk náboženské literatury. Dějiny ve škole byly neuvěřitelně falšovány, o kladných stránkách církevní historie se nesmělo učit a v dějepisných učebnicích byly pouze zmínky o těch událostech, kde hrála církev v minulosti negativní roli, a i tyto byly mnohdy zveličené (například výklad \"doby temna\" a úlohy jezuitského řádu). Přes veškerý útlak však církev dále žila, mnohde byla zakládány ilegální či pololegální spolky, ze svobodného světa byla pašována náboženská literatura, kterou si lidé potají půjčovali. Ze strany státu byl činěn nátlak na kněze, který v některých případech skončil jejich spoluprací s státní bezpečností, později se někteří duchovní angažovali veřejně v hnutí Pacem in terris, které vzniklo v 70. letech a stalo se organizací kněží kolaborujících s komunistickým režimem. Od 80. let se katolická církev, reprezentovaná kardinálem Františkem Tomáškem, dostávala do střetů s komunistickou vládou. V roce 1985 při příležitosti 1100. výročí úmrtí sv. Metoděje se konala mohutná pouť na Velehradě, která byla komunistům trnem v oku. V roce 1987 vydal kardinál Tomášek oběžník, kterým oznámil zahájení programu \"Desetiletí duchovní obnovy – duchovní přípravy na svatovojtěšské milénium\". V tomtéž roce se uskutečnila podpisová akce věřících nazvaná jako \"Podněty katolíků k řešení situace věřících občanů v Československu\", která požadovala obnovení demokratických a náboženských svobod a která poté i díky veřejné podpoře kardinála Tomáška získala přes půl miliónu podpisů. Během kardinálova pobytu ve Vatikánu v souvislosti s jeho účastí na svatořečení Anežky České, došlo v Československu k propuknutí Sametové revoluce. 21. listopadu 1989 vydal kardinál Tomášek prohlášení, kterým podpořil revoluci a demokratické změny v Československu.\n\nPo listopadu 1989 církev nabyla opět větší nezávislosti na státu, aniž by však došlo k odluce církve od státu. \n\nPo rozdělení Československa došlo v 90. letech k určité úpravě církevních struktur. Jednak došlo k zániku Československé biskupské konference a oddělení české a slovenské části katolické církve a církev na území ČR začala reprezentovat Česká biskupská konference, jednak byly v devadesátých letech zřízeny dvě nové diecéze: plzeňská (1993) a ostravsko-opavská (1996). V těchto letech došlo též k postupnému obnovování církevních struktur a s ní spojených organizací (řádů a řeholních kongregací, církevních nemocnic, sociálních zařízení, škol a charit), byť šlo o proces pomalý a (zejména v ateistických severozápadních oblastech země) pouze částečný. Církvi sice vrácena ta část majetku, která slouží bohoslužebným a charitativním účelům, ovšem majetek, ze kterého by mohla nezávisle financovat svoji činnost jí dosud vrácen nebyl.\n\nPo prvotní euforii českého obyvatelstva počátkem 90. let, kdy byla katolická církev mnohdy vnímána jako symbol odporu proti totalitnímu režimu, provázené aktivizací dosud skrytých věřících i přílivem nových, došlo k postupnému vystřízlivění. Ke katolické církvi se hlásí čím dál méně věřících (1 milion při sčítání v roce 2011, ovšem 4.7 milionů obyvatel své vyznání považovalo za osobní věc a nedeklarovali se ani jako ateisté, ani jako věřící). V období let 1991–2011 tak církev zaznamenala úbytek mnohem větší než v dobách hnutí \"\"Pryč od Říma!\"\" nebo v období komunismu.\n\n\n\n"}
{"id": "287199", "url": "https://cs.wikipedia.org/wiki?curid=287199", "title": "Žít", "text": "Žít\n\nŽít (: \"Ikiru\") je japonský film, který režíroval Akira Kurosawa v roce 1952. Jde o drama, v němž se hlavní hrdina snaží smysluplně vyrovnat s faktem, že mu zbývá pouze půl roku života.\n\n"}
{"id": "287201", "url": "https://cs.wikipedia.org/wiki?curid=287201", "title": "Bergman", "text": "Bergman\n\nBergman nebo Bergmann je poměrně běžné germánské příjmení, často židovské:\n\n"}
{"id": "287204", "url": "https://cs.wikipedia.org/wiki?curid=287204", "title": "Žerotínský zámek", "text": "Žerotínský zámek\n\nŽerotínský zámek se nachází v historickém centru Nového Jičína, které bylo roku 1967 vyhlášeno městskou památkovou rezervací. Zámek postavili z bývalé dřevěné, později kamenné městské tvrze (hradu) Žerotínové na začátku 16. století. Původně bylo věží šest, nyní jsou jen dvě. Žerotínský zámek (původně hrad Nový Jičín) byl založen podle pověsti o Jitce, která žila na Starém Jičíně.\n"}
{"id": "287205", "url": "https://cs.wikipedia.org/wiki?curid=287205", "title": "Sterilita", "text": "Sterilita\n\nSterilita je nepřítomnost životaschopných mikroorganismů. Vyžaduje se především tam, kde hrozí nebezpečí šíření infekčních onemocnění (chirurgie, výroba léčiv atd.), znehodnocení potravin či jiných materiálů apod. Sterilita se zajišťuje sterilizací.\n"}
{"id": "287206", "url": "https://cs.wikipedia.org/wiki?curid=287206", "title": "Kurčatov (Kurská oblast)", "text": "Kurčatov (Kurská oblast)\n\nKurčatov ( ) je město ve středním Rusku. Leží přibližně uprostřed Kurské oblasti na břehu řeky Sejm, na trati spojující Voroněž a Kursk s Kyjevem. Město s něco přes 40 tisíci obyvateli je centrem Kurčatovského rajónu. Město bylo založeno roku 1968 současně se započetím výstavby Kurské jaderné elektrárny a pojmenováno po fyzikovi Igoru Kurčatovovi, „otci ruské atomové bomby“.\n"}
{"id": "287207", "url": "https://cs.wikipedia.org/wiki?curid=287207", "title": "Ota IV. Braniborský", "text": "Ota IV. Braniborský\n\nOta IV. Braniborský zvaný \"„se šípem“\" ( \"Otto IV. mit dem Pfeil\", 1238 – 27. listopadu 1309) byl markrabě braniborský v letech 1266–1308 z jánské větve rodu Askánců.\n\nDruhorozený syn braniborského markraběte Jana I. a dánské princezny Žofie měl přízvisko \"„se šípem“\" podle šípu uvízlého v hlavě. Spolupodílel se na „české vládě“ bratrance Oty Dlouhého a stejně jako on je dodnes počítán mezi minnesängry a velké válečníky své doby. Byl dvakrát ženatý, ale ani jedna z manželek mu nedala dědice.\n\nZemřel zřejmě v pokročilém věku a je pohřben v klášteře Chorin, jehož byl významným donátorem.\n\n"}
{"id": "287209", "url": "https://cs.wikipedia.org/wiki?curid=287209", "title": "Ložišća", "text": "Ložišća\n\nLožišća je vesnice spadající pod opčinu Milna. Žije zde 167 obyvatel. Nachází se v západní části chorvatského ostrova Brač.\n\nMěsto vzniklo v 17. století přesidlováním ze sousední obce Bobovišća. Pěstování vinné révy, které dalo obci Ložišća jméno, bylo v minulosti hlavním zdrojem obživy obyvatel, kterých zde žilo kolem roku 1900 asi 1500. Obec si dosud zachovala svůj tradiční vzhled.\n\n\n"}
{"id": "287210", "url": "https://cs.wikipedia.org/wiki?curid=287210", "title": "Messier 52", "text": "Messier 52\n\nMessier 52 (také M52 nebo NGC 7654) je otevřená hvězdokupa v souhvězdí Kasiopeji. Vzdálenost hvězdokupy od Země není přesně známa, odhady jsou mezi 3 000 ly a 7 000 ly. Stáří hvězdokupy je odhadováno na 35 milionů let. Objevil ji Charles Messier v roce 1774.\n\nM52 se nachází v oblasti oblohy bohaté na objekty, protože tudy prochází pás Mléčné dráhy. Leží na západním okraji souhvězdí Kasiopeji, blízko hranice se souhvězdím Cefea. Můžeme ji najít ve směru spojnice hvězd Schedir (α Cas) a Caph (β Cas), pokud na této spojnici postoupíme severozápadním směrem o vzdálenost rovnou vzdálenosti těchto dvou hvězd. Na skutečně tmavé obloze (světelné znečištění stupně B 2 nebo B 1) je viditelná i pouhým okem. Pomocí triedru v ní můžeme pozorovat pouze několik jejích nejjasnějších hvězd, jimž vévodí nažloutlá hvězda s magnitudou 8,26, která je výrazně jasnější než ostatní a leží na západním okraji hvězdokupy. Dalekohled o průměru 150 mm ukáže až 50 navzájem blízkých slabých hvězd, zatímco průměr 250 mm ukáže dalších 150 hvězd.\n\n35' jihozápadně od M52 leží emisní mlhovina NGC 7635. 3° jižně se nachází pozůstatek supernovy a po Slunci druhý nejsilnější rádiový zdroj na obloze, který se označuje jako Cassiopeia A.\n\nM52 má velkou severní deklinaci, proto je na velké části severní polokoule cirkumpolární, a to až za obratník Raka, tedy v celé Evropě a severní Americe. Naopak na jižní polokouli je viditelná pouze blízko rovníku. Nejvhodnější období pro její pozorování na večerní obloze je od srpna do ledna. V severních oblastech jde o jeden z nejznámějších a nejčastěji pozorovaných objektů podzimní oblohy.\nHvězdokupu objevil Charles Messier v roce 1774 a přidal k ní tento popis: \"Kupa malinkých hvězd smíchaná s mlhovinou, kterou je možné vidět pouze v achromatickém dalekohledu. Je pod hvězdou d Cassiopeiae.\" Admirál Smyth ji popsal jako hvězdokupu nepravidelného tvaru, stejně ji popsal i britský astronom Thomas William Webb. William Parsons v ní napočítal až 200 hvězd.\n\nM52 je velmi bohatá a zhuštěná hvězdokupa s odhadovanou průměrnou hustotou 3 hvězdy na krychlový parsek a ve středové oblasti dokonce 50 hvězd na krychlový parsek. Její úhlová velikost je 13 úhlových minut a skutečný průměr přibližně 19 světelných let.\n\nVzdálenost této hvězdokupy od Země není známa přesně. Odhady jsou v rozsahu od 3 900 ly do 4 900 ly, obecně přijímanou hodnotou je 4 500 ly.\nTato nepřesnost je v podstatě způsobena silným pohlcováním světla cestou od hvězdokupy k Zemi, kvůli kterému je značně obtížné získat přesnou hodnotu vzdálenosti.\n\nStáří hvězdokupy se uvádí na přibližně 35 milionů let, ale Viskum a kol. uvádí hodnotu 160 milionů let a různé další studie udávají hodnotu od 25 milionů do 158 milionů let.\nHvězdokupa je poměrně mladá, obsahuje různé hvězdy spektrální třídy B, tedy hmotné modré hvězdy. Její nejjasnější hvězda hlavní posloupnosti je spektrální třídy B7 a má magnitudu 11. Hvězdokupa také obsahuje pět proměnných hvězd, z nichž 3 jsou dlouhoperiodické pulzující třídy B, jedna dlouhoperiodická zákrytová typu Algol a jedna typu δ Scuti.\nHvězdokupa také obsahuje jednu zvláštní hvězdu typu Of, což je velmi horká hvězda se zvláštními spektrálními čarami ionizovaného helia a dusíku. Ve vnitřních oblastech hvězdokupy je výrazný nedostatek mezihvězdné hmoty, která byla v dřívějších dobách zřejmě odehnána hvězdnými větry velkých hvězd nebo výbuchy supernov. Ve středu hvězdokupy také chybí zvláště jasné a hmotné hvězdy, a tím se liší od jiných hvězdokup, ve kterých bývá výrazné hmotové rozdělení.\n\nTvorba hvězd, která vedla k vytvoření hvězdokupy, možná proběhla postupným způsobem: podle vědců se prý nejprve vytvořily velmi hmotné hvězdy, zatímco méně hmotné hvězdy se vytvořily později a během mnohem delšího období. Hmotné hvězdy již vybuchly jako supernovy v počátečním období života hvězdokupy.\n\n"}
{"id": "287211", "url": "https://cs.wikipedia.org/wiki?curid=287211", "title": "Messier 53", "text": "Messier 53\n\nMessier 53 (také M53 nebo NGC 5024) je kulová hvězdokupa v souhvězdí Vlasů Bereniky. Objevil ji Johann Elert Bode 3. února 1775. Hvězdokupa je od Země vzdálená přibližně 58 400 ly a od středu Galaxie 60 000 ly.\n\nM53 je možné nalézt velmi snadno, protože leží pouhý 1° severovýchodně od dvojhvězdy Diadem (α Comae Berenices). Patří k jasným kulovým hvězdokupám,\nale pouhým okem není viditelná. Ovšem pokud je obloha čistá, stačí k jejímu nalezení triedr. Dalekohled o průměru 114 mm již v této hvězdokupě dokáže rozlišit několik hvězd a s průměrem 150 mm lze pozorovat celé její halo. Při zvětšení 200x je možné pozorovat dvě stovky jejích hvězd, ale střed hvězdokupy zůstává mlhavý a nezřetelný.\n\n1° jihovýchodně od M53 leží další kulová hvězdokupa NGC 5053, která má ovšem nízkou plošnou jasnost. 5° severozápadně od M53 je možné najít galaxii Černé oko (M64).\n\nHvězdokupu je možné pozorovat z obou zemských polokoulí, protože má pouze mírnou severní deklinaci. Přesto je na severní polokouli lépe pozorovatelná a během jarních nocí tam vychází vysoko na oblohu, zatímco na jižní polokouli v oblastech více vzdálených od rovníku zůstává poněkud níže nad severním obzorem. Přesto je pozorovatelná ze všech obydlených oblastí Země. Nejvhodnější období pro její pozorování na večerní obloze je od února do srpna.\nHvězdokupu objevil Johann Elert Bode 3. února 1775 a popsal ji takto: \"\"1° východně od hvězdy 41 Comae, nová mlhovina, která v dalekohledu vypadá kulatě a velmi jasně.\"\" V roce 1777 ji znovu pozoroval Charles Messier, který ji popsal jako kulatý mlhavý objekt velkých rozměrů a přirovnal ji ke hvězdokupě Messier 79 v souhvězdí Zajíce. William Herschel ji dokázal rozložit na hvězdy a pozoroval v ní několik řetězců hvězd. Isaac Roberts ji poprvé vyfotografoval v roce 1892 a ukázal tak, že je možné ji zcela rozložit na hvězdy, takže v ní nezůstanou žádné náznaky mlhoviny.\n\nM53 patří mezi kulové hvězdokupy, které patří do Galaxie, ale od Země jsou velmi vzdálené – její vzdálenost je přibližně 58 400 ly a 60 000 ly od středu Galaxie. Její úhlový průměr 13' odpovídá skutečnému rozměru zhruba 220 ly a její nejjasnější hvězdy jsou 13. magnitudy. Tato hvězdokupa obsahuje padesátku proměnných hvězd, 47 je potvrzených hvězd typu RR Lyrae. Hvězdokupa se ke Slunci přibližuje rychlostí -62,9±0,3 km/s.\n\n\n"}
{"id": "287213", "url": "https://cs.wikipedia.org/wiki?curid=287213", "title": "Anatomie doktora Tulpa", "text": "Anatomie doktora Tulpa\n\nAnatomie doktora Tulpa je obraz nizozemského malíře Rembrandta. Je první velkou kompozicí, kterou Rembrandt vytvořil po svém přestěhování do Amsterdamu. Připomíná přednášku Nicolaese Tulpa o fyziologii paže, konanou 16. ledna roku 1632, kdy anatom doprovázel svůj výklad pitvou paže popraveného zločince.\n\nTato olejomalba byla téhož roku dokončena v rozměrech 2,17 x 1,63 metru. V současnosti je umístěna v obrazárně Mauritshuis v městě Haag. Dvě osoby na této malbě jsou zvlášť zvýrazněny. První osoba je lékař dr. Nicolaes Tulp, který popisuje přítomným svalstvo levé ruky. Druhou zvýrazněnou osobou je mrtvola popraveného zločince. Další osoby jsou Jakob Jansz Colevelt, Adrian Cornilsz Slabberaen, Mathys Evertsz Calkoen, Jakob Jansz de Witt, Jacob Dielofse Block a Fray van Loenen, který drží v ruce středověký papír. Žádný ze sedmi mužů naslouchajících doktoru Tulpovi nebyl lékařem.\n\nAnatomické demonstrace byla v 17. století významnou společenskou událostí. Demonstrace dr. Tulpa, konané každoročně v zimních měsících na mrtvolách popravených v \"Theatrum anatomicum\" (latinsky \"Anatomické divadlo\") byly velmi oblíbené. Byly realizovány v dohodě se soudem, a to nejen pro lékaře a komunální politiky, ale také před očima četného publika v zadních řadách. V té době byly v Evropě obdukce a především pitvy povoleny pouze u zločinců mužského pohlaví a postavených mimo církev. Zápach rozkladu z mrtvol byl překrýván vonnými bylinami a kadidlem, během lekcí hrála hudba, jedlo se a pilo. Předvádění sloužilo v prvé řadě k výměně anatomických poznatků přítomných prominentních lékařů, vstupným se však také financovaly galabankety amsterodamských chirurgů a soudců.\n\nNěkteří pozorovatelé jsou na obraze jen kvůli tomu, že si zaplatili. Pozorovatelé jsou pro tu slavnostní chvíli vhodně oblečeni. Avšak někteří z těchto pozorovatelů, zvláště pak v levé zadní části, byli přidáni do obrazu až později. Dr. Tulp byl oficiálně jediným městským anatomem, který mohl provádět jednu pitvu za rok a tělo mělo být od oběšeného zločince. V 17. století se významní vědci jako byl dr. Tulp neponížili k podřadné a krvavé práci, jako byla příprava na pitvu, a takový úkol byl přenechán jiným. To je důvod, proč na obraze nejsou žádné řezací nástroje. Místo toho můžeme vidět v pravém spodním rohu otevřenou učebnici anatomie. Lékařští specialisté komentovali přesnost svalů a šlach malované 26letým Rembrantem. Není známo, kde získal tyto vědomosti. Je možné, že kopíroval detaily z anatomické učebnice. Tvář oběšeného zločince je z části ve stínu, návrh ambra morfia (stín smrti), technika, kterou Rembrandt často používal. Obraz \"Lekce anatomie dr. Tulpa\" byl první obraz, na který se autor podepsal jako Rembrandt a nikoli svým obvyklým podpisem \"RHL\".\n\nV roce 2010 Yiull Damaso namaloval parodii malby zobrazující významné osobnosti Jižní Afriky. Pitvanou mrtvolou je Nelson Mandela, jihoafrický aktivista zemřelý ve dvanácti letech na AIDS Nkosi Johnson představuje demonstrátora a přihlížejícími jsou: Desmond Tutu, Frederik Willem de Klerk, Thabo Mbeki, Jacob Zuma, Cyril Ramaphosa, Trevor Manuel a Helen Zille. Africký národní kongres dílo označil jako neuctivé k Mandelovi, rasistické a kulturně necitlivé k africkému tabu zobrazovat žijící osoby jako mrtvé.\n"}
{"id": "287214", "url": "https://cs.wikipedia.org/wiki?curid=287214", "title": "Vladimír Válek", "text": "Vladimír Válek\n\nVladimír Válek (* 2. září 1935 v Novém Jičíně) je český dirigent. Dne 28. října 2010 získal Medaili Za zásluhy v oblasti kultury.\n\nPo studiích hry na pozoun a violu na kroměřížské konzervatoři studoval dirigování u Ľudovíta Rajtera na VŠMU v Bratislavě, později pokračoval ve studiu dirigování na pražské AMU. V roce 1970 založil Dvořákův komorní orchestr, kde působil nejen jako hráč ale i jako umělecký vedoucí tohoto hudebního tělesa.\n\n\n"}
{"id": "287216", "url": "https://cs.wikipedia.org/wiki?curid=287216", "title": "Dračí vrch", "text": "Dračí vrch\n\nDračí vrch (německy \"Drachenberg\") je hora nacházející se v západní části Jizerských hor, asi 2,5 km jižně od vesnice Fojtka v okrese Liberec. Na vrcholu se nachází skalní vyhlídka na tzv. \"Dračím kameni\". Ten byl zpřístupněn už v roce 1902 horským spolkem z Liberce. Do skály bylo vytesáno 70 schodů a na vrcholu zapuštěno do skály zábradlí. To slouží turistům dodnes. Z vrcholu je možné zahlédnout Ještěd na jedné straně a blízký Kateřinský hřbet s výrazným vrcholem Brdo v popředí na straně druhé.\n\nDračí vrch je dostupný po třech turisticky značených cestách.\n\nK Dračímu vrchu se také váže pověst, díky které si získal svůj název. Prý zde kdysi sídlil drak, kterému museli místní pravidelně obětovat dívku (slečnu). Jednoho dne však přítel této vyvolené dívky draka těžce zranil šípem z tisu. Drak v bolestech svými pařáty rozdrtil místní skálu do dnešní podoby.\n\n"}
{"id": "287221", "url": "https://cs.wikipedia.org/wiki?curid=287221", "title": "Smíření (Dr. House)", "text": "Smíření (Dr. House)\n\nSmíření (anglicky: \"Acceptance\") je první epizoda z druhé série seriálu Dr. House.\n\nHlavním pacientem epizody je Clarence – afroamerický vězeň odsouzený k trestu smrti. V rámci cvičení jde na hodinu do tělocvičny. Během cvičení se mu však začnou zjevovat lidi, které zabil. House si najde v hlavním počítači tento případ a chce po Cuddyové, aby mu byl přidělen. Ta mu ho však nechce dát, ale nakonec svolí, když House slíbí, že odpracuje dvě hodiny na ambulanci navíc. Na ambulanci však nejde. Místo sebe tam pošle Cameronovou. Na ambulanci přijde mladá dívka kvůli posudku na univerzitu. Říká o sobě, že je trochu anemická a má trochu kašel, ale Cameronová na rentgenovém snímku nalezne malobuněčný karcinom plic. Tuto diagnózu však nechce akceptovat a požaduje od House, aby ji léčil. Ten však odmítne. Místo toho léčí vězně z cely smrti. Prvotní vyšetření ve vězení ukazují na hypoxii a vodu na plicích. House chce vězně převést do nemocnice, s čímž ale nesouhlasí ředitel věznice. Stacy, která nyní pracuje jako právnička v nemocnici, mu však sežene soudní příkaz v domnění, že Cuddyová o všem ví. Když však House s vězněm přijede do nemocnice, Cuddyová zuří. Během vyšetření se vězeň probudí z bezvědomí a je nepříčetný. Rozbije postel a vytáhne si trubici, kterou měl v krku, s tím, že má žízeň. House se domnívá, že Clarence bral drogy, a tak vyšle Chase do věznice. Cameronová se snaží přimět House, aby léčil její pacientku, ten však stále odmítá s tím, že pacientka zemře. Foreman Clarence nechce léčit, protože mu přijde divné léčit člověka, který má být popraven proto, že je to vrah a násilník. Chase ve vězení nic nenajde. Pouze obálky, dopisy, barvu do tiskárny. House vydedukuje, že se pokusil otrávit barvou do tiskárny. Proto jde za Clarencem na pokoj s lahví alkoholu a popíjí s ním. Když vypijí skoro celou lahev, prozradí mu, že tak učinil schválně, protože ví, že se chtěl otrávit a že barva do tiskárny obsahuje methanol. Alkohol obsahuje ethanol, který se naváže na methanol v Clarencově krvi a ten ho pak neškodně vyloučí.\n\nCameronová po Housovi žádá, aby mohla dívce z kliniky provést test, ale ten stále odmítá. Nakonec ho přemluví, když mu slíbí, že za něj vezme dvě hodiny na ambulanci. Test je však neprůkazný a tak musí provést biopsii. Výsledky biopsie říkají, že má malobuněčný karcinom plic, jak řekl House, ale Cameronová se se svou pacientkou spřátelí a nechce jí verdikt říct. Clarence je už téměř zdravý a Cuddyová jej chce poslat zpět do nemocnice. Když má odjet, tak mu ale praskne střevo. To však nesedí Housovi do jeho teorie. Začne hledat příčinu, proč zabil všechny své oběti. Ví všechny, až na poslední oběť. Od Clarence zjistí, že spoluvězně zabil proto, že měl náhlý nával zloby. Napadne ho, že by se mohlo jednat o žlázu produkující adrenalin, a tak Clarence pošle na magnetickou rezonanci. Pošle ho tam i přesto, že má na těle mnoho tetování z vězení, které obsahuje i těžké kovy. Clarence tak na MRI trpí obrovskými bolestmi. Žláza se najde a vyoperují ji. Clarence je tak zdravý. Foreman si uvědomil, že Clarence vraždil v záchvatech zuřivosti způsobených žlázou, a rozhodne se svědčit v jeho prospěch. Ke konci epizody Cameronová říká své pacientce, že má rakovinu a že zemře.\n\nNa konci epizody zazní píseň Hallelujah od Jeffa Buckleyho.\n\n"}
{"id": "287223", "url": "https://cs.wikipedia.org/wiki?curid=287223", "title": "Jan Ludvík ze Žerotína", "text": "Jan Ludvík ze Žerotína\n\nJan Ludvík ze Zierotina (1. září 1691 Velké Losiny – 11. května 1761 Velké Losiny), německy \"Johann Ludwig Graf und Herr von Zierotin, Freiherr von Lilgenau\" byl moravský šlechtic z rodu Žerotínů.\n\nNarodil se jako druhý syn svobodného pána, od roku 1706 hraběte Jana Jáchyma ze Žerotína (1667–1716) a Luisy (Ludoviky) Aloisie Vilemíny z Lilgenau († 1738). Dne 11. června 1716 se v Laxenburgu oženil s hraběnkou Marií Františkou z Herbersteinu (1697–1763), jejímiž rodiči byli Ferdinand Arnošt Karel z Herbersteinu a Terezie Antonie z Kaisersteinu. Po smrti své matky rozené z Lilgenau, která byla poslední svého rodu, připojil se souhlasem císaře Karla VI. lilgenauský znak ke znaku žerotínskému a rod se začal psát hrabata ze Zierotína a svobodní páni z Lilgenau.\n\nDěti:\n\nSourozenci:\n\n"}
{"id": "287224", "url": "https://cs.wikipedia.org/wiki?curid=287224", "title": "Ota V. Braniborský", "text": "Ota V. Braniborský\n\nOta V. Braniborský zvaný „Dlouhý“ (německy \"Otto der Lange\",1246 – 23. července 1299) byl markrabě braniborský v letech 1267–1298 z rodu Askánců. Braniborsku vládl společně s Otou IV., Jindřichem I. a bratrem Janem III.\n\nDruhorozený syn braniborského markraběte Oty III. a české princezny Boženy z rodu Přemyslovců měl přízvisko \"Dlouhý\" zřejmě podle své výšky. Podle hodnocení současníků byl Ota krásný muž a udatný rytíř se zájmem o dvorskou poezii. Na jeho dvoře se pohyboval i Frauenlob.\n\nByl věrným spojencem svého strýce Přemysla Otakara II. a po bitvě na Moravském poli správcem části českého království a poručníkem osmiletého bratrance Václava II. (v letech 1278–1283). Tendenčně je Otovi zazlívána internace českého následníka nejdříve na hradě Bezděz a pak v Braniborsku.\n\nJedním z mála pramenů k dění v Čechách po Moravském poli je Zbraslavská kronika sepsaná o mnoho let později za účelem vyzdvižení osoby Václava II. Je zde dopodrobna popisováno Václavovo soužení v zajetí a zapomíná se, že minimálně na Bezdězu s ním byla chůva Eliška a později se na německé půdě velice pravděpodobně setkal i s tetou Boženou, která v tu dobu prokazatelně žila. Ota V. Dlouhý byl o pár let později také tím, kdo již téměř dospělého Václava pasoval rytířem.\n\nPoručnictví budoucího českého krále si musel vybojovat ve střetnutí u Kolína nad Rudolfem Habsburským. Pak na dobu pěti let v Čechách mohl vládnout, kdežto jeho protivník si ponechal správu Moravy. Období Braniborů v Čechách skončilo v roce 1283, kdy na trůn nastoupil nový český král Václav II.\n"}
{"id": "287234", "url": "https://cs.wikipedia.org/wiki?curid=287234", "title": "Messier 70", "text": "Messier 70\n\nMessier 70 (také M70 nebo NGC 6681) je kulová hvězdokupa v souhvězdí Střelce. Objevil ji Charles Messier 31. srpna 1780. Hvězdokupa je od Země vzdálená okolo 29 300 ly.\n\nM70 je možné snadno najít přibližně uprostřed spojnice hvězd Kaus Australis (ε Sagittarii) a Ascella (ζ Sgr). Hvězdokupa je obtížně viditelná i triedrem 10x50, ale pouze za nejlepších atmosférických podmínek, jinak jsou k jejímu spatření nutné o trochu větší dalekohledy. Jednotlivé hvězdy v ní začne rozlišovat až větší dalekohled o průměru přinejmenším 250 či 300 mm, a to pouze za příznivých atmosférických podmínek.\n\nPoblíž M70 je možné vyhledat mnoho dalších kulových hvězdokup, z těch jasnějších jsou to například 2,5° západně Messier 69, 3° severovýchodně Messier 54 a 9° severně výrazná hvězdokupa Messier 22.\n\nM70 je možno jednoduše pozorovat z většiny obydlených oblastí Země, protože má dostatečně nízkou jižní deklinaci. Přesto není pozorovatelná v některých částech severní Evropy a Kanady, tedy blízko polárního kruhu, a ve střední Evropě zůstává velmi nízko nad obzorem. Na jižní polokouli je hvězdokupa dobře viditelná vysoko na obloze během jižních zimních nocí. Nejvhodnější období pro její pozorování na večerní obloze je od června do října.\nHvězdokupu objevil Charles Messier 31. srpna 1780 a popsal ji takto: \"\"mlhovina bez hvězd, blízko předchozí [M69] a na stejné rovnoběžce, blízko ní se nachází hvězda 9. magnitudy a čtyři slabé dalekohledem viditelné hvězdy … průměr 2 úhlové minuty.\"\" Jednotlivé hvězdy v ní poprvé rozeznal William Herschel, který ji popsal jako \"zmenšenou M3.\"\n\nM70 je od Země vzdálena 29 300 světelných let, takže její úhlová velikost 8' odpovídá skutečnému průměru přibližně 65 světelných let.\n\nHvězdokupa se nachází poměrně blízko středu Galaxie, a proto je její tvar mírně ovlivněn slapovými silami galaktického jádra. Její střed je velmi zhuštěný a podobně jako přinejmenším 21 až 29 dalších ze všech 147 kulových hvězdokup známých v Galaxii musela v minulosti projít gravitačním zhroucením jádra. Podobný jev nastal také u hvězdokup Messier 15, Messier 30 a možná i u Messier 62.\n\n\n"}
{"id": "287235", "url": "https://cs.wikipedia.org/wiki?curid=287235", "title": "Messier 72", "text": "Messier 72\n\nMessier 72 (také M72 nebo NGC 6981) je kulová hvězdokupa v souhvězdí Vodnáře. Objevil ji Pierre Méchain 29. srpna 1780. Hvězdokupa je od Země vzdálená okolo 55 500 světelných let.\n\nM72 leží v západní části souhvězdí přibližně 3° jihovýchodně od hvězdy čtvrté magnitudy Albali (ε Aquarii). Pokud je středně vysoko nad obzorem, je možné ji při průzračně tmavé obloze vyhledat i triedrem 10x50, ale protože patří mezi kulové hvězdokupy těžko rozložitelné na jednotlivé hvězdy, má pouze mlhavý vzhled a o moc lépe nevypadá ani v malých dalekohledech. Několik jednotlivých hvězd je v ní možné rozeznat až pomocí dalekohledu o průměru 250 mm a při velkém zvětšení.\n\n1,5° východně od hvězdokupy leží asterismus Messier 73 a 3° severovýchodně planetární mlhovina NGC 7009.\n\nM72 je možno jednoduše pozorovat ze všech obydlených oblastí Země, protože má dostatečně nízkou jižní deklinaci. Přesto je těžko pozorovatelná v severní Evropě a Kanadě, tedy za polárním kruhem, ale ve střední Evropě vychází dostatečně vysoko nad obzor. Na jižní polokouli je hvězdokupa dobře viditelná vysoko na obloze během jižních zimních nocí a v jižní části tropického pásu je možno ji vidět přímo v zenitu. Nejvhodnější období pro její pozorování na večerní obloze je od července do listopadu.\nHvězdokupu objevil Pierre Méchain 29. srpna 1780 a v ten samý rok ji 7. a 8. října pozoroval Charles Messier, aby ji poté zahrnul do svého katalogu. Oba ji považovali za těžko rozeznatelnou mlhovinu. Jednotlivé hvězdy v ní poprvé rozeznal William Herschel, který ji popsal jako kulatou kupu hvězd, jejíž slabé hvězdy na okraji se od kulatého tvaru odchylují.\n\nM72 je od Země vzdálena okolo 55 500 světelných let a přibližuje se k ní rychlostí 184 km/s. V rámci Messierova katalogu patří mezi od Země nejvzdálenějších objektů, které patří do Galaxie. Zdánlivý průměr hvězdokupy je 6,6'.\n\nHvězdokupa je považována za jednu z nejmladších kulových hvězdokup, protože obsahuje modré obry a proměnné hvězdy typu RR Lyrae.\n\n\n"}
{"id": "287238", "url": "https://cs.wikipedia.org/wiki?curid=287238", "title": "Budyšínský rukopis", "text": "Budyšínský rukopis\n\nBudyšínský rukopis (pravděpodobně sepsán roku 1420) je sborník veršovaných, prozaických polemických (polemika = spor) skladeb proti Zikmundovi Lucemburskému. Jeho název je odvozen podle místa nálezu, německého Budyšína.\n\nAutorství rukopisu bývá často neprávem přisuzováno Vavřinci z Březové.\n\nObsahuje tyto skladby:\n\n\n\n"}
{"id": "287243", "url": "https://cs.wikipedia.org/wiki?curid=287243", "title": "Výseč", "text": "Výseč\n\nSlovo výseč má více významů:\n\n"}
{"id": "287252", "url": "https://cs.wikipedia.org/wiki?curid=287252", "title": "Zamalek SC", "text": "Zamalek SC\n\nZamalek SC - Zamalek Sporting Club (arabsky نادي الزمالك للألعاب الرياضية) je egyptský fotbalový klub založený roku 1911 a hrajícím na Cairo Stadium v Káhiře. Je to hlavní rival nejlepšího egyptského klubu Al-Ahly.\n\n"}
{"id": "287254", "url": "https://cs.wikipedia.org/wiki?curid=287254", "title": "Řád avizských rytířů", "text": "Řád avizských rytířů\n\nŘád avizských rytířů (portugalsky: \"Ordem de São Bento de Avis\") byl původně duchovní řád, který roku 1789 sekularizovala královna Marie I. Portugalská a proměnila ho v záslužný vojenský řád.\n\nŘád avizských rytířů vznikl z vojenského bratrstva, které se sdružilo k boji proti Maurům. Král Alfons I. je proměnil roku 1162 v duchovní rytířský řád, kterému byly dány stanovy dle řehole sv. Benedikta. Roku 1188 se příslušníci řádu usídlili v městě Evora, podle něhož se zval \"řádem evorským\". Papež Celestýn II. řád potvrdil roku 1192.\n\nPozději roku 1223 obdrželi rytíři darem od krále Alfonse II. pohraniční pevnost Aviz, dle níž se pak řád pojmenoval. V letech 1213–1385 byl řád spojen s calatravským řádem.\n\nOd roku 1551 byl velmistrem řádu automaticky portugalský král. Při sekularisaci v roce 1789 byl řád tak bohatý, že jeho roční příjmy obnášely 80.000 dukátů.\n\nNyní je udělován Portugalskou republikou jako řád záslužný a je rozdělen na pět tříd. Odznakem je zeleně emailovaný kříž s liliovitými konci, nad ním osmihranná hvězda, z jejíchž úhlů zlaté paprsky vybíhají; na zlatém středním štítku je v zeleném věnci červené planoucí srdce. Odznak se nosí na zelené stužce.\n\nZ Portugalska přešel řád také do Brazílie, kde z ustanovení císaře Pedra II. ze dne 9. září 1843 se stal řádem občanským a politickým. Odznak byl týž jako v Portugalsku s tím rozdílem, že se nosil na zelené stužce s červenou obrubou.\n\n Stručně o rytířských řádech Pyrenejského poloostrova VI., Avizský řád\n"}
{"id": "287259", "url": "https://cs.wikipedia.org/wiki?curid=287259", "title": "Výseč (architektura)", "text": "Výseč (architektura)\n\nSlovem výseč (nepřesně též \"luneta\") se v architektuře označuje klenební útvar vzniklý kolmým průnikem dvou valených kleneb. Zpravidla se jedná o klenby s odlišným rozponem a vzepětím, případně i průřezem.\n\nVýseč má přitom v klenbě doplňkovou funkci, neboť prostor zaklenutý hlavní klenbou člení. Praktickým důvodem vytvoření výseče je například existence okenního či dveřního otvoru v případě, že by s nimi příliš nízko nasazená pata klenby kolidovala. Výseč v klenbě však může mít i čistě estetickou funkci.\n\nV románské a především gotické architektuře výseče nebyly používány. V renesanční a částečně i barokní architektuře byly hojně užívány \"trojboké výseče\", později, především v klasicismu \"pětiboké výseče\", které jsou v podstatě vytvořeny použitím segmentové klenby namísto klenby valené. Pokud se vrcholy symetricky umístěných výsečí dotýkají, jedná se o \"styčné výseče\", v opačném případě jde o \"výseče nestyčné\".\n\nKromě valených kleneb mohou být výseče použity i u jiných typů kleneb, například kupole, neckové klenby (zde jsou užívány též \"koutové výseče\") atp.\n"}
{"id": "287260", "url": "https://cs.wikipedia.org/wiki?curid=287260", "title": "Risorgimento", "text": "Risorgimento\n\nRisorgimento (z italského \"ri\" – „znovu“ a \"sorgere\" – „vznikat“, „pramenit“) bylo hnutí za svobodu a národní jednotu Itálie v letech 1815–1870 s cílem politicky sjednotit italský národ na Apeninském poloostrově v jeden stát. V přeneseném významu slovo obecně vyjadřuje každou ideu obnovy jednoty národa nebo jiného společenství lidí po dlouhé době.\n\nPo období francouzské nadvlády v letech 1796 až 1815 se v Itálii obnovily předchozí státní celky povětšinou s původními dynastiemi v čele. V Benátsku a Lombardii se usídlilo Rakouské císařství, jež se snažilo udržovat si dominantní vliv na poloostrově. Vzpoury organizované již ve dvacátých letech především tajnými společnostmi, mezi nimiž patřili mezi nejvýznamnější takzvaní karbonáři, se setkaly se značnými neúspěchy. Novou vlnu povstání přinesl rok 1830, ale ani tentokrát se nepodařilo dosáhnout alespoň části požadavků rodících se demokratických sil. Nový rozmach přinesl ve třicátých letech do italského národně-osvobozeneckého hnutí janovský rodák Giuseppe Mazzini, zakladatel hnutí Mladá Itálie, ale ani jemu se nepodařilo během mnoha pokusů o vojenský odpor proti stávajícím pořádkům uspět. Dalším významným obdobím se stala až léta 1848 až 1849, i tentokrát se ovšem podařilo intervenčním vojskům a domácím vládcům hrozbu revoluce během první italské války za nezávislost zažehnat vojenskými prostředky. V polovině století na značné části italského území tak nadále panovaly autoritářské režimy.\n\nMezi těmito státy se po revolucích na konci čtyřicátých let začalo prosazovat Sardinské království, jež bylo oproti ostatním státním celkům značnou výjimkou. Zdejšímu králi Viktoru Emanuelovi II. se nepodařilo zrušit ústavu, takže Sardinské království představovalo v oblasti Itálie jedinou konstituční monarchii. Zde se ujal postu předsedy vlády Camillo Benso Cavour, jenž zavedl v zemi rozsáhlé reformy a zlepšení infrastruktury, čímž dosáhl citelného hospodářského oživení. Ve spojenectví s francouzským císařem Napoleonem III. se Sardinskému království podařilo roku 1859 během druhé italské války za nezávislost opakovaně porazit rakouská vojska a v následujících letech získat podstatnou část území na Apeninském poloostrově, takže roku 1861 byl vyhlášen vznik Italského království. Poslední dvě oblasti, Benátsko a území kolem Říma zvané Lazio, získal italský stát až později. Benátky s okolím roku 1866, Řím a Lazio roku 1870, čímž bylo risorgimento završeno.\n\nBěhem francouzské nadvlády nad Itálií mezi lety 1796 až 1815 se zde začala vytvářet nová intelektuální vrstva vzešlá často z Francouzi zakládaných školských institutů. Na Apeninském poloostrově vznikala nová společenská elita, vytvářející veřejné mínění a postupně formující své národní myšlení. Vedle literatury a novinářství se tito vzdělanci snažili působit i v oblasti politiky, a protože jim to za daných okolností nebylo zcela umožněno, vytvářeli často tajné spolky a sekty. Jedněmi z nejznámějších byli karbonáři operující zejména v oblasti Neapolska a také příslušníci tajné skupiny Guelfia soustřeďující se na středoitalské země. Tyto skupiny měly v počátečních letech risorgimenta představovat hlavní oporu postupně vznikajícího národního hnutí a jako takové organizovat i četné vojenské vzpoury vyvolané za účelem převzetí moci či alespoň prosazení prvků konstitučního politického života do italské společnosti.\n\nPo konci Napoleonovy éry a zániku jím ustavených států na Apeninském poloostrově obnovil Vídeňský kongres s určitými změnami státní celky tak, jak existovaly před velkou francouzskou válkou. Na mnohé italské trůny nastoupily zpět původní dynastie – Savojští v Sardinském království, kteří získali také území původní Janovské republiky, Bourbon-Obojí Sicílie na Sicílii a v Neapolsku (od roku 1816 se země oficiálně spojily do Království obojí Sicílie), Toskánští Habsburko-Lotrinkové v Toskánsku a Rakouští-Este v Modenském vévodství. Rakouské císařství si pojistilo v zemi svůj vliv zabráním území na severovýchodě poloostrova, kde vzniklo Lombardsko-benátské království.\n\nMálokteří panovníci byli ochotní v nastalém vývoji akceptovat liberální trendy a ve svých zemích zavedli zastaralé politické a hospodářské systémy. Základem politiky mnoha států byly pouze zájmy hlavního města, dvora a několika skupin, které ho ovládaly. Výsledkem byla i obnova celních hranic, čímž došlo zejména v nejvíce hospodářsky rozvinuté Pádské nížině k velkým hospodářským dopadům, k rozkvětu černého obchodu a zbojnictví. Na druhou stranu již nebylo možné po zavedení občanské společnosti za francouzské nadvlády přistoupit zpět k zavedení feudálních vztahů. Alespoň některé výdobytky předcházejících let se tedy na Apeninském poloostrově udržely.\nMnozí státníci si uvědomovali, že naprosté obnovení původních společenských vztahů není možné dosáhnout a v případě vážnějších pokusů prosadit původní systém by se panovnické dvory dostaly do nebezpečné situace. Italské vlády tak kolísaly mezi přizpůsobivostí nové politické situaci a znovunastolováním starých společenských měřítek. Přesto jejich snahy nemohly plně uspokojit různé lidové vrstvy, jež získaly zkušenost s občanskou společností během revolučního a napoleonského období.\n\nJedna z prvních vzpour se objevila roku 1820 v Neapolsku poté, co do Itálie došly zprávy o událostech ve Španělsku. Tamější král Ferdinand VII. byl donucen přijmout v březnu 1820 ústavu. To pomohlo sjednotit odpůrce neapolské vlády, mimo jiné i příslušníky armády a na počátku července téhož roku vypuklo ve městě Nole povstání, jež se poměrně rychle rozšířilo po venkově a do hlavního města. Zde byl král obojí Sicílie Ferdinand I. donucen přísahat na španělskou ústavu. V táboře rebelů se ovšem vynořily neshody a sociální rozpory, jež znemožnily dovést povstání do úspěšného konce. Ferdinand využil situace a požádal o rakouskou intervenci, s jejíž pomocí se podařilo povstání potlačit. Habsburská intervence na jihu Itálie zmobilizovala tajné opoziční organizace v Piemontu, aby se i v této zemi pokusily vyvolat revoluci. Zde se postavily do boji proti králi pouze členové sektářských organizací a vojáci, kteří chtěli dosáhnout vedle uznání ústavy také obnovení napoleonského Italského království, a to i za cenu války s Rakouskem. V reakci na události abdikoval dosavadní král Viktor Emanuel I. a namísto něj měl nastoupil liberálnější Karel Albert, jenž předtím s povstalci sám vyjednával. Do boje ale zasáhl jeho strýc Karel Felix, který v Piemontu s rakouskou pomocí povstání potlačil, převzal moc a zavedl absolutistickou vládu.\n\nPo skončení povstání došlo v mnoha italských městech k procesům s revolucionáři, které se nevyhnuly ani vynesení několika trestů smrti. Z těchto procesů nejvíce vynikaly co do rozsahu zejména soudy v Miláně a Neapoli. Mnoho účastníků povstání přišlo o život, další dostali dlouholeté žaláře, ostatní se zachránili útěkem do exilu. Restaurace tak slavila úspěch a svého vítězství využila k utužení poměrů. Opozice, zdeptaná porážkou a oslabená procesy, se nezmohla k odporu. V Itálii nastalo období stagnace, během něhož se lidé začali stále více oddávat pohodlnému životu a radovánkám, čekajíce na to, až se jednou poměry změní.\n\nExistence systému velmocí podporujících zavedený systém restaurace nedávala po dlouhou dobu šanci na zlepšení trvající politické a společenské situace. Změnu přinesla až červencová revoluce roku 1830 ve Francii, která svrhla dosavadní absolutistický systém Karla X. a nastolila jeho liberálnější podobu v osobě nového krále Ludvíka Filipa. To odstartovalo novou vlnu pokusů dosáhnout změny i v oblasti Apeninského poloostrova. Povstání tentokrát započala ve vévodstvích střední Itálie. Z Bologne se od února 1831 rozšířilo do Modeny, Parmě a na území Papežského státu, kde zůstala pod kontrolou loajálního vojska pouze oblast kolem Říma zvaná Lazio. Opět ale byly tyto snahy zmařeny spory a intrikami mezi členy hnutí, zejména co se týče upřednostňováním jednotlivých center povstání svými krajany. Konečnou tečkou se stala neochota nového režimu ve Francii pomoci italským povstalcům a tím umožněná nová rakouská intervence. Pokus o sjednocení Itálie tak znovu selhal.\n\nPřesto se politický vývoj Evropy, jež donedávna nedával risorgimentu reálnou šanci na úspěch, začal postupně měnit. Předně zde místo více či méně jednotného spolku velmocí proti sobě stály liberální monarchie, Velká Británie a Francie, proti svým konzervativním souputníkům – Prusku, Rusku a Rakousku. V oblasti Itálie se pak Francie pokoušela prosadit politiku omezení rakouského vlivu na poloostrově a zároveň Velká Británie si žárlivě střežila své postavení středomořské velmoci, jež získala připojením Gibraltaru a Malty pod svou vládu. Ale ani Rusko, vzhledem ke svému vlivu na Bosporu, nemuselo být v případě Itálie nutně pro udržení zdejší rakouské pozice. Ze samotných italských států se jevily jako schopné prosadit určitou formu sjednocení zejména dva – Sardinské království, někdy zvané též Piemont, a Království obojí Sicílie. Vzhledem k rostoucí konzervativní politice sicilského krále se tak stále více jevil jako vedoucí stát Piemont. Po smrti Karla Felixe zde opět nastoupil liberálněji smýšlející Karel Albert. Navíc již v 18. století dokázal tento stát na severu Itálie díky vhodné diplomacii posilovat svoje postavení a vést iniciativnější politiku.\nNovým vývojem prošly i revoluční spolky, z nichž nejvýznamnějším se stalo hnutí Mladá Itálie založené Giuseppem Mazzinim na počátku roku 1831. Cílem všech snažení tohoto spolku bylo opět povstání proti dosavadním vládám, nicméně mělo k němu dojít až po završení seznámení s idejí sjednocení co nejširší vrstvy. I díky tomu dokázala získat rozsáhlou členskou základnu a představovala tak vývojový stupeň mezi původními sektářskými organizacemi a politickými stranami. Konečným důsledkem povstání pak mělo být vytvoření jednotné republiky. Rozsah organizace ovšem poměrně brzy začal vyvolávat problémy – již několik let po svém vzniku byly sítě této organizace téměř zničeny, jediným výsledkem tak bylo zvýšení počtu italských exulantů. V odpověď nato se začaly vytvářet v italské diaspoře skupiny dělníků organizovaných Mladou Itálií, ale ani ty neměly značný úspěch. Většina akcí uspořádaná Mazziniovými spolupracovníky totiž měla opět charakter povstání vyvolaného intelektuální a společenskou elitou a jako takové byly odsouzeny k záhubě. Významnou ztrátu prestiže a Mazziniho vlivu představoval jeden z těchto pokusů, útok 19 členů Mladé Itálie v Kalábrii, jenž skončil smrtí všech zúčastněných členů.\n\nOproti tomuto proudu existovala v italské politice také strana umírněných. Jedním z jejích představitelů Vincenzem Giobertim byl představen projekt federalizace italských států pod vedením papeže. To by bylo umožněno, podle dalšího zastánce strany umírněných Massimem d'Azegliem, provedením zásadních reforem týkajících se zrušení celních hranic, svobodou tisku a úpravou legislativy, čímž by si jednotliví vládci získali podporu veřejnosti. Rakousko mělo být, podle představy umírněných, kompenzováno za ztrátu Itálie zisky v oblasti Balkánu. Právě Piemont za vlády Karla Alberta se stal ohniskem tohoto hnutí a představoval tak nadějného kandidáta na vůdce sjednocení celé Itálie.\n\nDůležitým faktorem se stal i hospodářský vývoj. Na Apeninském poloostrově se začalo rozvíjet kapitalistické hospodářství, počaly se stavět železnice a zakládat banky. Italský průmysl i zahraniční obchod byly na vzestupu. Na druhou stranu mnohé oblasti trpěly dovozem levnějších výrobků ze zahraničí, zejména obilí, bavlny a vlny. Modernější statky řešily tuto situaci orientací na jiné, povětšinou průmyslové plodiny. V méně rozvinutých oblastech, zejména v jižních částech poloostrova, kde dožíval feudální systém, se ve zvýšené míře naopak utužoval kořistnický systém. Pastviny a lesy se zde často přeměňovaly na pole, čímž došlo k narušení toků podzemní vody a dalším problémům v tamějším zemědělském hospodářství.\n\nAgitace Mladé Itálie a umírněných, podobně jako dosavadní hospodářský vývoj, začal stupňovat společenské a politické napětí v italských zemích. To zesílilo po zvolení papeže Pia IX., jenž ve skutečnosti představoval kompromisní volbu mezi příznivci konzervativní a liberální politiky. Pod tlakem veřejnosti přistoupil v březnu 1847 k dílčím reformám, jako byly uvolnění cenzury a svolání zvláštního sboru světských zástupců, jež mu měli sloužit při správě státu jako poradci. Papežova příkladu následovaly vlády v Toskánsku a Sardinském království, kde taktéž došlo k uvolnění tisku a správním reformám. Dalším krokem měla být dohoda mezi papežem, toskánskou a sardinskou vládou, na základě níž došlo k odsouhlasení rámcové dohody o celní unii, přestože s žádným hmatatelným výsledkem. Neklidné společenské ovzduší roku 1847 naznačovaly i k rolnické bouře v Lombardii a rozbíjení strojů v Římě. Do politického vývoje na poloostrově zasáhlo v tuto chvíli Rakouské císařství, snažící se udržet svůj vliv v Itálii. V červenci 1847 byl vyslán rakouský expediční sbor, který obsadil ferrarskou pevnost. Následkem toho se dále prohlubovalo protirakouské cítění a v Miláně, v té době pod rakouskou nadvládou, proběhly i násilné demonstrace. V nastalé situaci se opět začala prosazovat Mladá Itálie přesahující obnovenou aktivitou všechny své předchozí pokusy.\n\nPrvní povstání, zatím nepříliš organizované, začalo již 12. ledna 1848 v Palermu a s překotnou rychlostí se rozšířilo po celé Sicílii. Ke konci ledna již povstání zasáhla i Neapolsko, kde byl král Ferdinand II. donucen slíbit přijetí ústavy. Ostatní italští vladaři se snažili přizpůsobit se situaci a tak v Sardiniském království, Papežském státě a Toskánsku došlo k přijetí ústavy. Události v okolních státech, kde též docházelo k revolučním povstáním, uspíšila vývoj i v Itálii. V březnu vypuklo povstání v Miláně, kde po několikadenních bojích došlo k převzetí kontroly nad městem a poražení rakouské posádky. Ve stejné době povstaly úspěšně také Benátky a v den osvobození Milána zaútočily na rakouské území sardinské oddíly spolu s vojsky dalších italských států. Započala první italská válka za nezávislost.\nJiž brzy se ovšem vyskytly nové problémy. Předně se od italských snah distancoval sám papež. Následně Neapolsko znovu ovládl sicilský král Ferdinand, který zde zavedl silné represe proti svým odpůrcům. Ani spojenectví mezi milánskou vládou a sardinským dvorem nebyly ideální. Mimo to samotný sardinský král Karel Albert postupoval váhavě a spíše než národním cítěním byl veden dynastickými zájmy. Hned v začátku války několikrát sardinská armáda promarnila možnost razantněji těžit z vojenských úspěchů. Poprvé při komplikovaném ústupu jednotek maršála Radeckého nepřátelským územím z Milána do Popádí, podruhé po vítězné bitvě u Goita 30. května 1848 a získání Peschiery. Radecký dokázal přeskupit svoje jednotky, zaútočil a dosáhl rozhodného vítězství u Custozzy, po níž přešla iniciativa do rukou rakouských armád. 9. srpna došlo k podepsání příměří.\n\nNeúspěchy Karla Alberta, stejně jako neochota papeže podpořit úsilí za sjednocení, vedly k názorovému posunu u mnoha povstalců. Na pořad dne se nyní dostal Mazziniho plán vytvořit na základě všeobecných voleb ústavodárné shromáždění a docílit co nejdříve sjednocení země. Úspěchy se dostavily v Římě a Toskánsku, odkud museli oba dosavadní vládcové, velkovévoda Leopold II. a papež Pius IX., uprchnout. Vypsaly se volby, které vyhráli demokraté a v nově utvořeném ústavodárném shromáždění vyhlásili konec vlády papeže a vytvoření Římské republiky. Demokratická vlna se rozšířila i do Sardinského království, kde se vlády ujal vedoucí člen strany umírněných Vincenzo Gioberti, který započal jednání s novými demokratickými vládami o celoitalském shromáždění, jež by přijalo ústavu. Již záhy poté se ovšem vyskytly nové problémy – Gioberti se totiž na jednu stranu snažil restaurovat Toskánské velkovévodství, čímž si popudil příznivce demokratického kursu, zároveň se snažil odebrat velení vojska Karlu Albertovi, jehož si taktéž znepřátelil, a následkem toho musel v únoru 1849 podat demisi. Sardinský král nato opět vytáhl do boje s Rakouskem, ale jeho vojsko bylo znovu drtivě poraženo u Novary. Panovník proto po tomto významném vojenském neúspěchu abdikoval ve prospěch svého syna Viktora Emanuela II., jenž začal vést s Rakouskem mírová jednání. Rakousko tak opět ovládlo Lombardii, na toskánský trůn dosadily jeho jednotky velkovévodu Leopolda II. a na Sicílii po několikaměsíčních bojích obnovili v březnu 1849 svou moc Bourboni.\n\nPoslední dvě oblasti pod kontrolou povstalců tvořily Řím a Benátky. V této chvíli zasáhla Francie, jež pod záminkou zprostředkování vyjednávání mezi papežem a liberály vyslala do Říma expediční sbor. Zde se Francouzi nicméně střetli s rozhodným odporem obyvatelstva vedeného Mazzinim a dalšími členy vlády spolu s vojenským velením Giuseppeho Garibaldiho. Boje probíhaly od konce dubna až do počátku června, kdy se francouzským jednotkám podařilo zvítězit a obsadit Řím. Dlouho se bránily taktéž Benátky, k nimž mezitím marně směřoval Garibaldi se svým vojenským sborem – padly 24. srpna. Revoluce v Itálii byla opět poražena.\n\nNový neúspěch nijak neovlivnil snahu Giuseppa Mazziniho, přesvědčeného, že stav v Itálii musí brzo směřovat k další revoluci, vyvolat další povstání. Tentokrát k němu mělo dojít za pomoci větší spolupráce mezi národy dosud existujícími pod nadvládou konzervativních panovníků, tedy Italy, Poláky a Maďary. K této spolupráci zřídil v Londýně ústřední evropský demokratický výbor, v němž zasedali zástupci Maďarů, Poláků, Němců a Francouzů. Jeho koncept osvobození a zrovnoprávnění národů, odsunující sociální otázky do pozadí, ale nemohl odpovídat představám širším společenských vrstev. Na Mazziniho postoj zareagoval Miláňan Giuseppe Ferrari, který ve svém spisu obhajoval radikální změny ve společnosti způsobené revolucí se sociálním podtextem, jež by měla vyčkat s rozpoutáním revoluce na Paříž. Proti tomuto názoru se ohradili Carlo Cattaneo a zejména bývalý neapolský důstojník Carlo Pisacane, jenž odmítl Ferrariho názory zejména pro vyčkávací pozici, kterou milánský rodák italskému hnutí přisoudil. Dle něj, podobně jako podle Mazziniho, měla mít italská revoluce svůj vlastní osobitý ráz a vývoj. Vedoucí osobností demokratického hnutí tak nadále zůstával Mazzini, a to zejména pro svoji roli při vzniku a obraně Římské republiky. Postupně se mu podařilo obnovit organizaci svých přívrženců a roku 1853 se pokusil rozpoutat revoluci v Miláně. K té se ale přidalo pouze několik menších skupinek lidí s čistě násilnickými úmysly, jež policie dokázala bez větších problémů zlikvidovat. Ani poté, přestože se stal opět terčem četné kritiky, se Mazzini nevzdal a spolu s Pisacanem připravili o čtyři roky později výpravu do Sapri v Neapolsku, kde, jak Pisacane doufal, se podaří rozpoutat rolnické povstání. I tento plán selhal a většina členů výpravy, mezi nimiž byl i samotný Pisacane, zahynula.\nPrávě nyní se ovšem na severu Itálie začaly poměry výrazně měnit. Do čela risorgimenta si od nynějška mělo postavit Sardinské království. Poté, co se sardinskému králi Viktoru Emanuelu II. podařilo porazit povstání v Janově vypuknuvší po započetí mírových rozhovorů mezi ním a rakouskou vládou, rozhodl se v listopadu 1849 rozpustit sněmovnu. Zároveň vyhlásil, že pakliže umírněná strana prohraje nové volby, zruší opětovně ústavu. Stal se přesný opak – umírnění naopak zvítězili a zejména díky pevnému odporu předsedy vlády Massima Taparelliho d'Azeglia král k zrušení ústavy nepřistoupil. Po opětovném nastolení starých pořádků v Itálii zůstalo Sardinské království jedinou konstituční monarchií a jeho vláda úspěšně prováděla přes snahy svých odpůrců úspěšnou reformní politiku, zejména v oblasti dosud notně zaostalého zákonodárství. Byly zrušeny četné výhody duchovenstva a vláda se pokusila i o zavedení občanského sňatku. Zde však tvrdě narazila a d'Azeglio musel podat demisi. Na jeho místo nastoupil schopný politik Camillo Benso Cavour. Ten si spojenectvím s umírněnějšími levicovými politiky získal dostatečnou převahu ve sněmovně a zajistil si tak podporu pro svůj plán rozsáhlých hospodářských reforem, jež měly vést k liberalizaci poměrů a k modernizaci společnosti.\n\nPomocí státních zásahů začal budovat v Piemontu rozsáhlé veřejné práce zejména v oblasti infrastruktury, například železnice a zavlažovacích kanálů. Zároveň došlo k otevření Národní banky fungující jako ústřední ústav pro poskytování úvěrů. Jeho podpora hospodářství nesla ovoce – na rozdíl od zbytku Itálie, kde hospodářství do značné míry stagnovalo, Sardinské království pozvolna dohánělo svou mírou růstu západoevropské ekonomiky. Došlo k další sekularizaci státu, především zrušením mnoha klášterů. Zároveň byla dodržována důsledná svoboda tisku, spolčování a výuky. To přitahovalo do Piemnotu množství exulantů, kteří našli v zemi výnosné posty například ve státní správě a jejichž počty dosáhly několika desítek tisíc. Po neúspěchu a pobití Pisacaneho můžu u Sapri si Cavourův umírněný liberalismus získával stále více příznivců. Právě vyděděnci z jiných italských zemí zde založili Národní společnost, ve které vedle jejích zakladatelů La Fariny a Daniela Manina působil mimo jiné i Giuseppe Garibaldi.\n\nPřesto důležitým faktorem na cestě ke spojení italských zemí do jednoho státu zůstávala zejména zahraniční politika. Cavour, vědom si současné mezinárodní situace, tak po svém nástupu započal dlouhodobé utužování vztahů s Francií, v té době pod vládou císaře Napoleona III. Ačkoliv sám nevěřil, že by se dalo jediným krokem ve správné situaci získat všechna italská území, pokoušel se z každé příležitosti vytěžit maximum a zajistit pro Sardinské království do budoucna rozsáhlejší územní zisky. Důležitou příležitostí byla krymská válka, která notně zhoršila vztahy Rakouska s Ruskem. Zároveň se díky vyslání vlastního expedičního sboru po boku Anglie a Francie podařilo zařadit Sardinské království do diplomatických jednání velmocí, ačkoliv zatím žádné územní přírůstky dosaženy nebyly. U Cavoura začalo růst přesvědčení, že jedině vojenské střetnutí může nyní dosáhnout významnějších výsledků. Proto se pokusil dále upevnit vztahy s Napoleonem III. Tyto jeho snahy se ovšem načas rozplynuly, když se na francouzského císaře pokusil spáchat 14. ledna 1858 Ital Felice Orsini atentát. Nicméně Orsiniho důstojné vystupování před soudem a jeho dopis zaslaný francouzskému panovníkovi dokázaly přesvědčit císaře, že je třeba situaci v Itálii rozhodným způsobem vyřešit. Během jednání s Cavourem v Plombiéres oba státníci vypracovali budoucí nové rozdělení Itálie – výměnou za celou severní Itálii se Sardinské království vzdá ve prospěch Francie oblasti kolem Nice a Savojska. Dále mělo být zachováno Království obojí Sicílie, ovšem s novou panovnickou dynastií. Ve střední Itálii pak mělo vzniknout království, jehož panovník by byl určen až postupem času. Tyto tři státy by utvořily konfederaci s předsednictvím papeže, jemuž by bylo nadále umožněno podržet si území Říma s okolím. Tyto dohody potvrdil sňatek dcery Viktora Emanuela Marie Klotildy s Napoleonem Josefem Bonapartem. Na případný důvod k válce nemusel Cavour dlouho čekat, již 19. dubna 1859 dalo Rakousko, obávající se stoupajícího vlivu Sardinského království, sardinské vládě ultimátum. O deset dní později započaly první vojenské operace a spolu s ním i druhá italská válka za nezávislost.\n\nIhned po rozpoutání války 29. dubna 1859 se začaly události vyvíjet pro sardinsko-francouzské vojsko více než příznivě. Po vítězství u Magenty byl získán Milán a následně dvě rozhodující porážky rakouského vojska u Solferina a San Martina umožnily vojenské operace úspěšně dotáhnout do konce. Situace se ale záhy zkomplikovala povstáními ve střední Itálii vyvolanými činností Národní společnosti. To vedlo Napoleona k urychlenému započetí jednání s Rakouskem ve Villafrance, kde byl uzavřen předběžný mír. Cavour v odpověď na císařovo jednání podal demisi, přesto jeho spolupracovníci nadále ovlivňovali vývoj ve středoitalských státech a usilovali zde dosáhnout souhlasu s připojením těchto zemí k Sardinskému království. Napoleon se snažil nějakým způsobem vyváznout z nastalé situace tak, aby si neznepřátelil všechny strany konfliktu a neztratil nedávno přislíbené Savojsko a Nizzu, čímž by si proti sobě poštval i francouzskou veřejnost. To mu umožnil Cavour, jenž se opět na začátku roku 1860 dostal k moci. Na základě lidových hlasování proběhnuvších během jara téhož roku se Savojsko a Nice připojilo k Francii a Parma, Modena a Toskánsko k Sardinskému království.\nV dané chvíli se zdálo, že tímto byly možnosti Francie a Piemontu vyčerpány. Ovšem iniciativy se nyní chopili demokratičtí revolucionáři a Giuseppe Garibaldi. 6. května se italský revolucionář s tisícovkou mužů se zastaralou výzbrojí vydal přes Cavourův a králův odpor na výpravu na Sicílii, kde již od dubna probíhala vzpoura proti bourbonské dynastii. Zde zakotvili ve městě Marsala, kde 15. května vyhráli s notnými ztrátami svou první bitvu. Ke Garibaldimu, jenž byl sicilskými rolníky považován za spasitele, se přidávali další povstalci, takže již na počátku června ovládl Palermo. Od této chvíle začal mezi Garibaldim a Cavourem diplomatický boj, který přes některé dílčí úspěchy nakonec Garibaldi prohrál. Cavour dokázal přesvědčit krále Viktoria Emanuela II., aby se postavil za svého vládního předsedu a navíc se mu podařilo zorganizovat v jižní Itálii plebiscit, jenž dopadl ve prospěch připojení tamních oblastí k Sardinskému království. Garibaldi ani demokraté nemohli tedy zužitkovat svá dosavadní vojenská vítězství i na politickém poli, aby prosadili své vlastní cíle ohledně tvorby nového italského státu. Zároveň na jih postupovaly piemontské jednotky, jenž po souhlasu Napoleona III. obsadily podstatnou část Papežského státu. Po bitvě na řece Volturno byl bourbonský odpor zlomen a po pádu poslední bourbonské pevnosti Gaety se sardinský parlament usnesl 4. března 1861 vyhlásit sjednocení Itálie. Přestože ještě Řím a Benátsko nebylo po několik let součástí italského státu, podstatná část apeninského poloostrova byla nyní pod vládou nově vzniklého Italského království. Cíl risorgimenta tak byl z podstatné části splněn.\n\nSjednocení podstatné části poloostrova se nicméně netýkalo dvou oblastí – nadále rakouského Benátska a území kolem Říma, zvaného Lazio, jež se dosud nacházelo pod nadvládou papeže. Benátky s okolím byly získány během prusko-rakouské války, kdy Itálie jakožto spojenec vítězného Pruska, přes špatné velení a utrpění porážek v pozemní bitvě u Custozy a námořní bitvy u Lissy, získala po pruském vítězství u Sadové slíbené Benátsko. Problematickým se naopak ukázalo získání oblastí Papežského státu, kde jeho hlavní město již od roku 1848 okupovaly francouzské jednotky. Ty nehodlal Napoleon III., vzhledem k případnému pobouření francouzské katolické veřejnosti, prozatím stáhnout. Již v srpnu 1862 se Garibaldi se skupinou dobrovolníků přeplavil ze Sicílie do Neapolska a zahájil pochod na Řím. Italská vláda, původně k tomuto činu svolná, podlehla francouzskému diplomatickému tlaku a povolala proti Garibaldovcům vojsko, které je v bitvě u Aspromonte rozprášilo. Přesto se premiér Marco Minghetti pokusil o dva roky později získat Řím na základě dohody s Francií. Jednání mezi oběma státy dospěla k vyklizení Lazia francouzskou armádou k roku 1866 a k přenesení hlavního města Itálie z Turína do Florencie.\nOtázka získání Říma se tímto nevyřešila a pouze odložila. Další konflikt pak vyvolal sám papež Pius IX., když si svojí stupňující se protiliberální politikou znepřátelil značnou část společnosti, kterou nyní zasáhla vlna protiklerikálního cítění. Italská vláda byla na nátlak veřejnosti nucena přijmout řadu usnesení prohlubujících světské rysy italského státu. Nálady ve společnosti znovu využil Garibaldi a s novou jednotkou dobrovolníků se opět vydal na pochod na Řím, tentokrát již s přímou podporou italské vlády. Nicméně Francie znovu zasáhla a vojenský sbor odvolaný na základě předchozí dohody byl povolán zpět. Garibaldi a jeho muži byli opět poraženi, tentokrát francouzskými jednotkami v bitvě u Mentany. Francouzské síly se přesto udržely v Říme pouze tři roky. Po francouzské prohře u Sedanu ve válce s Pruskem vstoupily italské jednotky 20. září 1870 do Říma jenž se záhy nato stal novým italským hlavním městem. Území Papežského státu existujícího přes tisíc let bylo anektováno Itálií. Snaha o sjednocení Apeninského poloostrova tak byla prakticky završena.\n\n\n\n"}
{"id": "287267", "url": "https://cs.wikipedia.org/wiki?curid=287267", "title": "Beránek", "text": "Beránek\n\nSlovo beránek může být použito v těchto významech:\n\n\n\n"}
{"id": "287268", "url": "https://cs.wikipedia.org/wiki?curid=287268", "title": "Duncan I.", "text": "Duncan I.\n\nDuncan I., také Duncan Mac Crínán, \"skotskou gaelštinou\" Donnchadh (kolem roku 1000 - 14. srpna 1040) byl král Skotska (Alby) v letech 1034 – 1040.\n\nDuncan pocházel z rodu mormaerů z Athollu. Jeho otcem byl opat kláštera v Dunkeldu a mormaer z Athollu Crínán. Duncanova matka Bethóc byla dcerou skotského krále Malcolma II. Právě on jmenoval před svou smrtí svého nejstaršího vnuka svým nástupcem.\n\nPředtím ještě Malcolm II. tvrdě zasáhl proti svým oponentům. Zlikvidoval mocného mormaera z Moray Gillecomgaina i bratra jeho manželky Malcolma Mac Bodha, čímž byl zajištěn Duncanův úspěch při následné volbě nového skotského krále. V té době Duncan zastával post krále Cumbrie.\n\nKolem roku 1030 se oženil s dánskou šlechtičnou, sestřenicí jarla Siwarda, budoucího hraběte z Northumbrie. 25.11. 1034 zemřel Malcolm II. a podle keltského zákona tanistry a Malcolmova přání byl Duncan určen za jeho nástupce. V prosinci byl zvolen ve Scone skotským králem. Jeho zvolením se upevnila pozice athollské dynastie a ta získala jasnou převahu nad ostatními klany ve Skotsku.\n\nDuncan byl velmi ambiciózní vládce, ale neměl mimořádné schopnosti svého děda Malcolma II., který byl respektovaným panovníkem. Hned první vážné zkoušce byl vystaven roku 1038, kdy jižní provincie Skotska napadl hrabě Eadulf. Nepřítele se podařilo odrazit, ale mormaerové a náčelníci žádali odplatu a další pronásledovaní vojsk hraběte Eadulfa. Tento plán ale kolidoval s Duncanovou myšlenkou na vojenské tažení na sever a posunutí severních hranic. Duncan se rozhodl pro riskantní vedení války na obou frontách najednou.\n\nZačátkem roku 1040 začala jeho expanze do Northumbrie a Anglie. Zároveň poslal část vojsk do boje proti svému severnímu sousedovi a bratranci Thorfinnu Sigurdssonovi, jarlovi Orknejskému. V Northumbrii byla jeho vojska tvrdě poražena a Duncan pochopil, že lepší a méně vyčerpávající bude vést válku jen proti jednomu nepříteli. Sjednotil zbytky obou armád a vydal se na sever. Zde byla jeho vojska v lodní bitvě poražena a zahnána na útěk. Samotnému Duncanovi se jen s velkými obtížemi podařilo uniknout zajetí.\n\nOrknejské vojsko následně napadalo pobřežní osady a věnovalo se drancování severních provincií Skotska. V Thurso pak byla poražena i Duncanova pozemní vojska.\n\nVe čtvrtek 14. 8. 1040 se střetla Duncanova armáda s vojskem jeho bratrance Thorfinna Sigurdssona v rozhodující bitvě u Burgheadu. Na stranu Thorfinna Sigurdssona se postavil další vnuk Malcolma II., mormaer z Moray, Macbeth (což byl bratranec obou soupeřů, Duncana i Thorfinna). Z bitvy tří bratranců vyšel jako poražený Duncan, který se pokusil o útěk. Ten se ale nezdařil a Duncan byl za nejasných okolností zabit v Pitgaveny u Elginu.\n\nOrknejská vojska vydrancovala sever Skotska a pak se Thorfinn Sigurdsson stáhl zpět na Orkneje, přestože si mohl jako vnuk Malcolma II. činit nárok na úřad skotského krále. Tento fakt nasvědčuje tomu, že už před bitvou u Burgheadu zřejmě Sigurdsson skutečně uzavřel dohodu s Macbethem a součástí této dohody bylo i rozdělení moci a území po Duncanově porážce. Macbeth se po Duncanově smrti vydal do Scone, kde byl následně zvolen králem. To, že proti tomuto vývoji situace nikdo neprotestoval, svědčí o tom, že Duncan nebyl příliš oblíbeným panovníkem.\n\nJen členové klanu mormaerů z Athollu viděli ve zvolení Macbetha katastrofu. Duncanův otec Crínán z Dunkeldu poslal rychle všechny tři své vnuky do exilu, stejně jako snachu, vdovu po svém synovi. Roku 1045 se Crínán z Dunkeldu pokusil v čele athollských vojsk povstat proti Macbethovi, ale byl poražen a zabit.\n\nMacbeth byl po sedmnácti letech své úspěšné vlády zabit roku 1057 v bitvě u Lumphananu a králem byl následně zvolen jeho nevlastní syn Lulach. Ten byl po pouhých sedmi měsících vlády zabit 17. 3. 1058, tím okamžikem se Duncanův rod vrací zpět ke svému ztracenému mocenskému postavení ve Skotsku. Králem se stává Duncanův syn Malcolm, který po svém návratu z exilu v Anglii zbavil trůnu a života oba své předchůdce.\n\nOd doby Malcolma III. byl skotský král volen již jen formálně. Dosavadní systém tanistry byl postupně nahrazován zákonem primogenitury a dědičnosti královského titulu v jednom rodu. Potomci a příbuzní Malcolma III. se tak stali vládnoucí dynastií, která ve Skotsku panovala až do roku 1286.\n"}
{"id": "287269", "url": "https://cs.wikipedia.org/wiki?curid=287269", "title": "Messier 67", "text": "Messier 67\n\nMessier 67 (také M67 nebo NGC 2682) je otevřená hvězdokupa v souhvězdí Raka s magnitudou 6,1. Objevil ji Johann Gottfried Koehler před rokem 1779. Se svým stářím přibližně 4 miliard let je nejstarší otevřenou hvězdokupou Messierova katalogu a jednou z nejstarších otevřených hvězdokup vůbec, a proto se stala předmětem mnoha vědeckých výzkumů.\n\nM67 je poměrně rozsáhlá a snadno vyhledatelná hvězdokupa. Nachází se 2° západně od hvězdy Acubens (α Cancri) v jižní části souhvězdí Raka a přibližně 9° jižně od jasné hvězdokupy Jesličky. M67 má hvězdnou velikost 6,1 a za vhodných pozorovacích podmínek je tedy na hranici viditelnosti pouhým okem, takže malým triedrem, například 7x30, ji není těžké nalézt. Ovšem pomocí malého triedru nebo dalekohledu o průměru objektivu 60 mm se ukáže pouze jako skvrna mlhavého vzhledu s několika hvězdami uprostřed. K jejímu rozložení na mnoho hvězd je tedy potřeba použít větší dalekohled. S průměrem dalekohledu 120 až 140 mm je možné v ní pozorovat desítky hvězd se žlutým odstínem, zatímco dalekohled o průměru 200 mm a větším ji dokonale rozloží na jednotlivé hvězdy, aniž by zůstal jakýkoliv náznak mlhoviny.\n\nHvězdokupa leží na severní nebeské polokouli necelých 12° od nebeského rovníku, takže je snadno pozorovatelná z obou zemských polokoulí. Nejvhodnější období pro její pozorování na večerní obloze je od ledna do června.\nHvězdokupu M67 jako první pozoroval pravděpodobně Johann Gottfried Koehler před rokem 1779. Jeho dalekohled ovšem nedostačoval k jejímu rozložení na jednotlivé hvězdy. 6. dubna 1780 hvězdokupu nezávisle spoluobjevil Charles Messier, zapsal ji do svého katalogu a popsal ji v něm jako kupu malinkých hvězd ponořených v mlhovině. Na jednotlivé hvězdy ji úplně rozložil až William Herschel v roce 1783. Napsal, že jde o hvězdokupu bez náznaků mlhoviny a že je viditelná i malými dalekohledy. Admirál Smyth ji také pozoroval a popsal ji jako rozptýlenou hvězdokupu tvořenou slabými hvězdami převážně 9. a 10. magnitudy.\n\nSe svou vzdáleností od Země kolem 2 700 světelných let je M67 k Zemi nejbližší starou hvězdokupou a stala se tak důležitým objektem pro výzkum vývoje hvězd. Přestože není nejstarší známou otevřenou hvězdokupou, je pro vědce velmi významná, protože ji mezihvězdný prach nezastiňuje buď vůbec, nebo velmi málo.\nLeží daleko od galaktické roviny. Vypadá jako velmi zhuštěná hvězdokupa, jejíž jádro má zdánlivý průměr přibližně 15′ a skutečný průměr přibližně 12 světelných let. Její radiální rychlost je 33,1 ± 0,6 km/s a od Země se tedy vzdaluje rychlostí 119 000 km/h. Tato rychlost má původ v oběžné rychlosti hvězdokupy kolem jádra Galaxie a vlastní rychlosti Slunce a Země. S odhadovaným stářím přibližně 4 miliard let (předchozí odhady uváděly 3,2 miliardy) je jednou z nejstarších známých otevřených hvězdokup. Odhaduje se, že M67 zůstane otevřenou hvězdokupou dalších asi 5 miliard let. Ještě staršími hvězdokupami jsou například NGC 6791\na NGC 188.\nHvězdná velikost hvězdokupy je 6,1 a úhlový průměr 30 obloukových minut. Obsahuje více než tisíc hvězd, ze kterých asi 500 dosahuje jasnosti mezi 10. a 16. magnitudou. Mezi nimi je 11 jasných obrů spektrálního typu K s absolutní magnitudou od +0,5 do +1,5. Do hvězdokupy ovšem patří také několik zvláštních modrých hvězd hlavní posloupnosti, které patří mezi modré opozdilce a nejjasnější z nich má hvězdnou velikost 10 a spektrální typ B8 nebo B9. Dále obsahuje 200 bílých trpaslíků a 100 hvězd podobných Slunci. Díky jejímu obsahu mnoha hvězd různých typů je M67 podrobně zkoumána: Shapley v roce 1917 provedl první průzkum barvy a magnitudy jejích hvězd,\nBarnard v téže době prováděl přesná měření poloh hlavních hvězd (kvůli určení jejich pohybu),\nDaniel M. Popper v roce 1954 měřil spektrum jejích nejjasnějších hvězd\na v roce 1955 Johnson a Sandage vytvořili první přesný H–R diagram jejích přibližně 500 hvězd a určili tak její stáří a vývojový stav.\n\nKromě modrých opozdilců hvězdokupa neobsahuje jiné hvězdy hlavní posloupnosti žhavější než třídy F, protože všechny jasnější hvězdy již stihly opustit hlavní posloupnost. Na H–R diagramu je vlevo nahoře výrazná odbočka z hlavní posloupnosti, která odpovídá hvězdám se skončenou fúzí vodíku. Tyto hvězdy se stávají červenými obry. V průběhu milionů let se tato odbočka posunuje dolů podél hlavní posloupnosti.\n\nDo roku 2015 bylo ve hvězdokupě potvrzeno 25 zdrojů rentgenového záření, z nichž většina jsou vzájemně se ovlivňující dvojhvězdy typu RS CVn s oběžnou dobou 10 dní nebo méně.\n\nV jihozápadní části hvězdokupy je vidět skupina devíti hvězd známých v angličtině jako , která má tvar komety se zahnutým ohonem. Mezi těmito hvězdami je také proměnná hvězda S 999. Hvězdokupa také obsahuje mnoho dalších zákrytových a spektroskopických proměnných hvězd, z nichž mnohé jsou pozorovatelné amatérskými dalekohledy s CCD kamerou.\n\nV průběhu času byla kolem M67 objevena a zapsána do katalogů další hvězdná seskupení, která byla považována za samostatné otevřené hvězdokupy. Časem však byla jejich samostatnost zpochybněna.\n\nJihozápadním směrem nedaleko od M67 leží záhadná málo zhuštěná hvězdokupa NGC 2678. Tvoří ji 16 viditelných hvězd, z nichž některé jsou 8. a 9. magnitudy. Výzkum z roku 2010 se pokusil určit pravou podstatu této hvězdokupy: podle vědců jsou její hvězdy ve skutečnosti uvolněnými členy M67, zatímco nejjasnější z nich, které tyto členy ohraničují, jsou samostatnými hvězdami. To by mohlo znamenat, že NGC 2678 není samostatným objektem, ale spíše výběžkem hvězdokupy M67.\n\nVýzkum z roku 1998 zaměřený na hvězdná zhuštění na okraji M67 umožnil určit několik útvarů tvořených rozptýlenými hvězdami, které kdysi patřily k této hvězdokupě. Mezi nimi byla objevena skupina hvězd, která utvořila samostatnou hvězdokupu v blízkosti M67 a má i stejný vlastní pohyb prostorem. Tento objekt dostal označení Chupina 1. Zároveň vyvstala otázka, jak se objekt vytvořil, zda již na začátku vývoje M67, v průběhu jejího vývoje, nebo vznikla sdružením bývalých členů M67, kteří se oddělili z hlavní části hvězdokupy.\n\n\n\n"}
{"id": "287270", "url": "https://cs.wikipedia.org/wiki?curid=287270", "title": "Messier 68", "text": "Messier 68\n\nMessier 68 (také M68 nebo NGC 4590) je kulová hvězdokupa v souhvězdí Hydry. Objevil ji Charles Messier 9. dubna 1780. Hvězdokupa je od Země vzdálená okolo 33 tisíc světelných let.\n\nM68 se dá najít bez velkých obtíží přibližně 3,5° jihovýchodně od hvězdy Kraz (β Crv) s magnitudou 2,65 v sousedním souhvězdí Havrana. Pokud je obloha průzračná, dá se hvězdokupa pozorovat i triedrem 10x50, ale malé dalekohledy, například o průměru objektivu 60 mm, v ní nedokážou rozlišit jednotlivé hvězdy. K tomu je zapotřebí použít dalekohled o průměru alespoň 150 mm, pomocí kterého je možné v ní zahlédnout několik hvězd 13. magnitudy. Jako typická kulová hvězdokupa se ukáže v dalekohledech o průměru 200 až 300 mm, kterými se v ní dá rozeznat několik desítek hvězd.\n\nM68 může být pozorována z obou zemských polokoulí, ale pozorovatelé na jižní polokouli jsou velmi zvýhodněni. Poloha hvězdokupy ovšem neumožňuje její pozorování ze severních oblastí, jako například severní Evropy, a v severním mírném pásu zůstává poměrně nízko nad obzorem. Naopak na jižní polokouli vychází vysoko na oblohu. Nejvhodnější období pro její pozorování na večerní obloze je od března do července.\nHvězdokupu objevil Charles Messier 9. dubna 1780 a popsal ji takto: \"„Mlhovina bez hvězd mezi souhvězdími Havrana a Hydry. Je velmi slabá a dalekohledem těžko pozorovatelná. Blízko ní je hvězda 6. magnitudy.“\" Na jednotlivé hvězdy ji roku 1786 rozložil William Herschel. Je zajímavé, že ji dokázal pozorovat tak podrobně, protože v Anglii, tedy na 50. rovnoběžce, vychází tato hvězdokupa na obloze pouze o málo výš než 10° nad obzor. Admirál Smyth ji nedokázal rozložit na hvězdy, ale domníval se, že ji přitažlivé síly uspořádaly do kruhového tvaru.\n\nM68 patří mezi často opomíjené objekty Messierova katalogu, protože má velkou jižní deklinaci a blízko se nachází málo zajímavých objektů. Od Země je vzdálená asi 33 tisíc světelných let a její hvězdy jsou rozprostřené v oblasti o průměru kolem 106 světelných let. Ke Slunci se přibližuje rychlostí 95 km/s. Je v ní známo přinejmenším 42 proměnných hvězd, z nichž 27 je typu RR Lyrae.\n\n\n\n"}
{"id": "287271", "url": "https://cs.wikipedia.org/wiki?curid=287271", "title": "Messier 69", "text": "Messier 69\n\nMessier 69 (také M69 a NGC 6637) je kulová hvězdokupa v souhvězdí Střelce s magnitudou 7,6.\nObjevil ji Charles Messier 31. srpna 1780.\nHvězdokupa je od Země vzdálená přibližně 28 700 ly.\n\nM69 je možné najít přibližně 2,5° severovýchodně od hvězdy Kaus Australis (ε Sagittarii) ve hvězdném poli středně bohatém na hvězdy na pozadí. Hvězdokupa je poněkud obtížně viditelná i triedrem 10x50, ale jednotlivé hvězdy v ní začne rozlišovat až větší dalekohled o průměru přinejmenším 250 mm, a to pouze za příznivých atmosférických podmínek.\n\nPoblíž M69 je možné vyhledat mnoho dalších kulových hvězdokup, z těch jasnějších jsou to například 2,5° východně Messier 70, 5,5° severovýchodně Messier 54 a 9° severně výrazná hvězdokupa Messier 22. 8° západně také leží jasná otevřená hvězdokupa Messier 7.\n\nM69 je možno jednoduše pozorovat z většiny obydlených oblastí Země, protože má dostatečně nízkou jižní deklinaci. Přesto není pozorovatelná v některých částech severní Evropy a Kanady, tedy blízko polárního kruhu, a ve střední Evropě zůstává poměrně nízko nad obzorem. Na jižní polokouli je hvězdokupa dobře viditelná vysoko na obloze během jižních zimních nocí. Nejvhodnější období pro její pozorování na večerní obloze je od června do října.\nHvězdokupu M69 objevil Charles Messier 31. srpna 1780, když se podruhé marně pokoušel najít mlhavý objekt označený Lac I.11, který objevil Nicolas-Louis de Lacaille a který později dostal označení NGC 6634. M69 Messier popsal takto: \"\"mlhovina bez hvězd ve Střelci … blízko ní je hvězda 9. magnitudy; její jas je velmi slabý, je viditelná pouze za dobrého počasí a i malé světlo k osvětlení stupnice ji dokáže zneviditelnit. Její poloha byla určena pomocí hvězdy Epsilon Sagittarii. Tuto mlhovinu pozoroval pan de Lacaille a zapsal ji do svého katalogu.\"\" Jak již ale bylo výše naznačeno, NGC 6634 a M69 jsou dva různé objekty.\n\nM69 leží ve vzdálenosti 28 700 světelných let od Země a její skutečný průměr je přibližně 50 světelných let. Nejen na obloze ale i fyzicky blízko ní leží další kulová hvězdokupa M70, v prostoru je od sebe dělí asi 1 800 světelných let a obě jsou blízko středu Galaxie.\n\nM69 patří mezi kulové hvězdokupy s vysokým obsahem kovů, protože její hvězdy vykazují poměrně hojné zastoupení prvků těžších než helium. Stále ovšem obsahuje výrazně méně kovů než mnohem mladší hvězdy populace I, jako například Slunce, a z toho se dá usoudit, že i tato kulová hvězdokupa vznikla v raných dobách vesmíru, kdy byly ve vesmíru zastoupeny převážně lehké prvky.\n\nM69 se zdá být chudá na proměnné hvězdy, kterých v ní bylo nalezeno pouze 8, z nichž dvě jsou Miridy s periodou přibližně 200 dní.\n\n\n"}
{"id": "287272", "url": "https://cs.wikipedia.org/wiki?curid=287272", "title": "Řád alcántarských rytířů", "text": "Řád alcántarských rytířů\n\nŘád alcántarských rytířů nebo Militia S. Jacobi de Alcantara, vedle calatravského a svatojakubského je nejmladší ze tří španělských duchovních rytířských řádů .\n\nBratrstvo, které založili v r. 1156 bratři Suarez a Gomez Fernandez de Barrientos na obranu pohraničního hradu San Julian de Pereyro proti Maurům, a podle kterého se zpočátku nazývali san julianským bratrstvem. Roku 1177 papež Alexandr III. řádu potvrdil stanovy, vycházející ze zmírněné řehole sv. Benedikta. Odznakem byl červený pás a prvním představeným byl sám Gomez, zpočátku jako převor, poté jako velmistr. Když král Alfons IX. r. 1213 dobyl Alcantaru, odevzdal ji calatravskému řádu, jehož velmistr Martinez Fernandez ji daroval roku 1218 řádu san-julianskému, a ten přijal jméno svého nového sídla. Alcántarští rytíři se podrobili dozoru a řeholi calatravského řádu, později však nabyli úplné samostatnosti a jejich prvním velmistrem byl don Diego Sancho. Řád měl trojí členy: duchovní, rytíře a služební bratry. Nosili cisterciácké bílé roucho, upravené k pohodlnému zacházení se zbraněmi, které neodkládali ani v boji ani v noci. V bojích proti Maurům se znamenitě osvědčili a tím nabyli nejenom slavnou pověst, ale i velkou moc a bohatství. Avšak vážnost řádu začala klesat, když přestaly boje s Maury, zejména za vnitřních sporů v říši, kterých se také účastnili. Proto se podařilo Ferdinandovi II., který byl už velitelem obou ostatních španělských rytířských řádů, že poslední (38.) samostatný alcántarský velmistr Juan de Zuniga po vůli papeže Innocence III. složil r. 1494 svůj úřad v ruce krále Ferdinanda Kastilského, a velmistrovství nadále zůstalo při španělské koruně. Papež Hadrián VI. spojil velmistrovství všech tří řádů na věčné časy se španělskou korunou, čímž rozmnožil moc i jmění panovníků. Úkolem rytířů bylo nyní bojovat proti Turkům, kacířům a církevním nepřátelům. Pavel III. zmírnil r. 1540 dosavadní sliby a dovolil rytířům se ženit, ale pouze jednou v životě, a Řehoř XIII. jim dovolil pořizovat poslední vůli. Až do r. 1808, kdy král Josef zrušil alcántarský řád a odňal mu rozsáhlé statky, měl řád 37 komend s 53 městy a vesnicemi, z nichž mu po restauraci r. 1814 byla vrácena jen malá část, a za revoluce r. 1835 byl zbaven i tohoto zbytku. Tehdy byl zrušen i jeho duchovní ráz, a jméno i odznak byly přeneseny na záslužný řád vojenský, jenž od té doby několikrát byl zrušen a opět obnoven. Odznakem řádu je zelený maltézský kříž, jehož ramena jsou spojena zlatými liliemi, a nosí se zavěšen okolo krku na zelené stuze, také na kabátci a bílém plášti je vyšit hedvábím zelený kříž.\n\nSoučasným velmistrem řádu je španělský král Filip VI. Španělský.\n\n"}
{"id": "287274", "url": "https://cs.wikipedia.org/wiki?curid=287274", "title": "Solopysky", "text": "Solopysky\n\nNázev Solopysky má více částí obcí:\n"}
{"id": "287275", "url": "https://cs.wikipedia.org/wiki?curid=287275", "title": "Hajdarábád", "text": "Hajdarábád\n\nHajdarábád (telugsky హైదరాబాదు, \"Hajdarábádu\" nebo హైదరాబాద్, \"Hajdarábád,\" urdsky حیدر آباد, \"Hajdar Ábád,\" anglicky \"Hyderabad)\", doslova „Hajdařino město“, je hlavní město indického svazového státu Ándhrapradéš, avšak nenachází se na území tohoto státu, jelikož je od června 2014 součástí území nově vzniklého indického státu Telangány, jehož je taktéž hlavním městem.\n\n6 miliónů obyvatel dělá z Hajdarábádu šesté největší město v Indii. Jako bývalé sídlo sultánů a nizámů je Hajdarábád významným muslimským centrem na jinak převážně hinduistickém jihu Indie. Současně je město a jeho okolí ostrovem jazykovým, je zde velmi rozšířená indoevropská urdština, i když hlavním jazykem Ándhrapradéše je drávidská telugština.\n\nDnes je Hajdarábád znám též jako rychle rostoucí centrum IT průmyslu, kde soupeří o prvenství s karnátackým Bengalúru. Z přezdívky \"Cyberabad\" (čti [sajbarábád]), kterou si tím vysloužil, se dnes už stal regulérní název severozápadní městské části.\n\nSeverně od řeky Músí (మూసీ నద, \"Músí nadi)\" se tyčí 120 m vysoký žulový vrch Gólkonda (గోల్కొండ, \"Gólkonḍa,\" doslova „Pastýřský vrch“). Na něm stála od roku 1143 stejnojmenná pevnost, kterou dali postavit kákatijští králové z Órugallu (ఓరుగల్లు, dnešní Varangal వరంగల). Kolem pevnosti postupně vyrostlo město, její vnější hradby měly obvod 7 km. Odedávna se zde obchodovalo s diamanty z okolních dolů, některé světově proslulé diamanty (např. Koh-i-Noor) pocházejí odtud. Kákatijská dynastie (కాకతీయ వంశము, \"Kákatíja vanśamu)\" vládla do roku 1323.\n\nV roce 1347 vznikl na severu sultanát Bahmaní (بہمنی سلطنت, \"Bahmanī salţanat)\" s centrem nejdříve v Gulbarze a později (od roku 1422) v Bídaru. V polovině 15. století kontrolovali bahmanští sultáni Dekán severně od řeky Krišny od pobřeží k pobřeží a Gólkonda patřila jim.\n\nV 16. století byla centrální moc Bídaru oslabena a provinční vládci si vládli sami. Bahmansko se tak de facto rozpadlo na pět tzv. Dekánských sultanátů (Ahmadnagar, Bidžapur, Berar, Bídar a Gólkondu). Zakladatelem gólkondské dynastie Kutub Šáhí byl Kulí Kutub al-Mulk (కులీ కుత్బుల్ ముల్క్, \"Kulí Kutbul Mulk),\" šíita původně z turkmenské kmenové federace Kara Koyunlu, který na začátku 16. století přišel se svými příbuznými do Dillí, později pokračoval dále na jih do Dekánu a sloužil bahmanskému sultánovi Muhammadu Šáhovi (محمد شاه). Ten ho poslal do Telangány potlačit nepokoje. Kulí dobyl Gólkondu v roce 1518 a stal se guvernérem Telangány; po rozpadu Bahmanské říše přijal titul Kutub Šáh (سلطان قلی قطب شاہ, \"salţān Qulī Quţub Šāh)\" a osamostatnil se. Naučil se telugsky, skládal telugskou a urdskou poezii. Byl tolerantní k hinduistům a schopné hinduisty zaměstnával u dvora i ve státní správě.\n\nPátý gólkondský sultán, Muhammad Kulí Kutub Šáh (మహమ్మద్ కులీ కుతుబ్ షా, \"Mahammad Kulí Kutub Šá,\" 1580–1612), byl v roce 1591 nucen kvůli nedostatku vody v Gólkondě přenést sídlo o několik kilometrů dále, na jižní břeh Músí, kde založil nové město. Podle pověsti v těchto místech kdysi žila tanečnice Bhágmatí (بھاگ متی), do které se mladý Muhammad Kulí zamiloval a které dal jméno \"Hajdar Mahal\". Po ní pak pojmenoval nové město Hajdarábád. Město bylo předem rozplánováno a mělo napodobovat tehdy nové perské město Isfahán, které sultánovi učarovalo. Čárminár s mešitou v prvním patře byl v jeho středu jako poděkování Všemohoucímu za zažehnání morové epidemie, která hrozila zadusit projekt hned v samém začátku.\n\nPoslední sultán, Abul Hasan Kutub Šáh (అబుల్ హసన్ కుతుబ్ షా, \"Abul Hasan Kutub Šáh,\" 1672–1687), nakonec neudržel Gólkondské království proti říši Velkých Mughalů. Už jeho otec musel formálně uznat jejich nadvládu a zavázat se k placení výkupného. Abul Hasan zřejmě kolem roku 1683 přestal platit pravidelně a mughalský vládce Aurangzéb (اورنگ‌زیب, \"Aūrang zīb)\" přitáhl s vojskem, aby si vynutil poslušnost. Osm měsíců obléhal gólkondskou pevnost, až se nakonec v říjnu 1687 dostal dovnitř díky podplacenému zrádci. Abul Hasan byl zajat a strávil zbytek života ve vězení v Daulatábádu.\n\nDynastie Kutub Šáhí skončila, Hajdarábád i celé Gólkondské království se dostalo pod přímou kontrolu mughalů, nedrželi ho však déle než několik desetiletí. Po Aurangzébově smrti v roce 1707 se říše začala postupně rozpadat. Do léta 1719 se na trůně vystřídalo 5 panovníků, dva z nich byli zavražděni. Mezitím ještě v květnu 1719 povstal Kamar-ud-dín Chán (قمر الدین خان, \"Qamar al-dīn Khān),\" který ještě za Aurangzéba býval dekánským místokrálem. Pět let válčil na různých místech Dekánu s mughalovými přívrženci, až po vítězství nad Mubarízem Chánem v roce 1724 definitivně potvrdil svoji nezávislost. Přijal jméno Ásaf Džáh (آصف جاہ, \"Āşaf Jāh)\" a titul nizám, pod kterým vládl nově vzniklému Ásafijskému království (مملکت آصفی, \"Mamlakat āşafī,\" později též \"Hajdarábádský stát).\" Zpočátku měl dvůr v Aurangábádu, později se přesunul do Hajdarábádu. Jeho dynastie Ásaf Džáhí tu vládla až do roku 1948.\n\nPo půlgenerační přestávce začalo město opět vzkvétat, stalo se centrem vzdělanosti a umění, a zatímco moc mughalů na severu nadále klesala, srdcem islámské Indie se stal právě Hajdarábád. Jako už dřívějším vládcům, naleziště drahých kamenů přinášela i nizámům extrémní bohatství. Nizámové si udrželi jistou míru nezávislosti i na Britech a Hajdarábádské království bylo největším nezávislým útvarem na subkontinentě v dobách britské nadvlády. Po vyhlášení indické nezávislosti v roce 1947 chtěl poslední nizám Osman Alí Chán zůstat nezávislý i na Indii, ale po nepokojích jeho zemi obsadila indická armáda a z jeho království se stal indický svazový stát Hajdarábád.\n\nMěsto Hajdarábád se během 400 let své existence rozrostlo i daleko na severní břeh řeky Músí, pohltilo staré osídlení kolem Gólkondy a spojilo se se Sikindrábádem na severu od jezera Husén Ságar. Na severozápadě, u vesnice (dnes městské části) Gačibaulí začaly na přelomu tisíciletí vyrůstat moderní budovy, zastoupení počítačových firem (např. Microsoft nebo Infosys), kampusy vysokých škol aj. Místo drahých kamenů dnes peníze do města přitahují informační technologie.\n\nHajdarábádským hlavním letištěm je mezinárodní letiště Rádžíva Gándhího, které leží přibližně dvacet kilometrů jihozápadně od centra.\n\n\n"}
{"id": "287278", "url": "https://cs.wikipedia.org/wiki?curid=287278", "title": "Kill (Unix)", "text": "Kill (Unix)\n\nPříkaz codice_1 je jeden ze základních příkazů na unixových systémech. Slouží k posílání signálů procesům. Je součástí standardu POSIX IEEE 1003.1.\n\ncodice_2\n\nKde codice_3 je číslo procesu a codice_4 číslo signálu.\n\nPříkaz \"kill\" posílá signál jednomu nebo více procesů. Parametr \"sig\" je číslo signálu, který se má poslat nebo číslo 0. Signál 0 umožňuje ověřit správnost argumetu \"pid\", tj. číslo procesu. Pokud je \"pid\" větší než 0, odešle se signál \"sig\" procesu identifikovanému pomocí \"pid\". Pokud se \"pid\" rovná 0, \"sig\" se pošle na všechny procesu v aktuální skupině. Pokud se \"pid\" rovná −1, odešle se signál na všechny procesy s číslem větší než jedna. Pokud je \"pid\" menší než −1 pošle se \"sig\" na všechny procesy s číslem skupiny rovným absolutní hodnotě \"pid\". Příkaz pracuje s přístupovými právy volajícího procesu.\n\nV případě úspěchu vrátí 0, v případě neúspěchu −1 a hodnota uložená v errno značí druh chyby.\n\nPokud \"kill\" vrátí −1, v errno je uložena jedna z hodnot:\n"}
{"id": "287279", "url": "https://cs.wikipedia.org/wiki?curid=287279", "title": "Messier 98", "text": "Messier 98\n\nMessier 98 (také M98 nebo NGC 4192) je spirální galaxie v souhvězdí Vlasů Bereniky. Objevil ji Pierre Méchain 15. března 1781. Od Země je vzdálená přibližně 60 milionů ly a je součástí Kupy galaxií v Panně. Galaxie vykazuje modrý posuv a vzhledem ke Slunci se pohybuje rychlostí 120 km/s. Patří mezi nejslabší objekty Messierova katalogu.\n\nM98 se dá na obloze najít v jihozápadním cípu souhvězdí Vlasů Bereniky, 6° východně od hvězdy Denebola (β Leonis) a 30′ západně od hvězdy 5. magnitudy označené 6 Comae Berenices. Galaxie je viditelná až velkými triedry nebo malými hvězdářskými dalekohledy. V dalekohledech o průměru 150 mm vypadá jako skvrna výrazně protažená severo-jižním směrem, která má délku 7′. Jádro galaxie, které je dobře vidět dalekohledem o průměru 200 mm, má čočkovitý tvar, ale aspoň nějaké podrobnosti v jejím disku ukážou až dalekohledy větší než 300 mm, nebo technika odvráceného pohledu.\n\nGalaxii je možné snadno pozorovat z obou zemských polokoulí a ze všech obydlených oblastí Země, protože má pouze mírnou severní deklinaci. Přesto je na severní polokouli lépe pozorovatelná a během jarních nocí tam vychází vysoko na oblohu, zatímco na jižní polokouli v oblastech více vzdálených od rovníku zůstává poněkud níže nad obzorem. Nejvhodnější období pro její pozorování na večerní obloze je od února do srpna.\nGalaxii objevil Pierre Méchain 15. března 1781 spolu se sousedními galaxiemi M99 a M100. Charles Messier následně změřil její polohu a 13. dubna 1781 ji přidal do svého katalogu těsně před zveřejněním jeho třetího a zároveň posledního vydání. Popsal ji jako velmi slabou mlhovinu bez hvězd. Messier v této oblasti oblohy objevil mnoho dalších galaxií. O několik let později ji znovu pozoroval William Herschel svým velkým dalekohledem a podrobněji napsal, že je pokrytá tmavými skvrnami a na okraji má několik výběžků. Také Heinrich Louis d'Arrest ji popsal jako velice pěknou mlhovinu.\n\nO této galaxii se dlouhou dobu myslelo, že není členem Kupy galaxií v Panně, a to z důvodu její radiální rychlosti, která ukazuje, že se směrem ke Slunci přibližuje rychlostí 120 km/s. Ovšem výzkum provedený v 80. letech 20. století potvrdil, že do této kupy opravdu patří.\nJejí zvláštní radiální rychlost pak může být důsledkem pohybu uvnitř hustého prostředí této kupy galaxií.\n\nHmotnost této galaxie je 170 miliard hmotností Slunce a její průměr je 150 000 světelných let, takže je mnohem větší než galaxie Mléčná dráha. Absolutní magnituda této galaxie je -21,7 a od Země je vzdálená 57,5 milionů světelných let.\n\n\n"}
{"id": "287280", "url": "https://cs.wikipedia.org/wiki?curid=287280", "title": "Messier 99", "text": "Messier 99\n\nMessier 99 (také M99 nebo NGC 4254) je spirální galaxie v souhvězdí Vlasů Bereniky. Objevil ji Pierre Méchain 15. března 1781. Galaxie je od Země vzdálená okolo 45 milionů ly\na je součástí kupy galaxií v Panně. Její radiální rychlost 2 324 km/s je nejvyšší ze všech objektů Messierova katalogu a přestože patří mezi málo jasné objekty tohoto katalogu, jde o jednu z nejjasnějších spirálních galaxií kupy galaxií v Panně.\n\nM99 se dá na obloze najít v jihozápadním cípu souhvězdí Vlasů Bereniky, 7° východně od hvězdy Denebola (β Leonis) a necelý 1° jihovýchodně od hvězdy 5. magnitudy označené 6 Comae Berenices. Jasnost galaxie je na nejzazší hranici dosahu středně velkých triedrů, ale již v malém hvězdářském dalekohledu je galaxie viditelná jako téměř přesně kruhová světlá skvrna. V dalekohledech o průměru 150 mm se dá pozorovat rozdíl mezi jasným jádrem a mnohem slabším rozsáhlým diskem. V přístrojích o průměru 250 až 300 mm je možné s velkými obtížemi zahlédnou známky spirální struktury.\n\nGalaxii je možné snadno pozorovat z obou zemských polokoulí a ze všech obydlených oblastí Země, protože má pouze mírnou severní deklinaci. Přesto je na severní polokouli lépe pozorovatelná a během jarních nocí tam vychází vysoko na oblohu, zatímco na jižní polokouli v oblastech více vzdálených od rovníku zůstává poněkud níže nad obzorem. Nejvhodnější období pro její pozorování na večerní obloze je od února do srpna.\nGalaxii objevil Pierre Méchain 15. března 1781 spolu se sousedními galaxiemi M98 a M100. Charles Messier následně změřil její polohu a 13. dubna 1781 ji přidal do svého katalogu těsně před zveřejněním jeho třetího a zároveň posledního vydání. Popsal ji jako velmi slabou mlhovinu bez hvězd, která je ale přesto jasnější než další podobné okolní objekty. Messier v této oblasti oblohy objevil mnoho dalších galaxií. John Herschel ji později znovu pozoroval mnohem větším dalekohledem a popsal ji jako velký jasný oblak s rozsáhlým halem, který se postupně zjasňuje směrem k jádru. William Parsons dokázal v roce 1846 přímo a zřetelně pozorovat průběh jejích spirálních ramen a stala se tak druhou galaxií (po Vírové galaxii), u které byla spirální ramena objevena.\n\nM99 je jednou z nejjasnějších spirálních galaxií kupy galaxií v Panně. Má výrazná spirální ramena, která se stáčí ve směru hodinových ručiček a která jsou zřetelně nesouměrná, což je možná způsobeno vzájemným ovlivněním jinou galaxií v kupě. O takovém ovlivnění může svědčit i její vysoká radiální rychlost 2 324 km/s, což je nejvyšší hodnota ze všech objektů Messierova katalogu. Znamená to, že se vzhledem ke středu kupy pohybuje rychlostí kolem 1 200 km/s. Skutečný průměr galaxie je 87 000 ly a její hmotnost je přibližně 130 miliard hmotností Slunce.\n\nV ramenech této galaxie byly do roku 2014 pozorovány 4 supernovy:\n\n\n"}
{"id": "287281", "url": "https://cs.wikipedia.org/wiki?curid=287281", "title": "Neviditelný nádor", "text": "Neviditelný nádor\n\nNeviditelný nádor (anglicky: \"Autopsy\") je druhá epizoda z druhé série seriálu Dr. House.\n\nHlavní pacientkou je Andie, malá dívka, která prodělala transplantaci kostní dřeně a chemoterapii. Když si ráno bere v koupelně prášky, má halucinaci. Wilson se domnívá, že by se mohlo jednat o sarkom v mozku, ale žádný z testů jeho teorii nepotvrdil. Při vyšetření se Chasovi svěří, že nikdy nedostala pusu a prosí ho, jestli by jí pusu nedal. Ten se nejdřív zdráhá, ale nakonec ji pusu dá. Všechny testy vycházejí neprůkazně. Foreman přijde s teorií, že by mohlo jít o neurosyfilis. Proti tomu vystoupí Chase, že nemohla mít sex, když ji ještě nikdo nedal pusu a tím se prořekne a zjistí se, že on ji pusu dal. Vyšetření, které provádí Cameronová neprokáže žádné zneužívání. House se domnívá, že by mohlo jít o dva sarkomy, ale Wilson mu oponuje, že je to statisticky nemožné. House si do iPodu nahraje záznam z echokardiogramu a poslouchá abnormality ve zvuku chlopní. Když ho jeho tým nalezne, je ve sprchách a poslouchá Nessun dorma od Luciana Pavarottiho. Ve sprchách jsou prý kvůli lepší atmosféře. Z poslechu mitrálních chlopní Cameronová po chvíli zjistí, že má Andie abnormalitu na levé srdeční chlopni. Při operaci lékaři zjistí nádor, který vede z plic až do srdce, který nebyl vidět na vyšetřeních. Nádor se pokusí odstranit, ale stejně se ukáže že byl benigní. House zjistí, že má Andie v mozku sraženinu. Podle Andiiných reakcí se House domnívá, že má zasažené centrum strachu v amygdale. Při zmínce jednoho člena týmu, že se na to, kde sraženina byla přijde leda tak na pitvě, protože je riskantní naslepo v této oblasti mozku operovat, ho napadne velmi riskantní postup. Cuddyová nakonec jeho postup povolí. Jedná se o „restart“ Andie, kdy její tělesná teplota bude snížena pod 21 °C a budou ji odsáty 2-3 litry krve, aby byly později s kontrastní látkou vstříknuty zpět. Tímto „propláchnutím“ se zjistí místo, kde je v mozku sraženina a následný zákrok již bude přesný. Matka Andie se zákrokem souhlasí a House chce ještě vidět Andiiny reakce a jestli je vážně tak statečná nebo je její statečnost symptomem. Zákrok i následná operace se zdaří a Andie odejde z nemocnice po svých.\n\n"}
{"id": "287283", "url": "https://cs.wikipedia.org/wiki?curid=287283", "title": "Crínán z Dunkeldu", "text": "Crínán z Dunkeldu\n\nCrínán z Dunkeldu, známý také jako Jarl Hundi (+ 1045). Opat z Dunkeldu. Kromě postu opata byl také mormaerem z Athollu a patřil tedy k nejmocnějším mužům ve Skotsku. Crínán byl otcem skotského velekrále Duncana I. a dědečkem skotského velekrále Malcolma III.\n\nPřestože byl Crínán opatem kláštera v Dunkeldu byl více znám jako úspěšný válečník, který často vedl jemu podřízené athollské klany do vítězných bitev. Mezi severskými národy se stal pro svou bojovnost známým jako \"hrabě Pes\" (\"Jarl Hundi\"). Okolo roku 1000 se oženil s Bethóc, dcerou skotského velekrále Malcolma II. V těch časech ještě u církevních duchovních neexistovala povinnost dodržovat absolutní celibát a svatba opata z Dunkeldu s Bethóc nebyla neobvyklá. Nedlouho po svatbě se manželům narodil syn Donnchadh (pozdější skotský velekrál Duncan I.), druhý syn Maldred a dcera neznámého jména. Crínán z Dunkeldu měl jako mormaer z Athollu přednostní právo na získání voleného úřadu skotského velekrále. Skotským velekrálem byl ale po smrti Malcolma II. zvolen roku 1034 Crínánův syn Duncan. Otec věrně stál za svým synem, který si ale úřad dlouho neudržel. Už roku 1040 byl Duncan I. poražen v bitvě u Burgheadu spojenými silami svých dvou bratranců – Macbetha, mormaera z Moray a jarla Orknejského Thorfinna Sigurdssona. Duncan I. byl za nejasných okolností po bitvě u Burgheadu zabit v Pitvageny nedaleko Elginu. Skotským velekrálem byl následně zvolen mormaer z Moray Macbeth.\n\nOpat Crínán se po smrti svého syna cítil ohrožen a své tři vnuky, Duncanovy syny, poslal pryč ze země. Vnuk Malcolm (pozdější skotský velekrál Malcolm III.) odešel s matkou do Anglie, kde byl vychováván nejprve na dvoře krále Hardiknuta a pak na dvoře krále Eduarda Vyznavače. Druhý Crínánův vnuk Donald Ban byl poslán na vychování zřejmě na Hebridy nebo do Irska. O třetím vnukovi Mael Mhuirovi víme jen to, že žil nějakou dobu u northumbrijského hraběte a svého příbuzného Siwarda. Crínán udržoval úzký kontakt se svou snachou žijící u anglického královského dvora a také se Siwardem. V kontaktu byl zřejmě také se svým druhým synem Maldredem a dalším vnukem Gospadruigem. Společně pravděpodobně plánovali svržení opozičního rodu mormaerů z Moray a omezení jeho moci. Pět let Crínán připravoval pomstu a čekal až přijde jeho čas. Konečně roku 1045 vyburcoval některé z athollských klanů, aby povstali proti velekráli Macbethovi. Vzbouřenci vedení Crínánem se s velekrálovými oddíly setkali u Dunkeldu, zhruba 25 kilometrů severně od Perthu. Crínan byl poražen a padl v bitvě spolu se sto osmdesáti svými spolubojovníky. Jeho rod se ale v osobě Malcolma III. znovu vrátil do úřadu skotského velekrále roku 1058 a potomci Crínána pak vládli Skotsku až do roku 1286.\n"}
{"id": "287284", "url": "https://cs.wikipedia.org/wiki?curid=287284", "title": "Seccu (provincie)", "text": "Seccu (provincie)\n\nProvincie Seccu (: 摂津国; \"Seccu no kuni\") byla stará japonská provincie, na jejímž území se dnes rozkládá východní část prefektury Hjógo a severní část prefektury Ósaka. Byla také známá jako provincie Cu (津国, \"Cu no kuni\") nebo Seššú (摂州). Seccu sousedila s provinciemi Harima, Izumi, Jamaširo, Kawači a Tanba.\n\nHlavními středisky provincie byly Ósaka a hrad Ósaka. Během období Sengoku ovládal Seccu a sousední provincie Izumi a Kawači klan Mijoši až do doby, kdy je dobyl Nobunaga Oda. Následně v provinciích vládl Hidejoši Tojotomi. Když vypukly spory mezi regenty Hidejošiho syna a když Micunari Išida prohrál bitvu u Sekigahary, připadla celá oblast příbuzným Iejasua Tokugawy. Provincie byla rozdělena do několika lén (han).\n"}
{"id": "287286", "url": "https://cs.wikipedia.org/wiki?curid=287286", "title": "Seššú", "text": "Seššú\n\nVýraz Seššú může označovat:\n\n"}
{"id": "287287", "url": "https://cs.wikipedia.org/wiki?curid=287287", "title": "Kmotr (film)", "text": "Kmotr (film)\n\nKmotr (anglicky The Godfather) je americký film z roku 1972 podle stejnojmenné knihy Maria Puza. V hlavních rolích hrají Marlon Brando a Al Pacino, režisérem byl Francis Ford Coppola. Tento snímek je považován za jeden z nejlepších filmů všech dob. Marlon Brando za ztvárnění hlavní postavy filmu získal Oskara.\n\nFilm popisuje činnost italské mafie: sleduje příběh rodiny Vita Corleone, jeho synů Sonnyho, Freda a Michaela a jejich boj o moc v New Yorku a později v Las Vegas krátce po 2. světové válce.\n\nV roce 1974 vzniklo pokračování, které se retrospektivně vracelo zpět k dětství a mládí Vita Corleoneho a začátku jeho mafiánských praktik, to prokládáno Michaelovým podnikatelským záměrem na Kubě během revolučního roku 1958. Stejně jako první díl je i tento velmi ceněn a těší se dobré kritice.\n\nV roce 1990 vzniklo třetí pokračování, které uzavírá trilogii Kmotra. Je situováno do roku 1979 a odehrává se mimo jiné na Sicílii a ve Vatikánu.\n\nV roce 1992 vznikl film „Kmotr 1, 2, 3“ – kompilát používající materiál všech tří dílů, ale s jiným, více chronologickým, střihem.\n\n"}
{"id": "287293", "url": "https://cs.wikipedia.org/wiki?curid=287293", "title": "Letoun měkkoploutvý", "text": "Letoun měkkoploutvý\n\nLetoun měkkoploutvý (\"Exocoetus volitans\") je ryba patřící do čeledi letounovití (Exocoetidae).\n\nLetoun měkkoploutvý ve skutečnosti aktivně nelétá, nýbrž klouže či plachtí nad vodou na zvětšených a zesílených ploutvích. Některé druhy letounovitých ryb plachtí s pomocí zvětšených prsních a břišních ploutví, jiné používají pouze prsní ploutve. Plachtění používají při úniku před predátory, např. před delfíny, mečouny a tuňáky. Ve vzduchu mohou docilovat i rychlost 65 km/h.\n\nV případě, že chce letoun vystartovat z vody, rychle pod vodou kmitá ocasem, aby dosáhl maximální rychlosti pro proražení vodní hladiny. Pak roztáhne prsní ploutve a vznese se nad hladinu, zatímco dolní lalok ocasní ploutve stále kmitá. V plné rychlosti může tato ryba setrvat v klouzavém letu až 12 sekund.\n\n"}
{"id": "287294", "url": "https://cs.wikipedia.org/wiki?curid=287294", "title": "Bazilika Nanebevzetí Panny Marie a svatého Cyrila a Metoděje", "text": "Bazilika Nanebevzetí Panny Marie a svatého Cyrila a Metoděje\n\nBazilika Nanebevzetí Panny Marie a sv. Cyrila a Metoděje na Velehradě je součástí Velehradského kláštera a je nejvýznamnějším poutním kostelem České republiky. Zároveň je farním kostelem římskokatolické farnosti Velehrad.\n\nSoučástí velehradského kláštera, který založil z podnětu olomouckého biskupa Roberta (1201–1240) moravský markrabě Vladislav Jindřich v blízkosti vesnice Veligradu (dnešní Staré Město u Uherského Hradiště), byl i klášterní kostel Nanebevzetí Panny Marie (dnes je plné jméno „Bazilika Nanebevzetí Panny Marie a sv. Cyrila a Metoděje“), který byl posvěcen biskupem Robertem na počátku výstavby 27. listopadu 1228. Tehdy byla vysvěcena východní část chrámu (zřejmě presbytář s křížovou lodí), a snad byla v té době hotova i část přilehlých klášterních budov.\n\nSoučasnou podobu získal klášter na přelomu 17. a 18. století, po požáru v roce 1681. Po opravách konventu provedl opat Petr Silavecký (1669–1691) obnovu klášterního kostela, v níž pokračovali jeho nástupci opati Bernard Kašpárek (1691-1699), Florián Nezorin a Josef Malý. Generálním projektantem radikální přestavby kláštera (1681–1769) a kostela (1686–1735) byl Giovanni Pietro Tencalla. I po přestavbách si kostel uchovává charakter románsko-gotické stavby. Dvě řady pilířů západního trojlodí nahradily mohutné zděné příčky s pilastry, které rozdělily někdejší boční lodě na 14 samostatných postranních kaplí, z nichž 10 má oltáře a pod podlahou krypty. Krypty byly vybudovány současně se zvýšením podlahy kostela na úroveň okolního terénu, který se za poslední staletí zvýšil asi o 2 metry. Střední loď a křížení byly rovněž zasypány stavební sutí. Kostel byl zkrácen zbořením předsíně a západního průčelí asi o 14 metrů. Odstranění západního průčelí s románským ústupkovým portálem a snížení jeho délky ze 100 na 86 metrů patří k nejcitelnějším zásahům do jeho podoby. Nové průčelí opatřil stavitel dvěma věžemi, nad křížem lodi byla po zrušení vysoké renesanční věže vystavěna kupole krytá nízkou lucernou.\n\nI když není znám projektant barokní přestavby, předpokládá se vliv předního architekta Giovanniho Pietra Tencally. Pracovali zde kameník a mramorář Ondřej Ollio, sochař Michael Mandík, malíři Paolo Pagani a Michael Leopold Willmann. Po požáru v roce 1719 připadl opatu Malému nelehký úkol dokončení díla. Vnitřní výzdobu provedl v roce 1724 hlavní představitel sochařů a štukatérů přicházejících z Itálie na Moravu, Baldassare Fontana (1661–1733). Dále zde působil mramorář Jan Hagmüller, malíři Jan Jiří Etgens a František Řehoř Ignác Eckstein (1689–1741), který zhotovil fresky v hlavní lodi kostela. Poslední opat Filip Zuri přivedl do velehradského kláštera malíře Ignáce Raaba, od něhož pochází většina velkých oltářních pláten.\n\nDruhým svěcením velehradského kostela 2. října 1735 byla přestavba dokončena. V roce 1927 byl na základě rozhodnutí papeže Pia XI. kostelu udělen titul papežské baziliky menší, aby tak zdůraznil cyrilometodějský a unionistický význam Velehradu. Ze stejných důvodů věnoval v roce 1985 papež Jan Pavel II. Velehradu zvláštní vyznamenání - Zlatou růži.\n\nSloupová architektura podle návrhu B. Fontana je doplněna plastikou sv. Jana Křtitele a sv. Jana Evangelisty. Oltářní plátno představující zasvěcení kostela - Nanebevzetí P. Marie, pochází ze 70. let a jeho autorem je I. Raab. Původní barokní oltář byl v roce 1864 odstraněn a nahrazen oltářem, který věnoval olomoucký arcibiskup, kardinál Bedřich z Fürstenberka. Oltář je zhotoven z bílého kararského mramoru, doplňují jej porfyritové desky s benátskou mozaikou, dva adorující andělé a pod mensou se nachází skupina reliéfů s cyrilometodějskou tematikou: smrt sv. Metoděje uprostřed, loučení bratří v Římě před smrtí Konstantina (Cyrila) vlevo, sv. Metoděj přijímající od papeže Hadriána II. arcibiskupské pallium vpravo, po stranách pak postavy sv. Václava a sv. Ludmily. Tyto reliéfy jsou dílem sochaře Carla Johanna Steinhaüsera. Za oltářem se nachází sarkofág s tělem kardinála Tomáše Špidlíka. Obětní stůl pořízený v roce 1985 je dílem architekta Tomáše Černouška a velehradského sochaře Otmara Olivy. \n\nPo stranách obětního stolu u pilířů kupole jsou dvě sousoší: sv. Petra a Pavla vlevo a sv. Cyrila a Metoděje vpravo. Ty pocházejí z počátku 20. století a zhotovil je sochař Ferdinand Neumann (1858 Lednice – 1920 Kroměříž). \n\nV příčné lodi byly při barokní přestavbě zřízeny dvě kaple - sv. Benedikta (vlevo) a sv. Bernarda (vpravo). Barokní architektura oltářů je rovněž dílem B. Fontana. Oltářní plátna zachycují výjevy ze života světců. Obraz v kapli sv. Benedikta je dílem M. Willmanna, volné plastiky zobrazují sv. Benedikta a jeho sestru sv. Scholastiku. Na oltář byl v 19. století umístěn relikviář ve tvaru prosklené rakve s ostatky sv. Illuminata. Stejný relikviář je s ostatky sv. Viktora je na oltáři sv. Bernarda. Plastiky představují sv. Bernarda a jeho sestru sv. Humbelinu, jejich autorství však doposud není určeno.\n\nV bývalých chórových kaplích románského presbytáře byly za barokní přestavby zřízeny dvě sakristie. Sakristie po pravé straně hlavního oltáře (tzv. letní) slouží tomuto účelu i dnes. V chodbách mezi sakristiemi a hlavním oltářem vznikly v letech 1935–1938 nové kaple podle návrhu architekta Klaudia Madlmayra. Dřevěné sochy sv. Ignáce (vpravo) a Božského Srdce (vlevo) byly zhotoveny dílnou Viktora Kotrby.\n\nKaple byly v době cisterciáckého kláštera tzv. zimní sakristií, později upravena na kapli sv. Josefa. Ve 30. letech 20. století upravena do současné podoby. Mramorový oltář, navržený architektem K. Madlmayrem, vychází ze starokřesťanského vzoru. Nad tabernákulem, zhotoveným z pozlacené tepané mosazi je umístěn obraz Panny Marie s Ježíškem od Emanuela Dítěte z roku 1919, podle vzoru byzantské ikony z římské baziliky Panny Marie Větší. Rám ze zlaceného bronzu nese v horní lunetě reliéf dvou adorujících andělů kolem svatováclavské koruny. V ní je vložena relikvie trnové koruny Kristovy. V postranních pásech a dole jsou miniatury českých patronů s relikviemi, ve spodních rozích zobrazen příchod sv. Cyrila a Metoděje na Moravu, a přijetí pallia od papeže Hadriana II. Uprostřed pod ikonou se nachází relikvie sv. Josafata. Rám je osazen 46 polodrahokamy. Obraz smrti sv. Metoděje od Františka Ženíška je uhlovou studií pro jednu z lunet Pantheonu Národního muzea. Mramorovou křtitelnici od sochaře Giovanni Ciani věnovali roku 1885 olomoučtí bohoslovci. Dřevěnou kupoli zdobí obrazy světců, symboly čtyř evangelistů a soška sv. Jana Křtitele. Obraz sv. Cyrila a Metoděje nad křtitelnicí pochází od polského malíře W. Hofmanna, který roku 1949 byl věnován na Velehrad. Mozaiková okna byla vyrobena v roce 1939 podle návrhu K. Madlmayra brněnské firmou Kunisch.\n\nPřistavěna v roce 1965 k severnímu rameni příčné lodi. Původně byla výzdoba motivována vzpomínkou na zemřelé dobrodince a zakladatele kláštera, což vyjadřují i tři vitráže z roku 1939. Zobrazené erby připomínají první zakladatele velehradského kláštera, významné opaty, cisterciácký řád a velehradský konvent. Návrh zpracoval Klaudius Madlmayr. Dominantou kaple je náhrobek arcibiskupa Stojana. Tumba s bronzovým reliéfem byla vytvořena architektem Madlmayrem a sochařem Juliem Pelikánem z Olomouce. Spodní mramorovou část zhotovila Axmanova kamenická dílna v Olomouci. Mezi tumbou a parapetem středního okna je mramorový reliéf Panny Marie Svatohostýnské a po stranách postavy sv. Cyrila a Metoděje. Reliéf zobrazuje Svatý Hostýn a Velehrad, dvě nejvýznamnější moravská poutní místa.\n\nKostel původně neměl věže, pouze nad křížem příčné a podélné lodě byla malá zvonice. V 16. století zde nechal opat Ekard ze Schwoben vybudovat mohutnou věž se třemi renesančními báněmi. V průběhu barokní přestavby renesanční věž nahrazena barokní kupolí s nízkou lucernou nad střechou. Nástěnným malbám na celé ploše kupole dominují postavy zakladatelů kláštera, moravského markraběte Vladislava Jindřicha a jeho bratra Přemysla Otakara I. V pendativech jsou zobrazeny učitelé církve sv. Augustin, sv. Ambrož, sv. Jeroným a Řehoř Veliký.\n\nTy dnešní jsou jen částí většího celku z přelomu 17. a 18. století. Lavice pro opata a převora, stojící původně u hlavního oltáře byla po zrušení kláštera 1784 odstraněna a zničena. Dochované lavice jsou řešeny jako dva symetrické protilehlé celky, kryjící dvě arkády barokních postranních kaplí, které z tohoto důvodu nemají oltáře. Jde o dílo neznámého umělce, nepochybuje se ale o jeho domácím původu, o čemž svědčí zejména ornamentální výzdoba, čerpající náměty z domácího prostředí polí, vinic, zahrad, luk a lesů. Barokní architektura lavic nese v nikách 60 soch světců a andělů.\n\nBazilika má zvonový soubor tvořený šesti zvony (tři elektrické a tři ručně poháněné), které jsou rozmístěny do třech zvonic, při čemž v každé věži je jedna zvonice. Největší velehradský zvon je poháněn ručně, visí jako jediný v 60metrové přední severní věži pod hodinovým ciferníkem, váží 5,3 tun a k jeho rozhoupání je potřeba dvou zvoníků, kteří se musejí střídat s dalšími aspoň dvěma zvoníky. Zvoní pouze při slavnostech. V roce 2019 zvonil celkem 18 krát. Další dva ručně poháněné zvony visí v jižní věži a elektrické visí jen a pouze v sanktusové věži. Zvony jsou odlité s výjimkou jednoho v 1. pol. 18. století.\n\nO zvony pečují velehradští zvoníci. Video-ukázka zvonění\n\nDílo italských mistrů, připisované B. Fontanovi. Pořízena krátce před rokem 1935. Na stříšce je alegorická postava Církve s atributy božských ctností - křížem, kotvou a kalichem. Skupina devíti andělů demonstruje křesťanskou věrouku a morálku nesenými deskami Desatera a čtyřmi knihami evangelií. Vnitřní plochu stříšky zdobí věnec zlatých paprsků kolem holubice Ducha Svatého. Střední reliéfní deska znázorňuje Kristovo zjevení apoštolu Tomášovi. Koš kazatelny nese tři ploché zlacené reliéfy - ustanovení apoštola Petra hlavou církve, Kristus u studnice Jákobovy a Kristus na cestě do Emauz.\n\nBarokní valená klenba s lunetami se nachází přibližně v úrovni původní raně gotické klenby. Letopočet 1722 u vítězného oblouku udává rok dokončení. V této části je znázorněno zničení velehradského kláštera husity roku 1421 a upálení opata Jana s několika mnichy na stupních oltáře. Směrem k hlavnímu vchodu následuje obraz otevřeného nebe s Nejsvětější Trojicí a Nanabevzetím Panny Marie. Třetí část fresky představuje křest moravského krále Svatopluka, podle tradice uskutečněný Cyrilem i Metodějem. Nad hudební kruchtou se nachází freska, která zobrazuje sv. Cecilii, patronku církevní hudby, dirigující nebeský chór.\n\nSoučasnou podobu získaly až v letech 1963–1964, kdy nové elektropneumatické varhany vyrobené v továrně Rieger-Kloss v Krnově (5521 píšťal, 60 rejstříků a 3 manuály s pedálem) byly vsazeny do dvou samostatných barokních varhanních skříní, pocházející z poloviny 18. století, v nichž byly umístěny původní varhany brněnského varhanáře Antonína Richtra. Skříně jsou zdobeny plastickou dekorací a četnými plastikami zpívajících a hrajících andělů.\n\nDeset ze 14 barokních kaplí je vybaveno oltáři světců: Václava a Floriána, Marie Magdaleny a Marie Egyptské, Cyrila a Metoděje, Kateřiny a Barbory, světců cisterciáckého řádu a andělských kůrů. Architektura všech oltářů nese znaky dílny B. Fontany. Nástěnné malby jsou z velké většiny dílem brněnských malířů F. Ecksteina a J. J. Etgense. Pod jejich přemalbou lze někde i tušit původní malby P. Paganiho. Velká oltářní plátna jsou od M. Willmana (oltář sv. Floriána, sv. Václava), nebo od I. Raaba, který v 70. letech 18. století některá Willmanova díla přemaloval.\n\nV prostoru kaple sv. Václava je obraz sv. Cyrila a Metoděje od polského malíře Jana Matejko, věnovaný Velehradu roku 1885 polským národem.\nV protější kapli sv. Floriána je dřevěná socha sv. Josefa od Štěpána Zálešáka.\n\nDo kaple sv. Kateřiny byly umístěna korouhev věnovaná roku 1927 slovenskými poutníky. Korouhev vyšily ženy v Cíferu u Trnavy. Mimo výšivku Panny Marie Šaštínské a znaku Slovenska je na ní množství prvků lidových výšivek ze všech sedmi stolic slovenských.\n\nV protější kapli sv. Barbory jsou dvě korouhve z roku 1885, které věnovali polští poutníci a Čechoslováci z USA.\n\nPod hudební kruchtou se nachází velký kříž, který je dílem samouka Augustina Sedláčka z Vyškova, darovaný kostelu v roce 1860. Dva obrazy na plátně od I. Raaba ze 2 poloviny 18. století představují cisterciáckého světce sv. Bernarda. Výklad těchto obrazů býval dříve spojován se známou legendou o mnichu Fortunatovi. Obraz sv. Cyrila a Metoděje v pojetí východního ritu, visící nad vchodem do levé věže, pochází z počátku 20. století od pražské malířky A. Tchořové. Na protější straně nad vchodem na pravou věž a na kůr je obraz papeže Pia XI. od Jana Pojsla z roku 1949.\n\nKrypty se nacházejí pod bazilikou. Byly vybudovány za poslední přestavby koncem 17. století jako základy pro barokní pilíře mezi jednotlivými kaplemi v bazilice. Tzv. malé krypty byly původně samostatné prostory, spojené s chrámem zvláštními schodišti. Krypty pod presbytářem a kaplemi v křížové lodi byly vzájemně propojeny už při jejich budování. Krypty byly využívány k pohřbívání řeholníků a dobrodinců kláštera. V polovině 18. století byly z důvodu výskytu spodní vody zazděny, a časem se na ně zcela zapomnělo. Ve 20. století došlo k propojení malých krypt, což umožnilo zpřístupnění kdysi samostatných prostor a také přístup k pozůstatkům románské průčelní stěny s portálem. Délka prostor dnes činí asi 400 metrů.\n\n\n\n"}
{"id": "287300", "url": "https://cs.wikipedia.org/wiki?curid=287300", "title": "Rosettská deska", "text": "Rosettská deska\n\nRosettská deska (francouzsky: \"la pierre de Rosette\") je tradiční název fragmentu staroegyptské kamenné stély s třemi variantami téhož nápisu, které umožnily v 19. století rozluštit egyptské hieroglyfy a položit tak základy moderní egyptologie. \n\nDeska se nazývá podle francouzského názvu města Rosette, dnešního Ar-Rašídu při ústí Nilu, poblíž kterého ji našel 15. července 1799 Pierre-François-Xavier Bouchard, důstojník dělostřelectva za Napoleonova tažení do Egypta, při opevňovacích pracích na pevnosti Fort Julien. \n\nDeska z černé žuly o výšce 114 cm a šířce 71 cm obsahuje nápis kněze děkujícího roku 196 př. n. l. králi Ptolemaiovi V. Epifanovi vytesaný ve třech shodných verzích:\n\nJde vlastně o „kopii“ dekretu, kterým synoda zahrnula panovníka poctami v devátém roce jeho panování. V době ptolemaiovského Egypta byla řečtina úředním jazykem.\n\nDeska pomohla k rozluštění démotického písma, které dokončil roku 1814 britský polyhistor T. Young. Roku 1822 pomocí kopie desky rozluštil Jean-François Champollion hieroglyfické písmo, přestože deska je právě v této části nejvíc poškozená. Rozluštění hieroglyfů zpřístupnilo písemné prameny z období více než tří tisíciletí egyptské historie.\n\nDeska je od roku 1802 uložená v Britském muzeu v Londýně, protože po porážce fr. expedice do Egypta r. 1801 ji Angličané ukořistili s francouzskou kapitulací zbytku expedičního sboru. Egypťané desku považují za součást národního bohatství a chtěli by ji získat zpět, mezinárodní právo již však tehdejší nálezy klasifikuje jako vlastnictví současných majitelů.\nPřeklad anglického překladu od Edwyna R. Bevana publikovaného 1927:\n\"Za vlády mladého – který získal království od svého otce – pána korun, slavného, který založil Egypt, a je zbožný k Bohům, nadřazený svým nepřátelům, a kdo obnovil civilizovaný život lidí, pána Třicetiletého Svátku, dokonce jako Hephaista velkého; krále podobného Slunci, velkého krále horní a dolní země, potomka Bohů Philopatores, jediného koho Hephaistos schválil, kterému Slunce věnovalo vítězství, živoucí obraz Dia, syna Slunce, Ptolemaia, na věky milovaného Ptah, v devátém roce, kdy Aëtus, syn Aëtuse, byl kněz Alexandra ...;\"\n\n\"Velekněží a proroci, a ti, které vstupují do vnitřní svatyně a šatny Bohů, a Držitelé Per a Svatých Textů, a všichni ostatní kněží ... shromáždění v chrámu v Memphis v tento den, prohlásili:\"\n\n\"Od této doby král Ptolemaios, nesmrtelný, milovaný Ptah, Bůh Epiphanes Eucharistos, syn krále Ptolemaia a královny Arsinoe, Bohů Philopatores, má hodně výhod z obou chrámů a od těch, kteří v nich sídlí, stejně jako od všech, kdo jsou jim podřízeni, což je Boží dar od Boha a Bohyně (jako Horus, syn Isis a Osiris, který pomstil svého otce Osiris), a jimž jsou Bohové shovívavě nakloněni, věnuje chrámům příjmy v penězích a obilí, a činí mnoho výdajů pro přinesení prosperity do Egypta, a pro založení chrámů, a je po všech stranách velkorysý, a z příjmů a daní, které dostává z Egypta, část promíjí a část ulevuje, aby lidé a všichni ostatní mohli být za jeho vlády v prosperitě ...;\"\n\n\"Budiž ke cti kněžím všech chrámů v zemi, že výrazně zvyšují stávající slávu krále Ptolemaia, nesmrtelného, milovaného Ptah ... a svátek budiž slaven pro krále Ptolemaia, nesmrtelného, milovaného Ptah, Boha Epiphana Eucharista, každoročně ve všech chrámech země od prvního Thoth po dobu pěti dnů, v nichž budou nosit věnce a provádět oběti a další obvyklé pocty, a kněží mají být nazýváni kněžími Boha Epiphana Eucharista, kromě jmen ostatních bohů kterým slouží, a jeho kněžství se zapisuje na všechny formální dokumenty, a soukromým osobám musí být také umožněno slaviti slavnost a zřizovat svatyně, a to v jejich domech, vykonávat obvyklé pocty během svátků, a to jak měsíčně a ročně, s cílem, aby bylo známa všem lidem z Egypta velikost a sláva Boha Epiphana Eucharista, krále podle zákona.\"\n\n\n"}
{"id": "287301", "url": "https://cs.wikipedia.org/wiki?curid=287301", "title": "Václav Zahradník", "text": "Václav Zahradník\n\nVáclav Zahradník (29. ledna 1942, Nepomuk – 28. června 2001, Praha) byl český skladatel a dirigent. Proslavil se zejména jako šéfdirigent Orchestru Československé televize.\n\nV dětství vyrůstal v Nepomuku, odkud pocházeli jeho rodiče. Václav Zahradník se za studentských let (vystudoval stavební průmyslovku) stal klavíristou swingové kapely v Plzni. U hudby již zůstal a přesídlil do Prahy. Na pražské konzervatoři studoval skladbu u Františka Kovaříčka a Zdeňka Hůly, dirigování u Františka Hertla a bicí nástroje u Vladimíra Vlasáka . V tomto období se podílel na experimentální hudbě v souboru Quax pod vedením Petra Kotíka.\n\nProslavil se v druhé polovině 60. let LP \"Šípková Růženka\" beatové skupiny Rebels, pro niž napsal skladby a odvážná aranžmá, v nichž použil nástroje symfonického orchestru. V roce 1969 natočil album \"Jazz Goes to Beat\" se studiovým big-bandem, s nímž vystoupil v rámci pražského Mezinárodního jazzového festivalu. V období nastupující normalizace pokračoval coby dirigent, skladatel i aranžér velkými big-bandovými projekty (Interjazz, B & S…) na něž přijali pozvání slavní jazzmeni Slide Hampton, Johnny Griffin, John Surman a další. Ve stejné době si vyzkoušel roli hitmakera, produkoval dlouhohrající desky s Hanou Zagorovou, Jiřím Štědroněm a Viktorem Sodomou. Řada jeho písní je populární dodnes (\"Bludička Julie\", \"Strejček Jonatán \", „Vzhůru k výškám …“).\n\nV roce 1973 se Václav Zahradník stal šéfdirigentem nově vzniklého Orchestru Československé televize (zanikl v roce 1990) a podílel se na mnoha populárních televizních show, například \"Televarieté\", \"Možná přijde i kouzelník\" atd. Ve stejné době složil a natočil mnoho scénických a filmových hudeb, mj. k bestsellerovým komediím Marie Poledňákové \"Jak dostat tatínka do polepšovny\", \"Jak vytrhnout velrybě stoličku\" a \"S tebou mě baví svět\" (hity \"Sladké mámení\" či \"Vzhůru k výškám\" ), k animovanému seriálu \"Rákosníček\", \"Brundibáři\", k pohádkovému filmu \"Rumplcimprcampr\" atd. Výrazně se zapsal také jako hudební aranžér, např. ve filmové komedii \"Noc na Karlštejně\".\n\nCoby dirigent se osvědčil také v mezinárodním kontextu jako šéfdirigent hudebních festivalů v Sopotech, Bratislavská Lyra, Děčínská Kotva, Intertalent atd. Pravidelně zajížděl také dirigovat do Berlína. Přijal ocenění zasloužilý umělec. V osmdesátých letech navázal na své někdejší jazzové aktivity a spolupráci s producentem Antonínem Matznerem, výsledkem byla LP deska East West Connection.\n\nV posledních dvanácti letech svého života, po prodělané těžké nemoci, po níž už nemohl pomýšlet na dráhu dirigenta, se věnoval především scénické hudbě a symfonickým úpravám muzikálových a filmových standardů pro Českou filharmonii, Symfonický orchestr hlavního města Prahy FOK a Symfonický orchestr Českého rozhlasu.\n\nJeho strýc Jaroslav Zahradník byl varhaníkem a skladatelem, ředitelem v hudební škole v Litoměřicích a Blatné. Jeho syn Václav Zahradník mladší je také profesionálním muzikantem. Jeho starší syn Jakub Zahradník je také muzikantem.\n\n\n"}
{"id": "287302", "url": "https://cs.wikipedia.org/wiki?curid=287302", "title": "Velehradský klášter", "text": "Velehradský klášter\n\nVelehradský klášter je bývalý cisterciácký klášter ležící na východním úpatí Chřibů v obci Velehrad, asi 5 km od Starého Města u Uherského Hradiště. Klášter byl založen na počátku 13. století a je tak nejstarším cisterciáckým klášterem na Moravě. \n\nKlášter a jeho bazilika představují nejvýznamnější poutní místo v Česku, každoročně se zde koná Národní pouť na Velehradě, které se pravidelně účastní desetitisíce až statisíce poutníků, jakož i řada menších pravidelných i nepravidelných poutních podniků (např. Studentský Velehrad).\n\nV současné době náleží klášter jezuitům, kteří z něj spravují poutní místo a celou farnost Velehrad. V jeho části sídlí Stojanovo gymnázium.\n\nZ podnětu olomouckého biskupa Roberta klášter založil moravský markrabě Vladislav Jindřich v blízkosti vesnice Veligradu (dnešní Staré Město u Uherského Hradiště), po níž byl pojmenován.\n\nKlášter byl dokončen ve 40. letech 13. století. Vybudován je v pozdním románském slohu, s vlivem rané gotiky. V lednu 1421 klášter vypálili moravští husité. K obnově došlo až za opata Ekarda ze Schwoben v letech 1587–1592. V průběhu třicetileté války byl klášter postižen dvakrát. Poprvé byl zpustošen vojskem sedmihradského knížete Gábora Bethlena v roce 1623. Podruhé byl poničen roku 1626 za vpádu povstalců z Valašska. Další, raně barokní přestavbu klášterních budov provedl v letech 1629–1635 opat Jan Greifenfels z Pilsenburku.\n\nSoučasnou podobu získal klášter v letech 1685–1735 po požáru v roce 1681. Po opravách budovy konventu provedl opat Petr Silavecký obnovu klášterního kostela, v níž pokračovali jeho nástupci opati Bernard Kašpárek, Florián Nezorin a Josef Malý. Přestavba také respektovala skutečnost, že v uplynulých staletích došlo k převýšení okolního terénu o 2 metry. \n\nRománská zvonice nad křížem lodi, v 16. století přestavěná v mohutnou renesanční věž, byla odstraněna a na jejím místě zaklenuta barokní kopule. Dvě z pěti románských apsid byly odstraněny do nové úrovně terénu, mnoho cenných architektonických prvků bylo překryto barokními fasádami nebo použito jako stavební materiál.\n\nV období josefínských reforem byl klášter roku 1784 zrušen. Od té doby kostel působí jako farní, i když fara byla v obci zřízena až v roce 1825. V roce 1890 klášter získalo Tovaryšstvo Ježíšovo, které zde zřídilo kolej a později řádové gymnázium. Ke zrušení koleje a gymnázia došlo v roce 1950, od roku 1990 působí Tovaryšstvo Ježíšovo na Velehradě znovu. Od roku 2004 zde působí Stojanovo gymnázium.\n\nV průběhu 20. století se na Velehradě uskutečnily dvě zásadní etapy archeologických vykopávek: první v letech 1903–1906, druhá pak v letech 1936–1941. Jejich prvotním účelem bylo odvodnění a vysušení zatopeného podzemí.\n\nPrvní etapa pod vedením dr. Jana Nevěřila odkryla zbytky průčelní stěny s románským ústupkovým portálem a devítimetrovou předsíní. Na východní straně byly dále odkryty zbytky dvou zrušených apsid a za nimi tři kamenné sarkofágy ze 13. století. V prostoru tzv. starého konventu byly objeveny pozůstatky paláce, tzv. opatského domu, který byl od vypálení kláštera v roce 1421 až do počátku 17. století jedinou obývanou budovou starého kláštera. Částí tohoto paláce byla i jedna ze čtyř věží, které byly součástí původního opevnění románského kláštera. Zbytky třicetimetrového klášterního refektáře byly zjištěny mezi jižními trakty barokních klášterních budov. Při opravě fasády v roce 1927 byla odkryta původní zeď chrámové lodi s románskými okny. Sokly, lyzeny i okna byla ve 13. století zhotoveny z kamenných kvádrů a vyzdívky stavěny z cihel. \n\nVykopávky v letech 1936–1941 spojené s odvodněním umožnily odkrytí podstatné části klášterního podzemí. Byly to především prostory křížových chodeb (ambitu) s přilehlými místnostmi sakristie a kapitulní síně, rajský dvůr se zbytkem staré studny a barokní krypty. Rozebráním 28 pilířů v křížových chodbách postavených v 17. století byl získán rozsáhlý materiál, neboť tyto pilíře byly v 17. století postaveny výhradně z úlomků románské architektury. Jsou to zvláště profilované archivolty ze sdružených románských a raně gotických oken ambitu, řada kalichovitých hlavic s bohatou rostlinnou ornamentikou, množství raně gotických žeber, žebrových výběhů, konzol a několik visutých svorníků z křížových chodeb. Románské archivolty jsou zdobeny pásem stylizovaných listů a hroznů vinné révy. Vnitřní stěna křížové chodby, členěná otevřenými okny s meziokenními sloupky byla v barokní době do základů zbořena, vnější stěny chodby zůstaly zachovány i s původními portály, jež vedly do přilehlých klášterních místností. Byla zde celá řada jednoduchých vchodů bez zdobení a také několik zdobených. Jeden je umístěn v jižní podélné chrámové zdi, která tvoří zároveň severní stěnu chodby a spojoval klášter s chrámem. Z tohoto portálu zůstala pouze spodní část ostění. Profilace ostění s románským perlovcem a klikatkou (pilovitým vlysem) výrazně prokazuje účast wormsko-řezenského stavebního okruhu. Po pravé straně vchodu byla objevena malá hrobka s gotickým otvorem. Její rozměry ukazují, že jde o hrobku druhotnou, pouze k uložení pozůstatků. Druhý portál v jižní stěně, vedoucí do refektáře, byl objeven v roce 1891. Je jediným celým dochovaným portálem. Hrany svislé části nesou bohatou pozdně románskou profilaci, která bez přerušení vstupuje do záklenku, a dále je zdobena typickým cisterciáckým ornamentem, obloučkovým vlysem.\n\nJezuité zřídili v klášteře kolej a později řádové gymnázium, které mělo vychovávat kněze a misionáře. Gymnázium vzniklo v roce 1916, ovšem na počátku bylo jen pobočkou Arcibiskupského gymnázia v Praze-Bubenči. Obrovskou prestiž mu přinesl rok 1919, kdy papež Benedikt XV. povýšil kolej příslušející k ústavu na Papežský ústav. Kolej tak přijala jméno \"Papežský misijní ústav sv. Cyrila a Metoděje pro misie slovanské\".\n\nGymnázium se zcela osamostatnilo až na konci roku 1937 pod názvem \"Řádové československé gymnázium Papežské koleje Tovaryšstva Ježíšova na Velehradě\". V roce 1942 bylo zrušeno nacisty a areál kláštera využívala \"Hitlerjugend\". V roce 1945 byly oba ústavy obnoveny, ne však nadlouho. Činnost koleje i gymnázia byla násilně ukončena komunistickým režimem v rámci Akce K v noci z 13. na 14. dubna 1950, když byl klášter přepaden Státní bezpečností, která jej zabrala, ústavy jediným prohlášením zlikvidovala a jezuity odvezla do koncentračních klášterů. \n\nV roce 2004 zde zahájilo výuku církevní \"Stojanovo gymnázium\", založené olomouckým arcibiskupem Janem Graubnerem v roce 2001.\n\nSoučástí nově založeného kláštera byl i klášterní „kostel Nanebevzetí Panny Marie“, který byl vysvěcen biskupem Robertem na počátku výstavby (27. listopadu 1228). Jeho dnešní plné jméno zní „bazilika Nanebevzetí Panny Marie a sv. Cyrila a Metoděje“. \n\nSoučasnou podobu bazilika získala při rozsáhlých přestavbách, které následovaly na přelomu 17. a 18. století po požáru v roce 1681. Navzdory nim jí však zůstal uchován románsko-gotický charakter. Během přestavby vzniklo 14 samostatných pobočných kaplí, byla zbořena předsíň a západní průčelí (délka baziliky tak klesla ze 100 na 86 metrů) a zcela byla přestavěna střecha a věže baziliky. Podlaha byla zvýšena na úroveň okolního terénu (v průběhu staletí došlo k navýšení okolí asi o 2 metry) a byly pod ní vybudovány krypty. Po dalším požáru v roce 1719 byly opravy dokončeny a dodána vnitřní výzdoba, na níž se mimo jiné podíleli sochař a štukatér Baldassare Fontana, sochař Carl Johann Steinhaüser a malíř Ignác Raab.\n\nPřebudování kostela bylo ukončeno 2. října 1735 slavnostním druhým svěcením. V roce 1927 udělil kostelu papež Pius XI. titul basilika minor. V červnu 1985 obdržela bazilika od papeže Jana Pavla II. Zlatou růži.\n\n\n"}
{"id": "287305", "url": "https://cs.wikipedia.org/wiki?curid=287305", "title": "Alamút", "text": "Alamút\n\nAlamút (persky قلعه الموت nebo jednoduše الموت což v arabštině a perštině znamená Hrad smrti, nebo také Orlí hnízdo) byla pevnost v centrálním pohoří Elborz, v provincii Qazvin na severozápadě dnešního Íránu, jižně od Kaspického moře a vzdálena asi 100 kilometrů od Teheránu. Dnes zbyly už pouze zříceniny, rozkládající se u vesnice Gazor Khân.\n\nPevnost byla postavena roku 840 ve výšce 2 100 m n. m., způsobem, který umožňoval jen jeden schůdný (uměle vytvořený) vstup, jež se vinul kolem čela útesu (a jeden přírodní vstup, který ale byl příliš nebezpečný pro použití); to dělalo pevnost vítěznou a extrémně obtížně dobyvatelnou. Pevnost měla neobvyklý systém dodávky vod. Vrchol byl extrémně úzký a dlouhý – možná 400 metrů dlouhý, a ne víc než 30 metrů široký.\n\nV roce 1090 pevnost byla infiltrovaná a obsazená silami šítského ismáilitského hnutí, známého pod názvem asasíni (též \"hašašíni\"), které vedl Hassan i Sabbah (Hassan ibn al-Sabbah), později podle svého sídla zvaný \"Stařec z hory\". Za vlády asasínů se pevnost stala legendární díky svým rajským zahradám, knihovně a v neposlední řadě i atentátníkům, vysílaným z duchovního centra sekty především proti vnitřním nepřátelům islámu. \n\nNadvládu Asasínů zlomil až vpád Mongolů. 15. prosince 1256 předal Ruknud-Dīn Khurshāh bez boje Alamut vůdci mongolských vojsk, chánu Hulaguovi, v plané naději, že se Hulagu nad obránci Alamútu smiluje. Dobyvatelé však hrad pobořili, z velké knihovny, kterou asasíni v Alamútu postavili, nechal Hulagu vytřídit jen některé rukopisy, vědecké práce a  Korán, zbytek přikázal spálit.\n\nV roce 2004 byly zbylé části zdi zničené zemětřesením.\n\n\n"}
{"id": "287307", "url": "https://cs.wikipedia.org/wiki?curid=287307", "title": "Kožovec rybí", "text": "Kožovec rybí\n\nKožovec rybí (\"Ichthyophthirius multifiliis\") je nálevník, který ve vegetativním stadiu parazituje v kůži mnoha druhů ryb a je původcem ichtyoftiriózy. Kožovec rybí měří do 1 mm a lokalizuje se v kůži, na žábrách či ploutvích ryb, což se navenek projevuje jako mléčně bílé tečky laicky zvané krupice nebo krupička. Napadené ryby se otírají o substrát a jsou neklidné. Při masivním napadení kožovcem může docházet k úhynu ryb. Vnímavé jsou především ty druhy ryb, které mají drobné šupiny, případně nemají šupiny vůbec (sumci, sekavky apod.), nebo ryby, které následkem stresu, transportu apod. ztratily ochranný slizový obal.\n\nVývojový cyklus: Na rybě parazituje trofont, přisedlé stádium, pro které je charakteristický stočený tvar připomínající podkovu. Narušuje pokožku a škáru a po jeho odpadnutí tvoří ranka vstupní bránu sekundární bakteriální nebo plísňové infekci. Po dosažení velikosti 1 mm se trofont aktivně uvolní a usadí se na dně. Vytvoří hlenem obalenou cystu zvanou tomont a namnoží se až na 2000 drobných tomitů. Následně se tomiti z cysty uvolní a mění se na volně pohyblivé theronty. Theronti aktivně vyhledávají hostitele, uchycují se na něm a přechází opět do stádia trofontu, čímž se cyklus uzavírá. Pokud theront nenajde vhodného hostitele do tří dnů, tak uhyne. Délka vývojového cyklu kožovce je velice ovlivněná teplotou vody. Při teplotě okolo 10 °C trvá až 35 dní, při teplotě 26 °C trvá jen několik hodin. Aplikovaná léčiva hubí pouze pohyblivá stádia (theronty). Při nepříznivých podmínkách může kožovec zůstat v rozmnožovací cystě (tomontu) zapouzdřený delší dobu. Při zlepšení podmínek tak může i po zdánlivém vymizení nemoci dojít k masivní infekci.\n"}
{"id": "287313", "url": "https://cs.wikipedia.org/wiki?curid=287313", "title": "Piotr Cywiński", "text": "Piotr Cywiński\n\nPiotr Mateusz Andrzej Cywiński (* 16. dubna 1972 Varšava) je historik - mediavelista, (2000–2010) předseda Klubu Katolické Inteligence ve Varšavě, ředitel Státního muzea Auschwitz-Birkenau.\n\nNarodil se roku 1972 ve Varšavě. Do tří let žil v Krakově, poté až do roku 1982 ve Varšavě. Léta 1982–1993 strávil díky emigraci svého otce ve Švýcarsku a Francii.\n\nHistorii studoval na univerzitách ve Štrasburku a Lublinu. Doktorát získal v roce 2002 za práci o Svatém Brunovi z Querfurtu.\n\nV letech 1996–2000 byl místopředsedou, a od roku 2000 do roku 2010 byl předsedou Klubu Katolické Inteligence. V roce 1999 spolupracoval při návštěvě papeže v Polsku jako vedoucí akreditace. V letech 2000–2002 byl místopředsedou festivalu \"Europalia 2001 Polska\", jež byl do té doby největší ukázkou polské kultury v zahraničí. Poté se stal vedoucím oddělení zahraničních projektů v Institutu Adama Mickiewicze.\n\nOd roku 2000 je sekretářem Mezinárodní osvětimské rady, byl také jedním ze zakladatelů Mezinárodního centra vzdělávání o Auschwitz a holocaustu.\n\nOd 1. září 2006 je ředitelem Státního muzea Auschwitz - Birkenau v Osvětimi.\n\n"}
{"id": "287314", "url": "https://cs.wikipedia.org/wiki?curid=287314", "title": "Bostrichiformia", "text": "Bostrichiformia\n\nBostrichiformia je infrařád všežravých brouků.\n\nObsahuje dvě nadčeledi, Derodontoidea a Bostrichoidea, ve kterých jsou Dermestidae, Anobiidae, Bostrichidae a další čeledi.\n"}
{"id": "287315", "url": "https://cs.wikipedia.org/wiki?curid=287315", "title": "Kunges", "text": "Kunges\n\nKunges je řeka v autonomní oblasti Sin-ťiang na západě Číny. Je přibližně 220 km dlouhá.\n\nPramení ve sněhu a ledovcích na jižním svahu masivu Iren-Chabyrga ve Východním Ťan-šanu. Protéká převážně v široké mezihorské Kungeské kotlině. Po soutoku s řekou Tekes vytváří řeku Ili. Nedaleko tohoto soutoku napájí rozsáhlé bažiny a slaniska.\nVyšších vodních stavů dosahuje v létě.\n\nVyužívá se k zavlažování.\n"}
{"id": "287317", "url": "https://cs.wikipedia.org/wiki?curid=287317", "title": "Kočinčína", "text": "Kočinčína\n\nKočinčína (francouzsky Cochinchine) byla v letech 1863–1954 francouzská kolonie v jihovýchodní Asii, zahrnující jih dnešního Vietnamu a část východní Kambodže. Kočinčína byla součástí Francouzské Indočíny a jejím hlavním městem byl Saigon.\n\nV roce 1936 byla uvedena rozloha Kočinčíny 67 000 km² a počet obyvatel 4 616 000. Většinu území tvoří delta řeky Mekong, kraj je rovinatý a vodnatý, ke Kočinčíně patřil i největší vietnamský ostrov Phu Quoc. Podle území se jmenuje plemeno slepic kočinka a ještěr agama kočinčinská.\nKraj do 14. století patřil Khmérskému království, od té doby zde žije početná khmérská menšina známá jako Khmer Krom. K Vietnamu ho připojil Lê Thánh Tông. Francouzi obsadili Saigon 17. února 1859, v roce 1946 byla vyhlášena \"Autonomní republika Kočinčína\" pod francouzskou ochranou, která se roku 1948 připojila k Vietnamskému státu. V roce 1978 se Rudí Khmerové pokusili oblast vojensky obsadit a připojit ke Kambodži, neúspěch kampaně vedl ke zhroucení jejich režimu.\n\nVietnamsky se oblast jmenuje \"Nam Bo\" nebo \"Nam Ky\" (jižní provincie), název Kočinčína vznikl z malajského \"Kuchi\", označujícího původně celý Vietnam, což Portugalci používali v podobě \"Cochim\" a později, pro odlišení od indického přístavu Kóčin, \"Cochim-China\" (podle blízkostí Číny).\n\n"}
{"id": "287321", "url": "https://cs.wikipedia.org/wiki?curid=287321", "title": "Cucujiformia", "text": "Cucujiformia\n\nCucujiformia je infrařád všežravých brouků, který reprezentuje převážně býložravé brouky.\n\nTento infrařád obsahuje sedm nadčeledí:\n"}
{"id": "287323", "url": "https://cs.wikipedia.org/wiki?curid=287323", "title": "Písková Lhota (okres Nymburk)", "text": "Písková Lhota (okres Nymburk)\n\nPísková Lhota je obec v okrese Nymburk, asi 7 km jižně od Nymburku a 5 km západně od města Poděbrady. Má obyvatel a její katastrální území měří 643 hektarů.\n\nPrvní písemná zmínka o obci pochází z roku 1553.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Písková Lhota \"(625 obyvatel)\" byly v roce 1932 evidovány tyto živnosti a obchody: obchod s cukrovinkami, holič, hospodářské strojní družstvo, 3 hostince, kolář, obchod s koňmi, 2 kováři, 2 krejčí, obuvník, pekař, řezník, sadař, 4 obchody se smíšeným zbožím, trafika, 2 truhláři.\n\nDopravní síť\n\nVeřejná doprava 2011\n\n"}
{"id": "287329", "url": "https://cs.wikipedia.org/wiki?curid=287329", "title": "Bechtěrevova nemoc", "text": "Bechtěrevova nemoc\n\nBechtěrevova či Marieho–Strümpellova nemoc (ankylozující spondylitida, lat. \"morbus Bechterevi, morbus Mariei–Strümpelli\"), pojmenovaná podle ruského neurologa Vladimira Bechtěreva, německého neurologa Adolfa Strümpella a francouzského neurologa a endokrinologa Pierra Marieho je chronické zánětlivé onemocnění především páteřních obratlů postihující až 1 % populace. Postihuje dvakrát až třikrát častěji muže než ženy; první příznaky se většinou objeví mezi 18. a 30. rokem života.\n\nPřesná příčina nemoce zůstává stále nejasná. Již dlouho je však známa souvislost, která existuje mezi výskytem ankylozující spondylitidy a přítomností antigenu HLA-B27. HLA antigeny jsou molekuly na povrchu buněk, podle kterých imunitní systém rozeznává vlastní buňky od cizích.\n\nNejrůznějších HLA antigenů existuje velké množství a antigen HLA-B27 se vyskytuje přibližně u 7 % obyvatel České republiky. U spondylitiků jej lze prokázat až v 90 % případů. U osob s antigenem HLA-B27 je pravděpodobnost onemocnění až 300krát vyšší oproti osobám, které tento antigen nevlastní. Přítomnost antigenu HLA-B27 však ještě neznamená, že budete touto nemocí postiženi, jedná se pouze o zvýšené riziko.\n\n\nNemoc není dědičné onemocnění v tom smyslu, že by se jednoduše přenášela z rodičů na děti. Přesto však v jejím rozvoji dědičnost určitou roli hraje. Má-li někdo z vašich blízkých příbuzných (rodiče, prarodiče, sourozenci) spondylitidu, máte i vy vyšší riziko tohoto onemocnění, a neměli byste proto podceňovat případné příznaky, které jsou pro počátky Bechtěrevovy choroby typické.\n\nDědičnost sklonů k Marieho–Strümpellove chorobě může být založena na dědičnosti antigenu HLA-B27, který výrazně zvyšuje riziko tohoto onemocnění. Tento specifický antigen se vyskytuje asi u 7 % populace. Antigeny jsou molekuly umístěné na povrchu buněk a slouží mimo jiné jako značka pro imunitní systém, který díky nim rozpozná buňky vlastní od buněk cizích (například bakteriálních, nádorových nebo transplantovaných). Sestavu antigenů má každý člověk individuální, ale dědí se z rodičů na děti tak jako krevní skupiny nebo třeba fyziognomické znaky (tvar nosu, lebky apod.). Proto mají blízcí příbuzní podobnou sestavu antigenů a dá se očekávat, že mohou sdílet také rizikový antigen HLA-B27.\n\nTak jako se lidé vzájemně liší mezi sebou, liší se u každého pacienta s touto nemocí i průběh jeho choroby. U někoho může nemoc postupovat rychle a záhy ho invalidizovat, zatímco v jiném případě se může nástup závažných projevů oddálit až do pozdního věku. Přesto je v průběhu choroby možné vysledovat několik společných znaků:\n\nPřes všechny naděje, které poskytují nové léky a léčebné postupy, stále zůstává nejdůležitějším pacientův osobní přístup k nemoci. Pravidelným cvičením a dodržováním základních doporučení lze podstatně zlepšit průběh choroby i rozsah trvalých následků.\n\nLéčba nemoci vyžaduje dlouhodobý odborný přístup. Tato choroba není při dnešních léčebných možnostech zcela vyléčitelná a podávané léky se zaměřují na zmírnění příznaků a zpomalení progrese (zhoršování) onemocnění.\n\nFarmakologická léčba a druhy používaných léků\nPoužívané skupiny léků se zaměřují na potlačení zánětlivé aktivity a na potlačení imunitního systému, který reaguje proti tkáním vlastního těla (autoimunitní reakce). V současné době se rozvíjí poměrně nová skupina léčiv náležejících do takzvané biologické léčby. Tyto léky také dokážou potlačovat přehnanou a nenormální reakci imunitního systému, avšak činí tak velmi cíleně na základě detailních poznatků o spouštěčích a průběhu imunitní reakce. Proto mají tyto léky výrazně menší nežádoucí účinky než klasické imunosupresivní léky.\n\nLéky používané v léčbě Bechtěrevovy nemoci můžeme tedy rozdělit do následujících základních skupin:\n\n\n\n\n\nU málokteré choroby jsou cvičení a rehabilitace natolik důležitá jako právě u Marieho–Strümpellove choroby. Díky vhodné rehabilitaci je možné zpomalit rozvoj nemoci i její další průběh. Zásadní je, aby byla rehabilitace odborně vedena a správně dávkována. Měla by se pro nemocného stát každodenní součástí života.\n\nRehabilitace probíhá jednak za přímé spolupráce rehabilitačního pracovníka, který provádí měkké techniky a asistuje při rozcvičování páteře. Dále jste poučeni o provádění samostatných cviků, především dechových cvičení. Důležitý je nácvik přímého držení těla a udržování obratnosti. Rehabilitace probíhá pravidelně, většinou jednou za týden. Samostatně byste však měli cvičit alespoň dvakrát denně, nejlépe ráno a v poledne.\n\nKromě cvičení je nutné dodržovat určitá režimová opatření, dbát na správné držení těla a vhodnou polohu při spánku. Vhodné pro zmírnění bolestí je také cvičení ve vodě. Vztlaková síla vody usnadňuje pohyby a zmenšuje zátěž způsobující někdy výrazné bolesti. Cvičení ve vodě tak vede k uvolnění napětí a zlepšení pohybového rozsahu.\n\n"}
{"id": "287331", "url": "https://cs.wikipedia.org/wiki?curid=287331", "title": "Bolatice", "text": "Bolatice\n\nBolatice jsou obec v okrese Opava v Moravskoslezském kraji nacházející se v jižní části Hlučínské pahorkatiny nedaleko hranic s Polskem. Žije zde obyvatel a jde tak o jednu z největších českých obcí, která není městem. Ve vzdálenosti 5 km jihozápadně leží město Kravaře, 10 km jihovýchodně město Hlučín, 13 km západně statutární město Opava a 19 km jihovýchodně statutární město Ostrava. Bolatice získaly v letech 1999 a 2008 ocenění \"Zlatá stuha\" v krajském kole soutěže Vesnice roku.\n\n\nNázev \"Bolatice\" bývá někdy odvozován úvahou od osobního jména \"Boleslav\" přes \"Bolata\" – \"Bolek\" – \"Bohatí\" – \"Bohatice\" a změnou „h“ na „l“. Doložené jsou tvary \"Bolatice\" (od roku 1612), \"Biletice\" (1591), \"Boletice\" (1440–1881); ještě dříve latinsky pak \"Poleticz\" (1349), \"Bolaticz\" (1265 a 1270) a \"Balaticz\" (1250).\n\n\nPrvní písemná zmínka o obci je z roku 1250, v dopise papeže Inocence IV. vyhotoveného 18. prosince 1250. v Lyonu, který území obce odkazuje cisterciáckému klášteru na Velehradě. O obci se zmiňuje v roce 1265 i olomoucký biskup Bruno při placení desátků a smlouvě s opatem velehradským. Správním centrem statků tohoto kláštera na Opavsku byly Stěbořice. Husitství zatřáslo majetkovou držbou velehradských cisterciáků a Bolatice v té době získal Jindřich z Děhylova. Získat zpět Bolatice z držení se klášteru nepodařilo ani od dalšího držitele, Otíka z Rohova, a tak se opat Štěpán r. 1467 rozhodl Bolatice, které nedržel, zastavit přímo synům českého krále Jiřího z Poděbrad, Viktorínovi a Jindřichovi, vévodům opavským. Poděbradové zástavu pak udělili Jindřichovi Donátovi z Velké Polomi.\n\nV Bolaticích v té době bylo již dědičné fojtství se svobodným dvorem a rybníkem, které nepodléhalo zástavnímu držiteli Bolatic, a docházelo proto k velmi vleklým sporům. Bolatické volenství, jak se zmíněnému dvoru s fojtstvím říkalo, náleželo evangelíkům Drahotušům na Dolním Benešově. V r. 1544 získali tito v zástavě i ves Bolatice. Pobělohorské poměry umožnily návrat cisterciáků do Bolatic.\n\nV létech 1674-1694 působil v obci frýdecký rodák, Kristián Bohumír Hirschmenzel, jeden z českých význačných barokních spisovatelů a známý polyhistor cisterciáckého řádu velehradského, jako administrátor statku a fary Bolatice.\n\nRoku 1682 navštívil Bolatice polský král Jan Sobieský s vojskem, když táhl na pomoc Vídni obležené Turky. Kostel postavený v Bolaticích r. 1703 byl zasvěcen sv. Stanislavu, polskému patronovi, právě na paměť této události. Pro důstojné bydlení proboštů vystavěli cisterciáci v Bolaticích v letech 1724-1748 raně barokní zámek s kamenným portálem. V tomto období postavili také barokní kapli P. Marie a posléze menší barokní kapli sv. Jana Nepomuckého. V roce 1721 měli cisterciáci v Bolaticích 9 zahrad, krčmu a dvůr, žilo zde 25 sedláků, 26 zahradníků, 6 domkařů a 10 podruhů.\n\nPo prohrané válce Marie Terezie připadlo Hlučínsko 11. června 1742 Prusku. Po zrušení velehradského kláštera prodal pruský stát Bolatice 9. listopadu 1784 bratrům baronům Eugenovi a Aloisovi Hennům z Henneberku za 41 000 tolarů. Noví majitelé 3. června 1786 založili osadu Heneberky, která byla v r. 1893 připojena k Bolaticím a od r. 1949 se nazývá Borová. V roce 1822 prodali bratři Hennové Bolatice knížeti Edvardovi Lichnovskému za 83 054 tolarů, který ji připojil k fidelkomisnímu panství v Chuchelné. V roce 1830 bylo v obci 122 domů, 1 zámek a 1200 obyvatel, škola s jedním učitelem a kostel. Osada Heneberky čítala 256 obyvatel. V roce 1837 se v obci postavila nová škola.\n\nV roce 1848 zrušením roboty se lid stal svobodným a volným a začíná odcházet na práce do Horního Slezska, Německa a Ostravy. Toto období je charakterizováno neúrodou, velkou bídou a přírodními pohromami (hlavně požáry).\n\nV roce 1870 jsou odváděni občané do prusko-francouzské války. V roce 1873 byla zahájena stavba silnice z Bolatic do Chuchelné. I když obec ležela v Prusku, české vyučování se zde udrželo ve škole do roku 1872. Od 1. října 1874 byl v obci zaveden sňatek církevní i občanský. V roce 1890 měla obec 2 074 obyvatel. Pro povznesení moravského lidu v Prusku založilo katolické duchovenstvo v roce 1895 \"Katolické noviny\". V roce 1895 byl v bolatickém lese zavražděn učitel Oskar Kuroň a byla také zahájena výstavba železnice Opava-Chuchelná-Ratiboř. V roce 1897 začala výstavba druhé školy v obci. Roku 1901 byla v lesíku Křeménky postavena hájenka, která měla sloužit císaři Vilému II. k odpočinku a svačině. Rok 1907 byl spojen s výstavbou vodovodu na osadě Heneberky.\nDne 7. května 1911 byl položen základní kámen nového kostela, který byl vysvěcen 24. listopadu 1912. Stavba se prováděla podle projektu kravařského stavitele Seyfrieda. Období do 1. světové války bylo období rozmachu a rozvoje. Válka však přinesla lidem utrpení, řada z nich ve válce zemřela. Po válce se Hlučínsko stává územím nikoho, teprve po vojenském obsazení dne 4. února 1920 z rozhodnutí Versailleské smlouvy je rozhodnuto - Bolatice se vrací do ČSR. Dvacátá léta nebyla příliš dobrá pro rozvoj obce, ten přišel až na začátku 30. let, i když Bolatice byly poškozovány častými povodněmi. V roce 1932 bylo započato s elektrifikací obce i Heneberků, v roce 1933 došlo k vydláždění a kanalizaci Padol.\n\nV důsledku Mnichovské dohody z září 1938 připadlo Hlučínsko německé Třetí říši. Po připojení k Německu byli občané prohlášeni za Němce a muži museli nastoupit do německé armády. Řada z nich se již z války nevrátila domů. Těžké boje v závěru 2. světové války, při nichž byla obec osvobozena 17. dubna 1945, připomínají pomníky padlých ruských a českých vojáků. Po roce 1945 se obec vrátila již natrvalo do území ČSR. Rány po válečné tragédii se dlouho zacelovaly. Zaměstnanosti v obci velmi pomohlo založení podniku Slezská provazárna (později Konopa, Juta a dnes Lanex) v roce 1949, který začal výrobu lan a dalších výrobků. V roce 1962 byla otevřena nová budova školy pro 500 žáků, s jejíž rekonstrukcí se započalo na konci roku 2008.\n\nKoncem 60. let byla v obci vybudována nová kanalizace, která zatrubnila potok procházející středem obce. V 70. letech a 80. letech dochází v obci k velkému stavebnímu rozkvětu, je rozšířen podnik Juta, je postavena budova mateřské školy, obchodní dům, koupaliště, nová budova obecního úřadu, pošta atd. Koncem 80. let začala rekonstrukce kulturního domu. V 70. letech se vybudovaly i suché retenční hráze, které mají obec chránit před povodněmi. V 80. letech se začal budovat v obci vodovod, začátkem 90. let pak plynovod, který byl dostavěn v roce 1996.\n\nKatastrální území Bolatice má rozlohu 1320 ha. Intravilán obce se rozkládá v nadmořské výšce okolo 260 m n. m. na ploše 132 ha. Nejnižší místo v obci je na její jižní části u bývalé pískovny při ústí Černého potoka do potoka Opusty ve výšce 240 m n. m.. Obec je ze všech stran obklopena výšinami, které dosahují nadmořské výšky od 271 do 304 m a rozléhají se na nich úrodná pole, jimž na severovýchodě vytváří zelenou korunu velký Chuchelenský les, převážně smrkový a borový, a les Bažantnice.\n\nNejvětším podnikem v obci je Lanex, zabývající se především výrobou velkoobjemových vaků a lan, zaměstnával v roce 2007 asi 678 zaměstnanců (z toho asi 508 přímo v obci, cca 170 ve Vítkově). Lanex má své další pobočky v Polsku a na Slovensku. 80 % produkce Lanexu se vyváží do celého světa.\n\nDalším významným podnikem je Opavice a.s., který se zabývá rostlinnou a živočišnou výrobou a u kterého pracuje asi 60 lidí.\n\nV průmyslové zóně - Bolatice u hřiště zkolaudovali svá nová sídla společnosti podnikající ve stavebnictví, provaznictví, truhlářství, obrábění kovů, výrobou dveřních systémů, kachlových kamen apod.\n\nV obci proběhne každý rok celá řada bohatých kulturních akcí, snažících se hlavně o zachování lidových tradic a zpestření života nejen svých obyvatel. Začátku roku patří plesové sezoně, která je ukončená masopustem s pochováním basy. K tomuto účelu je hojně využíván prostor místního kulturního domu. V něm se odehrávají i další akce, jako například Vítání jara, Vítání občánků, oslavy Dne matek, Výstava zahrádkářů a kutilů, Výstava podnikatelů a řemeslníků, divadelní vystoupení, koncerty aj. Součástí kulturního domu je kinosál, ve kterém se každoročně pořádaji filmové festivaly, které během roku doplňují cestopisné přednášky a další akce.\n\nMnoho kulturních akcí probíhá také v Bolatickém skanzenu lidových tradic. Tomuto místu odpovídají témata jednotlivých akcí- jde hlavně o lidové tradiční oslavy a výročí důležitých historických mezníků obce.\n\n\n\n\n\n\n\n\n\n\n\n\n"}
{"id": "287332", "url": "https://cs.wikipedia.org/wiki?curid=287332", "title": "Elateriformia", "text": "Elateriformia\n\nElateriformia je infrařád všežravých brouků. Dvě největší čeledi v této skupině jsou krascovití, kterých je kolem 15 000 popsaných druhů a kovaříkovití, kterých je kolem 10 000 popsaných druhů.\n\nTento infrařád obsahuje pět nadčeledí:\n\n"}
{"id": "287337", "url": "https://cs.wikipedia.org/wiki?curid=287337", "title": "Nobuo Amajake", "text": "Nobuo Amajake\n\nNobuo Amajake (: 天宅信雄, \"Amajake Nobuo\", narozen 29. dubna 1934) je vysloužilý japonský profesionální hráč go.\n\nAbe se narodil ve městě Kjóto v prefektuře Kjóto v Japonsku. Profesionálním hráčem se stal roku 1955.\n"}
{"id": "287339", "url": "https://cs.wikipedia.org/wiki?curid=287339", "title": "Antonín Kybal", "text": "Antonín Kybal\n\nAntonín Kybal (25. března 1901 Nové Město nad Metují – 15. listopadu 1971 Praha) byl český textilní výtvarník a pedagog, zakladatel české školy tapisérie.\n\nSvou kariéru začal studiem na Uměleckoprůmyslové škole v sochařském ateliéru prof. Josefa Mařatky. Absolvoval v roce 1925. Ve škole se seznámil se svou budoucí manželkou a nejbližší spolupracovnicí, Ludmilou Kybalovou.\n\nPo absolutoriu dva roky vyučoval na gymnáziích, v roce 1927 opustil školství a vydal se na dráhu výtvarníka. Od roku 1928 měl s manželkou Ludmilou vlastní výtvarný ateliér, ve kterém tvořili koberce, tapisérie, záclony, tištěné dezény a další návrhy a realizace.\n\nKybal se stal vůdčí osobností a průkopníkem českého moderního textilního umění. Po druhé světové válce založil na Vysoké škole uměleckoprůmyslové v Praze „Kybalovu textilní školu“, jejíž činnost zaměřil na tapisérie a koberce, stal se akademickým profesorem a vyučil dvě generace textilních výtvarníků.\n\nByl významným textilním výtvarníkem nejen po stránce výtvarné, ale i technické. Vycházel z rodinné tradice, jeho otec vlastnil textilní továrnu. Jeho práce zahrnuje i spolupráci s dalšími výtvarníky, především manželkou Ludmilou, ale i Sochorem.\n\nKromě návrhů tapisérií, koberů a bytových textilií dělal návrhy látek pro historické filmy.\n\nRád se vracel do rodného kraje, kde vytvořil mnoho kreseb a návrhů. Jeho synem je botanik a biochemik Jan Kybal (* 1927) a dcerou historička umění Ludmila Kybalová (1929–2012).\n\n\n"}
{"id": "287343", "url": "https://cs.wikipedia.org/wiki?curid=287343", "title": "Takeo Andó", "text": "Takeo Andó\n\nTakeo Andó (: 安藤武夫, \"Andó Takeo\", narozen 11. září 1938 v Tokiu v Japonsku), spíše znám jako Takeo Suzuki, je profesionální hráč go.\n\nTakeo byl po mnoho let, až do svého důchodu v roce 2000, hlavním ředitelem japonské organizace go Nihon Ki-in. Je znám jako učitel mnoha silných hráčů, mezi které patří Norimoto Joda, Čo Sondžin, Tomomi Nakaonoda a Kanda Ei. Jeho dalšími žáky jsou Arimura Hiroši, Tominaga Takeši a Jamada Takudži.\n\n"}
{"id": "287346", "url": "https://cs.wikipedia.org/wiki?curid=287346", "title": "Thailand Open (Pattaya)", "text": "Thailand Open (Pattaya)\n\nThailand Open byl profesionální tenisový turnaj žen, konaný ve thajském městě Pattaya. Založen byl v roce 1991 a odehrával se v místním tenisovém areálu Dusit Thani Hotel na otevřených dvorcích s tvrdým povrchem. V rámci okruhu WTA Tour se v sezónách 2009–2015 řadil do kategorie WTA International. Předtím probíhal jako událost dvou kategorií, nejdříve Tier V (1991–1992, 2001–2003) a poté Tier IV (1993–2000, 2005–2008). Hlavním partnerem turnaje se v letech 2009–2015 stala thajská petrolejářská společnost PTT Public Company (PTT).\n\nDo soutěže dvouhry nastupovalo třicet dva tenistek a čtyřhry se účastnilo šestnáct párů. Rozpočet k roku 2015 činil 250 000 dolarů. Událost se uskutečňovala na přelomu ledna a února, v týdnu po melbournském grandslamu Australian Open. V roce 2004 se neodehrála.\n\nNejvíce singlových titulů získala Slovenka Daniela Hantuchová, která vyhrála tři ročníky v letech 2011, 2012 a 2015. V sezóně 2010 profesionální tenistky zvolily thajský turnaj za nejlepší v kategorii WTA International.\n\nV kalendáři WTA Tour 2015 byl v rámci své kategorie třetím nejdéle hraným turnajem z 33 událostí této úrovně (déle se hrály pouze turnaje v Aucklandu a Stanfordu). Od sezóny 2016 jej nahradila tchajwanská událost Taiwan Open probíhající v Kao-siungu.\n"}
{"id": "287347", "url": "https://cs.wikipedia.org/wiki?curid=287347", "title": "Spoiler", "text": "Spoiler\n\nSpoiler má více významů:\n\nV technice\n\nV kultuře\n"}
{"id": "287349", "url": "https://cs.wikipedia.org/wiki?curid=287349", "title": "Kikujo Aoki", "text": "Kikujo Aoki\n\nKikujo Aoki (: 青木喜久代, \"Aoki Kikujo\", narozena 24. května 1968) je profesionální hráčka go.\n\nKikujo vstoupila do Nihon Ki-in v roce 1981. Je sestra Šiniči Aokiho, který je profesionální 9. dan v Nihon Ki-in.\n\n\n\n"}
{"id": "287352", "url": "https://cs.wikipedia.org/wiki?curid=287352", "title": "Šiniči Aoki", "text": "Šiniči Aoki\n\nŠin'iči Aoki (: 青木紳一, \"Aoki Šin'iči\", narozen 9. června 1965 v Kanagawě v Japonsku) je profesionální hráč go.\n\nŠin'iči je starší bratr profesionální go hráčky Kikujo Aoki. Studoval u Jasura Kikučiho. Ve své profesionální kariéře má již přes 400 vítězství.\n\n\n"}
{"id": "287353", "url": "https://cs.wikipedia.org/wiki?curid=287353", "title": "Kredit", "text": "Kredit\n\nSlovo kredit může znamenat:\n\n"}
{"id": "287354", "url": "https://cs.wikipedia.org/wiki?curid=287354", "title": "Nokia PC Suite", "text": "Nokia PC Suite\n\nNokia PC Suite je softwarový balík používaný pro vytvoření připojení mezi mobilními telefony Nokia a počítači běžící na Microsoft Windows operačním systému. Bývá použit pro přenos hudby, fotek a aplikací. Lze ho použít i pro odesílání SMS zpráv nebo připojení k internetu. Mobilní telefon lze připojit pomocí USB, Bluetooth, nebo Infračervený port.\n\nPoslední dostupná verze je Nokia PC Suite 7.1.40.6 (leden 2010).\n\nPozor! Některé nejnovější verze nemusí být zpětně kompatibilní. Nejnovější verzi PC Suite pro daný model telefonu najdete na webové stránce Nokia.\n\nNásledující aplikace jsou zahrnuty v nejnovější verzi Nokia PC Suite:\n\n\n\n\nNokia PC Sync zprostředkovává synchronizaci kontaktů, kalendáře, poznámek, úkolů, e-mailů, záložek a souborů/složek mezi podporovaným telefonem Nokia a:\n\n\n\n"}
{"id": "287356", "url": "https://cs.wikipedia.org/wiki?curid=287356", "title": "Takeši Aragaki", "text": "Takeši Aragaki\n\nTakeši Aragaki (: 新垣武, \"Aragaki Takeši\", narozen 4. června 1956) je profesionální hráč go.\n\n\n"}
{"id": "287364", "url": "https://cs.wikipedia.org/wiki?curid=287364", "title": "Q10", "text": "Q10\n\nQ10 může znamenat:\n\n"}
{"id": "287370", "url": "https://cs.wikipedia.org/wiki?curid=287370", "title": "Roy Scheider", "text": "Roy Scheider\n\nRoy Scheider (vlastním jménem Roy Richard Scheider, 10. listopadu 1932, Orange, New Jersey – 10. února 2008, Little Rock, Arkansas) byl americký filmový a televizní herec. Je známý především svou rolí v thrilleru Stevena Spielberga \"Čelisti\" z roku 1975. Byl dvakrát nominován na Oscara.\n\nHerectví se věnoval už v době středoškolských studií, profesionálně jako divadelní herec od roku 1961 (Romeo a Julie). Jeho první filmovou rolí bylo účinkování v hororu \"The Curse of the Living Corpse\" (Kletba živé mrtvoly). V roce 1971 byl nominován na Oscara za vedlejší roli ve filmu Williama Friedkina \"Francouzská spojka\", druhou nominaci na \"Cenu Akademie\" obdržel v roce 1979 za hlavní roli ve filmu Boba Fosse \"All That Jazz\".\n\nPrvní manželka byla Cynthia Bebout Scheider (1962–1989), druhou byla Brenda Siemer Scheider (1989–2008).\n\n\n\n"}
{"id": "287373", "url": "https://cs.wikipedia.org/wiki?curid=287373", "title": "Šúzó Awadži", "text": "Šúzó Awadži\n\nŠúzó Awadži (: 淡路修三, \"Awadži Šúzó\", narozen 13. srpna 1949) je profesionálním hráčem go.\n\nŠúzó Awadži se stal profesionálním hráčem v devatenácti letech. 9. dan dostal v roce 1984 po turnaji Honinbo. Navzdory tomu, že se zúčastnil všech velkých japonských turnajů (Kisei, Meidžin, Honinbo, Džudan, Tengen, Oza a Gosei), nikdy ani jeden nevyhrál.\n\nVyhrál:\n\nSkončil ve finále:\n\n"}
{"id": "287374", "url": "https://cs.wikipedia.org/wiki?curid=287374", "title": "Slum", "text": "Slum\n\nSlum (výslovnost [slam]) je podle definice \"UN-Habitat\" (program OSN pro lidská sídla) chudinská čtvrť z improvizovaných a obvykle nelegálně postavených chatrčí. Slumy se nacházejí hlavně na předměstích velkoměst v rozvojových zemích Afriky, Asie a Latinské Ameriky. Meziválečné slumy v Československu se nazývaly nouzové kolonie.\n\nVelké množství slumů je v Africe. Mezi největší a nejznámější patří slum Kibera, který se nachází asi 6 km od centra keňského hlavního města Nairobi. Odhady počtu obyvatel se různí, udává se od 500 000, ale i několikanásobně víc. Některé slumy, ve kterých žijí lidé na člunech, vznikly na řekách (např. Makoko, Lagos).\n\nV Asii jsou v řadě zemí (Indonésie, Filipíny, Indie a jiné) časté i slumy podél řek, které jsou proslulé znečištěním.\n\nKolonie chatrčí jsou v brazilských městech známé pod pojmem \"favellas\" (počeštěné \"favely\"), v Santiagu de Chile \"callampas\", v Limě \"barriadas\" či \"pueblos jóvenes\", v Caracasu \"ranchos\".\n\nVe francouzštině se slum nazývá \"bidonville\" (tj. město z plechovek). Menší slumy (stovky obyvatel) existují i na území Francie.\n\nPočty obyvatel slumů jsou pouze odhadovány a výsledky se různí. Podle údajů nevládní organizace \"Habitat for Humanity\" žije ve slumech nejméně 900 miliónů lidí. Největší světové slumy jsou:\nV roce 2005 odhadovala OSN, že do roku 2050 naroste počet obyvatel ve slumech z 1,6 miliardy na 3 miliardy.\n\nŽivotní podmínky ve slumech mají tyto obecné charakteristiky:\n\nNedostatek vody a hygienických zařízení umožňuje rychlé šíření nemocí. Nedostatek pozemních komunikací znemožňuje příjezd záchranný a policejní vozidlům, s tím souvisí i nedostatečná ochrana obyvatel před kriminalitou. Vysoká nemocnost snižuje produktivitu obyvatel a zabraňuje dětem v pravidelné školní docházce. Obyvatelé slumů jsou pro neznámou trvalou adresu vyřazováni z legální pracovní činnosti a práce na černém trhu zhoršuje jejich pracovní podmínky. Problémem slumů jsou kriminalita a drogy. Např. ve slumu Kibera je 50% dívek a žen ve věku 16–25 let těhotných a nezaměstnanost místních obyvatel činí 50%.\n\n\nPřed druhou světovou válkou slumy existovaly ve větším počtu zejména v Praze, kde se jim říkalo kolonie nebo nouzové kolonie, například na Žižkově.\n\nPoslední nouzové kolonie v Praze byly ojediněle obývány ještě na počátku 60. let 20. století (např. v Praze na Pankráci v prostoru dnešního sídliště Pankrác III., mezi ulicemi Na strži a Jeremenkova). Stále a od 20. let 20. století dosud víceméně nepřetržitě je obydlená nouzová kolonie Na Slatinách v Michli, třebaže místy se přiblížila zahrádkářské kolonii. Bývalá nouzová kolonie je též v Praze Na Kotlasce.\n\nNouzové kolonie podobné klasickým velkoměstským slumům lze ještě dnes nalézt kupříkladu v některých romských osadách na Slovensku.\n\nOd padesátých let 20. století, kdy z nouzových kolonií byla koncentrace chudoby vytěsněna, již v Česku nelze hovořit o slumech. Prostorové oddělení je spíše spojeno s etnicitou a hovoří se o minoritních ghettech. Po roce 1990 řeší české obce problém bezdomovectví.\nUmění se slumy inspiruje, někdy ve zromantizované podobě.\n\n\n\n"}
{"id": "287375", "url": "https://cs.wikipedia.org/wiki?curid=287375", "title": "Jabbim", "text": "Jabbim\n\nJabbim je český klient pro XMPP. Podporuje motivy vzhledu a funkce lze rozšiřovat pomocí zásuvných modulů. Zatím nepodporuje možnost přihlášení z více účtů najednou a tato funkce ani není pro vývojáře prioritou. Oficiálně podporovanými platformami jsou Microsoft Windows a GNU/Linux.\n\nKlienta Jabbim je možné využívat s libovolným XMPP serverem, včetně služby Google Talk (Gmail).\n\n\n"}
{"id": "287378", "url": "https://cs.wikipedia.org/wiki?curid=287378", "title": "Vitamín B13", "text": "Vitamín B13\n\nVitamín B je zastaralé a nejednoznačné označení pro jednu ze dvou organických kyselin, které se však dnes již obvykle k vitamínům nepočítají:\n\n"}
{"id": "287385", "url": "https://cs.wikipedia.org/wiki?curid=287385", "title": "Klíček", "text": "Klíček\n\nPojem Klíček má několik významů:\n\n"}
{"id": "287388", "url": "https://cs.wikipedia.org/wiki?curid=287388", "title": "2. česká fotbalová liga 2006/07", "text": "2. česká fotbalová liga 2006/07\n\nTento článek vypovídá o 2. fotbalové soutěži v Česku – o jejím čtrnáctém ročníku 2006/07.\n\nPeter Bartalský (27/0),\nAleš Hruška (3/0) –\nMarek Bažík (6/0),\nLubomír Blaha (3/0),\nRadek Bukač (15/5),\nRóbert Demjan (25/4),\nPavel Eismann (14/1),\nPavel Grznár (18/0),\nAdrián Guľa (15/2),\nJakub Hottek (8/0),\nMilan Jambor (17/0),\nRichard Kalod (28/6),\nRadoslav Král (27/0),\nMichal Kropík (7/1),\nTomáš Kučera (27/3),\nOndřej Kušnír (27/4),\nBranislav Labant (20/1),\nTomáš Mrázek (1/0),\nJan Novotný (25/8),\nTomáš Petr (1/0),\nVladimír Pokorný (2/0),\nTomáš Procházka (23/1),\nLuděk Stracený (21/4),\nMarcel Šťastný (29/4),\nPetr Švancara (15/9),\nAdrian Vizingr (1/0) –\ntrenér Vladimír Skalba\n\nJiří Havránek (4/0),\nRadek Sňozík (28/0) –\nLukáš Adam (19/1),\nVladimír Bálek (15/7),\nDavid Bartek (26/2),\nMichal Dian (15/1),\nRadek Divecký (6/0),\nEduard Formáček (1/0),\nIvan Hašek, (4/1),\nPavel Hašek (25/2),\nMichal Held (8/0),\nDaniel Kocourek (4/0),\nVáclav Kotrba (2/0), \nMartin Kotyza (24/3),\nTomáš Kulvajt (26/5),\nPavel Lukáš (29/4),\nLukáš Marek (26/1),\nLukáš Matůš (20/0),\nJan Moravec (1/1),\nJan Morávek (1/1),\nMarek Nešpor (9/0),\nMichal Pávek (13/3),\nKarel Rada (16/0),\nJan Růžička (20/0),\nJiří Rychlík (15/1),\nDalibor Slezák (22/8),\nMiloslav Strnad (1/0),\nMilan Škoda (14/2),\nJan Uchytil (9/0),\nJiří Vágner (15/0) –\ntrenéři Zbyněk Busta a Václav Hradecký\n\nPetar Aleksijević (1/0),\nMartin Doležal (28/0) –\nÂngelo Marcos da Silva (13/2),\nTomáš Dadák (22/1),\nJaromír Grim (26/0),\nRadek Janeček (12/0),\nJaroslav Josefík (25/3),\nIgor Jurga (3/0),\nOndřej Kalvoda (22/0),\nTomáš Kazár (28/7),\nDavid Korčián (22/3),\nMartin Kotůlek (15/1),\nMiloš Kropáček (6/5),\nPeter Krutý (25/0),\nPavel Los (22/1),\nIvo Lošťák (28/2),\nJaromír Lukášek (14/1),\nJaromír Matěj (2/0),\nPavel Mráček (2/0),\nJaroslav Schindler (14/0),\nMichal Spáčil (28/6),\nMichal Ševela (16/2),\nVladimír Škuta (27/1) –\ntrenér Leoš Kalvoda, asistent Josef Mucha\n\nRóbert Kovalík (8/0/2),\nOtakar Novák (23/0/10) –\nMilan Barteska (25/4),\nPetr Cigánek (14/1),\nMilan Halaška (14/3),\nJosef Holčák (2/0),\nTomáš Janoviak (21/4),\nJan Jelínek (5/0),\nRostislav Kiša (23/3),\nJaroslav Kolínek (28/1),\nLibor Kozák (15/8),\nRadek Mezlík (20/4),\nRadomír Müller (4/0),\nMartin Neubert (1/0),\nZdeněk Partyš (15/2),\nJan Pejša (29/0),\nDušan Půda (26/5),\nDavid Sedlář (6/0),\nMichal Schreier (2/0),\nTomáš Sluka (21/3),\nPavel Šultes (14/3),\nMartin Uvíra (3/0),\nRadomír Víšek (26/1),\nRobin Wirth (30/0),\nVáclav Zapletal (14/5),\nJan Žídek (4/0),\nJan Žurek (8/0) –\ntrenéři Petr Žemlík (1.–15. kolo) a Jiří Neček (16.–30. kolo)\n\nBranislav Rzeszoto (21/0/9),\nPetr Tulis (10/0/1) –\nLibor Baláž (7/0),\nPavel Bartoš (11/0),\nTomáš Cihlář (23/1),\nIvan Čermák (11/0),\nMichal Demeter (15/0),\nRadim Ditrich (2/0),\nRoman Drga (17/1),\nTomáš Dujka (8/0),\nPetr Faldyna (30/15),\nTheodor Gebre Selassie (11/1),\nRadek Gorol (4/0),\nMichal Kadlec (27/1),\nZdeněk Koukal (4/0),\nMichal Lovětínský (27/4),\nJiří Malínek (17/1),\nMichal Pacholík (9/1),\nTomáš Peteřík (11/1),\nMichael Rabušic (14/3),\nIvo Svoboda (24/9),\nRostislav Šamánek (1/0),\nOndřej Šourek (27/1),\nVladimír Vácha (7/1),\nMichal Veselý (24/2),\nJiří Vít (11/1),\nPetr Vladyka (29/6),\nPavel Vojtíšek (3/0) –\ntrenér Milan Bokša\n\nJiří Bertelman (3/0),\nJosef Kubásek (26/0),\nDavid Šimon (1/0) –\nJakub Adam (8/0),\nMilan Bakeš (12/0),\nMartin Boček (17/1),\nDavid Čada (12/0),\nJaroslav Dittrich (15/2),\nFrantišek Dřížďal (23/2),\nJiří Gába (18/5),\nTomáš Glos (13/2),\nTomáš Hájovský (23/1),\nTomáš Huber (12/0),\nPetr Jiráček (15/1),\nLuděk Jón (1/0),\nMichal Kocourek (10/1),\nZdeněk Koukal (14/3),\nMichal Kubice (5/0),\nFrantišek Kura (16/0),\nPetr Mach (27/0),\nMichal Mácha (9/0),\nJiří Mlika (26/3),\nPavel Němeček (29/2),\nMichal Salák (28/8),\nRadek Sláma (13/0),\nOndřej Szabo (10/0),\nPetr Šorfa (29/3),\nPavel Vaigl (1/0) –\ntrenér Martin Pulpit\n\nJiří Lindr (8/0),\nKarel Podhajský (22/0) –\nTomáš Bouška (19/4),\nPetr Čech (1/0),\nPavel Černý (29/6),\nOleh Duchnyč (11/4),\nPavel Dvořák (13/4),\nMichal Ferčák (13/3),\nJan Filip (24/0),\nVladimír Gavula (5/0),\nJan Hable (4/0),\nTomáš Hašler (11/2),\nJakub Chleboun (12/1),\nPetr Jiroušek (16/0),\nRoman Jůn (12/1),\nVladimír Kanda (7/0),\nDaniel Kaplan (18/0),\nVlastimil Karal (25/0),\nPavel Mezlík (11/2),\nPaul Munster (13/6),\nOndřej Pacák (1/0),\nVáclav Pilař (27/2),\nMarek Plašil (1/0),\nJiří Poděbradský (20/3),\nDavid Přibyl (13/1),\nTomáš Rezek (15/0),\nJosef Semerák (19/2),\nMichal Šmarda (26/0),\nJakub Špidlen (9/0),\nRadim Wozniak (14/0) –\ntrenéři Karel Krejčík (1.–7. kolo) a Luděk Klusáček (8.–30. kolo)\n\nJaroslav Beláň (3/0),\nFilip Rada (14/0), \nMartin Svoboda (13/0) –\nAndrei da Silva Camargo (11/2),\nMartin Bednář (7/0),\nMichal Benko (20/2),\nDavid Bereš (6/0),\nLubomír Bogdanov (22/0),\nGranit Caushaj (3/0),\nDavid Čonka (13/0),\nJiří Fleišman (15/1),\nRudolf Hofmann (2/0),\nJosef Hranička (1/0),\nLukáš Hudec (1/1),\nLadislav Jamrich (23/0),\nJiří Jedinák (23/0),\nJan Klesna (1/0),\nVlastimil Kožíšek (27/2),\nKarel Krejčík (19/0),\nPetr Loos (26/0),\nJiří Novotný (15/1),\nAli Osumanu (4/1),\nTomáš Pilař (11/0),\nJan Poláček (13/0),\nMartin Psohlavec (11/4),\nAntonín Rosa (12/2),\nEzequiel Horacio Rosendo (11/2),\nPetr Řehák (1/0),\nMichal Smejkal (15/5),\nJakub Süsser (4/0),\nOndřej Šiml (15/0),\nVáclav Štípek (11/2),\nVojtěch Trup (5/1),\nMilan Zachariáš (22/0),\nJiří Zápotocký (1/0) –\ntrenér Přemysl Bičovský\n\nJiří Malík (7/0),\nMilan Švenger (22/0) –\nVladimír Bálek (14/1),\nMichal Blažej (11/0),\nMatěj Brabec (7/0),\nJan Broschinský (16/1),\nTomáš Dubský (8/0),\nBedřich Franc (5/0),\nPatrik Gross (14/0),\nTomáš Haniak (28/3),\nMartin Jirouš (25/4),\nMichal Klesa (12/2),\nPetr Kunášek (28/3),\nMário Kurák (24/5),\nLukáš Michal (7/0),\nPeter Mráz (27/3),\nMartin Pazdera (15/2),\nMiroslav Podrazký (14/4),\nJiří Razým (9/0),\nPavel Sedláček (13/1),\nPavel Šíranec (21/1),\nMartin Šrámek (26/0),\nAleš Urban (21/0),\nRadek Vrážel (5/0),\nMichal Zachariáš (16/2) –\ntrenér Luboš Zákostelský\n\nZdeněk Divecký (2/0),\nRadim Novák (28/0) –\nMichal Dobroň (2/0),\nLukáš Dvořák (28/2),\nPavel Džuban (27/2),\nPetr Fousek (27/9),\nJaroslav Fürbach (12/0),\nAleš Hanzlík (13/0),\nMartin Hruška (25/2),\nPavel Karlík (20/1),\nJan Martykán (29/0),\nFrantišek Mašanský (22/0),\nSamir Merzić (6/0),\nTomáš Novák (29/7),\nLukáš Ohněník (15/4),\nVladislav Palša (12/0),\nMatěj Pekár (4/1),\nJosef Petřík (1/0),\nJiří Procházka (21/1),\nVáclav Sedlák (17/4),\nMartin Sigmund (12/0),\nZdeněk Stárek (11/0),\nMichal Šimek (1/0),\nTomáš Vondrášek (12/3),\nLukáš Zoubele (26/4) –\ntrenéři Václav Rys a Svatopluk Habanec\n\nŠtefan Kollár (8/0),\nJakub Plánička (2/0),\nJiří Pospěch (20/0) –\nJan Baránek (28/7),\nJan Daněk (28/0),\nKarel Doležal (25/3),\nRoman Fischer (26/1),\nAdriano Guiducci (7/0),\nFrantišek Hanus (25/4),\nRoman Jahoda (5/0),\nMarek Jandík (7/0),\nBronislav Jašurek (22/3),\nDavid Kopta (13/1),\nIvo Krajčovič (10/0),\nJiří Krohmer (25/0),\nRadek Kuděla (28/0),\nPavel Kunc (25/4),\nDavid Langer (10/0),\nDavid Mikula (26/1),\nMartin Prohászka (25/6),\nJan Schreier (10/0),\nJan Svatonský (23/3),\nBohuslav Škopek (1/0),\nJan Vondra (12/0) –\ntrenéři Alois Grussmann (1.–15. kolo) a Günter Bittengel (16.–30. kolo)\n\nMarián Kello (28/0),\nTomáš Vaclík (3/0) –\nVáclav Cverna (6/0),\nMiroslav Černý (27/8),\nRadim Derych (19/1),\nDavid Fromelius (5/1),\nTomáš Hejdušek (22/0),\nMartin Hromkovič (13/1),\nTomáš Jakus (23/3),\nMarek Jandík (15/4),\nJaroslav Kašpar (4/0),\nNikolajs Kozačuks (8/0),\nJan Kroker (12/0),\nJaroslav Lakomý (7/1),\nLubomír Langer (5/0),\nTomáš Mikulenka (29/0),\nMartin Motyčka (14/2),\nRudolf Novák (14/2),\nRadek Opršal (14/0),\nPetr Pavlík (6/1),\nRastislav Planeta (3/0),\nJan Plešek (1/0),\nVladimír Pokorný (19/1),\nDavid Pražák (8/0),\nDavid Rybařík (1/0),\nDaniel Rygel (14/0),\nFilip Samsonek (9/0),\nZdeněk Staněk (9/0),\nLeoš Švancer (1/0),\nMartin Švec (27/3),\nMartin Třasák (13/0),\nJosef Valášek (15/2),\nMarian Vavruš (9/0),\nMartin Živný (5/0) –\ntrenéři Václav Daněk (1.–15. kolo) a Alois Grussmann (16.–30. kolo)\n\nVáclav Bruk (2/0/0),\nJozef Vreštiak (28/0/11) –\nFrantišek Brezničan (19/1),\nMiroslav Ceplák (26/3),\nZdeněk Cieslar (23/0),\nMarek Čelůstka (25/0),\nMichael Hupka (17/0),\nRadek Janeček (15/0),\nAleš Kluz (18/0),\nKamil Kořínek (29/3),\nJiří Lachowicz (11/0),\nEdvard Lasota (11/0),\nPetr Lisický (13/0),\nKarel Maceček (25/4),\nPavel Malíř (30/2),\nIvan Martinčík (24/2),\nJaromír Matěj (10/0),\nPatrik Miko (19/0),\nJakub Pindor (22/2),\nRadek Szmek (25/2),\nMarek Vavruša (24/2) –\ntrenéři Pavel Hajný (1.–22. kolo) a Miroslav Čopjak (23.–30. kolo)\n\nMichal Kosmál (20/0),\nMiroslav Valach (11/0) –\nPetr Bogdaň (24/1),\nMartin Dombi (26/2),\nMartin Hanus (23/8),\nJan Havlíček (13/0),\nZsolt Hornyák (22/1),\nMichal Chlebek (7/0),\nLubomír Langer (9/1),\nMarcel Melecký (22/1),\nVladimír Mišinský (13/1),\nJán Moravčík (12/0),\nPetr Novosad (9/0),\nMichal Ondráček (2/0),\nMichal Prokeš (26/0),\nRadim Sáblík (20/1),\nZdeněk Skotnica (22/2),\nFilip Štýbar (19/1),\nRoman Švrček (20/0),\nJozef Tirer (8/0),\nMartin Tomáš (14/0),\nMiroslav Tóth (14/3),\nPetr Veselý (20/1),\nDavid Volek (10/0),\nPetr Žižka (27/1) –\ntrenér Erich Cviertna\n\nTomáš Černý (15/0),\nTomáš Lovásik (4/0),\nPavel Štěpán (3/0),\nPetr Švéda (1/0),\nJan Vojáček (8/0) –\nDaniel Barcal (12/1),\nJiří Barcal (9/0),\nLukáš Bodeček (11/0),\nVlastimil Fiala (2/0),\nRené Formánek (2/0),\nRadek Hochmeister (3/0),\nMartin Horáček (2/0),\nLukáš Horák (6/0),\nTomáš Hořava (11/2),\nTomáš Hrdlovič (23/1),\nVladimír Hrubý (10/1),\nMichal Hubník (1/0),\nMartin Hudec (9/0),\nAleš Chmelíček (11/1),\nTomáš Janotka (8/0),\nMarek Kaščák (3/0),\nPetr Kobylík (8/1),\nMartin Komárek (9/0),\nRadim Kopecký (23/0),\nRadim König (8/0),\nIvo Krajčovič (8/0),\nMartin Král (12/0),\nMartin Lička (11/0),\nMelinho (4/0),\nLukáš Michalčák (2/0),\nRadim Nepožitek (17/1),\nTomáš Nuc (1/0),\nVladimír Peška (9/0),\nJakub Petr (12/2),\nMartin Pulkert (11/1),\nDavid Rojka (1/0),\nFilip Rýdel (4/0),\nTomáš Řehák (22/2),\nJan Schulmeister (22/0),\nVojtěch Schulmeister (9/3),\nTomáš Stroupek (9/0),\nMartin Šalamoun (25/4),\nPeter Šedivý (2/0),\nAleš Škerle (9/2),\nVojtěch Štěpán (7/2),\nPavel Šultes (11/2),\nMichal Vepřek (8/0) –\ntrenéři Augustin Chromý a Jiří Balcárek\n\nMichal Drápela (5/0/0),\nVlastimil Hrubý (25/0/5) –\nLukáš Bajer (26/2),\nVítězslav Bárta (1/0),\nMichal Belej (13/1),\nMartin Bielik (11/0),\nLukáš Hlavatý (13/0),\nZdeněk Houšť (25/0),\nMartin Janíček (12/0),\nLadislav Jirásek (16/0),\nMartin Kalina (5/4),\nMartin Kasálek (14/1),\nPavel Kašpar (1/0),\nPavel Krejčíř (28/1),\nZdeněk Látal (10/0),\nVanja Logara (14/0),\nJakub Mičko (1/0),\nIvo Michal (23/1),\nTomáš Mrázek (20/1),\nLukáš Nechvátal (25/1),\nNenad Novaković (11/0),\nJan Pánek (1/0),\nLubor Selucký (1/0),\nAleš Schuster (20/1),\nPavel Simr (9/3),\nRadomír Směja (1/0),\nRoman Smutný (27/4),\nJiří Solomon (1/0),\nMichal Ševčík (11/1),\nPavel Šustr (1/0),\nTomáš Veselovský (11/0),\nPavel Vojtíšek (12/0),\nStanislav Zedníček (18/0),\nJiří Žvanut (1/0) –\ntrenéři Tibor Duda (1.–6. kolo) a Oldřich Machala (7.–30. kolo)\n\n"}
{"id": "287389", "url": "https://cs.wikipedia.org/wiki?curid=287389", "title": "Interpol (hudební skupina)", "text": "Interpol (hudební skupina)\n\nInterpol je americká indie-rocková skupina pocházející z New Yorku. Mezi její současné členy patří Paul Banks (zpěv, kytara), Daniel Kessler (kytara),a Sam Fogarino (bicí).\n\nSkupina vznikla v roce 1997, o čtyři roky později vydala kritiky oceňované debutové album s názvem \"Turn on the Bright Lights\". Druhá deska \"Antics\" se silnými singly „Evil“, „Slow Hands\" nebo „NARC\" bodovala jak doma (15. místo v USA), tak na Ostrovech (21. ve Velké Británii). Následovala 18 měsíců dlouhá \"Antics tour\", kde si zahráli po boku takových skupin jako U2 nebo The Cure. V roce 2007 vyšlo jejich třetí album \"Our Love to Admire\" plné pomalejších písní, které se však umístilo na druhém a čtvrtém místě britské, resp. americké albové hitparády. V roce 2010 ji opustil Basista Carlos Dangler a vydali 4. studiové album \"Interpol\". Poslední plánované album ponese název \"El Pintor\" a má vyjít 8. září roku 2014 pod labelem Matador records. Album bude obsahovat celkově 10 skladeb a 11. skladba \"The Depths\"  bude k nalezení na speciální edici alba.\n\n\n\n\n"}
{"id": "287393", "url": "https://cs.wikipedia.org/wiki?curid=287393", "title": "Gymnázium Josefa Jungmanna", "text": "Gymnázium Josefa Jungmanna\n\nGymnázium Josefa Jungmanna je všeobecné gymnázium, nacházející se v Litoměřicích. Je to největší gymnázium v litoměřickém okrese, které poskytuje čtyřleté a osmileté gymnaziální vzdělání všeobecného zaměření. Škola zahrnuje 26 učeben, z toho 18 kmenových učeben. Místnosti ke vzdělávání se nachází od suterénu až po podkroví. Součástí školy je i sportovní hala, tělocvična, hala na stolní tenis se šatnami a sprchami. Žáci i veřejnost mohou požívat posilovnu, která se nachází také v areálu školy.\n\nNázev nese podle českého filologa, spisovatele, lexikografa a překladatele Josefa Jungmanna, který v Litoměřicích v letech 1799-1815 působil na tamějším gymnáziu, které se však nacházelo jinde, než současné gymnázium.\n\nLitoměřice mají gymnázium již po několik staletí: jezuitské gymnázium, které v roce 1660 získalo titul císařského gymnázia, navázalo na tradici latinské školy, která byla založena již roku 1549. Z významných studentů je třeba uvést Františka Antonína Steinského (1752-1816), který se stal později profesorem pomocných věd historických na Karlově univerzitě. Měl jako jediný u nás přímé písemné styky s Benjaminem Franklinem a jinými Američany. Zdejším studentem byl i pozdější profesor a zakladatel pražského slepeckého ústavu Alois Klár. Na gymnáziu studoval i pozdější hudební skladatel Václav Praupner.\n\nGymnázium bylo zachováno i po zrušení jezuitského řádu Klementem XIV. roku 1773. V letech 1799-1815 na něm působil Josef Jungmann, který zde již roku 1800, jako první v království, začal vyučovat češtinu jako nepovinný předmět. Češi tvořili na litoměřickém gymnáziu asi třetinu žactva. Po Jungmannovi výuku převzal Jan Jodl.\n\nOd roku 1919 do vysídlení Němců z Litoměřic existovaly v Litoměřicích gymnázia dokonce dvě - německé klasické gymnázium a české reálné gymnázium, ke kterému se dnešní gymnázium hlásí. Nejdřív gymnázium sídlilo v budově původní latinské školy a poté se přesunulo do Komenského ulice. Prvním ředitelem byl Václav Ruth. Od roku byl škole propůjčen název \"Státní československé reálné gymnázium Josefa Jungmanna v Litoměřicích\". Během 2. světové války přišly problémy - 7. října 1938 se přestalo vyučovat, ovšem část profesorů i studentů přestěhovala výuku do Terezína. V roce 1940 už nebylo možné vyučovat ani tam a tak studenti přešli na gymnázium v Roudnici.\n\nPo válce gymnázium sídlilo v ulici Na Valech (v budově dnešní základní školy), do své současné budovy se přestěhovalo v roce 1953. Po únoru 1948 přišly změny v učitelském sboru a změny v typu studia (jen čtyřleté studium, poté tříletá jedenáctiletá střední škola, později též tříletá SVVŠ). Posledním předlistopadovým ředitelem byl Mgr. Ladislav Šrejbr. Po něm nastoupil Mgr. Petr Praibiš. V roce 1993 začalo gymnázium pořádat výměnné pobyty do nizozemského města Oss, jež se konají dodnes. Petr Praibiš na své pozici zůstal až do ročníku 2009/2010, kdy se stala ředitelkou PaedDr. Eva Bulasová. Ta po kritice ze strany litoměřické veřejností i studentů ze školy odešla (viz Eva Bulasová ředitelkou školy) a dočasným ředitelem se stal Vlastimil Klobása. Od roku 2012 do roku 2018 byl ředitelem Miloš Štyks. Od března 2018 je ředitelkou RNDr. Bc. Radka Balounová, Ph.D.\n\nŠkola proslula svými výsledky v prestižní dějepisné soutěži konané v Chebu. Ve velké konkurenci ostatních gymnázií z celé České republiky získala škola během posledních čtyř ročníků tři vítězství (\n2008,\n2009,\n2011) a jedno druhé místo (2010).\n\nŠkolu výborně reprezentoval Štěpán Šimsa v oblasti matematiky a programování, který z Mezinárodní matematické olympiády přivezl v roce 2011 bronz, a dvakrát soutěžil na středoevropské olympiádě v programování CEOI.\n\nV chemii úspěchů dosahovala Markéta Pilneyová.\n\nV roce 2011 dosáhla škola ve státních maturitách nejlepšího výsledku v rámci Ústeckého kraje.\nOd školního roku 2009/10 byla ředitelkou gymnázia Eva Bulasová (ČSSD). Proti jejímu způsobu vedení školy se postupně mezi litoměřickou veřejností zvedla vlna kritiky, která vyústila v červnu 2011 v demonstraci a v bouřlivé jednání na ústeckém krajském zastupitelstvu. Protesty studentů, rodičů a pedagogů pokračovaly od 1. 9. 2011. Před budovou gymnázia se sešlo asi 300 lidí. Na protestní akci se dostavili i někteří krajští a komunální politici. Večer téhož dne vystoupil náměstek hejtmanky Arno Fišera (ČSSD) v pořadu \"Události, komentáře\" a oznámil, že po jednání s radním Jakubcem a Koudou dospěli k závěru, že Eva Bulasová, přestože nedošlo k zákonnému pochybení, odstoupí z funkce k 30. 9. 2011. Druhý den Eva Bulasová vydala prohlášení, že ze zdravotních důvodů skončí ve funkci ředitelky školy ke dni 30. 9. 2011. Od 3. 10. vedl dočasně školu Ing. Vlastimil Klobása.\n\nOd října 2011 pracuje Eva Bulasová na Odboru strategie přípravy a realizace projektů krajského úřadu Ústeckého kraje. Bulasové místo zajistil náměstek hejtmanky kraje Pavel Kouda (ČSSD). To, že Bulasová měla jistou práci na kraji v době, kdy z gymnázia odcházela, otevřeně přiznává sám Kouda.\"\"Proto je logické, že o práci na úřadě jednala už v září,\"\" řekl Kouda.\n\nNa konci srpna televize Nova odvysílala překvapivou reportáž. Někdo měl údajně Evě Bulasové pověsit na kliku od domu mrtvou kočku. Ředitelce se navíc někdo pokusil poškodit vůz. Vozidlo si ale spletl a terčem útoku se stalo auto její známé, které stálo před domem. Věc začala šetřit policie. Informaci jako první předal médiím známý podvodník a mystifikátor Lukáš Kohout, který je v současné době velmi aktivní organizátor demonstrací proti nepřizpůsobivým občanům v oblasti Šluknovska, a který na první pohled vůbec nesouvisí s tímto případem.\n\n14. 10. 2011 přinesl server idnes.cz vyjádření Lukáše Kohouta. Ten řekl, že byl placen za „špinavou práci“ ústeckým radním Petrem Jakubcem (ČSSD). Kohout dále uvedl, že akce „mrtvá kočka“ byla jeho akce, avšak samotnou kočku měl umístit a sehnat někdo jiný. Jako diskreditace kritiků vedení školy měla sloužit i další „práce“. Do ředitelny a dalších místností mělo být nastrčeno odposlouchávací zařízení. Majitel firmy, která měla asistovat při instalaci i odhalení zařízení, doslova řekl: “\"S panem Kohoutem jsme o tomto jednali, ale k dohodě nedošlo\"“. Redaktoři MF DNES potvrzují, že v době demonstrací spatřili Kohouta v budově školy.\n\nKohout tvrdí, že úkoly dostával přímo od Evy Bulasové a krajského radního pro školství Petra Jakubce. Oba dva to striktně odmítají. Jakubec popírá i jakýkoliv kontakt s osobou Lukáše Kohouta a podle svých slov zvažuje žalobu na ochranu osobnosti. Spojení mezi Jakubcem a Kohoutem nicméně potvrzují někteří lidé. Například člen varnsdorfské ODS Zdeněk Fara, někdejší člen Mladých sociálních demokratů ve Varnsdorfu Jaroslav Frolík.\n\nProč přišel s odhalením až nyní, vysvětluje Kohout následovně: \"\"Hodil\" (Jakubec) \"mě přes palubu\"\".\n\n\n"}
{"id": "287394", "url": "https://cs.wikipedia.org/wiki?curid=287394", "title": "Shaun Murphy", "text": "Shaun Murphy\n\nShaun Murphy (* 10. srpen 1982, Harlow) je anglický profesionální hráč snookeru a vítěz Mistrovství světa pro rok 2005.\n\nŽije se svou manželkou Claire v anglickém Rotherhamu a profesionálně hraje za klub Ecclasfield. Ve své dosavadní kariéře získal 3 turnajové tituly. Jeho nejvyšším breakem je 147 na Benson & Hedges Championship v roce 2001.\n"}
{"id": "287395", "url": "https://cs.wikipedia.org/wiki?curid=287395", "title": "Hejdar Alijev", "text": "Hejdar Alijev\n\nHejdar Alijev (10. května 1923 v Nachičevanu – 12. prosince 2003 v Clevelandu, Ohio, USA) byl ázerbájdžánský politik.\n\nNarozen jako Hejdar Alijev Alirza oglu (ázerbájdžánsky Heydər Əliyev Əlirza oğlu, rusky Гейдар Алиев). Jeho jméno se také píše jako Heidar Aliev, Geidar Aliev, Haydar Aliyev nebo Geydar Aliyev.\n\nByl ázerbájdžánský prezident od října 1993 do října 2003, poté nastoupil na místo prezidenta jeho syn Ilham Alijev.\n\nOd roku 1969 do 1982 byl lídrem Ázerbájdžánské sovětské socialistické republiky, ale prakticky ovládal politický život v Ázerbájdžánu více než 30 let.\nJeho ženou byla Zarifa Alijeva (zemřela v roce 1985), měl dceru a syna.\n"}
{"id": "287407", "url": "https://cs.wikipedia.org/wiki?curid=287407", "title": "Staphyliniformia", "text": "Staphyliniformia\n\nStaphyliniformia je infrařád řádu brouci.\n\nObsahuje tři nadčeledi:\n"}
{"id": "287408", "url": "https://cs.wikipedia.org/wiki?curid=287408", "title": "Princess Tower", "text": "Princess Tower\n\nPrincess Tower je obytný 101 patrový a 414 metrů vysoký (dle antény) mrakodrap v Dubaji, nacházející se v čtvrti Dubai Marina, v blízkosti například Palmových ostrovů (Palm Islands). Uvnitř se nachází 763 bytových jednotek a 957 parkovacích míst, která jsou umístěny v 6 podzemních patrech.\n\nMezi lety 2012 a 2015 držel tento mrakodrap titul nejvyšší rezidenční budovy světa, byl postaven mezi lety 2006 až 2012.\n\n\n\n"}
{"id": "287416", "url": "https://cs.wikipedia.org/wiki?curid=287416", "title": "Horákov (hrad)", "text": "Horákov (hrad)\n\nHrad Horákov (nazývaný též Horákovský hrad) je zaniklý hrad, jehož pozůstatky se nacházejí na ostrožně nad Mariánským údolím. Parcela se zbytkem hradu patří do katastrálního území Horákov, náležejícímu k obci Mokrá-Horákov.\n\nPrvní dochovaná zpráva o Horákovském hradě pochází z roku 1464, kdy jej vlastnil Václav Herynk ze Sloupna. Avšak pravděpodobně již v 16. století se hrad stal opuštěný a zpustl. V současné době se zde nachází terénní prohlubně s kameny ze zemních struktur hradu, zbytek kamenné cisterny na vodu, pozůstatky jižní zdi a torzo malé části zdiva. Jihovýchodně od hradu se nachází dochovaný příkop přetínající úzkou šíji ostrožny. Ten vznikl vylámáním části slepencových hornin pravděpodobně při výstavbě hradu. Na protějším kopci, který od Horákovského hradu odděluje potok Říčka, se rozprostírá staré hradiště Staré Zámky.\n\n"}
{"id": "287421", "url": "https://cs.wikipedia.org/wiki?curid=287421", "title": "Tréma", "text": "Tréma\n\nTréma (odvozeno od latinského \"tremere\" = třást se) je strach z neúspěchu a veřejného ponížení. Je to psychický stav emočního napětí, který se dostavuje před veřejným vystoupením, pohovorem nebo jinou událostí pro nás nějak významnou a důležitou.\n\nMezi vnější příznaky patří bušení srdce, pocení, třes, porucha příjmu potravy. Tréma je částečně pozitivní, neboť dokáže zaměřit pozornost člověka a jeho energii k danému výkonu.\n\nObtěžující projevy trémy lze omezit následujícím způsobem:\n"}
{"id": "287426", "url": "https://cs.wikipedia.org/wiki?curid=287426", "title": "Metropolitní univerzita Praha", "text": "Metropolitní univerzita Praha\n\nMetropolitní univerzita Praha, o.p.s., je česká soukromá vysoká škola s univerzitním statusem. Nabízí studijní programy, které jsou vyučovány jak v českém, tak anglickém jazyce. Hlavní sídlo školy je v Praze, další univerzitní střediska má také v Plzni, Liberci a Hradci Králové.\n\nRektorem školy je od roku 2005 prof. PhDr. Michal Klíma, M.A., CSc.\n\nVznikla v roce 2001 a jedná se tak o jednu z prvních nově vzniklých soukromých českých vysokých škol po roce 1989. 13. prosince 2007 získala status univerzity a změnila název z Vysoké školy veřejné správy a mezinárodních vztahů, o.p.s., na Metropolitní univerzitu Praha, o.p.s.\n\nStudium je členěno na:\n\nProgramy je možné studovat v prezenční i v kombinované (dálkové) formě. Univerzita umožňuje studijní pobyty a pracovní stáže v zahraničí a studium v angličtině. Škola má podpůrný program pro tělesně hendikepované studenty.\n\nŠkola umožňuje absolventům vyšších odborných škol ve zkrácené době (1 nebo 2 roky) absolvovat bakalářský studijní program na základě uznání předchozího vzdělání na vyšší odborné škole.\n\nUniverzita dále koná rigorózní řízení, a to v následujících oborech:\n\nMetropolitní univerzita Praha se profiluje i jako vědecká a výzkumná instituce v odborných oblastech, v nichž uskutečňuje studijní programy. Nabízí také doprovodné programy v rámci jednotlivých kateder či vědeckých center. Jedná se zejména o mezinárodní konference a kulaté stoly s českými i zahraničními odborníky.\n\nV sobotu 14. března 2009 proběhla na Metropolitní univerzitě Praha konference s názvem „Evropský model pro mír na Blízkém východě“, na které vystoupil peruánský diplomat a bývalý zvláštní vyslanec OSN pro mírový proces na Blízkém východě Álvaro de Soto.\n\nV březnu 2009 protikorupční policie obvinila zakladatelku Metropolitní univerzity Praha a ředitelku pro lidské zdroje a strategický rozvoj Annu Benešovou z několika trestných činů. Byla obviněna z nepřímého úplatkářství, podplácení a porušování povinnosti při správě cizího majetku. Podle policie se jednalo o úplatky ve výši 170 tisíc korun. Obvodní soud pro Prahu 10 rozhodl o vzetí Benešové do vazby, neboť měl obavy, že by obviněná mohla ovlivňovat svědky. Městský soud v Praze ji v roce 2011 odsoudil za podplácení a zpronevěru k podmíněnému dvouletému trestu odnětí svobody se čtyřletou zkušební dobou a zákazu činnosti. Podle soudu umožnila bezplatné studium desítkám lidí, zejména státním úředníkům, a univerzitě tím způsobila škodu přes šest milionů korun. Studenty tímto způsobem dodával zejména Úřad průmyslového vlastnictví a Magistrát hlavního města Prahy, který podle Benešové uzavřel se školou dohodu, že ročně zaplatí školné 10 zaměstnancům a další tří budou studovat zdarma. Mezi bezplatnými studenty byli také policista, úředník z Plzně a Miss World Taťána Kuchařová. Benešová v obálkách s prospekty školy posílala úplatky úředníkům, kteří mohli ovlivnit využívání prostor školy, například v lednu 2008 úřednici z královéhradeckého krajského úřadu nebo v roce 2009 radnímu pro Prahu 3 Pavlu Hurdovi. Benešová si také za peníze univerzity nechala zrekonstruovat svůj byt v Praze a dům v Dobřichovicích. Soud konstatoval jako polehčující okolnost, že ze svých skutků neměla žádný zásadní osobní prospěch.\n\n14. února 2012 Anně Benešové prezident republiky Václav Klaus udělil milost z humanitárních důvodů, vzhledem k potřebě péče o jejího těžce nemocného manžela (přes podmíněné odsouzení) a tomu, že v minulosti nebyla trestána.\n\n\n\n"}
{"id": "287428", "url": "https://cs.wikipedia.org/wiki?curid=287428", "title": "Klaxons", "text": "Klaxons\n\nKlaxons je londýnská hudební skupina zastupující nově vzniklý žánr new rave. Ačkoli existují teprve od roku 2005 a vydali pouze dvě studiová alba, řadí se mezi nejostřeji sledované britské kapely. Navíc už stihli posbírat řadu ocenění - debut \"Myths of the Near Future\" vyhrál Mercury Prize, na NME Awards se stali objevem roku. A časopis NME označil singl „Golden Skans\" za nejlepší singl roku 2007, stejně tak i album \"Myths of the Near Future\".\n\nNáklonnost médií si kapela získala už EP \"Xan Valleys\", jež vyšlo v roce 2006. Objevily se na něm remixy od Van She a Crystal Castles a též tři písně, které vyšly na desce \"Myths of the Near Future\" („4 Horsemen of 2012“, „Gravity's Rainbow\" a „Atlantis to Interzone\"). Klaxons samozřejmě nejsou jediní průkopníci žánru new rave. S nimi se vylíhla celá snůška kapel jako Shitdisco, New Young Pony Club nebo Datarock, na debut žádné z nich se ale nečekalo s takovou nervozitou jako na album \"Myths Of The Near Future\".\n\n„Přišlo nám jako dobrý vtip vynalézt vlastní styl a stát se jeho lídry. A přesně to se i stalo,\" směje se Simon Taylor, kytarista Klaxons, kteří naplnili slova „vynálezce\" Sex Pistols Malcolma McLarena - když chceš uspět v pop music, založ vlastní scénu.\n\nS napětím očekávaná deska vyšla 29. ledna 2007 a způsobila značný rozruch nejen 2. místem v britské albové hitparádě. Klaxons v ní navazují na kapely 90. let jako EMF a Carter USM - míchají kytarovky a taneční hudbu, avšak naprosto novým a nevšedním způsobem. Sami definovali žánr new rave, zřejmě jedinou opravdu mocnou hudební vlnu roku 2007, a zároveň stali jeho hlavními hvězdami. Deska byla oceněna prestižní Mercury Prize, Klaxons za sebou nechali např. Arctic Monkeys nebo Amy Winehouse. „Nikdo z nás ještě pořád nepobral, co všechno se během roku 2007 stalo. Začalo to jako vtip a kde jsme teď!\", říká za kapelu Simon Taylor.\n\n28. února 2008 koncertovali společně s Bloc Party, Kaiser Chiefs, The Cribs a Manic Street Preachers na NME Awards. Z londýnské O2 Areny si odnesli ocenění za nejlepší desku roku. Nyní pracují na albové dvojce, která by prý měla být velmi výjimečná. „Velmi rychle nás věci přestanou bavit, proto chceme, aby nová deska byla něčím úplně jiným\", nechal se slyšel Jamie Reynolds.\n\n\n\n\n\n\n\n\n\n\n\n"}
{"id": "287430", "url": "https://cs.wikipedia.org/wiki?curid=287430", "title": "Shanghai World Financial Center", "text": "Shanghai World Financial Center\n\nShanghai World Financial Center (SWFC), je mrakodrap v Číně nacházející se v Šanghajské obchodní čtvrti Pchu-tung měřící 492 metrů. Byl postaven roku 2008, až do roku 2013 kdy Shanghai Tower dosáhla svého vrcholu držel rekord nejvyšší stavba Čínské lidové republiky. Budovu vlastní Čínský stát. Je unikátní svým tvarem, díky kterému se mu přezdívá také „otvírák lahví\". V mrakodrapu se nachází převážně kanceláře, dále hotel, nákupní střediska, restaurace, konferenční místnosti a tři vyhlídkové plošiny, jedna například v nejvyšším patře nad obdelníkovým otvorem.\n\nStavba budovy začala v roce 1997. Po Asijské finanční krizi koncem 90. let se výstavba pozastavila. Znovu byla obnovena v roce 2003, budova byla zastřešena v září 2007. Dokončena byla v červenci 2008 a uvedena do provozu 28. srpna 2008. O dva dny později byla otevřena i nejvyšší vyhlídková plošina, která se nachází 474m nad zemí.\n\nPůvodně mělo být SWFC vysoké 460 metrů, architekti ale museli budovu zvýšit, protože měla převýšit věž Tchaj-pej 101.\n\nCharakteristický rys pro tuto budovu je obdelníkový otvor v horní části budovy, který má zmírňovat tlaky větru na budovu. Původně byl v plánu kruhový otvor, ale to se nelíbilo čínským občanům i starostovi Šanghaje Chen Liangyu, protože připomínal vycházející slunce na Japonské vlajce.\n\n"}
{"id": "287434", "url": "https://cs.wikipedia.org/wiki?curid=287434", "title": "M-Bus", "text": "M-Bus\n\nM-Bus (také Meter Bus) je průmyslový komunikační protokol určený především pro dálkový odečet hodnot z měřičů spotřeby, kde příliš nezáleží na rychlosti komunikace jako spíše na odolnosti proti rušení.\n\nKomunikace probíhá způsobem Master-Slave, přičemž na jedné sériové sběrnici může být připojeno až 250 stanic. Délka segmentu může být až 1000 m při rychlosti 300 baudů nebo 350 m při maximální rychlosti 9600 baudů.\n\nFyzická vrstva (viz Referenční model ISO/OSI) této sběrnice je poněkud atypická. Na dvoudrátovém spojení v klidovém stavu vytváří Master napětí 36 V, toto napětí současně odpovídá logické 1 při komunikaci směrem od Mastera ke stanicím. Logické 0 vyslané Masterem odpovídá napětí 24 V. Tím je umožněno napájení stanic po sběrnici. Zatímco Master komunikuje změnou napětí, stanice odpovídají změnou proudu. Účastnická stanice (Slave) musí v klidovém stavu odebírat právě 1,5 mA, tento proud zároveň odpovídá logické 1, při vyslání logické 0 je proud o 11-20 mA vyšší.\n\nPo sběrnici probíhá asynchronní sériová 8bitová komunikace (viz RS232), kdy si jednotlivé strany posílají ucelené rámce. Adresy stanic mohou být jednobajtové (0-250) nebo je možné použít tzv. sekundární adresy (8bajtové) implementované v síťové vrstvě, v takovém případě je primární adresa 253.\n\n\n"}
{"id": "287437", "url": "https://cs.wikipedia.org/wiki?curid=287437", "title": "Butterfly (album, Mariah Carey)", "text": "Butterfly (album, Mariah Carey)\n\nButterfly je sedmé studiové album americké zpěvačky Mariah Carey, které vyšlo v září 1997.\n\nButtefly je první album po rozvodu s jejím manželem a manažerem Sony Music, Tommy Mottolou. A v rozhovoru pro MTV v roce 2006 se svěřila, že některé písně z alba patří k jejím nejoblíbenějším.\nKritici ale byli velmi rozporuplní. Rolling Stone popsal album jako přechodné, All Music Guide nešetřil chválou a označil desku za nejlepší, co natočila. Album obdrželo tři nominace na cenu Grammy Award.\n\nAlba se celosvětově prodalo přes 17 milionů kusů\n"}
{"id": "287443", "url": "https://cs.wikipedia.org/wiki?curid=287443", "title": "Kočkodan Dianin", "text": "Kočkodan Dianin\n\nKočkodan Dianin (\"Cercopithecus diana\") je starosvětský primát a jeden z nejznámějších zástupců čeledi kočkodanovitých (Cercopithecidae), pojmenovaný podle římské bohyně lovu Dianě, zřejmě díky jeho elegantnímu vzhledu a nápadným pohybům. Dříve byly rozlišovány u tohoto kočkodana dva poddruhy, které byly však nedávno uznány za samostatné druhy: \"Cercopithecus roloway\", obývající Pobřeží slonoviny a Ghanu, a \"Cercopithecus dryas\", obývající území Republiky Kongo.\n\nKočkodan Dianin je 40 až 55 cm dlouhý vyjma ocasu, který je průměrně 3–4 cm tlustý a 50–75 cm dlouhý. Má černou nebo tmavě šedou srst s bílým hrdlem, podpažím, nápadným vousem, pruhem na vnitřní straně stehnech a dlouhým límcem, který roste směrem nahoru. Černou obličejovou masku lemuje seshora bílý proužek prodloužené srsti, jinak je kromě vousu a límci jejich srst na většině těla krátká a uhlazená. Hmotnost dospělého jedince se pohybuje mezi 4 až 7 kg.\n\nKočkodan Dianin obývá tropické deštné lesy, často poblíž lidských obydlí a plantáží. Je to primát s denní aktivitou, který tráví většinu svého života ve všech stromových patrech, noci tráví v korunách mohutných stromů a na zem sestupuje zřídkakdy. Dorozumívá se různými pohyby těla a hlučnými a výraznými zvuky, díky kterým se stává snadno nalezitelným. Pro každého predátora mají odlišný hlasový signál, na který podle nedávných průzkumů reagují i jiní obyvatelé tropického pralesa, zvláště pak zoborožec palmový (\"Ceratogymna elata\"). Mezi jeho hlavní predátory patří levharti, hadi, lidé a větší druhy afrických orlů. Pokud predátora spatří, během chvíle doslova zmizí díky svým výborným lezeckých schopnostem v hustých spletích stromových větví. Za potravou se vydávají téměř po celý den, přičemž vyhledávají převážně ovoce a hmyz, spokojí se však i s květinami, mladými listy a drobnými obratlovci.\n\nKočkodan Dianin je poměrně dlouhověká opice dožívající se až 20 let. Je to vysoce společenské zvíře žijící v menších skupinách tvořených jedním dospělým a vedoucím samcem, několika dospělými samicemi a jejich mláďaty. V dobrých podmínkách se mohou samice tohoto druhu rozmnožovat i každoročně. Březost trvá zhruba 5 měsíců a samice rodí většinou jedno mládě, velice vzácně dvojčata. Ačkoli se mláďata rodí dobře vyvinutá a vidící, několik prvních měsíců života se musí držet matčiny srsti na břiše, kde má snadný přístup k mateřskému mléku. Samice mládě důkladně střeží a nechá o samotě jen zřídka až téměř do doby, kdy je dospělé. Když se již mláďata nemusí nosit na matčině břiše, jsou velmi hravá a aktivně si hrají s ostatními mláďaty ve skupině. Kočkodan Dianin dosahuje pohlavní dospělosti zhruba ve věku 3 let. Samice zůstávají s matkami i po dosažení této věkové hranice, samci skupinu opouštějí těsně před dosažení pohlavní dospělosti.\n\nStejně jako většina primátů může i kočkodan Dianin v menším množství roznášet nemoci, které jsou nakažitelné i pro člověka. Do této skupiny virů patří převážně žloutenka a tuberkulóza.\n\nKočkodan Dianin je ohrožován převážně masivní ztrátou přirozeného biomu, která jej donutila obývat pouze okraje deštných pralesů, a lovem. V Červeném seznamu IUCN jej nalezneme v kategorii ohrožených druhů, v CITES v příloze I.\n\nV České republice chová kočkodany Dianiny Zoologická zahrada Ostrava a Ústí nad Labem. Nově chová kočkodany také Zoologická zahrada v Liberci.\n\n"}
{"id": "287456", "url": "https://cs.wikipedia.org/wiki?curid=287456", "title": "Pakoměřice", "text": "Pakoměřice\n\nPakoměřice jsou místní část obce Bořanovice ležící ve Středočeském kraji, v okrese Praha-východ, se kterou na jihu těsně sousedí.\n\nPrvní písemná zmínka o Pakoměřicích pochází z roku 1352. V roce 1645 koupil Pakoměřice Jan Hertvík z Nostic. Ten skupoval okolní pozemky a připojoval je k Pakoměřicím, tak se z nich stalo centrum poměrně rozsáhlého panství. Po roce 1945 byl však všechen majetek rodu Nosticů zkonfiskován. Zámek využíval Státní statek Praha-východ. Bořanovice jsou sídlem společné samosprávy od roku 1922.\n\n"}
{"id": "287457", "url": "https://cs.wikipedia.org/wiki?curid=287457", "title": "Trofoblast", "text": "Trofoblast\n\nTrofoblast (zevní masa buněk) je vnější vrstva na povrchu savčího embrya ve stadiu blastocysty. Buňky trofoblastu slouží především k výživě (poskytování živin) embrya a také se z nich vyvíjí velká část placenty. Buňky trofoblastu dále zajišťují zahnízdění (nidaci) plodu do děložní sliznice, a proto jsou to jedny z prvních diferenciovaných buněk dělícího se oplozeného vajíčka.\n\nPozději se trofoblast dá rozlišit na dvě odlišné vrstvy, cytotrofoblast, a syncytiotrofoblast (plasmoditrofoblast). Cytotrofoblast je vnitřní vrstva kulovitých nebo válcovitých buněk, která se intenzivně dělí, následně vycestovávají směrem ven z embrya a dávají vzniknout syncytiotrofoblastu. Syncitiotrofoblast se díky nim nemusí dělit a přesto dorůstá, název je odvozen od skutečnosti, že hranice mezi buňkami jsou neznatelné a v podstatě tak tvoří jedno mnohojaderné syncytium.\n\nCo se týče člověka, syncitiotrofoblast je po devátém dni vývoje lidského embrya alespoň částečně zanořen do děložní sliznice a začíná ji agresivně rozrušovat a dostává se do kontaktu s krví – tímto způsobem vzniká primitivní placenta. Kolem 13. dne však začne intenzivně růst cytotrofoblast, prorůstá syncytiotrofoblastem a vytváří primární klky zanořující se do embrya. Tyto klky se až pozdějším vývojem mění na sekundární a terciární klky; nakonec jsou protkány rozsáhlým systémem vlásečnic. Spoluprací mateřského endometria a embryonálního trofoblastu vzniká nakonec opravdová placenta.\n"}
{"id": "287459", "url": "https://cs.wikipedia.org/wiki?curid=287459", "title": "Embryoblast", "text": "Embryoblast\n\nEmbryoblast (neboli vnitřní masa buněk, ICM) je skupina buněk v raném savčím zárodku (blastocystě), z nichž se později vyvíjí vlastní plod. Vzniká u většiny placentálů včetně člověka. Obecně pro všechny savce se však používá obecnější termín pluriblast, označující mírně odlišnou strukturu. Embryoblast je tvořen kmenovými buňkami, které mohou dát vznik všem buňkám, kromě buněk trofoblastu.\n\nEmbryoblast vzniká v časné fázi vývoje embrya, ještě předtím, než dojde k zahnízdění do děložní sliznice. Leží uvnitř blastocoelu, na jednom pólu blastocysty. Celá blastocysta je přitom v této době obklopena trofoblastem. Po zahnízdění embrya v děložní sliznici se embryoblast diferenciuje ve dvě části, souhrnně označované jako bilaminární blastoderm:\nUvnitř epiblastu vzniká velmi brzy amniová dutina, kolem níž se soustředí buňky známé jako amnioblasty. V této podobě je lidské embryo na konci 9. dne. Z hypoblastu se odděluje skupina buněk, které formují žloutkový vak – ten do velké míry nahrazuje bývalý blastocoel. Embryo je navíc zavěšeno pomocí zárodečného stvolu uvnitř tzv. choriovém vaku (obklopeného chorionem). Až třetí týden celý zárodek gastruluje a v budoucnu bude vlastní embryo tvořeno právě embryoblastem - ale pouze jeho částí, epiblastem.\n"}
{"id": "287462", "url": "https://cs.wikipedia.org/wiki?curid=287462", "title": "Alfred Worden", "text": "Alfred Worden\n\nAlfred Merril Worden (* 7. února 1932, Jackson, Michigan, USA) je americký vojenský letec a kosmonaut z projektu Apollo.\n\nV roce 1955 absolvoval vojenskou akademii (U.S. Military Academy) a naučil se létat. Sloužil na amerických vojenských základnách Moore Air Force Base v Texasu, Tyndall Air Base na Floridě. V letech 1957–1961 byl pilotem na základně v Marylandu. Pak se vrátil ke studiu na University of Michigan a stal se inženýrem letectví a astronautiky. Následovaly dva roky působení jako instruktor ve výzkumné pilotní škole. V únoru 1965 absolvoval trénink ve škole zkušebních pilotů ve Farnborough v Anglii. Po nalétání 3300 hodin se rozhodl přihlásit se ke kosmonautům, prošel testy a ocitl se v jejich výcvikovém středisku v dubnu 1966. Zařadili jej do programu Apollo. Byl dvakrát v záložní posádce (Apollo 9, Apollo 12), až se dočkal svého letu v roce 1971.\n\nJako pilot velitelské sekce odstartoval spolu s astronauty Davidem Scottem a Jamesem Irwinem z mysu Canaveral v lodi Apollo 15. Splněným úkolem bylo dostat oba jeho kolegy na povrch Měsíce, zatímco on zůstal kroužit na oběžné dráze. Po návratu obou druhů celá posádka v pořádku odstartovala zpět k Zemi, přistáli na hladině Tichého oceánu v kabině lodi na padácích po 295 hodinách strávených ve vesmíru.\n\n\nWorden z NASA a letectva odešel v hodnosti plukovníka v roce 1972 a stal se viceprezidentem náboženské organizace High Flight Foundation v Colorado Springs a ředitelem energetického programu v Northwood Institute v Palm Beach na Floridě. Napsal také knihu o svém letu s názvem \"Haló Země: Pozdravy z Endeavouru\". A pak ještě jednu pro děti \"Cesta na Měsíc\".\n\n"}
{"id": "287463", "url": "https://cs.wikipedia.org/wiki?curid=287463", "title": "Number 1's", "text": "Number 1's\n\n\nNejvýraznější novou písní na albu je song \"When You Believe\", který nazpívala společně s Whitney Houston. Píseň se objevila i na soundtracku k filmu Princ egyptský.\n\nAll Music Guide na album nešetřilo chvály a označilo je za skrz na skrz zábavné. Naopak časopis NME udělil Mariah pouze jednu hvězdu z deseti a napsal: „Bojím se Mariah Carey. Zásobuje váš žaludek přehršlí cukru...“\n\nPíseň When You Believe získala dvě nominace na cenu Grammy Award.\n"}
{"id": "287467", "url": "https://cs.wikipedia.org/wiki?curid=287467", "title": "Johann Josef Loschmidt", "text": "Johann Josef Loschmidt\n\nJohann Josef Loschmidt (15. březen 1821 Počerny, dnes část Karlových Varů – 8. červenec 1895 Vídeň) byl rakouský chemik, fyzik a krystalograf.\n\nNarodil se v chudé rodině zemědělce v Počernech. K jeho prvním učitelům v mládí patřil kněz Adalbert Čech, jenž rozpoznal jeho talent a přesvědčil jeho rodiče, aby jej nechali studovat v piaristickém semináři v Ostrově nad Ohří. Roku 1837 pak přešel na studia do Prahy. Na Karlově Univerzitě studoval filozofii a matematiku; zde se seznámil s profesorem filozofie Franzem Exnerem, jemuž špatně sloužil zrak a požádal Loschmidta, aby se stal jeho předčitatelem. Exner zastával reformní názory na výuku a prosazoval vyučování matematiky a přírodních věd jako důležitých předmětů. S Loschmidtem se stali přáteli a Exner mu navrhl, aby používal matematické metody na psychologické jevy. Tak se Loschmidt stal velmi zručným matematikem.\n\nPozději Loschmidt přesídlil do Vídně a roku 1868 se stal profesorem\nfyzikální chemie na Vídeňské univerzitě, kde působil do\nkonce své odborné aktivity roku 1891. Zemřel ve Vídni roku 1895.\n\nRoku 1856 Loschmidt určil objem molekul ve vzduchu. Ve svém spisu \"Chemische Studien\" (\"chemické studie\") z roku 1861 navrhl dvojrozměrné znázornění více než 300 molekul způsobem pozoruhodně podobným tomu, který je používán v současnosti. Mezi nimi byly mimo jiných i aromatické molekuly, jako například benzen a triaziny. Loschmidt znázornil benzenové jádro kruhem, jenž podle něj označoval strukturu, která měla být určena teprve později. Podle některých názorů však tímto symbolem myslel cyklickou strukturu, čímž by o čtyři roky předčil F. A. Kekulého, jenž je obvykle označován za objevitele cyklické struktury benzenu.\n\nRoku 1865 Loschmidt jako první určil počet molekul v 1 cm ideálního plynu při normálním tlaku a teplotě. Ten je dnes označován jako \"Loschmidtova konstanta\". Později Loschmidt s využitím zjištění A. Avogadra, že při stejných podmínkách má libovolný plyn stejný počet molekul na jeden mol, určil její hodnotu 6,023×10 mol, nazývanou dnes většinou Avogadrovou konstantou, někdy zřídka, zejména v německé literatuře, označovaný nepřesně i jako Loschmidtovo číslo.\n\nLoschmidt se ve Vídni na univerzitě spřátelil s mladším kolegou L. Boltzmannem. Loschmidt se v této souvislosti proslavil svojí kritikou toho, jak se Boltzmann pokoušel odvodit z kinetické teorie druhý termodynamický zákon. Tato disputace se stala známou jako \"paradox vratnosti\" a později přivedla Boltzmanna k formulaci statistické definice entropie.\n\n"}
{"id": "287469", "url": "https://cs.wikipedia.org/wiki?curid=287469", "title": "Sumqayıt", "text": "Sumqayıt\n\nSumqayıt, též Sumgait (rusky Сумгаит) je třetí největší město Ázerbájdžánu. V roce 2005 zde žilo 357 000 obyvatel.\n\nLeží blízko Kaspického moře, cca 30 km severně od hlavního města Baku, má rozlohu 83 km.\n\nMěsto bylo založeno 22. listopadu 1949, první zmínky o osídlení v místech dnešního Sumgayıtu jsou z roku 1580. Sídlí zde státní univerzita Sumqayıt Dövlət Universiteti.\n\nSumquayıt vešel ve známost Sumgaitským pogromem proti Arménům v roce 1988: v tomto prvním výbuchu etnického násilí v novější historii SSSR zahynulo nejméně 32 osob, převážně Arménů.\n\n\n"}
{"id": "287471", "url": "https://cs.wikipedia.org/wiki?curid=287471", "title": "Karel Šmirous", "text": "Karel Šmirous\n\nKarel Šmirous (3. prosince 1890 Český Krumlov – 8. února 1981 Praha) byl český vědec a průkopník barevné fotografie, jako jediný český fotograf se plně soustředil na barevnou fotografii na autochromu.\n\nČernobílé fotografii se Karel Šmirous věnoval od dvanácti let. Po studiu na reálce chtěl pokračovat studiem malby, na rozhodnutí svého otce ale začal studovat chemii. V době studia na c. k. České vysoké škole technické v Praze v letech 1908–1912 se setkal s autochromem a začal se systematicky věnovat barevné fotografii. Jeho pohled na Český Krumlov z roku 1908 publikovalo nakladatelství Minerva v roce 1910 jako pravděpodobně první českou barevnou pohlednici z autochromu.\n\nZkušenosti v oboru fotografie Karel Šmirous získal od nejstaršího krumlovského fotografa Josefa Seidla. Spolu fotografovali Český Krumlov, ale i cestovali po Šumavě a fotografovali v Boubínském pralese. Cit pro uměleckou fotografii a kompozici rozvíjela i jeho matka, která sama ze záliby vystudovala malířství u Amalie Mánesové, sestry Josefa Mánesa.\n\nStudia chemie v oboru barvířství a barvářství později umožnila Karlu Šmirousovi experimentovat s přenosem barevné fotografie na papír. Zkušenosti v oboru si prohluboval i v Německu a ve Francii. Roku 1913 se seznámil s bratry Lumièrovými, vynálezci autochromu, se kterými pro množství společných zájmů zůstal v kontaktu až do konce jejich života.\n\nPo získání titulu doktora roku 1914 se stal asistentem profesora Emila Votočka. Pokusy s barevným tiskem prováděl v letech 1915–1918 a po válce byl vyslán národohospodářským ústavem při České Akademii do laboratoří bratří Lumièrů a do Spojených francouzských barvíren. Zde pracoval během kariéry několikrát a v roce 1931 tam vyřešil způsob barevného zvětšování při umělém světle.\n\nJeho dlouholetý výzkum přenosu barevné fotografie na papír byl korunován úspěchem ve formě vynálezu procesu hydrotypie, kterou patentoval roku 1921. Za tento vynález a fotografie zhotovené touto technikou dostal roku 1937 zlatou medaili na Světové výstavě v Paříži. I přes zájem firmy Kodak však hydrotypie nenašla širší uplatnění v praxi v důsledku války a nástupu moderních barevných fotografických papírů. Celkově je Karel Šmirous autorem tří československých patentů v oblasti barevné fotografie.\n\nZároveň se svou vědeckou kariérou byl Karel Šmirous i velmi úspěšným fotografem. Jeho fotografie vynikají nejen technickou kvalitou, ale i kompozicí a kultivovaným barevným cítěním. Od raných barevných pokusů se vypracoval k fotografiím uměřeného barevného ladění, často v odstínech jedné převládající barvy. Jeho dílo je velmi rozmanité i tematicky. Fotografoval zátiší, akty, portréty, krajiny, ale i reportáže. Věnoval se také vědecké a reklamní fotografii.\n\nKarel Šmirous publikoval barevné pohlednice vynikajícího technického zpracování. Pořádal přednášky s promítáním autochromu, připravoval výstavy, kde autochromy 18×24 cm prosvětloval ve světelných skříňkách či denním světlem. Publikoval barevné fotografie v několika knihách. Připravil také například reprezentativní publikaci „Československo“ pro výstavy v Bruselu 1958.\n\nKarel Šmirous zemřel v Praze 8. února 1981 ve věku 90 let. Z jeho činnosti se dochovala nejrozsáhlejší sbírka autochromů v Čechách, která byla poprvé po jeho smrti prezentována na samostatné putovní výstavě Národního technického muzea oslavující 90. výročí autochromu v roce 1997 a která byla několikrát vystavena i v cizině.\n\n\n"}
{"id": "287472", "url": "https://cs.wikipedia.org/wiki?curid=287472", "title": "Arlanzón (řeka)", "text": "Arlanzón (řeka)\n\nArlanzón je španělská řeka ležící v povodí řeky Duero. Pramení v Sierra de la Demanda, horské zóně na jihovýchodě provincie Burgos. Protéká severní částí Kastilie a Leónu, prochází městem Burgos a rozděluje ho na dvě části.\n\nArlanzón ústí do řeky Pisuerga ve stejném místě, kde se vlévá řeka Arlanza do Arlanzón. Jsou však dohady o tom, která řeka se vlévá do které, někteří tvrdí, že Arlanzón je pouze přítokem Arlanzy.\n\nArlanzón je pojmenována podle stejnojmenné vesnice nacházející se 20 km od města Burgos.\n\n\n\n\n\n"}
{"id": "287473", "url": "https://cs.wikipedia.org/wiki?curid=287473", "title": "17P/Holmes", "text": "17P/Holmes\n\n17P/Holmes je periodická kometa objevená Edwinem Holmesem 6. listopadu 1892. Kometa patří do Jupiterovy rodiny komet.\n\nJejí oběžná doba je 6,883 let, naposledy prošla periheliem 4. května 2007. V současné době se tedy od Země vzdaluje a nachází se již za drahou Marsu. Ačkoliv by tedy její jasnost měla klesat, v průběhu října 2007 její jasnost stoupla ze 17. magnitudy na magnitudu 2,8.\n\n\n"}
{"id": "287475", "url": "https://cs.wikipedia.org/wiki?curid=287475", "title": "Grand Prix Evropy", "text": "Grand Prix Evropy\n\nVelká cena Evropy je název závodního víkendu v rámci mistrovství světa vozů formule 1. První evropská Velká cena se uskutečnila roku 1983 na britské trati Brands Hatch a skončila výhrou brazilského jezdce Nelsona Piqueta. O rok později se Velká cena Evropy konala na německé půdě, konkrétně na nově postaveném okruhu Nürburgring, který leží jen kousek od svého slavnějšího 22 km dlouhého kolegy. V roce 1985 se závod vrátil zpět do Velké Británie, aby na dalších osm let ze závodního kalendáře zmizel. Sezona 1993 byla reinkarnací Velké ceny Evropy, která i tentokrát zůstala věrná britům, konala se ovšem v oblíbeném Donington Parku, symbolické znovuzrození a zároveň desetileté jubileum závodu patřilo stejně jako v případě prvního závodu brazilskému jezdci, tentokrát ovšem obdivovanému Ayrtonu Sennovi. Poté až na výjimky (1994, 1997 – Španělsko) patřila evropská Velká cena německému Nürburgringu. V sezoně 2008 se ovšem po dlouhých 11 letech vrací Velká cena Evropy do Španělska, pouštní Jerez ovšem vystřídá zbrusu nově vybudovaný městský okruh ve Valencii. V té se jezdilo až do sezóny 2012. V sezóně 2016 se jela v Baku na městském okruhu.\n\n<nowiki>*</nowiki> Byl vyráběn Ilmor v roce 1997.\n<nowiki>**</nowiki> Byl vyráběn Cosworth.\n"}
{"id": "287478", "url": "https://cs.wikipedia.org/wiki?curid=287478", "title": "Miloš Nedbal", "text": "Miloš Nedbal\n\nNárodní umělec Miloš Nedbal (28. května 1906 Rožmitál pod Třemšínem – 31. října 1982 Praha) byl český herec a divadelní pedagog, režisér, dlouholetý profesor činoherního herectví na pražské DAMU.\n\nJednalo se o velmi výrazného a osobitého herce, který od svých počátků hrával spíše vážné role důstojných a přísných mužů, obdařených velmi často velkou dávkou osobní autoritativnosti. K divadlu se dostal již v mládí zásluhou otce, který byl učitelem kreslení a loutkářem. Spolužák Jiřího Voskovce a Jana Wericha z gymnázia v Křemencové ulici v Praze (maturoval v roce 1926) pokračoval ve studiu na Právnické fakultě UK (přerušil však studia po dvou semestrech) a současně na dramatickém oddělení pražské konzervatoře (v letech 1926 až 1928) ve třídě prof. Jaroslava Hurta a Marie Laudové. Byl rovněž žákem Pivodovy pěvecké školy, nakonec se však rozhodl pro činoherní tvorbu. Svoji hereckou kariéru začínal v Umělecké besedě a v Osvobozeném divadle, kam nastoupil v roce 1927, ještě před ukončením konzervatoře. Zde se postupně vypracoval ve vynikajícího herce a jednu z hlavních opor Honzlových režií. V Osvobozeném divadle hrál s přerušením v sezóně 1929/1930 (rok byl členem Národního divadla v Brně) až do roku 1933. Posléze vystřídal celou řadu různých scén, hrál a režíroval mimo jiné také v Ostravě (1933–1936), v Brně (1936–1938) a v letech 1938–1942 a 1944–1945 v Divadle na Vinohradech. Ve válečném období působil dva roky v pražské Uranii (1942–1944). Od roku 1945 až do roku 1976 působil jako člen činohry Národního divadla v Praze, s výjimkou let 1970 až 1972, kdy působil v Krejčově souboru Divadla za branou. Dne 25. února 1948 podepsal výzvu prokomunistické inteligence \"Kupředu, zpátky ni krok\" podporující komunistický převrat.\n\nV letech 1942 až 1947 vyučoval jako středoškolský učitel herectví na Pražské konzervatoři, od roku 1947 prakticky až do své smrti vyučoval na pražské DAMU, kde pomohl vychovat celou řadu vynikajících českých herců a hereček.\n\nVe filmu si zahrál mnoho menších rolí, k jeho nejznámějším patří role středoškolského profesora Šedy z filmu \"Cesta do hlubin študákovy duše\" nebo hlavní role z filmu \"Svědomí\". Byl ale také vyhledávaným televizním i rozhlasovým hercem, činný byl též v dabingu. Ke konci svého života si zahrál hned v několika pozoruhodných televizních rolích, mezi nejpozoruhodnější patřila postava nerudného důchodce Šantrocha z Hubačovy inscenace \"Nezralé maliny\". Zahrál si ale i v několika televizních pohádkách i v několika známých televizních seriálech.\n\nPoprvé se oženil 27. září 1931 v Praze s Vladimírou Volnohovou (* 1907), se kterou měl syna Petra Nedbala a dceru Janu Nedbalovou, krátce po rozvodu, se 19. září 1951 oženil podruhé, s Janou Moravcovou (* 1906), později, již jako vdovec se oženil potřetí.\n\n\n\n\n\n\n\n\n"}
{"id": "287479", "url": "https://cs.wikipedia.org/wiki?curid=287479", "title": "Jiří Sádlo", "text": "Jiří Sádlo\n\nJiří Sádlo (* 19. prosince 1958 Praha), je český přírodovědec a biolog, věnující se fytocenologii. Zabývá se také cenogenezí, relikty a neofyty, dynamikou krajiny v holocénu a kulturně-naturálními jevy a procesy, jako je například nová divočina, suburbie, postkulturní krajina a nepřírodní biotopy. Vystudoval Přírodovědeckou fakultu Univerzity Karlovy a v současnosti působí v Botanickém ústavu Akademie věd ČR v Průhonicích.\n\nKromě úzce odborných textů je spoluautorem knih \"Biologie krajiny\" (spolu s Davidem Storchem; Vesmír, 1999) a \"Krajina a revoluce\" (spolu s Petrem Pokorným, Pavlem Hájkem, Dagmar Dreslerovou a Václavem Cílkem; Malá skála, 2007) a eseje \"Krajina jako interpretovaný text\".\n\nOkrajově se zabývá i uměleckou tvorbou. Své deníkové postřehy, inspirované především proměnami krajiny a přírody během roku, vydal knižně pod názvem \"Prázdná země – listopadová část roku\" (Dauphin, 2007).\nJeho kniha \"Praha a Brno\" byla na portálu Českého literárního centra zařazena do přehledu Vrcholy české non-fiction 2007-2017 . \n\n"}
{"id": "287480", "url": "https://cs.wikipedia.org/wiki?curid=287480", "title": "Ulysses Patera", "text": "Ulysses Patera\n\nUlysses Patera je sopka s nepravidelným kráterem na povrchu Marsu, která se nachází na severní polokouli nedaleko rovníku v oblasti Tharsis severozápadním směrem od skupiny sopek Tharsis Montes, přesněji na západ od Pavonis Mons. Na západ od ní se nedaleko (přibližně 100 km) nachází sopka Biblis Patera, na severu zlomová oblast Ulysses Fossae a na jihu štítová sopka Arsia Mons.\n\nNad okolní krajinu vystupuje mezi 2 až 3 km a na jejím vrcholku se nachází trojice kráterů, kdy prostřední téměř kruhová kaldera je rozlohou největší, dosahuje okolo 56 km v průměru. Další dva krátery na severním a jihovýchodním okraji jsou impaktního původu. Severní kráter je větší a starší a jeho průměr dosahuje okolo 10 km. Výskyt takto velkých impaktních kráterů vedle sebe je poměrně netypický. Sopka byla ve své historii částečně překryta lávou z Pavonis Mons. Odhaduje se, že sopka je na povrchu již minimálně 3,4 miliardy let. Dle počítání počtu impaktních kráterů na okolních krajinách se odhaduje, že sopečná činnost skončila před méně než 200 milióny lety, ale mohla probíhat i blíže současnosti. Impaktní krátery jsou částečně překryté okolní lávou, což naznačuje, že po jejich vzniku ještě probíhala vulkanická aktivita.\n\nImpaktní krátery vykazují jisté vzhledové znaky, které odpovídají podmínkám, kdy se zde nacházela tekutá voda po jejich dopadu. Nasvědčovalo by to výskytu ledu na povrchu a nebo výskytu vody v podobě permafrostu v době dopadu.\n\nPojmenována byla v roce 1973 dle Odysea, hrdinovi trójských válek.\n\n\n"}
{"id": "287482", "url": "https://cs.wikipedia.org/wiki?curid=287482", "title": "Juan Carlos Aparicio Pérez", "text": "Juan Carlos Aparicio Pérez\n\nJuan Carlos Aparicio Pérez (* 20. dubna 1956, Burgos) je španělský politik.\n\nMá ženu a tři děti. Je viceprezidentem úřadu Kastilie a Leónu společně s José María Aznar.\nPo rezignaci Manuela Pimentela v únoru 2000 se stal ministrem práce a sociálních věcí. V červenci 2002 se rozhodl odejít z vlády. Momentálně je starostou Burgos za Partido Popular a senátorem za Burgos.\n"}
{"id": "287484", "url": "https://cs.wikipedia.org/wiki?curid=287484", "title": "GeForce 4", "text": "GeForce 4\n\nGeForce 4 je čtvrtá generace grafického čipu GeForce společnosti nVidia. GeForce 4 se dělí na výkonnější řadu Ti a řadu MX. MX série je téměř identická s GeForce 4Go (NV17M) pro trh s notebooky. Obě linie byly uvedeny na trh na jaře roku 2002. GeForce 4Go měla krátký život, ještě koncem téhož roku ji nahradila varianta GeForce 4200Go.\n\nVyšla v dubnu roku 2002. Předchůdce je již zmíněná GeForce 3 a nástupce GeForce 5. Jádro NV25. Podobá se nejvíc GeForce 3, hlavní mezník tvoří zvýšená rychlost jádra a paměti, vylepšený řadič paměti, vylepšený pixel a vertex shader, hardwarový antialiasing a vylepšené DVD přehrávání. Přidána podpora dva monitory. GeForce 4 překonala svého někdejšího konkurenta ATI Radeon 8500XT (R250), který byl přece jen pomalejší, avšak model Ti porazil až ATI Radeon 9700 (R300). Vlajkovými a vstupními loděmi byly GeForce 4Ti 4400 a nejvyspělejší 4600. Vyšší ve střední třídě byla ATI s 8500LE. Výkonem se nerovnal GeForce 4Ti 4400. GeForce 3Ti 500 byla mezi 4200 a 4400Ti, cenou však převyšovala zmiňovaný Radeon.\n\nnVidia stáhla GeForce 4Ti 4200 velmi brzy z trhu. GeForce 4Ti 4200 měla takt jádra 222 MHz, což bylo o 53 MHz méně než GFTi4400, což se týkalo všech modelů s pomalejší 128 MB verzí. 64 MB modely měly už výrobních 250 MHz, ale tato taktika se však neujala. Navíc se vzápětí přišlo na to, že lze 128 MB modely snadno přetaktovat na plnohodnotných 250 MHz. nVidia to pochopitelně kritizovala a vyjadřovala svůj nesouhlas, avšak přetaktování modelu 4200 bylo velmi populární. Proto byla karta stažena z trhu, aby se nVidia vyhnula škodám při prodeji vyšších modelů. Karta GeForce 4Ti 4400 nebyla vyhledávaná pro výkon (tou byla 4600 s vysokou cenou). GeForce 4Ti 4200 měla poměrně nízkou cenu a podávala stále solidní výkon, navíc nikdo neposlouchal pokyny ohledně zákazu přetaktování.\n\nSérie GeForce 4Ti 4200 přišla opožděně a nVidia ztratila šanci dlouhodobě dominovat vyšší třídě. Nestihla ji ani včas stáhnout z trhu. Na druhé straně tento typ byl stále rychlejší než GeForce 3Ti 500 či konkurenční Radeon 8500.\n\nKoncem roku 2002 bylo jádro NV25 nahrazené NV28, což přineslo zvýšení rychlosti AGP rozhraní ze 4x(1066 MB/s) na 8x(2133 MB/s). Všechny NV28 GeForce 4Ti 4200 měly už všechny od výroby po 250 MHz bez ohledu na velikost paměti. nVidia přišla překvapivě s GeForce 4Ti 4800SE, ekvivalent 4600 a 4400. Vrcholem byly GeForce 4Ti 4800.\n\nCelková série GeForce 4Ti byla rychlejší než GeForce 3Ti série a Radeon 8500. Typ GeForce 4Ti 4200 zůstal do příchodu Radeonu 9500 PRO (konec roku) nejlepší volbou cena/výkon. 4200 si dobře držela pozici až do příchodu další, páté generace čipů v roce 2003.\n\nJediná mobilní verze Ti série nesla název GeForce 4 4200go (NV28M) uvedená koncem roku 2002. Čip byl téměř identický čip s NV28, avšak se sníženou rychlostí. Překonání Radeonu 9000 mobility si vybralo velkou daň – karta se často přehřívala, protože GeForce 4 nebyla původně navrhovaná na mobilní verzi. GeForce 4TiGO byla vyráběna velmi krátce.\n\nSchopnosti karet GeForce 4 jsou definované Ti linií, GeForce 4MX je jen název. Mnozí to odsuzovali jako marketingový trik nVidie. Vydání GeForce 4MX zklamalo i její skalní nadšence. Ti jí pojmenovávali GeForce 2MX se steroidy. GeForce 4 MX chyběl programovatelný pixel a vertex shader. To nemělo na neúspěch ten největší dopad. Karta též nerenderovala efekty poskytující DirectX 8.1. GeForce 4 MX byla rychlejší než GeForce 2ultra, byla tedy i vcelku dobrá cena/výkon. Vyráběla se během celého roku od jejího uvedení. ID software, tedy hlavní šéf John Carmack si dělal starosti kolem potenciálního ujetí na trhu GeForce 4 MX. Carmack se bál adaptace karty na trh, to by znamenalo už v té době krok zpět, tedy k nepodpoře DirectX 8.1. Varoval hráče k nekupování tohoto čipu. Nezávisle na to, Carmack vypustil velmi očekávanou hru Doom 3 v létě 2004. Jako jedinou kartu \nbez podpory DirectX 8.1 podporoval GeForce 4 MX. Napříč velké kritice byla GeForce 4 MX velmi úspěšným modelem na trhu. Byla o 30% dražší než GeForce 2MX a podávala celkem přijatelný výkon. Většina her na něj fungovala. Zažila velké úspěchy i na OEM trhu a nahradila tak nejlepší prodávané GPU GeForce 2MX.\n\nByly tu tři modely: GeForce 4MX 420, 440, 460. GeForce 4MX 420 byla určená spíše pro kancelářské a nejlacinější počítače, GeForce 4MX 440 zase spíše pro masový OEM trh. GeForce 4MX 460 sehrávala úlohu karty střední třídy. Zdolala konkurenci ATI Radeon 8500LE/9100 (8500) i GeForce 3Ti 200.\n\nVýkonem GeForce 4MX 420 jen o něco málo překonala GeForce 2MX 400 (i Radeon 7000), což nebyl problém vzhledem na cílový výběr skupiny. Z praktického hlediska to byla integrovaná grafická karta společnosti Intel, 845G a výrobek z vlastní produkce, nForce 2.\n\nnVIDIA GeForce 4MX 440 si vedla vcelku dobře. překonala soupeře Radeon 7500. Dokonce příchod Radeona 9000 PRO (lepší singletexturing, lepší podporu vertex a pixel shader) neotřáslo už tak silnou OEM pozicí. Odpověď nVIDIE na Radeon 9000PRO byla GeForce 5FX 5200 (podpora DirectX 9). Paradoxně a s trochou ironie právě GeForce 4MX 440 ukončila produkci GeForce 5FX 5200, svému nástupci. T.j., GF 4MX 420.\n\nSérie MX přinesla v přehrávání videa více novinek (ne Ti série). Jako vůbec první GeForce přinášela technologii VPE (video processing engine). Též hardwarové iDCT a VLC (variable length code decoding). Přidávání VPE znamenalo největší krok oproti předcházejícímu HDVP v MPEG přehrávání. VPE mohlo bojovat s funkcemi ATI karet.\n\nGeForce 4MX 460 přišla nakonec celé MX linie, tedy skoro roku 2002. Jako i série Ti, tak i MX byli časem vylepšené o rozhraní AGP 8x a PCI Express (GeForce 4 PCX4300). MX 460 se však neadaptovala nikdy. Začátkem roku 2003 přišly na trh další modely: GeForce 4MX4000 (stejné jako GF 4MX 440SE, jen s trochu rychlejší pamětí). Překvapily další adaptace v roce 2004- PCX 4300, MX 4000 s podporou PCI Express (čili NV19). NV19 je jednoduše NV18 se změněným rozhraním.\n\nMobilní verze GeForce 4go vycházela z linie MX. Měla velké problémy s ovladači. Vznik alternativních ovladačů Omega se střetli s nevolí mateřské firmy. Instalací ovladače Omega ztrácely karty svoji záruku. Při problémech nVidia doporučila zkontrolovat ventilátor, a pokud se netočil bylo ho třeba manuálně roztočit. Když ani to nepomohlo, bylo potřeba manuálně vybrat kartu a promazat ventilátor. Paradoxně některé hry se staršími ovladači nVidie fungovaly a některé zase jen s novými.\n"}
{"id": "287486", "url": "https://cs.wikipedia.org/wiki?curid=287486", "title": "Francouzská Indočína", "text": "Francouzská Indočína\n\nFrancouzská Indočína (francouzsky , vietnamsky ), oficiálně Indočínská federace (francouzsky ), bylo koloniální území náležející Francouzské koloniální říši (francouzsky ) v jihovýchodní Asii. Francouzská Indočína byla federací skládající se ze čtyř hlavních koloniálních protektorátů: Tonkinu, Annamu, Kambodže a Laosu a jedné přímé francouzské kolonie Kočinčíny. Hlavním městem Francouzské Indočíny byla střídavě Hanoj a Saigon.\n\nFrancouzská Indočína vznikla v říjnu roku 1887 spojením území Annamu, Tonkinu, Kočinčíny (z těchto dřívějších koloniálních území se skládá dnešní Vietnam) a Kambodžského království (tzv. „království“ bylo přímo závislé na francouzské koloniální moci). Po francouzsko-siamské válce se v roce 1893 připojil k Indočíně i Laos. Ve čtyřech protektorátech byla Francouzi ponechána určitá moc v rukách místních vládců, tj. vietnamských císařů a laoských a kambodžských králů. Místní vládcové měli de iure v rukách veškerou moc, ale ve skutečnosti byli jen figurkami francouzského vlivu v zemi.\n\nOd roku 1885 do roku 1895 vietnamský revolucionář Phan Đình Phùng vedl povstání proti francouzské koloniální moci. Jeho povstání bylo sice potlačeno, ale nacionalistické hnutí se Francouzům vymýtit nepodařilo, ba především během první světové války zesílilo. Avšak všechna povstání Vietnamců i pokusy o vyjednávání nepřinesly žádný výsledek alespoň částečné nezávislosti na francouzském zámoří.\n\n10. února 1930 došlo ke vzpouře vietnamských příslušníků francouzských koloniálních sil v pevnosti Yên Bái. „Yên Báijské povstání“ bylo podporováno Vietnamskou nacionalistickou stranou () a útoky povstalců byly největším projevem odporu proti nadvládě kolonistů od časů Phana Đình Phùnga a „Can Viongova royalistického hnutí“ na konci 19. století. Pokus o převrat a vidina svržení cizí nadvlády, započatý v Yên Bái, získal velký ohlas mezi širokými masami vietnamské populace. Vietnamská nacionalistická strana se již dříve snažila tajnými aktivitami podkopávat francouzskou vládu. Nicméně zvyšující se francouzský přehled nad aktivitami nacionalistů přinutili vůdce skupiny podstoupit riziko a zinscenovat masivní vojenský útok v deltě Rudé řeky v severním Vietnamu.\n\nVe třicátých letech dvacátého století začal Siam vyjednávat o navrácení území, která obsadila po siamsko-francouzské válce Francie zpět k Siamu. Roku 1938 Francie souhlasila s vyklizením Angkor Watu, Angkor Thomu, Siem Reapu a Siem Pangu. Ještě před uzavřením dohody Siam nad spornými oblastmi převzal kontrolu v očekávání nadcházející dohody v prospěch Siamského království. Vyjednávači obou zúčastněných stran odjeli k podepsání smlouvy o předání území do Tokia.\n\nV září 1940, po porážce Francie v druhé světové válce se vlády ve Francii ujal fašistický Vichistický režim. Japonsko provedlo invazi do Indočíny a japonská armáda pronikla do Tonkinu. Obsazení oblastí Indočíny dovolovalo Japonsku lépe pronikat ve válce s Čínou na čínské území a bojovat s Čankajškovou armádou. Japonci dále vedli a udržovali státní aparát Indočíny namísto Francouzů, kteří před Japonci ustoupili z Indočíny.\n\nThajsko poznalo nyní slabost Francouzů a pokusilo se připojit svá dříve thajská území, které Thajsku odňala Francie. V říjnu 1940 proto vypukla thajsko-francouzská válka, která skončila 9. května 1941, Japonci zprostředkovaným, příměřím.\n\n9. března 1945, s osvobozením Francie, ústupem Německa a převahou Spojených států v Pacifiku se Japonci rozhodli převzít kontrolu nad celým územím Francouzské Indočíny. Japonská armáda zahájila druhou indočínskou kampaň. Japonci Francouzskou Indočínu drželi až do srpna 1945, kdy japonská vláda kapitulovala.\n\nPo druhé světové válce Francie anulovala siamsko-francouzskou smlouvu z roku 1938 a pokusila se znovu intervenovat do oblasti. Francouzská koloniální armáda však narazila na odpor jednotek Viet Minhu, koalice komunistů a vietnamských nacionalistů, vedených Ho Či Minem. Hnutí v roce 1945 převzalo kontrolu převážně nad venkovskými oblastmi, neboť ve velkých městech pořádek hlídaly francouzské jednotky. Poté, co poslední vietnamský císař Bảo Đại abdikoval, Ho Či Min 2. září vyhlásil Vietnamskou demokratickou republiku, v jejímž čele stanul coby prezident. Ale ještě před koncem září britské, francouzské a indické jednotky, mezi nimiž bojovalo i množství zajatých japonských vojáků, obnovily francouzskou vládu v oblasti. Tvrdé boje následně vyústily v první indočínskou válku. V roce 1950 Ho Či Min znovu deklaroval nezávislou Vietnamskou demokratickou republiku, jejíž vládu diplomaticky uznaly komunistické vlády Číny a Sovětského svazu.\n\nBoje mezi povstalci a francouzskou armádou trvaly až do roku 1954, kdy Viet Minh zvítězil v bitvě u Dien Bien Fu. Dekolonizace vedla k rozdělení Francouzské Indočíny na Severní Vietnam, ovládaný Viet Minhem a komunisty, a Vietnamský stát na jihu, podporovaný Spojenými státy, Spojeným královstvím a Francií. Porážka u Dien Bien Fu znamenala konec francouzské vlády nad jihovýchodní Asií a nastoupil vliv USA v Jižním Vietnamu a SSSR a Číny na severu, který nakonec později vyústil ve válku ve Vietnamu.\n\n\n\n"}
{"id": "287487", "url": "https://cs.wikipedia.org/wiki?curid=287487", "title": "Iva Marešová", "text": "Iva Marešová\n\nIva Marešová (* 6. ledna 1976 Hradec Králové) je česká zpěvačka, herečka a textařka. Působí ve svém mezinárodním autorském projektu „Marešová Yasinski RAZAM“ s běloruským akordeonistou Aliaksandrem Yasinskim, kytaristou Michaelem Vašíčkem, ruským violistou Iljou Chernoklinovem a bubeníkem Radkem Doležalem. Zpívá ve skupině Precedens.\n\nNarodila se 6. ledna 1976 v Hradci Králové. V minulosti byla frontmankou skupiny Deset očí (zpěv, kytara), se kterou v roce 2002 vydala album. Poté založila skupinu 999, s níž 28. října 2008 pokřtila album \"Na křídlech koní\". Dne 17. ledna 2009 získala se svou kapelou 999 hudební cenu Tais©Award 2009 v kategorii Band of the Year. Album \"Kéž bouře by přišla\" vydala 24. října 2016 s akordeonistou Aliaksandrem Yasinskim a kytaristou Michaelem Vašíčkem. \n\nProjekt „Marešová Yasinski Vašíček“ založila v roce 2014. Po čtyřech letech se trio rozrostlo o violistu Ilju Chernoklinova, bubeníka Radka Doležala a změnilo název na „Marešová Yasinski RAZAM“. V roce 2016 se stala zpěvačkou skupiny Precedens Martina Němce, dále hostovala se skupinami Blue Effect Radima Hladíka nebo Čechomor. Spolupracovala s Michalem Pavlíčkem, Jiřím Škorpíkem, Oskarem Petrem či kytaristou Davida Bowieho Gerrym Leonardem.\n\nNa scéně Divadla Ta Fantastika účinkovala v titulních rolích Pavlíčkových muzikálů \"Excalibur\" jako Ginnevra a \"Obraz Doriana Graye\" postavou Dorianovy matky, Ještěrky a Operní divy, dále pak jako Markéta v \"Dámě s kaméliemi.\" Účinkovala také v muzikálu Václava Bárty a Jiřího Pokorného \"Němcová!\". Působila v divadle Hybernia, kde ztvárnila titulní role v muzikálech \"Lucrezia Borgia\" (Lucrezia) autorů Petra Maláska, Libora Vaculíka a Václava Kopty, \"Antoinetta – královna Francie\" (Antoinetta) od Jiřího Škorpíka, Jiřího Hubače a Pavla Vrby, \"Romeo a Julie\" (Chůva) Gérarda Presgurvica a Jana Fischera a do konce roku 2019 účinkovala též v muzikálu \"Mefisto\" (Laurécie Bosetti) Daniela Bartáka, Zdeňka Zelenky a Borise Pralovszkého. V divadle JK Tyla v Plzni hrála v představení \"Freddie the king of Queen\" (Slečna KDO) Petra Maláska a Libora Vaculíka. Od ledna 2017 představuje hlavní roli v muzikálu Ondřeje Soukupa a Gabriely Osvaldové \"Johanka z Arku\" (Johanka z Arku) v divadle Kalich. Do konce roku 2019 účinkovala též jako královna Anna v divadle Broadway v představení \"Muž se železnou maskou\".\n\nMuzikálovou scénu se v roce 2019 rozhodla opustit, vyjma role \"Johanky z Arku\" v divadle Kalich, a věnuje se vlastním projektům v oblasti hudby a performance. V koncertním projektu \"The Greatest Show\" v divadle Hybernia vystupuje s písní Never enough a rovněž se v něm zhostila pěveckého nastudování jako členka tvůrčího týmu.\n\n"}
{"id": "287489", "url": "https://cs.wikipedia.org/wiki?curid=287489", "title": "Kočkodan muido", "text": "Kočkodan muido\n\nKočkodan muido (\"Cercopithecus cephus\"), známý též pod názvem kočkodan modrohubý, je malý a široce rozšířený druh primáta obývající deštné lesy v Angole, Kamerunu, Středoafrické republice, Republice Kongo, Demokratické republice Kongo, Rovníkové Guineji a Gabonu.\n\nHmotnost se u samců pohybuje kolem 4 kg, u samic kolem 3 kg. Délka těla se pohybuje mezi 40–60 cm. Ocas je delší než tělo. Obě pohlaví se od sebe liší velikostí - samec je o něco větší než samice. Charakteristickým znakem je příčný bledě modrý proužek na horním rtu. Břišní strana těla je zbarvena šedě, vrchní strana těla je tmavě hnědá nebo černá s červeným odstínem. Černě jsou zbarveny i konce předních i zadních končetin, hrdlo je bílé. Na temeni hlavy má červenočerně zbarvenou srst, která se táhne až do úrovně lopatek.\n\nJe aktivní ve dne a většinu dne tráví na stromech, kde vyhledává především plody a květy, spokojí se však i s částmi rostlin nebo malými bezobratlými, zvláště hmyzem. Žije ve stádech tvořených jedním vůdčím samcem, několika samicemi a jejich mláďaty. Stádo nebývá většinou tvořeno více jak 40 kusy a jeho členové se dorozumívají hlasitými a pronikavými zvuky.\n\nBřezost trvá 210 - 215 dní a samice rodí jediné mládě, které tráví téměř celý rok přichycené na matčině srsti na břiše. Samci matku opouští před dosažením pohlavní dospělosti, tedy ve věku 4 let, samice s matkou zůstávají i po dosažení této věkové hranice. V přírodě se může kočkodan muido dožít až 22 let, v zajetí téměř o deset let více.\n\nStejně jako ostatní obyvatele deštných pralesů ohrožuje i kočkodana muida masivní ztráta přirozeného biomu, v menší míře i lov. V Červeném seznamu IUCN jej nalezneme v kategorii málo dotčených druhů.\n\n"}
{"id": "287490", "url": "https://cs.wikipedia.org/wiki?curid=287490", "title": "Španělsko-americká válka", "text": "Španělsko-americká válka\n\nŠpanělsko-americká válka (25. dubna - 12. srpna 1898) byl vojenský konflikt mezi Spojenými státy americkými a Španělskem.\n\nVálku vyprovokovaly Spojené státy podporující nezávislost Kuby a očekávající rozsáhlé územní zisky na úkor španělských zámořských držav. Jako \"casus belli\" posloužily snahy některých kubánských a filipínských nacionalistů o osamostatnění. Ovšem pro americkou veřejnost jím spíše bylo podezření, že španělští agenti způsobili výbuch na americké bitevní lodi \"USS Maine\" vedoucí k jejímu potopení (příčina výbuchu je záhadou dodnes). USA poslaly Španělsku ultimátum s požadavky na vyklizení Kuby a Filipín. Španělsko, které Kubu pokládalo spíše za španělskou provincii než za kolonii, na ně reagovalo vyhlášením války.\n\nStřetnutí probíhalo naprosto jednostranně a skončilo zničující porážkou Španělska. Boje probíhaly na třech místech.\n\nVztahy mezi Španělskem a USA byly napjaté už delší dobu před vypuknutím samotného konfliktu. USA si v rámci tzv. Moonroeovy doktríny pokoušely udržovat zásadní vliv nad celou oblastí Latinské Ameriky. Španělsko jako bývala námořní velmoc však ke konci 19. století měla stále pod kontrolou několik velkých kolonií v Karibiku (Kuba, Portoriko) a západním Pacifiku (Filipíny, Guam) a omezovala tak vliv USA v oblasti. Vážná diplomatická roztržka mezi oběma zeměmi vypukla už v roce 1873 při tzv. \"Virginiuském incidentu\", při kterém Španělsko zajalo americkou loď \"Virginius\" a popravilo její posádku považujíce je za piráty. V letech 1897-98 negativní postoj americké veřejného mínění (výrazně podporován médii a politickým establishmentem) vůči španělské přítomnosti v Karibiku rapidně rostl. Oficiálním důvodem k tomu se stalo hlavně brutální španělské potlačování snah kubánských, portorických, ale i filipínských nacionalistů o nezávislost.\n\nKonečným spouštěčem války se tak stalo dodnes neobjasněné potopení americké lodi USS Maine v havanském přístavu 15. února 1898. V USA navzdory neexistujícím důkazům převládla mínění, že loď byla potopena díky sabotáži španělských agentů. Vláda prezidenta McKinleyho dala v dubnu Španělsku ultimátum, v jehož rámci se mělo okamžitě z Kuby stáhnout. Madrid toto ultimátum rozhořčeně odmítl a 21. dubna přerušil s USA diplomatické styky. Tentýž den začalo americké námořnictvo s blokádou Kuby, načež 23. dubna vyhlásilo Španělsko USA válku. Americký kongres vyhlášení války opětoval dva dny na to.\n\nSamotné boje měly poměrně rychlý spád a probíhaly hlavně v oblasti Kuby a Filipín. Válku rychle rozhodl fakt, že moderně vyzbrojené americké námořnictvo mělo značně navrch nad zastaralejšími loděmi Španělska. V pozemních bojích s lépe vyzbrojenými a organizovanými španělskými jednotkami Američané těžili jednak z rozsáhlé pomoci kubánských a filipínských separatistů, jednak z toho, že naprostá dominance Američanů na moři připravila španělské jednotky v koloniích o veškerou podporu a zásobování z domoviny, čímž se jejich situace stala neudržitelnou.\n\nUž 1. května 1898 americké námořnictvo pod velením komodora George Dewey a bez ztrát (pouze s devíti raněnými) obklíčilo a zcela zničilo španělskou flotilu v manilské zátoce. S podporou filipínských bojovníků za nezávislost pod vedením Emilia Aguinaldo získala americká armáda v průběhu několika týdnů kontrolu nad většinou Filipínských ostrovů, aby se však vyhnula vážnějším ztrátám, přímo do hlavního města Manila (které bránilo 8 000 španělských vojáků) vstoupila až po oficiálním ukončení bojů 13. srpna.\n\n21. června obsadilo americké námořnictvo prakticky bez boje ostrov Guam a zajalo na něm celou 54 člennou španělskou vojenskou posádku.\n\nBoje na Kubě probíhaly hlavně ve východní části ostrova - v blízkosti vojensky důležitého přístavu Santiago de Cuba. Mezi 6. až 10. červnem provedla americká námořní pěchota s podporou loďstva invazi v zátoce Guantanamo a úspěšně ji zajistila. První pozemní výsadky nedaleko Santiaga uskutečnila americká vojska 22. června. 1. července došlo v blízkosti Santiaga ke dvěma velkým bitvám (bitva o \" San Juan Hill\" a bitva o \"El Caney\"), v nichž americká vojska s významnou pomocí kubánských rebelů porazily španělskou předsunutou obranu města. 3. července došlo k největší námořní bitvě této války, když americké námořnictvo úplně zničilo španělskou karibskou flotilu, která se pokoušela uniknout ze santiagského přístavu, aby se vyhnula zajetí při blížícím se pádu města. Vojenská posádka Santiaga definitivně kapitulovala 17. července.\n\nAmeričané se 25. července vylodili i na ostrově Portoriko, zde však neměli velkou podporu místního odboje a do konce války zajistili jen část ostrova.\n\nŠpanělsko, prakticky úplně poraženo v námořních bitvách, bez možnosti poskytnout pomoc svým vojskům stále bojujícím na Kubě, Filipínách a Portoriku, souhlasilo se zastavením bojů a s pomocí francouzského zprostředkování se s USA dohodlo na příměří, které vstoupilo v platnost 12. srpna. Válka oficiálně skončila 10. prosince 1898, kdy obě strany podepsaly v Paříži mírovou dohodu.\n\nVálka měla pro kdysi hrdé španělské impérium katastrofální následky. Španělsko přišlo o více než 3 000 vojáků a 500 námořníků, jeho kdysi silné pacifické a karibské námořní flotily byly zcela zničeny. Španělsko muselo po ztrátě většiny svých velkých válečných lodí přistoupit na pařížskou mírovou smlouvu, v jejímž rámci předalo Spojeným státům Kubu, Portoriko a část Španělské Východní Indie (Filipíny a Guam). Zbytek španělské pacifické kolonie byl prodán Německu, které nově koupené území začlenilo do své kolonie Německá Nová Guinea.\n\nPro Spojené státy válka naopak znamenala velký úspěch, díky kterému si výrazně upevnily své mocenské postavení na celé západní polokouli. V pozemních bojích sice ztratily přes 3 000 vojáků, ale bez ztráty jediné lodě a jen se 16 mrtvými námořníky se ukázaly jako nová námořní mocnost. Od Španělska přebraly kontrolu nad Kubou, Portorikem, ostrovem Guam a Filipínami. Zde se však zároveň zakrátko ukázaly skutečné důvody amerického tažení. Přestože oficiálním casus belli před válkou byla hlavně podpora kubánských a filipínských snah o nezávislost, již krátce po válce začala americká vojska obě země okupovat a USA pod různými záminkami jejich snahy o samostatnost odmítly. USA následně v rámci tzv. banánových válek spustily ozbrojenou kampaň proti stejným rebelům, kteří jim předtím pomáhali v bojích proti Španělsku, přičemž při potlačování jejich odporu často používaly ještě horší metody než předtím španělští kolonizátoři. Obzvlášť tragické následky to mělo pro Filipíny, kde v následné filipínsko-americké válce (1899-1902) zahynulo přes 200 000 lidí, přičemž USA zemi následně okupovaly až do roku 1935 (definitivní nezávislost Filipíny získaly až po druhé světové válce).\n\nBěhem španělsko-americké války roku 1898 byla Spojenými státy vojensky obsazena a anektována nezávislá Havajská republika, ostrovní stát v Tichomoří mající strategicky výhodnou polohu.\n\n"}
{"id": "287493", "url": "https://cs.wikipedia.org/wiki?curid=287493", "title": "Clodius Albinus", "text": "Clodius Albinus\n\nDecimus Clodius Albinus, jako císař \"Decimus Clodius Septimius Albinus\" (kolem 147 Hadrumentum, Afrika – 19. února 197 v Lugdunum, Galie), byl římský císař vládnoucí v letech 193–197, nejprve jako \"caesar\" (193–196), později jako \"augustus\" (196–197).\n\nClodius Albinus pocházel ze senátorské rodiny usazené v severní Africe. Podle Historie Augusty se jeho otec jmenoval Ceionius Postumus a matka Aurelia Messalina, údaje, které moderní historiografie většinou pokládá za fikci.\n\nO počátcích Albinovy kariéry není nic důvěryhodného známo, první informace jsou k dispozici až z osmdesátých let 2. století, kdy se Albinus spolu s budoucím císařem Pescenniem Nigrem vyznamenal v bojích s Dáky. Později ho císař Commodus ustanovil dodatečně zvoleným konzulem (\"consul suffectus\") a vyslal jej jako místodržitele do Dolní Germánie (189–191) a do Británie (191–193).\n\nZavraždění Commodova nástupce Pertinaka vytvořilo v římské říši mocenské vakuum, neboť císař Didius Iulianus dosazený pretoriánskou gardou neměl respekt ani u senátu a obyvatel Říma, ani u jednotek rozmístěných v pohraničí. Tento stav byl dlouhodobě neudržitelný a v dubnu 193 proklamovaly legie v Panonii tamního místodržitele Septimia Severa za císaře a totéž vzápětí učinily i legie v Sýrii, které za imperátora zvolily Pescennia Nigra. Schylovalo se k občanské válce mezi několika pretendenty trůnu.\n\nSeptimius Severus, který hodlal co nejrychleji táhnout na Řím, měl vážné obavy, jak se zachovají legie v západních provinciích – bylo jasné, že každá revolta v týlu by ohrozila jeho dosud vratké postavení. Zvolil za této situace diplomatické řešení a nabídl místodržiteli Británie Clodiu Albinovi, že ho jmenuje \"caesarem\" a svým spoluvládcem. Albinus poctu patrně ještě v dubnu 193 přijal.\n\nPočátkem června 193 ovládl Severus, zabezpečený neutralitou Clodia Albina a západních legií, bez větších potíží metropoli říše, nechal své kroky schválit senátem a ihned se vypravil na východ proti Pescenniu Nigrovi. Příští rok oficiálně stvrdil své spojenectví s Albinem tím, že spolu nastoupili řádný konzulát. Navenek byl Albinus prezentován jako Severův dědic, třebaže císař měl dva legitimní syny a potenciální nástupce.\n\nDvojvládí Severus-Albinus bylo však vzdor všem proklamacím o svornosti jen dočasné, jednalo se o výsledek momentální politické konstelace, nikoli o dlouhodoběji pojatý svazek. To se jasně ukázalo po nečekaně rychlém vítězství Septimia Severa nad Nigrem, které v ničem neposílilo Albina, ale jen Severa. Nyní už Severus svého partnera nepotřeboval a Albinus si toho byl podle všeho velmi dobře vědom.\n\nV závěru roku 195 se Albinus přesunul z Británie do Galie, kde se někdy v prvních týdnech roku 196 nechal prohlásit za \"augusta\", tedy plnoprávného císaře. Severus na to reagoval povýšením svého staršího syna Caracally na \"caesara\" a usilovnými přípravami na střet se svým bývalým spojencem. Ačkoli rozhodný krok ke konfrontaci učinil jednoznačně Albinus, prameny se shodují v tom, že ho k tomu donutila Severova politika.\n\nV počínající občanské válce dosáhl zprvu větších úspěchů Albinus, jemuž se podařilo porazit Severova straníka Viria Lupa. Nepříznivě se v první fázi nevyvíjela ani bitva Lugduna, kde se srazily hlavní síly obou soupeřů, nakonec však boj rozhodla Severova jízda a prchající Albinus spáchal 19. února 197 sebevraždu. Nad jeho památkou dal Severus vyhlásit damnatio memoriae.\n\n\n"}
{"id": "287494", "url": "https://cs.wikipedia.org/wiki?curid=287494", "title": "Lidová píseň", "text": "Lidová píseň\n\nLidové písně jsou takové písně, u kterých není znám jejich původní autor, jedná se vždy o písně plně anonymní. Písně byly většinou šířeny ústním podáním, často tak, že matka doma předzpěvovala svým dětem a ty její písně odposlouchaly. Lidové písně se tímto způsobem dědí z generace na generaci, z pokolení na pokolení, od jednoho člověka k jinému. Dalším pravděpodobným způsobem šíření pak byl společný zpěv lidových písní venkovských lidí při práci na poli, ve stodole, na zahradě či při práci doma za dlouhých zimních večerů (dračky). Společenský život byl v době, kdy neexistoval rozhlas, televize, internet a další současné komunikační vymoženosti, pravděpodobně mnohem spontánnější, lidé byli podstatně družnější, lidové muzicírování i lidový zpěv patřily k jejich běžnému, každodennímu životu, a to zejména na venkově. Lidově písně odrážejí základní povahové rysy svých anonymních tvůrců, jsou také bezprostředně ovlivněny prostředím, ve kterém vznikly a ve kterém byly dále ústně šířeny. Lidové písně se zpívaly ze začátku jednohlasně, později je lidé začali zpívat dvojhlasně.\n\nTímto způsobem se dochovaly až dodnes. Lidová hudba je ryze spontánní projev lidské hudebnosti. Lidové písně jsou různě staré, i z toho lze usuzovat, že právě lidová píseň je jeden ze základních typů hudebního projevu.\n\nLidové písně se liší nejen podle jednotlivých zemí a národů, ale i v rámci jednotlivých regionů a oblastí Česka.\n\nJiné lidové písně se zpívají na jižní Moravě, jiné v Čechách na Domažlicku a jiné zase třeba na Valašsku či v Lašsku. Liší se nejen svými texty, ale i po hudební stránce. Jihočeské písně mají oproti ostatním regionům měkký tónorod, v tomto se odlišují od všech ostatních krajů v naší zemi. Kromě toho se v nich objevuje i atypická rytmizace, někdy též pro lidovou píseň nezvyklé harmonické přechody z durových tónin do mollových a naopak. A vysledovat lze samozřejmě i další místní odlišnosti.\n\n\n\n\n\nPodle autorského zákona se na lidové písně vztahuje výjimka z ochrany podle práva autorského ve veřejném zájmu:\n\n(§3:) „\"Ochrana podle práva autorského se nevztahuje na ...\"“ (§3 odstavec b:) „\"...výtvory tradiční lidové kultury, není-li pravé jméno autora obecně známo a nejde-li o dílo anonymní nebo o dílo pseudonymní (§7); užít takové dílo lze jen způsobem nesnižujícím jeho hodnotu,\"“\n\nNa základě této výjimky není nutné za užití lidových děl odvádět poplatky jejich autorům (ani pokud jsou zastupováni Ochranným svazem autorským (OSA). Toto neplatí v případě, že je lidová skladba upravena (tzv. zaranžována) novým autorem (a tato úprava je natolik přínosná, že vznikne nové dílo). V takovém případě je nutné před užitím získat licenci (souhlas) tohoto nového autora.\n\nV minulosti byl zaznamenán případ, kdy OSA vybíral odměnu i za užití lidových děl, nicméně v takovém případě se jednalo buďto o užití děl zaranžovaných (upravených) novým autorem, či selhání lidského faktoru (buďto na straně uživatelů děl jejich nenahlášením nebo na straně OSA), ze zákona nemá OSA na výběr odměn za užití lidových děl nárok a nečiní tak.\n\n\n\n"}
{"id": "287495", "url": "https://cs.wikipedia.org/wiki?curid=287495", "title": "John Young", "text": "John Young\n\nJohn Watts Young (24. září 1930 San Francisco, Kalifornie, USA – 5. ledna 2018 Seabrook, Texas, USA) byl vojenský pilot a astronaut, americký veterán programů Gemini a Apollo. Byl členem posádky Gemini 3, první pilotovaná mise programu Gemini. Při misi Apollo 10 se stali, společně s Staffordem a Cernanem, druhými návštěvníky Měsíce a při misi Apollo 16 se stal devátým návštěvníkem Měsíce, který vkročil na jeho povrch. V roce 1981 byl s Robertem Crippenem součástí posádky raketoplánu Columbia, při první misi raketoplánu v historii, STS-1. Ve vesmíru byl šestkrát.\n\nVe svých 22 letech dokončil roku 1952 Georgijský technický institut Georgia Institute of Technology v Atlantě, získal titul leteckého inženýra a nastoupil vojenskou službu. Začal jako pilot válečného námořnictva a sloužil na řadě posádek. Na torpedoborci USS Laws se zúčastnil války v Koreji. Od roku 1959 byl zkušebním pilotem a vedoucím techniků připravujících letouny Crusader a Phantom. Na Phantomu v roce 1962 získal několik světových rekordů ve stoupání do výšek 3000 a 25 000 metrů. V září 1962 se dostal do skupiny připravujících se astronautů a tři roky poté vzlétl do vesmíru.\n\nVšechny lety začínal z kosmodromu na mysu Canaveral. Poprvé letěl ve svých 35 letech v rámci programu Gemini v květnu 1965. V lodi Gemini 3 s ním byl velitel Grissom. Během čtyřhodinového letu poprvé měnili dráhu letu a přistáli na hladině Atlantského oceánu.\n\nZa rok poté letěl s Gemini 10 už jako velitel, sebou měl Michaela Collinse. Délka letu byla 70 hodin, absolvovali 44 obletů Země. Na oběžné dráze se záměrně setkali se dvěma tělesy Agena TV10 a TV8.\n\nPak se přeškolil na program Apollo a v roce 1969 startoval v Apollu 10 společně s astronauty Thomasem Staffordem a Eugenem Cernanem směrem k Měsíci. Ten obletěli 33krát a vyzkoušeli vše před přistáním. Young pilotem velitelské sekce. Po osmi dnech se vrátili na Zemi, přistáli v Tichém oceánu.\n\nV roce 1972 se dočkal letu na Měsíc. Letěl v Apollu 16 společně s Thomasem Mattinglym a Charlesem Dukem. Zatímco Mattingly zůstal na oběžné dráze Měsíce, Young s Dukem na Měsíci přistáli a také na něj vystoupili. Po splnění úkolů včetně vypuštění vozítka Lunar Rover se oba vrátili na oběžnou dráhu Měsíce, vypustili malou družici, odletěli na Zemi a přistáli na hladině Tichého oceánu.\nVe věku 51 let letěl do vesmíru popáté a to poprvé vyzkoušet americký raketoplán Columbia na misi STS-1. Young byl jeho kapitán, spolu s ním letěl Robert Crippen. Zemi obletěli 36krát a přistáli na vojenské základně Edwards v Kalifornii.\nO dva roky později odstartoval do vesmíru pošesté, a to na desetidenní misi STS-9 jako zkušený kapitán v čele šestičlenné posádky, kde byl i západoněmecký fyzik Ulf Merbold. Na palubě vynesli malou observatoř Spacelab. Let byl velice úspěšný po všech stránkách. Během svých šesti letů strávil ve vesmíru 34 dní.\n\n\nJe podruhé ženatý a má dvě děti. V letech 1974 až 1987 byl vedoucím týmu kosmonautů NASA, pak se stal zvláštním asistentem ředitele střediska JSC pro techniku, provoz a bezpečnost. V roce 1976 opustil námořnictvo. V roce 1988 byl zapsán v Ohiu do National Aviation Hall of Fame (Národní letecká síň slávy). V letech 1996 až 2004 byl náměstkem ředitele JSC. V roce 2004 opustil NASA, v níž strávil 42 let svého života. Odešel do důchodu, v něm se věnoval problémům ekologie a energetiky. Zemřel dne 5. ledna 2018 na následky komplikací po zápalu plic.\n\n\n"}
{"id": "287504", "url": "https://cs.wikipedia.org/wiki?curid=287504", "title": "Neville Longbottom", "text": "Neville Longbottom\n\nNeville Longbottom (* 30. července 1980) je fiktivní postava z románu britské spisovatelky J. K. Rowlingové o čarodějnickém učni Harrym Potterovi. Je popisován jako chlapec s kulatým obličejem a navštěvuje stejný ročník v Nebelvíru jako Harry. Neville je nejdříve velmi roztržitý a neschopný čaroděj, ale postupem času se z něj stane lepší a odvážný čaroděj, hlavně po jeho návštěvách Brumbálovy armády. Je čistokrevným čarodějem a jak se později projeví (hlavně ve třetím díle) i schopným – zničí bubáka při hodině s profesorem Lupinem. Nakonec to dotáhne až na profesora bylinkářství v Bradavicích.\n\nVe filmu ho hrál ve všech dílech Matthew Lewis.\nNeville se narodil jeden den před Harrym a mohl tak být aktérem věštby, kterou pronesla profesorka Trelawneyová o Pánu zla a Harrym. Nevillovi rodiče se totiž stejně jako ti Harryho postavili Voldemortovi již třikrát. Voldemort si ale vybral Harryho. Nevillovi rodiče, Frank a Alice Longbottomovi, byli mučeni Smrtijedkou Belatrix Lestrangeovou kletbou Cruciatus, pod kterou šťastnou náhodou nezemřeli, ale zešíleli. Jsou uloženi v nemocnici sv. Munga, kam je Neville s babičkou chodí často navštěvovat. Neville žije se svou babičkou Augustou, která byla také velmi schopnou čarodějkou. Je velmi přísná a lpí na disciplíně. Vždycky chtěla, aby Neville následoval příklad svého otce, stal se bystrozorem a byla zklamaná, když Neville nevykazoval žádné zvláštní kouzelnické schopnosti. Později v dospělosti se Neville ožení s Hannah Abbottovou.\n\nV prvním díle bylo Nevillovým největším činem, když chtěl zabránit Harrymu, Ronovi a Hermioně v tom, aby šli zabránit Voldemortovi ve zmocnění kamene mudrců. Neville totiž nevěděl, kam jdou. Za to pak dostal na konci 10 bodů od Brumbála s tím, že dá hodně práce postavit se svým nepřátelům, ale ještě více postavit se svým přátelům, a Nebelvír tak vyhrál školní pohár.\n\nVe třetím díle se ho snažil podporovat nový učitel obrany proti černé magii Remus Lupin, který věřil v jeho schopnosti. Legendární se v Bradavicích stala historka, kdy se Nevillův bubák proměněný ve Snapea po vyslovení zaklínadla oblékl do šatů a klobouku Nevillovy babičky.\n\nVe čtvrtém díle je vysvětleno, proč Neville žije u babičky. Barty Skrk ml. přestrojený za Alastora Moodyho Nevillovi podstrčí knihu, díky které mohl pomoct Harrymu při druhém úkolu v turnaji tří kouzelníků. Harry ale v knize (na rozdíl od filmu) Nevilla o pomoc nepožádal, a tak mu nakonec pomohl Dobby.\nNa vánočním plese byl s Ginny Weasleyovou.\n\nV pátém díle se dramaticky zlepší Nevillovy kouzelnické schopnosti pod Harryho vedením v Brumbálově armádě. Ron a Hermiona (na rozdíl od Harryho, který to věděl již od čtvrtého dílu) zjistí, co se stalo Nevillovým rodičům při návštěvě v nemocnici svatého Munga. Když se Neville dozví o útěku Belatrix Lestrangeové z Azkabanu začne ještě více trénovat a snaží se zlepšit své kouzelnické dovednosti. Na konci spolu s hlavní trojicí, Ginny a Lenkou Láskorádovou bojuje na ministerstvu. Sehraje klíčovou roli a je spolu s Harrym jediný, kdo se až do konce udrží zdravý na nohou.\n\nV šestém díle dostane novou hůlku, což zlepší jeho kouzelnické výkony (předtím totiž používal hůlku svého otce a kouzelník nikdy nedosáhne takových výsledků s cizí hůlkou jako se svou vlastní). Během cesty do Bradavic je pozván ke Křiklanovi, ale neprojde první zkouškou a ten už ho pak nepozve. Na konci se jako jeden z mála členů Brumbálovy armády účastní boje proti smrtijedům na bradavickém hradě.\n\nV sedmém díle vede Neville odboj proti novému vedení školy ve složení Severus Snape a Amycus a Alecto Carrowovi, protože Harry, Ron a Hermiona se do Bradavic nevrátili. Kvůli tomu byl často trestán Carrowovými a když to na něj nepůsobilo, smrtijedi se rozhodli zajmout jeho babičku. Ta jim ale uprchla a poslala Nevillovi dopis, v němž mu říkala, že je na něj hrdá a ať ve svém odporu pokračuje. Nakonec se Neville musel skrýt v komnatě nejvyšší potřeby, protože ho chtěli zatknout. Během závěrečné bitvy o Bradavice sehraje důležitou roli. Nejen, že pomáhá profesorce Prýtové ve využití kouzelných rostlin v boji proti smrtijedům, ale také nakonec vytáhne z Moudrého klobouku Nebelvírův meč a zabije s ním Voldemortův viteál – hada Naginiho.\n\nJ.K. Rowlingová uvádí, že se ožení s Hannah Abbotovou.\n\nLongbottomovi jsou čistokrevná kouzelnická rodina, která se těší v kouzelnickém společenství respektu (soudě také podle toho, že Callidora Blacková, která si vzala Harfanga Longbottoma zůstala na rodokmenu Blacků na Grimmauldově náměstí, zatímco Cedrella Blacková, která si vzala Septima Weasleyho, byla odstraněna), ale nikdy se nepřidala na stranu Voldemorta, naopak byla proti němu.\n\nFrank Longbottom a Alice Longbottomová jsou rodiče Nevilla. Spolu s Alastorem Moodym byli prý nejlepšími bystrozory, jaké ministerstvo kouzel kdy mělo. Do roku 1981 se podle Brumbála, stejně jako Harryho rodiče, utkali třikrát s Voldemortem.\n\nJejich úspěchy byly ukončeny, když byli umučeni kletbou Cruciatus Belatrix Lestrangeovou.\n\nV knize se objevili na fotografii původního Fénixova řádu, kterou Harrymu ukazoval Moody a v nemocnici svatého Munga o vánočních prázdninách v pátém díle, kdy je byl Neville spolu s babičkou navštívit. Právě v té chvíli tam ale byli také Harry, Ron, Hermiona a Ginny, kteří při návštěvě pana Weasleyho zabloudili na oddělení Trvalá poškození způsobená zaklínadly, odkud při hádce paní Weasleyové a jejího manžela pro jistotu odešli. V té chvíli spatřili svého bývalého učitele obrany proti černé magii Zlatoslava Lockharta. Ani jeden z Nevillových rodičů svého syna nepoznával, ale Alice věděla, že je to někdo, koho má ráda, protože mu dávala různé malé dárky (v této části knihy zrovna obal od žvýkaček).\n\nAugusta Longbottomová je matka Franka Longbottoma a babička Nevilla, kterého po napadení a onemocnění jeho rodičů vychovávala. Je velmi přísná. Občas si stěžuje na to, že má Neville málo kouzelnického talentu, a když byl Neville malý, na chvíli si myslela, že je moták. Během školních prázdnin chodí s Nevillem navštěvovat jeho rodiče ke svatému Mungovi.\n\nNe jako ostatní čistokrevní kouzelníci je hrdá na to, že je Neville kamarádem Harryho Pottera a obdivuje mudlům narozenou Hermionu, která ve škole pomáhá Nevillovi. Když už ztrácela naději, že její vnuk zdědil nadání svého otce, získala novou šanci, když se Neville zapojil do boje na ministerstvu na konci pátého dílu. Když Neville během boje zničí hůlku po svém otci, nezlobí se, jak Neville čekal, ale koupí mu novou, která Nevillovi pomůže vylepšit své kouzelnické schopnosti. Když se Neville chopil vedení Brumbálovy armády v sedmém díle a kladl neustálý odpor Alektě a Amycusi Carrowovým, novým profesorům v Bradavicích, pokusili se ji unést, ale ona se ubránila (Dawlish, který ji měl zajmout, skončil u svatého Munga), utekla a poslala Nevillovi dopis, ve kterém mu psala, že je na něj velmi hrdá a ať ve svém boji pokračuje. V knize je naposledy viděna během bitvy o Bradavice, kdy odchází z Komnaty nejvyšší potřeby, když tam potřebuje jít Harry. Zeptá se, kde je Neville, Harry jí řekne, že bojuje se smrtijedy a ona odvětí: \"Přirozeně.\" Neví se, jestli bitvu přežila nebo ne.\n\n\n"}
{"id": "287506", "url": "https://cs.wikipedia.org/wiki?curid=287506", "title": "Hadouken!", "text": "Hadouken!\n\nHadouken! je hudební skupina pocházející z anglického Leedsu. Pětice ve složení James Smith (zpěv), Alice Spooner (sythezátor, klávesy), Daniel Rice (kytara), Chris Purcell (basová kytara, zpěv) a Nick Rice (bicí) kombinuje žánry new rave a grime. Název kapely pochází z videohry Street Fighter - \"the Hadouken\" v ní představuje útok ohnivou koulí. Před vydáním \"Music for an Accelerated Culture\" byli považováni za jednu z nejžhavějších světových kapel bez debutového alba. Na svědomí už totiž měli tři singly a řadu remixů, přičemž mezi nejznámější patří „The Prayer“ od Bloc Party, „Atlantis To Interzone“ od Klaxons a „No More Eatin“, jehož autorem je přední londýnský raper Plan B.\n\nPodobně jako Arctic Monkeys nebo Enter Shikari využili internet k rozšíření svých skladeb mezi stávající fanoušky (především weby Myspace a Youtube). Časopis NME o nich napsal: „Je to nejúžasnější, nejnepředstavitelnější a nejnezničitelnější nová kapela na světě. Zní to, jako by Prodigy dělali děti opřené o rozbitý hrací automat.\"\n\nZa rok 2007 byli v rámci \"BT Digital Music Awards\" nominováni na nejlepšího umělce v kategorii „electronic/DJ\". Na rok 2008 si k novému albu naplánovali poměrně velkou porci koncertů, a to jak ve státech sousedních (Francie, Nizozemsko), tak i vzdálených (Japonsko). V České republice hráli zatím čtyřikrát- poprvé 14. června 2008, coby exklusivní host na \"Planet Festivalu\" v Táboře. Podruhé 4. července 2009 na festivalu \"Rock For People\" u Hradce Králové. Potřetí 23.6.2011 na \"Prague City Festival\". Naposledy hráli na festivalu Sázavafest 2.8.2013 ve Světlé nad Sázavou.\n\n\n\n\n\n\n"}
{"id": "287508", "url": "https://cs.wikipedia.org/wiki?curid=287508", "title": "Otmíčská hora", "text": "Otmíčská hora\n\nOtmíčská hora je osamělý kopec ležící nedaleko obce Otmíče v okrese Beroun. Vrchol je součástí Hořovické pahorkatiny a je výraznou krajinnou dominantou. Z vrcholu hory je výhled na široké okolí především západním a jihozápadním směrem. Otmíčská hora je zároveň název přírodní památky, která byla na katastrálním území Otmíče vyhlášena v roce 1986 a která je v péči Krajského úřadu Středočeského kraje.\n\nOtmíčská hora vznikla průnikem granulované lávy ordovických diabasů (čedičových hornin). Z jihozápadní strany se otvírá opuštěný diabasový lom, který výrazně určuje charakter místa.\n\nLokalita byla osídlena již v eneolitu, ale zda v té době byla opevněna, zatím není jisté. Na vrcholu hory se jistě nacházelo hradiště v pozdní době halštatské. Místo bylo znovu využito ve střední a mladší době hradištní. Jeho vztah k opevnění není jistý. Existenci raně středověkého hradiště do jisté míry vylučuje nedaleké významné hradiště v Lochovicích.\n\nNa svazích hory se rozkládá stejnojmenná přírodní památka (5,3 ha), cenná především svými teplomilnými společenstvy skalních stepí a hájovou vegetací, charakteristickou pro diabasový podklad. Vyskytuje se zde bělozářka liliovitá, koniklec luční český, ožanka hroznatá, čistec přímý, kostřava sivá a walliská a ostřice nízká, les je tvořen převážně dubohabrovým porostem.\n"}
{"id": "287511", "url": "https://cs.wikipedia.org/wiki?curid=287511", "title": "Panenská věž", "text": "Panenská věž\n\nPanenská věž (Ázerbájdžánsky \"Qız Qalası\", Rusky \"Девичья башня\"; staré jméno: \"Giz Qalası - \"Oční věž\"\") je historická věž ve Starém městě Baku v Ázerbájdžánu. \n\nPůvodně stála přímo na břehu Kaspického moře. Během asanace na začátku 20. století však byla od břehu moře oddělena hlavní dopravní tepnou a městskými parky.\n\nStáří věže není dosud jasně určeno. Podle ázerbájdžánské historičky Sary Ashurbeyliové pocházejí základy věže z doby mezi 4. – 6. stoletím. Historik Bretanickij pak stanovil, že věž byla zčásti postavena mezi 5. – 6. stoletím a poté dokončena ve 12. století. \n\nJejí architektonický sloh a stavební postup je dosud neznámý, odhaduje se, že mohla být dostavena architektem Masudem Ibn Davidem, který byl pravděpodobně otcem architekta, který vytvořil mardakanský Kulatý hrad stojící na Apšeronském poloostrově (Abseron Yasaqligi) na severovýchodě Baku. \n\nPanenská věž je významná pamětihodnost a jeden z největších ázerbájdžánských národních symbolů, je vyobrazena na ázerbájdžánské měně a řadě úředních dokumentů. Je sídlem muzea, prodávají se zde upomínkové předměty, tradiční textil a keramické výrobky. Pod věží jsou zachovalé vykopávky a krámky s pravými ručně tkanými koberci. Přímo pod věží se nacházejí minarety starého města, přímořský národní park, De Gaulleův dům a je odtud výhled na záliv v Baku. Večer bývá osvětlena různými barvami, obzvláště pak na svátky jara (Novruz bayram).\n\nPanenská věž je opředena mnoha legendami. \n\nNejpopulárnější je legenda o mladé dívce – královské dceři, se kterou se chtěl oženit její vlastní otec. Snažila se jej odradit, ale on byl neústupný. Proto mu dala za úkol postavit pro ni tuto věž a slíbila, že až bude dostavěna, vezme si ho. Král tedy začal stavět vysokou věž a dívka doufala, že snad za tu dobu změní svůj názor. Když byla věž hotova, král stále trval na svém, a tak jeho dcera skočila z věže přímo do moře a zahynula. \n\nVěž nebyla nikdy násilně dobyta, a také proto se dochovala v původní podobě. \n\nOd roku 2000 je zapsána jako chráněná památka na seznamu Světového dědictví UNESCO.\n\n"}
{"id": "287517", "url": "https://cs.wikipedia.org/wiki?curid=287517", "title": "Dopravní infrastruktura", "text": "Dopravní infrastruktura\n\nInfrastruktura je skupina národohospodářských odvětví, které zajišťují předpoklady pro celkový rozvoj ekonomiky. Sem patří zejména budování dopravního a spojového systému, energetických zdrojů, vodohospodářských zařízení, bytů, škol, zdravotnictví, výzkumných institucí apod. Podle toho se infrastruktura dělí na ekonomickou (např. dopravní a energetický systém) a sociální (např. zdravotnictví)\n\nDopravní systém státu (subjektů podnikajících na dopravní infrastruktuře) tvoří v podmínkách ČR veřejná a neveřejná osobní a nákladní doprava. Veřejná doprava je částí dopravního systému, kterou tvoří dopravní podniky, tj. podniky vytvořené za účelem provádění přepravních služeb. Podniky veřejné dopravy mohou podnikat buď v dopravě osobní nebo nákladní, event. v obou dopravách.\nAby infrastruktura pomáhala účinně ekonomickému a sociálnímu rozvoji, musí být budována v předstihu. Převážně jde o oblast státních investic, neboť kapitálové vklady do infrastruktury jsou značné a návratnost vložených prostředků pomalá. To je obvykle pro soukromý sektor málo přitažlivé a často také nad jeho kapitálové síly a možnosti.\nVe státech s tržní ekonomikou jsou uplatněny různé způsoby ekonomického řízení a financování infrastrukturálních odvětví. Např. ve Velké Británii byla privatizována energetika, v USA jsou v soukromých rukou železnice, tunel pod Britským kanálem (La Manche) stavělo konsorcium bank a podnikatelů, v Itálii soukromý kapitál stavěl dálnice a vybírá poplatky za jejich použití, jinde stát staví dálniční síť a někdy vybírá (Francie) a jindy nevybírá (SRN) poplatky za její použití.\n\nEisler, J.: Podniky a podnikání v dopravě. VŠE, Praha, 2000\n"}
{"id": "287519", "url": "https://cs.wikipedia.org/wiki?curid=287519", "title": "Biblis Tholus", "text": "Biblis Tholus\n\nBiblis Tholus (někdy také nesprávně nazývána jako \"Biblis Patera\", což je název pro kalderu na vrcholku sopky) je štítová sopka s nepravidelným kráterem na vrcholu na povrchu Marsu, která se nachází na severní polokouli poblíž rovníku v oblasti Tharsis západně od sopky Ulysses Patera, od které je vzdálená pouze 100 km. Sopka se nachází severozápadním směrem od skupiny sopek Tharsis Montes, přesněji na západ od Pavonis Mons, na severu se objevuje dále zlomová oblast Ulysses Fossae a na jihu štítová sopka Arsia Mons, západně se nachází Gordii Dorsum. V severozápadním směru je dále Gigas Sulci, za kterým se nachází nejvyšší hora sluneční soustavy Olympus Mons.\n\nBiblis Tholus je sopka s nepravidelným tvarem, která je přibližně 170 km dlouhá až 100 km široká a zvedá se 3 km nad okolní krajinu. Nicméně samotný kužel sopky je částečně pohřben okolními lávovými proudy, takže je těžké určit původní výšku a velikost sopky. Na vrcholku sopky se nachází kaldera, na které je vidět několikanásobný postupný propad po vyprázdnění lávy z magmatického krbu. Kaldera se rozkládá na 53 km s maximální hloubkou okolo 4,5 km. Stáří sopky je větší, než okolních planin, na kterých se nachází vyvřelá láva pocházející z pozdějších erupcí Pavonis Mons a odhaduje se na 2 až 2,8 miliardy let.\n\nPojmenována byla v roce 1973 dle klasického albedového jména.\n\n9. listopadu 2004 byla sopka podrobně fotografována HRSC kamerou v rámci mise sondy Mars Express.\n\n\n"}
{"id": "287520", "url": "https://cs.wikipedia.org/wiki?curid=287520", "title": "Bradavičtí zaměstnanci", "text": "Bradavičtí zaměstnanci\n\nToto je seznam zaměstnanců a duchů Školy čar a kouzel v Bradavicích z fantasy románů \"Harry Potter\".\n\nJe profesorem lektvarů, ale touží po místě profesora obrany proti černé magii.\nJeště před Voldemortovým pádem roku 1981 vstupuje Severus Snape do Fénixova řádu. Do Voldemortova pádu tedy fungoval jako dvojitý agent. Vystavoval se smrtelnému nebezpečí ze strany Voldemorta a Smrtijedů jen proto, aby ochránil syna Lily Potterové – Harryho. Přestože je nepopiratelným odborníkem na lektvary a vynikajícím kouzelníkem, jeho pedagogické metody jsou značně rozporuplné. Svým studentům se často vysmívá a ponižuje je a viditelně nadržuje svojí vlastní koleji. V 6. díle se stává profesorem obrany proti černé magii. To se mu stane osudným, protože je to prokleté, každý kdo tam nastoupí, tam vydrží jen rok. Nutno dodat, že velmi pozvedne úroveň tohoto předmětu. Na konci téhož školního roku, při napadení Bradavic smrtijedy zorganizovaném Dracem Malfoyem, zabije odzbrojeného Albuse Brumbála kletbou Avada Kedavra. Tento čin je však spáchán na přímou žádost samotného Albuse Brumbála. Po pokusu o zničení jednoho z viteálů je Brumbál postižen kletbou, která ho pomalu zabíjí. Blízká smrt je pro něj tedy nevyhnutelná. Protože ale věří, že Draco Malfoy se ještě může změnit, nechce, aby ho zabil. Snape pak uprchne společně se Smrtijedy na neznámé místo. Krátce poté se Voldemort dostává k plné moci a Snape se stává bradavickým ředitelem. I když je na straně dobra, podaří se mu až do úplného konce klamat Pána zla. Ten ho zabije jen proto, že se domnívá, že Snape se zabitím Albuse Brumbála stal právoplatným majitelem Bezové hůlky, jenže hůlka sice patří kouzelníkovi, který předchozího majitele porazil nebo zabil, ale Brumbála před smrtí odzbrojil Malfoy a toho později odzbrojil Harry. Právoplatným majitelem hůlky je tedy Harry a Snape zemřel zbytečně.\n\nCuthbert Binns je jediným učitelem v Bradavicích, který je duchem, učí dějiny čar a kouzel. V knize je řečeno, že už byl velmi starý, když si ve sborovně zdříml a ve spánku zemřel. Když se probudil tak se jednoduše zvedl a šel učit svou další třídu.\n\nJeho hodiny jsou nepřekonatelně nudné, protože dokáže i o možná zajímavých událostech mluvit naprosto bez vzrušení a monotónním hlasem.\n\nJeho nejdůležitějším činem v knize bylo, když ve druhém díle studentům Nebelvíru vyprávěl o tajemné komnatě. Tehdy byl prý dokonce překvapen, že na něj vůbec nějaký student mluví, a neznal žádného z nich jménem. Tato hodina byla jednou z mála, ve kterých ho studenti poslouchali. Ve filmu se ale neobjevil, protože o tajemné komnatě studentům pověděla profesorka McGonagallová.\n\nPhineas Nigellus Black (1847–1926) je prapradědeček Siria Blacka a bývalý ředitel Bradavic. Sirius tvrdí, že Phineas Nigellus byl nejméně populární ředitel, jakého kdy Bradavice měly, avšak Harry si po krátkém ředitelování Dolores Jane Umbridgeové myslí něco jiného. Jeho portrét visí stejně jako portréty ostatních bývalých ředitelů a ředitelek Bradavic v pracovně ředitele, kde má pomáhat současnému řediteli. Jeho druhý portrét visí na Grimmauldově náměstí 12, rodovém sídle Blacků. Phineas mezi nimi může libovolně cestovat tak, jak je v kouzelnickém světě zvykem. V knize se Phineas poprvé objeví v 5. díle, kde kritizuje Harryho, když se hádá s Brumbálem.\n\nNevychází se svým prapravnukem a mladými lidmi, ale byl rozrušený, když se dozvěděl o Siriově smrti, pravděpodobně kvůli tomu, že to byl poslední žijící mužský člen rodu Blacků.\n\nV sedmém díle Hermiona vezme jeho portrét z Grimmauldova náměstí a umístí ho do své prostorné kabelky, ten tak informoval Snapea, pokud mohl, o pohybu hlavní trojice.\n\nArmando Dippet je bývalý ředitel Bradavic, předchůdce Brumbála. V knize se poprvé objevil ve druhém díle ve vzpomínce mladého Voldemorta, do které se Harry dostal prostřednictvím Voldemortova starého deníku, o kterém bylo později zjištěno, že je to viteál. Jeho portrét visí v pracovně ředitele Bradavic a stejně jako ostatní portréty má za úkol sloužit současnému řediteli.\n\nV sedmém díle je uvedeno, že Rita Holoubková napsala knihu s názvem \"Armando Dippet: Inteligent nebo idiot?\"\n\nFirenze je kentaur, v pátém díle začal po nuceném odchodu Sibylly Trelawneyové vyučovat jasnovidectví. Poprvé se objevil již v prvním díle, kdy Harryho zachránil před Voldemortem. K nelibosti ostatních kentaurů vezl Harryho na zádech, což je mezi nimi považováno jako symbol toho, že slouží lidem. V pátém filmu se Firenze neobjevil, i když v knize učil v Bradavicích na volném místě po profesorce Trelawneyové. Když ho poprvé Harry viděl ve třídě, bylo vidět, že kvůli tomu, že bude učit, byl napaden ostatními kentaury. V šestém díle pokračoval v učení spolu s Trelawneyovou, protože se nemohl vrátit do Zapovězeného lesa, protože už by nebyl ostatními kentaury přijat. V sedmém díle se účastní bitvy o Bradavice. Ve filmu Harry Potter a Kámen Mudrců Firenzeho daboval Ray Fearon.\n\nArgus Filch je bradavický školník. Ačkoli není jednoznačně zápornou postavou, kvůli své přísnosti a přehnaném lpění na pravidlech a zavádění nových pravidel je neoblíben mezi bradavickými studenty. Je člověkem, který zná nejvíce tajemství bradavického hradu hned po Lordu Voldemortovi, Weasleyových dvojčatech, Jamesi Potterovi, Siriovi Blackovi, Remusovi Lupinovi a Petru Pettigrewovi. Známý je především kvůli tomu, že touží po znovuzavedení tělesných trestů pro studenty, což se mu splní po tom, co se Umbridgeová stane ředitelkou, a také pro nenávist vůči různým kouzelnickým hlučným hračkám a věcem, kvůli kterým by musel uklízet hrad.\n\nVe druhém díle je uvedeno, že je Filch moták. To je také důvodem jeho hořkosti – sám neumí kouzlit, i když by chtěl, a všude kolem něj se stále noví a noví lidé učí kouzelnickému umění. V sedmém díle je přítomen při bitvě o Bradavice a můžeme ho zahlédnout, jak ho ošetřuje profesor Křiklan. Po bitvě se poněkud komicky snaží uklízet nepořádek – velkou hromadu kamení a dřeva – pouhým koštětem.\n\nFilch vlastní kočku – Paní Norrisovou. Je prakticky jeho jedinou společnicí a většinou slouží jako jeho špeh. Když se někde objeví Paní Norrisová a najde nějakého studenta překračujícího školní řád, okamžitě se za ní objeví školník. Kvůli tomu se jí studenti vyhýbají. Její nejdůležitější rolí v knize bylo, když po pohledu baziliška ve druhém díle zkameněla – byla první obětí znovu otevřené tajemné komnaty. Zřejmě vidí nebo alespoň cítí člověka, který je pod neviditelným pláštěm – vždycky, když se v její blízkosti Harry pod pláštěm objevil, Paní Norrisová se na ono místo dívala.\n\nFilius Kratiknot (v originále ) je profesorem kouzelných formulí a ředitel havraspárské koleje.\n\nV knize je popisován jako maličký hubený kouzelník, který se vždycky musel postavit na hromádku knih, aby viděl přes stůl. Vyskytly se proto domněnky, že je napůl skřet a napůl kouzelník. Jeho přesné stáří není známo, z knihy lze vyvodit, že není právě nejmladší.\n\nČasto pracuje také mimo učebnu, protože pomáhá vybavit školu obrannými formulemi. Učil třeba poznat vstupní bránu podobu Siria Blacka. V pátém díle odstranil většinu z toho, co způsobily vynálezy Freda a George Weasleyových, kterých se nemohla Dolores Umbridgeová zbavit. Na památku na toto období však ponechal část bažiny, kterou stvořili uvnitř školy s tím, že to je „ukázka dobře provedeného kouzla“. V sedmém díle bojuje v závěrečné bitvě o Bradavice s Yaxleyem a Antonínem Dolohovem.\n\nHorácio Křiklan (v originále \"Horace Slughorn\") se v sérii objeví až v šestém díle. Býval učitelem lektvarů a ředitelem zmijozelské koleje v Bradavicích. Na tato místa pak postupně nastoupil znovu.\n\nNa místo profesora lektvarů nastoupil na žádost Albuse Brumbála. Hlavní zásluhu na přesvědčení Křiklana má Harry Potter, kterému se nevědomky povedlo Křiklanovi připomenout dřívější oblíbené a slavné studenty, s nimiž Křiklan stále komunikoval do doby, než se ho smrtijedi pokusili přemluvit, aby rozšířil jejich řady. Jmenováním Křiklana do funkce profesora lektvarů Brumbál sledoval zřejmě mnohé záměry. Mimo jiné také doufal, že od Křiklana získá vzpomínku, která se týká lorda Voldemorta.\n\nTuto vzpomínku se Harrymu podaří získat za pomoci lektvaru felix felicis a Hagrida. Hagridovi zemře pavouk Aragog. Tento pavouk patřil mezi akromantule, jejichž jed je velmi cenný, což Křiklana naláká na pavoukův pohřeb, kde mrtvého spolu s Hagridem zapijí. Poté, co mu Harry řekne, že jeho matka, jedna z jeho nejoblíbenějších žáků, obětovala život za svého jediného syna, i když nemusela zemřít, opilý daruje Harrymu vzpomínku, ve které říká Raddleovi o viteálech a že není bezpečné, ale ne nemožné dělit duši na více částí. Brumbál se jen potřeboval ujistit, jestli se Raddle dozvěděl od Křiklana o možnosti stvoření více viteálů.\n\nKřiklan také Raddlea upozornil, že je rozhodně lepší zemřít než zůstat na světě s pomocí takového viteálu. Tom se zeptal: „Jak se dá rozdělit duše?“ Horácio mu odpověděl téměř otcovsky: „Měl bys chápat, že duše má zůstat nedotčená a celistvá. Její rozdělení je zločinem, je to proti přirozenému běhu světa.“ Řekne mu také, že k rozdělení duše dojde při činu nejhrubšího násilí a největšího zla – vraždou, která kouzelníkovi roztrhne duši. Tuto odtrženou část lze zaklínadlem vtělit do již existujícího jsoucna. Tím vznikne viteál. To ovšem Raddlea tolik nezajímá, protože tohle už ví, zajímá se spíše o možnost mít sedm viteálů, protože sedmička je magické číslo a jen jeden viteál by mu nemusel stačit.\n\nKřiklan zřejmě této konverzace později litoval, protože si uvědomoval, co způsobilo Voldemortovu pozdější povahu a hrůzy, které napáchal.\n\nV sedmém díle se Křiklan účastní závěrečné bitvy o Bradavice. Nejdříve se nechá evakuovat z Bradavic spolu se studenty, ale pak nejen, že se vrátí, ale dokonce bojuje se samotným Voldemortem.\n\nV knize je Křiklan popisován jako velmi tlustý muž, v sametové vestě milující nade všechno své pohodlí. Je také dosti samolibý.\n\nKřikův klub je název skupiny oblíbených studentů Horacia Křiklana. Křiklan se většinou snaží získat přízeň studentů z vlivných rodin a studentů, kteří ho zaujmou svými vlastnostmi nebo kouzelnickými schopnostmi. Později toho využívá k různým výhodám, dostává od nich dárky, získává od nich protekční zboží či služby. Konexe využívá také k tomu, aby členům svého klubu získal zaměstnání nebo protekci u starých členů. Během školního roku pořádá Křiklan různé večírky a večeře pro členy. Odmítá studenty příbuzné se smrtijedy. Podle Molly Weasleyové je ministerstvo plné lidí, které tam dostal Křiklan.\n\nZlatoslav Lockhart (v originále \"Gilderoy Lockhart\") je narcistická čarodějnická celebrita, která napsala mnoho knih o svých velký úspěších v boji s nebezpečnými tvory. Ve druhém díle se stane profesorem obrany proti černé magii. V první hodině dá studentům test o sobě. Je velmi nepopulární mezi ostatními učiteli, ale je oblíbený mezi dívčí částí studentů, i u Hermiony. Harry ho také nemá rád, protože Lockhart si o něm myslí, že se snaží neustále získávat pozornost svými různými činy (jako například, když přiletěl autem do školy nebo, když si ho chtěl Colin Creevey vyfotit a pak si nechat podepsat fotku). Na konci knihy je přinucen jít s Harrym a Ronem do Tajemné komnaty, kde vyjde najevo, že Lockhart žádnou věc, o které psal ve svých knihách, neudělal, že pouze vždy získal informace od jiných lidí, kterým pak vymazal paměť. To chtěl udělat i Harrymu a Ronovi, když se dostali do Tajemné komnaty, ale kouzlo se obrátilo proti němu a o paměť tak přišel on sám.\n\nV pátém díle ho Harry, Ron a Hermiona potkají u svatého Munga, kde je zavřený. Na nic si nepamatuje, ale má stále touhu po tom dávat lidem autogramy a stále mu chodí mnoho dopisů od fanynek.\n\nMinerva McGonagallová (* 4. říjen 1935) je ředitekou nebelvírské koleje a dokonce i Bradavic, od prosince 1956 profesorkou přeměňování (všechny předchozí funkce převzala po Albusi Brumbálovi). Patří mezi nejlepší čarodějky, je jedna ze sedmi registrovaných zvěromágů (bere na sebe podobu mourovaté kočky). V knize se poprvé objevila již v první kapitole.\n\nJe vysoká a přísně vyhlížející. Má černé vlasy svázané do drdolu, zelené oči a obvykle nosí smaragdově zelený hábit a špičatý klobouk nakloněný na jednu stranu. Taky nosí hranaté brýle. Je přísná, ale spravedlivá. Neprojevuje moc často emoce, i když vše cítí. Pokud se výrazněji projeví, může to být pro ostatní šok. Harry tvrdí, že jedna z nejhorších věcí, kterou v životě slyšel, byl výkřik profesorky McGonagallové na konci sedmého dílu, poté, co se dozvěděla, že je Harry mrtvý. V mládí studovala v nebelvírské koleji.\n\nByla s Brumbálem, když svěřoval Harryho do péče Dursleyových. Je fanynkou famfrpálu, a tak v prvním díle dostala Harryho do nebelvírského famfrpálového týmu, v témže roce přeměnila šachové figury, aby byly schopny samy hrát šachy – to byl jeden z úkolů, kterými musel Harry projít, když chtěl získat Kámen mudrců. Kvůli své spravedlivé povaze neuznávala profesorku Dolores Umbridgeovou, která působila v pátém díle na škole jako vrchní vyšetřovatelka a později jako ředitelka. V té době také strávila čas v nemocnici sv. Munga poté, co byla zasažena kletbami, které na ni vyslali Umbridgeová a její vyšetřovatelský sbor, když se jim snažila zabránit ve vyhnání Hagrida z Bradavic. Na konci šestého dílu se stala po smrti Brumbála na chvíli zastupující ředitelkou Bradavic, ale kvůli chopení moci Voldemortem byla v sedmém díle nahrazena dvojitým agentem Severusem Snapem. Na konci sedmého dílu pustí Amycuse Carrowa do havraspárské společenské místnosti, když hledá svou sestru Alektu. Když se Amycus snaží svést Alektinu vinu ze zavolání Voldemorta na studenty, McGonagallová okamžitě zasahuje, Amycus jí nakonec plivne do tváře. To pobouří Harryho, schovaného pod neviditelným pláštěm, natolik, že se odhalí a použije proti Amycusovi kletbu Cruciatus. Poté, co získá informace od Harryho, zburcuje školu k odporu proti Voldemortovi a protože neví, že Snape je stále na jejich straně, vyhodí ho ze školy. Pak organizuje bitvu o Bradavice a nakonec bojuje spolu s Kingsley Pastorkem a Horaciem Křiklanem proti samotnému Voldemortovi. Po smrti Severuse Snapea se stala bradavickou ředitelkou znovu.\nVe filmu ji ztvárnila Maggie Smith.\n\nMadam Pomfreyová je kouzelnická léčitelka, která pracuje na bradavické ošetřovně. Je velmi přísná okolo dodržování pravidel léčení. Vždy se dobře stará o studenty a v drtivé většině případů se jí je podaří vyléčit (například ve druhém díle, když Harrymu Lockhart odstranil kosti v ruce, nebo zkamenělé po útoku baziliškem). V pátém díle by rezignovala na protest proti Umbridgeové, kdyby neměla starost o to, kdo se bude starat o nemocné studenty. V sedmém díle spolu s Filchem řídí evakuaci studentů a později pomáhá léčit zranění.\n\nPomona Prýtová (v originále \"Pomona Sprout\") je bradavickou profesorkou bylinkářství a ředitelkou mrzimorské koleje.\n\nV knize je profesorka Prýtová popisována jako obtloustlá malá čarodějka, která má hábit často špinavý od hlíny, protože tráví mnoho času ve sklenících. Ačkoli se objeví již v prvním díle, větší roli dostane až ve druhém díle, kde učí své studenty druhého ročníku o mandragorách, pomocí kterých později spolu s madam Pomfreyovou vyléčí napadené baziliškem. Jako většina bradavických učitelů je později proti Dolores Umbridgeové a nehlasně podporuje Harryho v tom, že chce odhalit veřejnosti pravdu o Voldemortovi. V šestém díle je pro to, aby byly Bradavice stále otevřeny i po Brumbálově smrti s tím, že by si to tak přál. Pak se účastní jeho pohřbu, kde je oblečena čistěji než kdy předtím. V posledním díle pomáhá svými znalostmi o rostlinách ochránit Bradavice před smrtijedy a Voldemortem. V epilogu posledního dílu je uvedeno, že na její místo profesorky bylinkářství nastoupil Neville Longbottom, nejsou ale známy okolnosti jejího odchodu.\n\nQuirell byl v prvním díle profesorem obrany proti černé magii. V prvním díle je řečeno, že začal koktat po incidentu s upíry a ježibabou na svých cestách. Harry ho poprvé potkal v Děravém kotli. Krátce poté se Quirell vloupá do banky Gringottových. Zatímco Harry po celý školní rok podezírá ze všech Quirellových činů Snapea, Quirell se snaží během famrpálového zápasu kletbou Harryho shodit z koštěte, během Halloweenu pustí do školy trolla a nakonec se i vydá pro Kámen mudrců. Na konci vyjde najevo, že byl služebníkem Lorda Voldemorta, jehož přízrak ho ovládal. Quirell s Harrym bojuje, ale díky ochraně, kterou Harrymu poskytla matka, umírá. J. K. Rowlingová řekla, že předtím, než přijal Quirell místo učitele obrany proti černé magii, učil studium mudlů.\n\nSibylla Patricia Trelawneyová je profesorkou jasnovidectví. Poprvé se objevila ve třetím díle, když začali Harry, Ron a Hermiona chodit na hodiny jasnovidectví. Všichni tři záhy dospěli k přesvědčení, že je Trelawneyová šarlatánka. Podle McGonagallové Trelawneyová předpovídá každý rok smrt jednoho studenta, ale doposud žádný z nich nezemřel, v Harryho ročníku předpověděla „nečekaně“ Harryho smrt a poté mu ji předpovídala opakovaně. Většina jejích předpovědí se nevyplní, ale čas od času se do něčeho strefí. Jsou známy dva případy, kdy předpověděla skutečné události. Poprvé předpověděla osud Harryho a Voldemorta, podruhé návrat Voldemorta po tom, co se k němu vrátí jeho věrný služebník Petr Pettigrew. Díky první předpovědi, kterou přednesla při nástupním pohovoru u Brumbála, byla přijata na své místo v Bradavicích. V pátém díle je propuštěna za velké pozornosti Umbridgeovou, ale díky Brumbálovi mohla na hradě zůstat bydlet. V šestém díle se vrátí k učení, ale těžce nese, že se musí o žáky dělit se svým zástupcem v pátém díle – kentaurem Firenzem. Svůj žal a roztrpčení se pokoušela utápět v alkoholu, do Komnaty nejvyšší potřeby si začne schovávat prázdné lahve od Cherry. V sedmém díle se účastní závěrečné bitvy o Bradavice, mj. tak, že po smrtijedech hází křišťálové koule. Poté je viděna, jak spolu se svojí oblíbenou studentkou Parvati Patilovou oplakává zesnulou Levanduli Brownovou.\n\nCharity Burbageová (? – 1997/8) byla profesorka studia mudlů v Bradavicích.\nSvoje místo převzala po profesoru Quirinusovi Quirellovi, který se v roce 1991 stal učitelem obrany proti černé magii. V sedmém díle byla zavražděna Voldemortem a pak jí snědl had Nagini, protože říkala o mudlech dobré věci a že by bylo přínosné se s nimi pářit.\n\n\nSir Nicholas de Mimsy-Porpington († 31. říjen 1492) spíše známý jako Skoro bezhlavý Nick (angl. Nearly headless Nick) je nebelvírský kolejní duch. Byl odsouzen k trestu smrti setnutím hlavy poté, co se mu nezdařila kletba na narovnání zubů. Katova sekera byla ale tupá, a tak se ani po 45 seknutích Nickova hlava neoddělila od těla. Z Nicka a Harryho se stali přátelé hlavně po tom, co ve druhém díle navštívil jeho oslavu úmrtí.\nVe druhém díle se také Nick stane jednou z obětí baziliška, ale protože už byl mrtvý, nemohl zemřít znovu, a tak zkameněl. V pátém díle, když Harry hledal nějakou naději, že se Sirius Black vrátí po své smrti zpět, se ho Harry ptal na to, co se stane po smrti. Nick mu ale řekne, že to neví a že jako duch se může vrátit pouze kouzelník, který se bojí smrti a chce se vrátit. Nick se naposledy objeví v sedmém díle, kdy se ho Harry ptá na Šedou dámu.\n\nTlustý mnich (angl. The Fat Friar) je kolejním duchem Mrzimoru. Je to usmívající se muž, který často odpouští. V prvním díle se například přimlouval za další šanci pro Protivu, když „uvítal“ nové prváky.\n\nZa života Helena z Havraspáru, po smrti známá jako Šedá dáma (angl. The Grey lady) je kolejním duchem Havraspáru. Až do posledního dílu se v knize objevovala pouze v náznacích. V posledním díle ale sehrála podstatnou roli při pátrání po diadému Roweny z Havraspáru, předposledním viteálu. Havraspárská studentka Lenka Láskorádová Harrymu před bitvou o Bradavice ukáže bustu Heleniny matky Roweny a falešný diadém, který je už několik desetiletí ztracený. Harryho poté napadne, že si musí promluvit s někým mrtvým z Havraspáru. Když Helenu najde, zjistí, že diadém Roweny z Havraspáru je v Komnatě Nejvyšší potřeby. Helena řekne Harrymu, že diadém ukradla své matce a že ten, kdo si jej nasadí, se stane chytřejším. Po krádeži se schovala v Albánii. Umírající Rowena si přála svou dceru znovu vidět, a tak pro ni poslala Krvavého Barona, kolejního ducha Zmijozelu, pod pohrůžkou, že nebude mít klid, dokud Helenu nepřivede zpět. Baron ji najde, ale Helena se odmítne vrátit; Baron ji v záchvatu vzteku zabije bodnutím do hrudi. Protože ji ale miloval, sám se pak zabije stejnou zbraní. Diadém je ukrytý v dutině stromu v Albánii, dokud ho tam nevyzvedne Voldemort, který příběh vyslechl od Heleny. Voldemort z diadému pak udělal viteál – znesvětil jej černou magií.\n\nKrvavý baron (angl. The Bloody baron) je kolejním duchem Zmijozelu a je jedinou osobou kromě Brumbála a dvojčat Weaslyových, jehož slovo platí na Protivu. Protiva se ho z nějakého neznámého důvodu bojí. Krvavým je nazýván, protože je pokryt krví, která stříbřitě září na jeho duším těle. Od krve je na památku své lásky – Heleny z Havraspáru (Šedé dámy), kterou ve vzteku zabil, když ji na pokyn Roweny z Havraspáru hledal. Někdy chodí v okovech na rukou a na nohou na znamení pokání za vraždu, kterou spáchal.\n\nProtiva (angl. Peeves) je poltergeist. Protiva také není doopravdy duch, ale strašidlo. Obtěžuje obyvatele Bradavic svým věčným ničením, výbuchy, špiněním věcí apod. Ve škole nikoho neposlouchá s výjimkou Brumbála a Krvavého barona. Argus Filch, který musí jeho nepořádek neustále uklízet, několikrát žádal o Protivovo vyhnání z hradu. Ačkoli Protiva nikoho neposlouchá, splnil přání dvojčat Weasleyových, když v pátém díle opouštěli Bradavice pod nadvládou Dolores Umbridgeové, aby jí (Umbridgeové) udělali ve škole peklo. A skutečně během vlády Umbridgeové v Bradavicích se Protiva obzvláště snažil napáchat co nejvíce škod. Když se Umbridgeová snaží potají odejít z Bradavic, Protiva ji pronásleduje s holí a hází po ní křídy. Během závěrečné bitvy o Bradavice v sedmém díle se přidá do boje proti smrtijedům, na konci zpívá vítěznou píseň pro Harryho. (Je jen v knížce, ale ve filmu ne.)\n\nUfňukaná Uršula (angl. Moaning Myrtle) se poprvé objeví ve druhém díle. Obývá dívčí umývárnu ve druhém patře. Její přezdívka souvisí s tím, že má v povaze neustále brečet, obzvláště, když někdo zmíní její smrt. Svým pláčem často zatopí svou umývárnu. Během studia v Bradavicích navštěvovala Havraspár.\nVe druhém díle je uvedeno, že Uršula je duch mudlovské čarodějky, která zemřela 50 let předtím, než se odehrává děj. Během studia se jí spolužáci často vysmívali, což mělo za následek její deprese, proto chodila často do umývárny v druhém patře, kde se vybrečela. Jednou, když tam brečela, Tom Rojvol Raddle otevřel Tajemnou komnatu, ze které vylezl bazilišek a zabil ji. Její smrt byla využita k vytvoření prvního viteálu – deníku. Po smrti Uršula neustále pronásledovala Olivii, spolužačku, která se jí nejvíce vysmívala. Ta si pak stěžovala na ministerstvu a Uršula se musela vrátit do Bradavic.\n\nVe čtvrtém díle Uršula pomůže Harrymu s rozluštěním druhého úkolu – řekne mu, že má kouzelné vejce ponořit pod vodu. V šestém díle se k ní chodí vyplakat a vypovídat Draco Malfoy. Když Harry proti Dracovi použije kletbu Sectumsempra, Uršula vyběhne z umývárny a začne po škole ječet, že Harry zabil Draca.\n\n"}
{"id": "287531", "url": "https://cs.wikipedia.org/wiki?curid=287531", "title": "Dělostřelecký srub", "text": "Dělostřelecký srub\n\nDělostřelecký srub je československý termín používaný pro označení železobetonového objektu budovaného v rámci výstavby předválečného opevnění s dělostřelectvem umístěným v kasematách.\n\nStavebně dokončené dělostřelecké sruby byly vybudovány vždy jako součást dělostřelecké tvrze, výstavba izolované verze byla připravována, ale ani v jednom případě nerealizována. Tvrzová verze objektu je vždy (až na jeden případ) rozdělena na dvě patra – bojové a týlové. S podzemím tvrze je objekt spojen svislou výtahovou a schodišťovou šachtou.\n\nZ časových a finančních důvodů se v roce 1938 začalo ustupovat od budování dalších dělostřeleckých tvrzí. Jako náhrada probíhala příprava výstavby izolovaných dělostřeleckých srubů. Na severní hranici jimi byl nahrazeny projekty tvrzí Milotický vrch a Kronfelzov. Na jižní hranici s žádnou tvrzí počítáno nebylo a tak zde izolované dělostřelecké sruby měly vzniknout prvoplánově. Vzhledem k tomu, že do nich bylo třeba kromě jiného uskladnit i velké zásoby rozměrného střeliva, měl být, na rozdíl od tvrzové verze, třípatrový.\n\nŘeditelství opevňovacích prací (ŘOP) kladlo z důvodů zachování maximální odolnosti velký zřetel na to, aby byl každý objekt opevnění betonován v celku. Vzhledem k velkým rozměrům dělostřeleckého srubu toto nebylo možné dodržet a tak betonáž probíhala ve dvou fázích. Dnes je na některých objektech patrná takto vzniklá dilatační spára, přestože ji původně měla krýt omítka. Tvrzové dělostřelecké sruby byly budovány v nejsilnější IV. třídě odolnosti, u izolovaných dělostřeleckých srubů byla plánována III. třída odolnosti.\n\nV horním (bojovém) patře se nacházejí tři střelecké místnosti, kde měly být instalovány houfnice ráže 100 mm. Dále se zde nacházejí sklady střeliva (M3), zvonové šachty, šachta pro dvojici nákladních výtahů a šachta schodišťová. Výtahová a schodišťová šachta procházejí i spodním (týlovým) patrem, kde byly budovány ubytovací prostory, sociální zařízení a umývárny, velitelské stanoviště, stanoviště dělostřeleckých pozorovatelů, telefonisty, filtrovna vzduchu a jímky na vystřelené nábojnice. Ze spodního patra byl zřízen nouzový východ ústící do diamantového příkopu. Pod srubem v nitru pevnosti pod objektem byla vybudována dvojice sálů muničního skladu M2, které byly spojeny spojovacími chodbami s výtahovovou šachtou. Třetí menší sál sloužil jako velitelství srubu a středisko řízení palby.\n\nU některých tvrzových dělostřeleckých srubů bylo zpočátku plánováno vyzbrojení trojicí 8cm kasematních kanónů, ovšem jejich nepříliš dobré vlastnosti vedly Škodovy závody v Plzni k ustoupení od dodávky. Z tohoto důvodu bylo rozhodnuto pevnostní rychlopalné houfnice vz. 38 ráže 100 mm (zbraň Y – dostřel 11950m – kadence 20 ran/min.) instalovat do všech plánovaných objektů. Tyto zbraně ovšem v září 1938 nebyly vyrobeny a tak je mělo nahradit improvizované palebné postavení horských kanónů vzor 15 (ráže 75 mm). Tato postavení nebyla nikterak kryta před nepřátelskou palbou, ale jen před nepřízní počasí dřevěným přístřeškem.\n\nVšechny zbraně ve srubu (kromě osobních zbraní posádky), tedy povětšinou lehké kulomety vz. 26 a houfnice, byly umístěny ve speciálních lafetách, které umožňovaly přesnější střelbu.\n\nPomocníkem k ochraně nepostřelovaných prostor byl granátový skluz, který byl nasměrován do diamantového příkopu.\n\nMezi dělostřeleckými sruby můžeme nalézt dvě významné kuriozity. Objekt K-S45 \"Jabůrek\" tvrze Adam musel být kvůli prudkému svahu vybudován ve třípatrovém provedení. Krajní střelecká místnost byla vybudována v úrovni týlového patra ostatních střeleckých místností a přičemž její týlové patro bylo zřízeno ještě o úroveň níže.\n\nV rámci nevybudovaného výcvikového tábora Orlík, měl být vybudován unikátní pětistřílnový dělostřelecký srub. Jako jediný měl být oboustranný. Na jedné straně se měly nacházet tři bojové střílny, na druhé straně dvě výcvikové.\n"}
{"id": "287533", "url": "https://cs.wikipedia.org/wiki?curid=287533", "title": "Goethit", "text": "Goethit\n\nGoethit (Lenz, 1806), chemický vzorec α-FeO(OH), je kosočtverečný minerál. Trimorfní s lepidokrokitem a feroxyhytem.\nPojmenován po: J. W. Goethe, německý básník, filozof, mineralog, jenž ho popsal v roce 1801 jako samostatný minerál.\n\nGoethit vzniká jako výsledek oxidace ostatních minerálů železa, především potom sideritu, hematitu, pyritu či magnetitu. Při sedimentaci se vytváří jako bahenní ruda. Naopak méně častý výskyt goethitu je v hydrotermálním prostředí žil, kde se tvoří v nízkoteplotní fázi vývoje. Vyskytuje se i v pegmatitech, kde vytváří pseudomorfózy po pyritu.\n\nVytváří agregáty s jemným zrnem. Obvykle se vyskytuje jako povlak, nebo kulový, ledvinitý či krápníkový útvar s paprskovitě jehlicovou až vláknitou strukturou. Krystaly bývají prizmatické (sloupcovité) do 45 cm, rýhované rovnoběžně s {001} nebo lištovité podle {010}.\n\n\n\n\n\nRuda železa. Někdy jako drahý kámen.\n\nHojný minerál.\n\n\n\n"}
{"id": "287534", "url": "https://cs.wikipedia.org/wiki?curid=287534", "title": "Sumartin", "text": "Sumartin\n\nSumartin je vesnice se 482 obyvateli na břehu východní části chorvatského ostrova Brač. Spadá pod opčinu Selca. Z jeho přístavu vyplouvají trajekty do turistického centra Makarska na pevnině.\n\nLokalita současného přístavu byla osídlena v 17. století a nazývala se \"Sitno\". Podle patrona obce, sv. Martina, a podle vzoru jmen dalších obcí na Brači Supetar a Sutivan, bylo \"Sitno\" přejmenováno na konci 19. století na Sumartin.\n\n\n"}
{"id": "287537", "url": "https://cs.wikipedia.org/wiki?curid=287537", "title": "Březí (Čachrov)", "text": "Březí (Čachrov)\n\nBřezí je jednou z 13 místních částí městysu Čachrov v okrese Klatovy v Plzeňském kraji. Nachází se v údolí Strážovského potoka na hranici Chráněné krajinné oblasti Šumava, zhruba 1,5 km severozápadně od Čachrova. V roce 2011 zde trvale žilo 28 obyvatel. Po levé straně příjezdové cesty z Čachrova se nachází nevelký (cca 0,3ha) rybník.\n\nPrvní písemná zmínka o vesnici pochází z roku 1528.\n\n"}
{"id": "287541", "url": "https://cs.wikipedia.org/wiki?curid=287541", "title": "Messier 77", "text": "Messier 77\n\nMessier 77 (také M77 nebo NGC 1068) je spirální galaxie v souhvězdí Velryby. Objevil ji Pierre Méchain 29. října 1780. Je výrazným představitelem seyfertových galaxií, což je typ galaxií s aktivním galaktickým jádrem. Od Země je vzdálená přibližně 47 milionů ly.\n\nLeží asi 1° jihovýchodně od hvězdy 4. hvězdné velikosti δ Ceti. Za dobrých pozorovacích podmínek je viditelná i menšími dalekohledy, ve kterých se ukáže jako malá kulatá mlhavá skvrnka, ale náznaky spirální struktury jsou viditelné až pomocí většího amatérského dalekohledu. Blízko galaxie je vidět hvězda 9. hvězdné velikosti.\nM77 je nejlépe pozorovatelná v prosinci.\n\n0,5° severozápadně od M77 leží další galaxie NGC 1055, kterou je možné při malém zvětšení pozorovat v jenom zorném poli spolu s M77. NGC 1055 je součástí malé skupinky galaxií, ve které je M77 nejjasnějším členem. 1,5° severně od M77 leží ještě slabší galaxie NGC 1073, která má hvězdnou velikost 11 a je tedy viditelná středně velkými dalekohledy. Také tato galaxie je členem Skupiny galaxií M 77.\n\nGalaxii objevil Pierre Méchain 29. října 1780 a popsal ji jako mlhovinu. Charles Messier ji do svého katalogu přidal 17. listopadu 1780 jako hvězdokupu s mlhovinou, snad kvůli hvězdám, které je vidět v jejím popředí, nebo považoval jasné oblasti v jejích ramenech za slabé hvězdy. Přesto byla M77 mezi prvními 14 galaxiemi, které v roce 1850 William Parsons popsal jako „spirální mlhoviny“.\n\nZvláštní vlastností této galaxie je spektrum, které obsahuje široké spektrální čáry vyzařované obrovskými oblaky plynu, která se od jádra této galaxie vzdalují rychlostí několika stovek kilometrů za sekundu. Tuto vlastnost objevil Edward A. Fath v roce 1908 na Lickově observatoři a ještě přesnějším pozorováním spektra na Lowellově observatoři ji potvrdil Vesto Slipher v roce 1917. Později byla M77 označena za seyfertovu galaxii typu II a M77 je v této třídě galaxií nejbližším a nejjasnějším členem. Halton Arp zapsal M77 do svého katalogu zvláštních galaxií (\"Atlas of Peculiar Galaxies\") jako spirální galaxii s nízkou plošnou jasností a s průvodcem na svém rameni.\n\nV aktivním galaktickém jádře M77 sídlí obří černá díra. Toto jádro je silným zdrojem rádiových vln, což v roce 1952 objevil Berbard Yarnton Mills, který tento zdroj označil jako Cetus A. Ve Třetím cambridgeském katalogu radiových zdrojů má galaxie označení 3C 71. Oblast jádra M77, která je zodpovědná za seyfertovou aktivitu, má hmotnost kolem 10 milionů hmotností Slunce.\n\nTato velkolepá galaxie patří mezi největší objekty v Messierově katalogu. Její jasná část má průměr kolem 120 000 ly, ale vnější oblasti viditelné na snímcích mají průměr až 170 000 ly. Její vzdálenost od Země se odhaduje na 60 milionů ly, ale novější odhady se blíží hodnotě 47 milionů ly.\nHmotnost celé galaxie představuje asi 1 bilion sluncí.\n\n"}
{"id": "287543", "url": "https://cs.wikipedia.org/wiki?curid=287543", "title": "Stezka pravé a levé ruky", "text": "Stezka pravé a levé ruky\n\nStezka pravé ruky a stezka levé ruky představuje v západní esoterismu dichotomii mezi základními přístupy k magii. Někteří autoři a skupiny zabývajících se okultismem a ceremoniální magií ztotožňují stezku levé ruky s černou magií a černým šamanismem a stezku pravé ruky s magií bílou, jiní tuto dichotomii chápou spíše jako rozdíl přístupů, který nutně nesouvisí s morální stránkou magických aktů. K stezce levé ruky se v rámci západního esoterismu hlásí například Církev Satanova, Séthův chrám, Typhonian Order nebo Dragon Rouge.\n\nTermíny samotné jsou převzaty ze sanskrtu, ve kterém vámáčára „stezka levé ruky“ označuje tantrické praktiky které odporují převládajícím kulturním a morálním standardům, zatímco dakšinačára „stezka pravé ruky“ označuje praktiky které jsou přijatelné pro většinovou společnost.\n\nHelena Petrovna Blavatská, zakladatelka Theosofické společnosti, byla prvním kdo použil termín stezka levé ruky v kontextu západního esoterismu. Svoje učení chápala jako náležející k stezce pravé ruky a stezku levé ruky odsuzovala a spojovala například s homosexualitou a chápala ji jako hrozbu pro společnost.\n\nThomas Karlsson, jeden ze zakladatelů magického řádu Dragon Rouge, rozlišuje po vzoru Alberta Brandiho, dvě formy stezky levé ruky:\n\n\nK první skupině Karlsson řadí i svůj řád, který také označuje za anti-náboženství. Zatímco náboženství, respektive stezku pravé ruky, chápe jako založené na souboru povinností a příkazů, které mají docílit ztraceného ideálního stavu a souladu s Bohem, stezku levé ruky chápe jako oproštění se od prvotního řádu, vyjádření svobodné vůle, osobní zodpovědnosti a získání vědomostí a moci umožnujících mu vládu nad světem. Od hermetismu, jehož cíle se mohou podobat, se podle Karlssona tato stezka odlišuje oslavováním temných a revolucionářských božstev a bytostí jako Lucifer, Loki, Kálí, Hekaté, Prométheus, Azazel nebo padlí andělé. Definuje ji též antinomismus – odvrhnutím kulturních, náboženských a především existenciálních tabu, včetně smrti.\n\nStephen E. Flowers, runolog a jeden ze zakladatelů Ring of Troth, spojuje stezku pravé ruky s objektivním vesmírem , zatímco stezku levé ruky s vesmírem subjektivním. Zatímco objektivní či přirozený vesmír, Flowersem ztotožňovaný s přírodou i Bohem abrahámovských náboženství, je ovládán přírodními zákony, vesmír subjektivní, vlastní každé vnímající bytosti, je těchto zákonů oproštěn. Za prvotní formu duše vnímajících bytostí tvořících svůj vlastní vesmír označuje „Knížete temnot“, konečné božstvo následovníků stezky levé ruky a vyjádření bytostného Já. Zatímco tak většina duchovní tradic se snaží dosáhnout jednoty s Přírodou či Bohem, tak následovníci tradic stezky levé ruky se snaží dosáhnout nezávislé existence na božské úrovni prostřednictvím trvalého oddělení od objektivní reality. První jmenované označuje jako teocentrické, druhé jako psychécentrické. Následovníka stezky levé ruky definuje jako osobu usilující o trvalou, nezávislou, osvícenou a všemocnou existenci, přičemž prostředkem je mu následující:\n\n"}
{"id": "287548", "url": "https://cs.wikipedia.org/wiki?curid=287548", "title": "VRML", "text": "VRML\n\nVRML (Virtual Reality Modeling Language) je grafický formát založený na deklarativním programovacím jazyce, který byl navržen především pro popis trojrozměrných scén obsahujících aktivní i pasivní objekty, použité například v aplikacích virtuální reality. Nejedná se o jediný formát (či jazyk) této kategorie, dnes se například poměrně razantním způsobem prosazuje formát X3D, který lze chápat jako ideového nástupce VRML a v minulosti si prakticky každá firma vytvářející 3D aplikace navrhla vlastní formát, ovšem doposud se z grafických formátů a deklarativních jazyků určených pro popis virtuální reality nejvíce rozšířil právě jazyk VRML.\n\nJazyk VRML začal vznikat už koncem 80. let, kdy programátoři ze Silicon Graphics navrhli knihovnu pro práci s prostorovými objekty nazvanou Inventor. Jednalo se o nadstavbu grafické knihovny GL. Na počátku 90. let vznikla nová grafická knihovna OpenGL a spolu s ní i nová aplikační knihovna OpenInventor, která se stala základem jazyka VRML. Silicon Graphics definuje v roce 1995 formát VRML 1.0, který rozšiřuje OpenInventor o možnost využití prostorových dat z internetu. V roce 1997 vzniká verze 2.0, dnes známá jako VRML97. Koncem roku byla oficiálně přijata za standard ISO s označením ISO/IEC 14772-1:1997. VRML nyní nahrazuje formát X3D (ISO/IEC 19775-1).\n\nVRML soubory jsou běžně nazývány \"světy\" mající příponu *.wrl. Ukázka kódu níže definuje jednoduchý statický objekt.\n\nVirtuální světy se zapisují do textových souborů, takové soubory se skládají z jednotlivých částí, těm se říká uzly. Uzly mohou mít své parametry a v roli parametrů se mohou objevovat jiné uzly. Dochází zde k tomu, že objekty mohou dědit své vlastnosti po rodičích. Lze tedy použít dědičnost známou z objektově orientovaného programování. Znak '#' označuje komentář (s výjimkou prvního řádku). Na následujících řádcích je popsáno několik základních uzlů.\n\nJazyk VRML slouží pro vytváření a zobrazování 3D grafiky. Tento jazyk má také prostředky pro tvorbu virtuální reality. Jednotlivé objekty se mohou hýbat, měnit barvu, dají se přemístit táhnutím myši. Mohou reagovat na přítomnost Avatara (virtuální návštěvník), na časovač, na jiné objekty generující nějakou událost. Další silnou stránkou je, že jazyk VRML byl navržen pro použití na internetu. Virtuálními světy tedy můžeme procházet na webu v reálném čase, stačí mít jen nainstalovaný plugin pro internetový prohlížeč.\n\nVRML lze použít pro různé účely jako např. reklamní účely, vizualizace pro prodej nemovitostí, geografické informační systémy, výukové účely (zobrazování složitých struktur, simulace), návrhy interierů aj. Přestože jazyk VRML je jedinečný jazyk pro tvorbu a popis virtuální reality na internetu a nabízí mnohé výhody, tak nezaujal významné místo na internetu a nyní lze považovat za přežitý.\n\n"}
{"id": "287550", "url": "https://cs.wikipedia.org/wiki?curid=287550", "title": "Syngenta", "text": "Syngenta\n\nSyngenta je švýcarská agrochemická firma zaměřená na výrobu pesticidů, zemědělských osiv a geneticky modifikovaných plodin. Firma zaměstnává více než 20 tisíc lidí asi v 90 zemích světa a je kótovaná na švýcarské a newyorské burze.\n\nV České republice firma Syngenta usiluje o získání povolení provádět na čtyřech místech pokusy s geneticky modifikovanou kukuřici GA 21.\n\nV zahraničí měla firma Syngenta problém s ilegálním pěstováním geneticky modifikovaných plodin. V Brazílii dostala od agentury pro ochranu životního prostředí pokutu 1 milion realů (cca 386 tisíc euro) za provádění nezákonných pokusů s GM sójou v ochranné zóně parku Iguacu Falls.\n\nSyngenta je také výrobcem vysoce toxického pesticidu paraquat, jehož užívání bylo pod dlouhé právní bitvě v Evropské unii zakázáno, když evropský soud zrušil povolení vydané Evropskou komisí na základě žaloby Švédska. Syngenta je přitom hlavním celosvětovým výrobcem paraquatu.\n\n"}
{"id": "287553", "url": "https://cs.wikipedia.org/wiki?curid=287553", "title": "Daína Chavianová", "text": "Daína Chavianová\n\nDaína Chavianová (* 19. února 1957, Havana) je kubánská spisovatelka.\n\nPromovala na Havanské univerzitě z oboru anglický jazyk a literatura. První ocenění získala ještě jako studentka, když se zúčastnila na první soutěži vědecko-fantastické literatury na Kubě.\n\nDokud žila na Kubě, vyšlo několik jejích fantasy a vědecko-fantastických knih a v obou těchto žánrech se stala nejprodávanější a nejobdivovanější autorkou v kubánských dějinách.\n\nPo odchodu z rodného ostrova v roce 1991 vynikla sérií románů věnovaných současnějším a historickým námětům se silnými mytologickými a fantazijními prvky. Její próza si počíná stejně obratně v žánru fantazie jako v tzv. tradiční literatuře.\n\nJejí literární témata zahrnují mytologii, erotiku, dějiny starověku, sociologii, parapsychologii, politiku a také magii, jsou zpracované stylem plným obrazů poetických a také smyslných zároveň.\n\nMezi jejími díly vyniká cyklus románů \"La Habana Oculta\" (Skrytá tvář Havany), který se skládá ze čtyř titulů: \"Gata encerrada\" (Zavřená kočka), \"Casa de juegos\" (Dům her),\" El hombre, la hembra y el hambre\" (Chlap, žena a hlad, česky jako Havana blues) a \"La isla de los amores infinitos\" (Ostrov nekonečných lásek).\n\n\"Ostrov nekonečných lásek\" vyšel v 25 jazycích a stal se nejpřekládanějším kubánským románem všech dob. V roce 2007 získalo toto dílo Zlatou medaili v soutěži Florida Book Awards ― kde jsopu oceňovány nejlepší knihy vydané v předchozím roce ― v kategorii Nejlepší kniha ve španělštině.\n\nOd roku 1991 žije Daína Chavianová v USA (tzn. v Miami).\n\nLiterárně ji ovlivnil zejména svět Keltů, různé mytologie a nejvýznamnější epopeje antických národů. Mezi ně patří cyklus o královi Artušovi, mýty řecké, římské, egyptské, předkolumbovské a afrokubánské a první epopeje lidstva blízké prehistorii, jako jsou Gilgameš, Mahábhárata, Popol Vuh, Odysseia atd.\n\nTáto záliba v magii a mytologii vyústila do stylu výrazně se odlišujícího od tvorby ostatních spisovatelů v její domovině. Sama autorka uznává, že nemá vůbec nic společného s kubánskou literaturou žádné doby. Ani latinskoamerická literatura jakoby na ní tematicky neměla vliv. Kromě jmen jako Manuel Mujica Lainez a Mario Vargas Llosa je jejím nejvýznamnějším styčným bodem s Latinskou Amerikou mytologie předkolumbovských dob.\n\nVšeobecně je možno říci, že ze současných autorů ji ovlivnili evropští a anglosaští spisovatelé jako např. Margaret Atwoodová, Milan Kundera, Ursula K. LeGuinová, Ray Bradbury, Anaïs Ninová, J.R.R. Tolkien, William Shakespeare a další.\n\n\n\n\n"}
{"id": "287557", "url": "https://cs.wikipedia.org/wiki?curid=287557", "title": "Paraquat", "text": "Paraquat\n\nParaquat (systematický název N,N'-dimethyl-4,4'-bipyridinium dichlorid) je druh neselektivního herbicidu, tedy chemický postřik pro ničení všech skupin rostlin. Používá se zejména při pěstování sóji, kukuřice a rýže.\n\nJejím hlavním výrobcem je firma Syngenta, která jej prodává pod obchodním názvem Gramoxone. Paraquat je vysoce jedovatá a perzistentní chemická sloučenina, která do lidského těla proniká v kontaminované potravě (potravinách z ošetřovaných plodin) a vdechnutím kontaminovaného vzduchu.\n\nParaquat ve vyšších dávkách způsobuje poškození plic, jater, srdce a ledvin. Dlouhodobé vystavení paraquatu může vést k poruchám rozmnožování a vzniku rakoviny kůže.\n\nEvropský soud zrušil povolení paraquatu vydané Evropskou komisí, tak ho fakticky v EU zakázal. Soud rozhodl na základě žaloby Švédska. Paraquat je třetím nejběžnějším pesticidem na světě a ročně se ho prodá asi 20 tisíc tun hlavně v rozvojových zemích.\n\nParaquat je znám i pod řadou jiných jmen: Actor, Crisquat, Cropoquat, Cyclone, Delta-quat, Dextrone X, Dexuron, Efoxon, Esgram, Goldquat, Gramix, Gramixel, Gramonol, Gramocil, Gramuron, Hentam, Herbatop, Herbaxone, Kemozone, Kendo, Ken-quat, Multiquat, Osaquat, Paracol, aj.\n\n"}
{"id": "287558", "url": "https://cs.wikipedia.org/wiki?curid=287558", "title": "Bullets and Octane", "text": "Bullets and Octane\n\nBullets and Octane je název hard rockové hudební skupiny původem ze St. Louis v Missouri. V kapele se od doby jejího vzniku vystřídalo vícero členů.\n\nV roce 2003 kapela vydala EP s názvem \"One Night Stand Rock N' Roll Band\", v roce 2004 vydala svoje první album \"The Revelry\" v Criterion Records (později znova nahrané v Ares Records), které obsahovalo remasterované, resp. znova nahrané skladby z jejich prvního EP. Druhé album nazvané \"In the Mouth of the Young\" bylo vydáno v dubnu 2006 Sony BMG/RCA Records. Poslední album, \"Song for the Underdog\" bylo vydáno v červnu 2007.\n\n\n\n"}
{"id": "287559", "url": "https://cs.wikipedia.org/wiki?curid=287559", "title": "Galaxie Jižní větrník", "text": "Galaxie Jižní větrník\n\nGalaxie Jižní větrník (také Messier 83, M83 či NGC 5236) je spirální galaxie v souhvězdí Hydry. Je to jedna z nejbližších a nejjasnějších spirálních galaxií na obloze, je viditelná v triedru. Objevil ji Nicolas-Louis de Lacaille 23. února 1752. Galaxie je od Země vzdálená okolo 15 milionů světelných let. Svými rozevřenými spirálními rameny připomíná větrník, podobně jako Messier 101, proto dostala název Jižní větrník.\n\nM83 patří mezi nejjasnější galaxie na pozemské obloze. Nachází se přibližně 18° jižně od jasné hvězdy Spicy (α Virginis), v malé vzdálenosti na sever od hvězd, které představují hlavu Kentaura. Pokud není obloha příliš přesvětlená, lze galaxii vidět i běžným triedrem. Dalekohled o průměru 150 mm ji ukáže jako přesně neohraničenou mlhavou skvrnu, ze které vystupuje jasné jádro. Větší dalekohledy o průměru například 250 mm ukážou její nepravidelný galaktický disk, který je na jižní straně protnut tmavým pruhem.\n\nM83 může být pozorována z obou zemských polokoulí, ale pozorovatelé na jižní polokouli jsou velmi zvýhodněni. Poloha galaxie ovšem neumožňuje její pozorování ze severních oblastí, jako například severní Evropy, a v severním mírném pásu zůstává poměrně nízko nad obzorem. Naopak na jižní polokouli vychází vysoko na oblohu. Nejvhodnější období pro její pozorování na večerní obloze je od března do července.\nGalaxii objevil Nicolas-Louis de Lacaille 23. února 1752 při svém pobytu na mysu Dobré naděje. Později ji znovuobjevil Pierre Mechain v roce 1780 a oznámil to svému kolegovi Charlesi Messierovi, který ji zapsal do svého katalogu v březnu 1781 pod číslem 83.\nMessier ji popsal jako oblak bez hvězd, který je velmi slabý a při sebemenším rušivém osvětlení se stává neviditelným. William Herschel a jeho syn John nedokázali určit směr vinutí jejích ramen, ale povšimli si tvaru jejího jádra. William Lassell prozkoumal její spirální strukturu, zakreslil ji a popsal ji jako tříramennou spirálu.\n\nM83 je k Zemi natočena čelem, proto je dobře prozkoumaná a stavba jejích ramen je dobře známa. Její vzdálenost od Země je pouhých 15 milionů světelných let a patří tak mezi galaxie nejbližší k Zemi. Díky jejímu pohybu vesmírem se ale od Země vzdaluje rychlostí 513 km/s. Velká část hvězd v M83 je mladých a nachází se ve spirálních ramenech, která jsou díky tomu velmi jasná a mají výraznou modrou barvu. Naopak hvězdy ve středu galaxie jsou starší a mají žlutou a načervenalou barvu.\n\nM83 je také známá velkým počtem pozorovaných supernov, kterých zatím bylo šest: SN 1923A, SN 1945B, SN 1950B, SN 1957D, SN 1968L a SN 1983N.\nNejjasnější z nich byly SN 1968L (typ I, největší magnituda 11,9) a SN 1983N (typ Ia, největší magnituda 12,5).\n\n16. června 2008 objevila NASA pomocí dalekohledu GALEX okolo spirálních ramen této galaxie velké množství nově zrozených hvězd. Zvláštní je na tom zejména skutečnost, že se tyto nové hvězdy nachází v místech, o kterých se předpokládalo, že neobsahují dostatek hmoty pro tvorbu hvězd.\n\nM83 je ústředním členem jedné ze dvou podskupin skupiny galaxií Centaurus A/M83, což je skupina galaxií blízká Místní skupině galaxií.\nHlavním členem druhé podskupiny je známá rádiová galaxie Centaurus A. Tyto dvě podskupiny některé studie považují za jedinou skupinu\na jiné za dvě oddělené skupiny.\nNicméně galaxie kolem Centaurus A a Messier 83 se nacházejí navzájem fyzicky blízko a zdá se, že se tyto podskupiny navzájem vůči sobě nepohybují a mohou tedy být v rovnováze.\n\n\n"}
{"id": "287561", "url": "https://cs.wikipedia.org/wiki?curid=287561", "title": "Čaroděj Ivanov", "text": "Čaroděj Ivanov\n\nČaroděj Ivanov ( ) je kniha Andrzeje Pilipiuka, druhá ze série o knih o Jakubu Vandrovcovi. Originál vyšel v roce 2002, v roce 2003 se pak dočkal českého překladu. Hlavním příběhem knihy je souboj Jakuba Vandrovce s čarodějem Ivanovem, kterého se mu nakonec s pomocí portugalského kněze podaří zabít.\n\n"}
{"id": "287565", "url": "https://cs.wikipedia.org/wiki?curid=287565", "title": "Michaela Bakala", "text": "Michaela Bakala\n\nMgr. Michaela Bakala (* 23. května 1971 Brno, rodným jménem Michaela Maláčová) je podnikatelka a filantropka, předsedkyně správní rady nadace Bakala Foundation, zakladatelka České Miss a vítězka soutěže Miss Československo pro rok 1991.\n\n20. dubna 1991 zvítězila ve finále v soutěži Miss Československo, které se konalo v divadle Antonína Dvořáka v Ostravě, a stala se její královnou pro ročník 1991. Tehdy jí bylo 19 let. V roce 1992 začala studovat televizní a filmovou produkci na FAMU. Následně pomáhala s organizací Mezinárodního filmového festivalu v Karlových Varech a působila jako PR manažerka společnosti Motokov. V letech 2000 až 2003 pracovala jako tisková mluvčí a ředitelka tiskového oddělení Občanské demokratické strany. V roce 2003 založila PR agenturu GoodComm.\n\n25. února 2005 se v kongresovém centru Top Hotelu Praha uskutečnil první ročník soutěže krásy Česká Miss, kterou založila. Od roku 2010 se stala ředitelkou i konkurenční soutěže Miss České republiky. Obě sloučila v jedinou soutěž krásy v ČR pod názvem Česká Miss.\n\nOd roku 2009 se angažuje v nadaci Bakala Foundation (dříve Nadace Zdeňka Bakaly) poskytující talentovaným českým studentům stipendia, díky kterým mohou studovat na zahraničních univerzitách. V nadaci působí jako předsedkyně správní rady.\nV roce 2010 založila a stala se předsedkyní představenstva mezinárodní skupiny Luxury Brand Management, která se zaměřuje na životní styl a prodej luxusního zboží.\nOd roku 2012 působí jako členka správní rady Knihovny Václava Havla.\n\nV roce 2012 společně se svým mužem Zdeňkem Bakalou založila společnost BM Management, která se věnuje správě privátních aktiv manželů na území ČR. Od roku 2012 je rovněž členkou představenstva vydavatelství Economia.\n\nPo rozvodu se svým prvním manželem žije s podnikatelem Zdeňkem Bakalou, se kterým má čtyři děti – dcery Annabell (narozená 11. ledna 2006) a Adele (narozená zřejmě 31. července 2013) a syny Arona (narozen 13. listopadu 2007) s Aramem (narozen 6. května 2009).\n\nV průběhu roku 2010 se Maláčová za Bakalu v zahraničí provdala. S celou rodinou žijí ve Švýcarsku, kde se cítí více anonymní než během jejich života v České republice. Po svatbě používá příjmení Bakala a přechylování přidáváním -ová za ženská příjmení považuje za prznění jmen a přežitek, za totéž považuje mít děti až po svatbě.\n\n"}
{"id": "287568", "url": "https://cs.wikipedia.org/wiki?curid=287568", "title": "Nintendo 64", "text": "Nintendo 64\n\nNintendo 64 (stylizováno jako NINTENDO<sup>64, zkráceně N64) je herní konzole páté generace vyvinutá firmou Nintendo a poprvé uvedena na trh 23. června 1996 v Japonsku.\n\nNázev je odvozen z 64bitové architektury procesorů. Do roku 2017 byla poslední domácí konzolí, která používala jako média kazety. Poté byla v tomto postu nahrazena konzolí Nintendo Switch.\n\n\n"}
{"id": "287569", "url": "https://cs.wikipedia.org/wiki?curid=287569", "title": "Obléhání", "text": "Obléhání\n\nObléhání je válečná situace, při které obléhající obklíčí lokalitu, obvykle opevněnou, a kontroluje do ní přístup za účelem donucení obránců se vzdát nebo jejího dobytí.\n\nPrvní zmínky o obléhání pocházejí z nejstarších dob. Archeologické výzkumy na Středním východě potvrdily, že i nejstarší města měla hradby. Obyvatelé těchto měst budovali opevnění z jednoho prostého důvodu, jako obranu před cizinci. Městská opevnění a pevnosti se brzy ukázaly jako velmi důležité, protože až do doby Asyřanů neměla žádná mocnost účinné obléhací stroje. K dobytí města se používala hlavně blokáda. Asyřanům se podařilo zdokonalit dřívější primitivní stroje a se zničujícím účinkem využívali kombinaci ramp, beranidel a obléhacích věží. Díky tomu se jejich říše mohla značně rozšířit. Avšak, po pádu této říše se obléhací techniky značně pozapomněly. O obrodu obléhání se postarali až Řekové na Sicílii a poté Makedonci. V té době také vznikly první dělostřelecké kusy. Skutečnými mistry obléhání se ve starověku stali Římané.\n\nTi přejali většinu znalostí Řeků a Makedonců, přičemž jejich techniky značně vylepšili. Byli také zručnými staviteli opevnění. Po zničení jejich říše v roce 476 obléhací techniky upadaly, kromě Byzantské říše, která přišla i na úplně nové způsoby obléhání (např. řecký oheň). Kolem roku 1000 se Evropě objevují první hrady a tyto pevnosti se brzy stávají tak dokonalé, že předčily i starověké pevnosti Římanů. Obléhatelům se postupně dařilo své stroje zlepšovat na starověkou úroveň, ale výhoda byla stále na straně obléhaných. Zlom přišel až po vynalezení trebuchetu a děla. Tyto dva stroje postupně zlomily sílu hradů. Brzy se však objevily nové typy pevností. Tyto nové pevnosti měli šikmé a tlusté hradby, což jim dovolovalo odrážet i střelbu z děl (na opevnění těchto hradeb se také používala zemina). Mistrem v obléhání a v obraně současně byl Sébastien Le Prestre de Vauban. Tento muž dokázal stavět velmi silné pevnosti a zároveň byl mistrem v jejich překonávání. V době napoleonských válek se mobilita a síla dělostřelectva zvyšuje a pevnosti tak ustupují do pozadí. Obránci na to však odpověděli vynálezem ostnatého drátu, bunkrů a používání zákopů. 1. světová válka připomíná tak trochu obléhání (zákopovou válku), kde se každá strana snaží překonat opevnění té druhé. V 2. světové válce již nebyla takováto forma boje možná, vzhledem k tankům a letadlům. Od té doby se již misky vah nadobro naklonily na stranu útočníků, i když malou skupinku lidí dokážou moderní pevnosti chránit ještě dnes. V moderní době také spíše dochází k obkličování měst či armád a můžeme říci, že se jedná o moderní podobu obléhání.\n\nKdyž se útočník rozhodl oblehnout město nebo pevnost, nejdříve vybudoval tábor s obléhacími stavbami jako byl násep, příkop atd. Tyto stavby měly naprosto odříznout obránce a zároveň chránily útočníky před výpady nepřátel a v některých případech před příchodem pomocné armády, která chtěla osvobodit obránce. Když měl útočník vše hotové, připravoval se na útok. Nejdříve musel paralyzovat nebo při nejlepším úplně zničit vše co by mu při útoku mohlo způsobit ztráty na životech (lučištníci, artilerie atd.). Poté měl útočník celkem tři možnosti, buď obránce vyhladovět anebo se snažil hradby překonat či zničit. Z vyhladovění nepřítele se brzy stala velmi oblíbená a účinná taktika. Obléhatel nemusel vynaložit žádné větší úsilí a pád opevnění byl nevyhnutelný. Jako každá taktika, tak i tato měla nějaké vady. K naprosté blokádě obránců bylo zapotřebí velké množství mužů a velká trpělivost (obléhání dlouhé třeba i 5 let nebylo výjimkou). Navíc, pro vojevůdce nebylo nic těžšího než udržet vojsko po tak dlouhou dobu, zajišťování potravin bylo též namáhavé a už vůbec nemluvě o ohrožení vlastní armády při obléhání (pomocná armáda daného města, potažmo státu se většinou snažila obránce zachránit).\n\nPři překonávání hradeb nemusel útočník vlastnit drahé obléhací stroje a pokud se útok zdařil, vítězství bylo rychlé. Avšak, při neúspěchu útočník utrpěl velké ztráty. K překonání hradeb sloužily žebříky, dobývací věže a podkopy. Žebřík, nejprimitivnější ze všech těchto zbraní (a postupů) se vyráběl hlavně ze dřeva a k jeho připevnění na hradby se musel snažit hlavně voják nebo nějaký upevňovací mechanismus. Úkolem dobývací věže bylo vysazení vojáků na hradby, přičemž věže využívaly i beranidla na ničení hradeb. Podkop byl veden pod hradbami, a to až k nádvoří, kde mohli útočníci jednoduše vyjít a obránce porazit. Ke zničení hradeb sloužilo beranidlo, mechanická artilerie, dělostřelectvo a opět podkopy. Beranidlo představovalo v některých případech pouze kládu využívanou k ničení hradeb, později opatřenou krytím a dalšími vymoženostmi. Mechanická artilerie (balista, mangonel, trebuchet atd.) společně s dělostřelectvem mělo stejný úkol, jednoduše hradby zničit. Při podkopu se útočníci dostali pod hradby a zapálili jejich základy (pozdějších dobách je odpálili střelných prachem). Útočníci se někdy snažili dostat obránce rychle z města. V tomto případě byly metány přes hradby například otýpky hořící slámy, řecký oheň atd. za účelem zapálení celého města. Výjimkou nebylo ani vrhání mrtvých těl (nakažených různými chorobami), jako jistá forma biologické války (rozšíření nemocí). K psychologickému zdeptání obránců se přes opevnění vrhaly uřezané hlavy jejich mrtvých spolubojovníků. V neposlední řadě tu byla stará dobrá zrada, takže zrádci daného opevnění mohli útočníků otevřít brány.\n\nKdyž chtěli obránci své město opevnit, vybudovali samozřejmě hradby. Linie hradeb mohla být buď jedna (což bylo nejvíce k vidění) nebo měla přirozeně linií více. Hradby měly věže, předprsně a brány. Dále se kolem hradeb budoval příkop, a to buď suchý či vodní. Obránci si většinou byli vědomi blížícího se obléhání, a tak ve městě shromáždili velké zásoby potravin a vody. Pokud útočník město zablokoval, snaha obránců se soustředila na proražení obležení nebo přinejmenším k poslání zprávy o pomoc. Při neúspěchu mohli obránci jen doufat v odchod nepřátelské armády.\n\nV případě vypuknutí hladomoru byli vyhnáni všichni nepotřební (od zvířat po příliš mladé a staré lidi). V extrémních případech docházelo v obléhaných městech ke kanibalismu. Jestliže útočník použil stroje a postupy za účelem překonání hradeb, obránci upřeli svoji pozornost na tyto stroje a pokoušeli se je zničit. Muže snažící se překonat hradby pomocí žebříků bylo zapotřebí co nejrychleji odrazit a nedopustit ovládnutí cimbuří. Dobývací věže se ničily hořícími střelami či jiným zápalným materiálem, později i děly. V případě podkopávání se osvědčil jeden postup, do země u hradeb se napůl zakopaly bubny a na jejich blány se umístily hrášky. Když se hrášky rozhýbaly, bylo jasné, že v blízkosti bubnu se hloubí podkop. Jako protiopatření začali obránci kopat svůj vlastní tunel, dokud nenarazili na nepřátele (útočníky pobili a podkop zasypali). Útočník také s velkou oblibou ničil hradby obránců již výše zmíněnými zbraněmi. Obránci většinou vlastnili své vlastní stroje, kterými útočníky ohrožovali. Beranidla bylo zapotřebí zneškodnit či neutralizovat jejich sílu (na hradby se kladly desky z různých materiálů, tím se snížila síla beranidla) Samozřejmě, hradby pevnosti či města musely být postaveny z kvalitního kamene, aby vydržely palbu nepřátel.\n\nÚtočné techniky vznikly souběžně s technikami obranými. Avšak, dlouhou dobu neměli útočníci prostředky na překonání a zničení hradeb. Pro útočníky to bylo velice deprimující, protože i když se jejich armádě podařilo porazit nepřátelskou armádu, mohly se zbytky těchto sil stáhnout do svých opevněných měst. Porazit a zničit dobře opevněné a zásobované město (či pevnost) bylo zhola nemožné. Útok mohl mít šanci na úspěch pouze jestli bylo město slabě opevněné, nebo v případě málo početné posádky. V některých případech se dařilo pod město podkopat a buď strhnout hradby nebo se pokračovalo v hloubení tunelu a útočníci se dostali do města (tato taktika se užívala po celý starověk, středověk a i v raném novověku se jednalo o účinnou taktiku), ale k uskutečnění podkopání bylo zapotřebí zkušených odborníků a těch bylo v té době málo.\n\nZcela první zmínka o používání válečných strojů pochází z doby obléhání města Nurrugum Šamši-Adadem I. (1813 př. n. l.–1761 př. n. l.), který nejspíše využil žebříky, beranidla a obléhací věže. Od té doby se již obléhací stroje stávají součástí většiny armád. Běžnou taktikou se stalo vybudování dobývacích staveb (příkopy, dřevěné palisády atd.) a poté přisunutí beranidel či věží. Tyto postupy nemohly organizovat lidé neznalí, takže se poprvé na bojišti objevili technici. Obránci na to odpověděli silnějším opevněním atd.(více v části obranné techniky). Výsledkem byla opětovná převaha obránců, ačkoliv se stále tehdejším mocnostem (Egypt, Chetitská říše) dařilo některá města dobývat. První říše, která vytvořila silné obléhací stroje, takže mohla dobýt většinu měst, byla říše Asyřanů. Asyřané dosáhli za vlády Tiglatpilesara I. velmocenského postavení. Po smrti tohoto panovníka dochází k úpadku říše a další vzestup jí čeká v devátém století př. n. l. V tomto období se Asyřané stávají mocností co se týče techniky obléhání, přičemž vrchol nastává v osmém století př. n. l. Pokud se asyrská armáda rozhodla oblehnout nějaké město či pevnost, postupovala následovně. Nejdříve vytvořila pás obléhacích staveb (dříve zmíněných) a jejich kontingenty lučištníků (chráněných štítonoši či stěnami z rákosu) zasypaly cimbuří nepřátelských hradeb. Následovalo vybudování rampy ze zeminy a pokryté kamennými deskami. Po této rampě mohlo být přisunuto beranidlo, ale v častějším případě se k tomuto účelu využívala věž. Věž byla několikaposchoďová, vybavená čtyřmi koly a beranidly v nižších patrech. Asyrská beranidla měla krytí (nemuselo být celkové), kovovou hlavici a samozřejmě kolečka. Asyřané nemuseli vždy zdolat město útokem, měli i schopnosti a vytrvalost pro zdolání města blokádou. Pokud se Asyřanům podařilo město dobýt, zachovali se většinou velice krutě. Nenávist ostatních národů vůči Asyřanům je výstižně vyjádřena v Bibli po dobytí Ninive roku 612 př. n. l. Po pádu této říše se nakonec mocností na Blízkém východě stává Perská říše. Peršané sice vlastnili asyrské stroje, nějak zvlášť se však nesnažili o jejich používání, natož zdokonalení a Řekové neměli (prozatím) dostatečné znalosti pro zkonstruování obléhacích strojů. Kartáginci měli obléhací stroje prokazatelně k dispozici, ale převážně námořní charakter jejich říše zapříčinil nedostatek zájmu o obléhací techniky. Zvrat přišel až po nástupu Dionýsia I. (405–367 př. n. l.). Dionýsios byl vládcem sicilského města Syrakusy a rozhodl se skoncovat s přítomností Kartáginců na Sicílii. K tomu však potřeboval obléhací stroje. Dionýsios shromáždil v jeho městě velké počty inženýrů a techniků, kteří se pustili do zhotovování obléhacích strojů. Výsledkem bylo vynalezení dvou zbraní/strojů řečených gastraphetes a oxybeles. Gastraphetes znamená v překladu břišní luk a jednalo se o primitivní předchůdkyni kuše. Oxybeles byl předchůdce makedonských a římských katapultů, přičemž využíval principu napínacího systému s použitím dřevěných ramen ohnutých dozadu. Tyto stroje významně zdokonalil Archimédes (oxybeles byl schopen vrhat koule až o váze 80 kilogramů).\n\nPokračovatelem Dionýsia ze Syrakus byl makedonský král Filip II. Stejně jako syrakuský vládce, i Filip shromáždil na svém dvoře v Pelle velké počty vzdělaných mužů. Tito muži nahradili napínací systém systémem torzním. V podstatě tento systém nahradil využívání dřevěných ramen ohnutých dozadu namísto zkroucených svislých provazů s dřevěnými rameny umístěnými mezi nimi vodorovně (zvýšení dostřelu a přesnosti). Zdokonalením zbraně oxybeles vznikl stroj lithobolos, úplně první dělostřelecký kus (oxybeles vystřeloval jak šipky tak kameny, lithobolos pouze kameny). Řekové samozřejmě využívali i beranidla a obléhací věže. Beranidlo bylo zcela zakryto surovými kůžemi a k pohybu trámu se využíval kladkostroj. Z věží se staly doslova monstra a největší měřila 43 metrů.\n\nVšechny poznatky Řeků a Makedonců převzali Římané ve třetím století př. n. l. Římané se brzy stali mistry jak v útoku, tak v blokádě měst (např. bitva o Alesii). K neprodyšné blokádě jim také pomáhalo jejich válečné námořnictvo. Římané nevynalezli nové stroje, ale značně zdokonalili stroje cizí. Ballista byla vylepšenou verzí lithobolu, scorpio zase oxybelu. Cheiroballistra se stala kombinací řeckých strojů oxybeles a lithobolos. Vylepšení se týkalo silnějších pružin, trámů, kovových projektilů atd. Ve třetím století dochází k úpadku útočných technik a místo dvojramenných katapultů (byly to všechny řecké, makedonské a římské katapulty) se začínají používat katapulty jednoramenné (např. onager).\n\nKdyž se lidé začali usazovat ve městech, brzy si začali stavět opevnění na svou ochranu. Úplně první doložené město ohrazené zdmi bylo Jericho. Jericho však bylo město značně malé a první velká sídliště vznikla až v Mezopotámii. Město Ur bylo kolem roku 3000 př. n. l. obehnáno zdmi, přičemž některé měly v základu tloušťku až 30 metrů. Ostatní města té doby musela mít podobně dobré opevnění. Městské hrady byly často doplňovány o věže. Věže nebyly od sebe vzdáleny více jak třicet metrů, protože taková byla vzdálenost účinné střelby z luku. Některé hradby byly navíc postaveny s několika pravými úhly, aby byla využita maximální velikost střeleckého úhlu. Tyto obranné zdi byly postaveny z nepálených cihel a bylo dokonce možné je odsekávat, například sekyrami (tato taktika byla efektivní pouze u hradeb s malou tloušťkou).\n\nJak již bylo napsáno výše, kolem 18. století př. n. l. se objevují první obléhací zbraně. Obránci pochopili, že musí svá města a pevnosti vybavit odolnějším opevněním. Byly budovány příkopy, dvojité a trojité zdi, svahy ze zeminy či kamene (znemožněný přístup pro obléhací věže) a brány měly dokonalejší zařízení. Stále ve větší míře se požívaly zápalné šípy. Všechna tato vylepšení odradila nepříliš organizovaného a odhodlaného nepřítele, ale některé říše s vypětím všech sil dokázali tato opevnění překonávat. Asyřané utržili obraným technikám těžkou ránu a opět muselo dojít k zlepšení opevnění. Kolem osmého století př. n. l. měly města a pevnosti opět navrch nad útočníky. Cihlové zdi ustoupily kamenným stavbám, přičemž byly tyto hradby doplněny o bašty. Navíc bývala uprostřed města dobře chráněná pevnost (Řeky nazývaná akropole).\n\nDůležitý zvrat přišel s inovacemi a vynálezy útočných strojů Řeky na Sicílii a Makedonci. Poté se stali přeborníky v obléhání Římané. I když byly nové útočné stroje účinné a nepřítel odhodlaný, nebylo dobytí města stále nic lehkého, ale Římanům se to většinou podařilo. Po ustálení hranic této říše započala výstavba pevností a valů (nejznámější byly limes Romanus a Hadriánův val). Římané docílili zlepšení obraných technik využitím dobře opracovaných kamenů a betonu. Také se v těchto pevnostech objevují vodní příkopy, padací mosty, padací mříže atd. (je zajímavé, že se tyto inovace postupem vžily jako středověké). Po pádu Západořímské říše dochází k úpadku obraných techniky, ovšem ne tak propastnému jak u technik útočných.\n\nNa počátku středověku se útočné techniky nemohly rovnat těm římským z doby 1. a 2 století. Barbaři (Germáni) samozřejmě dokázali postavit obléhací stroje jako beranidlo, obléhací věž a dokonce onager (jednoramenný katapult), ale přesnější a účinnější dvojramenné katapulty (balista atd.) se již v Evropě nikdy nepoužívaly. Umění stavby obléhacích staveb a logistického vedení obléhání se rovněž pozapomnělo. Jediný stát, který zdokonaloval útočné techniky a dokonce vlastní vynalézal byla Byzantská říše. Řecký oheň, velký byzantský vynález byl údajně vynalezen Syřanem jménem Kallinikos. Byzantinci věřili, že je tento vynález dar od boha a jeho složení žárlivě střežili (jeho přesné složení není dosud známo). I tak se většina odborníků shodla, že hlavní složkou byla nejspíše nafta. Dále řecký oheň pravděpodobně obsahoval petrolej, pryskyřici a ledek. Zbraň byla používána v kapalné formě a Byzantinci vyráběli válcové kánony, z nichž se vystřelovala tuto směs na nepřátele. I přes horečné střežení se řecký oheň dostal do rukou Arabům a později křižákům.\n\nZ počátku se nemuseli Evropané snažit o zlepšení útočných technik. Obranné techniky se totiž kvalitativně zhoršily a odhodlanému útočníkovi se často dařilo města či pevnosti dobývat. V 10. století se však objevuje nový typ pevnosti, hrad. Hrady byly čistě středověkou stavbou a v mnoha ohledech překonávaly i nejlepší starověké pevnosti. Pro útočné techniky to byla těžká rána a i přes určitá vylepšení stála výhoda do konce 14. století na straně obránců. Během raného a vrcholného středověku se používaly stroje a zařízení, která byla známa již ve starověku, byť se jejich konstrukce trochu změnila. Nejjednodušší zařízením na překonání hradeb byl žebřík. Žebřík se vyráběl ze dřeva nebo z konopných lan a často se na jeho konci nacházely háky či zuby, které se zaklesly do hradeb. V několika případech byl žebřík opatřen tunelem chránící šplhajícího muže. Tento nástroj se používal hlavně v masových útocích. Beranidlo se v této době samozřejmě také využívalo a bylo známo v mnoha formách. Od primitivní klády nesenou muži až po důmyslný stroj opatřený kovovou hlavicí a krytím. Obléhací věž našla též uplatnění na středověkém bojišti. Často se nazývá zvonice a byla velmi podobná své starověké předchůdkyni (opatřena koly, bočním krytím atd.). Velikosti věží se velmi lišily, některé dosahovaly výšky až 29 metrů! Věž musela být dobře zkonstruována, protože při špatné stabilitě docházelo k převrhnutí tohoto obléhacího stroje. Již složitější zbraní byly vrhače střel. Vrhače střel lze rozdělit do dvou kategorií, první se uváděl do provozu podobným způsobem jako luk a druhé ke svému pohonu využívaly krut (lana zkroucena mezi ramena). Ve středověku neexistovaly specifické rozměry se standardizace těchto zbraní, takže každá zbraň mohla být de facto originál. Nedochovaly se nám také žádné přesné a ověřitelné popisy středověkých jednoramenných katapultů. Středověcí spisovatelé a kronikáři (většinou duchovní) neměly jasnou představu jak stroje vypadají, natož aby viděli stroj v praxi. Často k pojmenování těchto strojů používají římské názvy jako balista, onager či mangonel. Stroje vystřelující šipky se souhrnně nazývaly jako balista (název mohl označovat běžný samostříl tak i obléhací zbraň). Stroj vrhající kameny měl mnoho názvu, ale nejvíce se vyskytuje jméno mangonel. Mangonel byl v podstatě prak využívající krutu lan a s ramenem podobným lžíci. Byl vybaven kolečky a k jeho výrobě se používalo velmi pružné dřevo (třešňové). Jako projektil se osvědčil kámen, ale lze se také dočíst a vystřelování kovových střel a zápalných materiálů (řecký oheň). Nejlepší mangonely měly dostřel 110 metrů. Posledním způsobem jak zdolat hradby bylo podkopání. Podkopání se většinou odehrávalo v noci a často docházelo k zhroucení tunelů v důsledku závalu (ať už nepředvídatelném nebo uskutečněném obránci). Jak již bylo napsáno, do konce 14. století měli navrch obránci, nemůžeme však říci, že by byly hrady nedobytné, uvedené obléhací stroje a zbraně svoji účinnost během středověku dokazovaly.\n\nPrvní skutečnou středověkou obléhací zbraní byl trebuchet. Trebuchet měl dlouhé zužující se rameno na jehož konci byl umístěn prak a zbraň uváděl do chodu systém protizávaží (viz obrázek). První jasný důkaz o použití trebuchetu pochází ze 13. století. Jednalo se o zbraň přesnou a ničivou (bylo zjištěno, že k vystřelení kamene o 1 tuně je zapotřebí 24 tun protizávaží). Trebuchet však neskoncoval s převahou hradů, katem hradů se nakonec stalo dělo. Zpočátku se jednalo o nemotornou zbraň sloužící spíše k zastrašení nepřítele, než k jeho zničení. Postupem času se však děla kvalitativně zlepšovala a velmi se předvedla při obléhání Konstantinopole v roce 1453. Konstantinopole byla hlavní město Byzantské říše a obléhání trvalo přibližně měsíc a půl, přičemž dobový autor smutně píše:Děla se vyráběla buď z bronzu nebo z železné litiny. Ve středověku neexistovaly vysoké pece, takže se děla neodlévala. Místo toho se svařilo mnoho kovových tyčí kolem válcového jádra, jež se později obmotalo obručemi. Dělo nakonec ukončilo převahu hradů v Evropě.\n\nPo dobytí Západořímské říše barbary se v římských městech začali usazovat právě oni barbaři. Brzy se jim podařilo napodobit římské opevnění a snažili se ho zlepšovat. Výsledkem byl hrad. Hrad se stal prvním vskutku originálním objevem středověkých obléhacích technik. První hrady pocházejí nejspíše z 10. století a jeden z prvních byl objeven v roce 950 ve Francii. V té době má však hrad konkurenci v novém typu opevnění, s tzv. motte. Motte nejspíše vzniklo ze zemědělské usedlosti, která se postupně více opevňovala. Motte nebylo budováno z kamene jako u hradů, nýbrž ze dřeva a zeminy. Pevnost vznikla ve Flandrech a Francii a nejspíše se jednalo o kombinaci vikinského a franckého vojenství. Nejodolnějším částí opevnění byla vyvýšenina (motte), která byla buď přirozená nebo se budovala uměle. Na jejím vrcholku stála hradba z kůlů (palisáda) a nejdůležitější stavba celého opevnění, strážní věž, která se stavěla buď ze dřeva či kamene. U tohoto opevnění se vyskytovalo nádvoří (samozřejmě níže položené), kde byly sklady a obydlí pro prosté venkovany. Celé tato stavba mohla být ještě opevněna další palisádou, příkopem a náspem. Motte mělo hned několik výhod. Bylo levnější a rychleji postavené, přičemž v 10. a 11. století jsme svědky masivní výstavby těchto pevností. Ve 12. století se poměry v Evropě ustálily a králové získali větší moc. Motte byly přestavovány na kamenné hrady, které se nemusely udržovat a samozřejmě vydržely větší nápor nepřítele.\n\nČástečně byla konstrukce hradů ovlivněna byzantskou a arabskou technikou přinesenou z křížových výprav. Je sice těžké popsat průměrný raný hrad, ale ve většině případech měl donjon (hradní věž), vnější hradby doplněné o věže (většinou čtvercové) a předprsně (dřevěný výklenek z hradeb). Ve 12. a 13. století se konstrukce hradů dále zlepšuje. Nebylo to pouze díky důmyslnosti středověkých konstruktérů, ale v této době se také ve větší míře středověcí stavitelé učí z antických knih (například knihy od Vegetia). Standardem se stávají kruhové věže, které bylo těžší zničit než věže čtvercové. Také se často budují příkopy (suché či vodní), padací mosty a padací mříže. V této době se objevuje nový typ hradu tzv. koncentrický, též soustředný (například hrad Château-Gaillard či Krak des Chevaliers). Takovýto hrad měl více než jednu řadu hradeb, přičemž nejběžnější byl hradby dvojité. Vnější hradby byly nižší než hradby vnitřní a hradní věž již není povinná. Velkým budovatelem hradů byl Eduard I., který se údajně nechal inspirovat opevněním Konstantinopole. Hrady té doby měly snad všechny možné opevňovací stavby od náspu a valů až po systémy bran vestavěných ve věži nebo mezi dvěma věžemi.\n\nI ve městech se již od 12. století objevují hrady, které sloužily jako citadela daného města. To však neznamená, že by snad města sama nepředstavovala impozantní pevnosti. Konstantinopolské hradby měly 14 kilometrů dlouhé hradby obrácené k moři a 6,4 kilometrů dlouhé pozemní hradby. Hradby doplňovalo více než 100 věží a velké množství bran. Dopad hradů a opevnění celkově byl dalekosáhlý. Díky hradům si mohly i malé státy zajistit nezávislost na úkor svých velkých sousedů. Po nástupu děl se hrady postupně přestávají stavět a jejich konec přichází v 16. století. Obránci přidali mnoho prvků, které zlepšily odolnost pevností a k jejich obraně se ve velké míře využívala ona děla. Tyto pevnosti však byly velmi drahé a mohli si je dovolit jen bohatí šlechtici, králově, města či státy. Již nikdy nedominovala ve světě nějaká obranná stavba tak, jako dominoval hrad v Evropě.\n\nDěla z konce 15. století a z počátku 16. století byla poměrně neohrabaná a nehodila se k dynamickému vedení války. Od děl té doby se nečekalo nic jiného než to, aby stála na jednom místě a ostřelovala hradby. Přesnost děl byla též pochybná a vůbec nemohl být u tohoto děla nastaven úhel střelby.\n\nTento problém vyřešili francouzští dělostřelci. Když v roce 1494 Karel VIII. vpadl do Itálie, obránci byli překvapeni jakým dělostřelectvem tento panovník disponuje. Konstrukce francouzských děl byla tak důmyslná, že se podoba těchto děl nezměnila až do 19. století. Hlaveň měla délku 2,4 metrů a z důvodu lehké přepravy se nacházela na dřevěném podvozku. Navíc, bylo možné s hlavní pohybovat, a to díky otočnému bodu tvořeném dvěma čepy. Francouzská děla byla vskutku účinná. Francouzům se podařilo velmi rychle dobýt Florencii, Řím a v roce 1495 Neapol. Je samozřejmé, že francouzské dělostřelectvo jiné státy v rychlosti okopírovaly (jako italské státy, Španělsko atd.).\n\nBěhem válek v 16. století se ze Španělska stala silná a velká mocnost. Vzhledem k rozmanitým bojištím, ve kterých Španělé bojovali bylo zapotřebí typizace dělostřelectva. V roce 1609 španělský generální zbrojíř zavedl čtyři základní třídy děl, a to 48liberní (tzv. drtič zdí), 24liberní (tzv. demi-kanon), 10 až 12liberní (čtvrtinové dělo) a konečně 6liberní (osminové dělo). Ze všech těchto základních tříd se nejvíce používalo dělo 24liberní, protože se ukázalo jako vhodné k ostřelování měst a armád, přičemž nebylo tak těžkopádné jako dělo 48liberní. Děla však mohla ničit pouze hradby měst a nemohla poškodit stavby uvnitř města. Brzy se objevila poptávka po dělu, které by něco podobného dokázalo. Nové dělo takového typu se jmenuje moždíř (zvaný též \"bombarda\") a v akci se objevilo poprvé v roce 1588 při obléhání holandského města Wacthendonck Španěly. Moždíř se vyznačoval značně krátkou hlavní a vystřeloval střely s vysokou trajektorií. Projektil musel mít hmotnost mezi 63 až 68 kilogramy, aby byl schopen prorazit střechu a podlahu budovy. Psychologický dopad na obránce měl moždíř opravdu ohromující. Posádka města chráněna zdmi se cítila relativně v bezpečí před děly, ale když jim moždíře začaly ničit domy a sklady munice, morálka a bojeschopnost rychle klesla. Jak poznamenal francouzský pozorovatel:Vzhledem k tomu co víme, si můžeme udělat ucelený obrázek, jak vypadlo obléhání v 16. a 17. století. Nejdříve byl vybudován opevněný tábor a souvislé linie dřevěného opevnění, jak kolem tábora tak kolem obléhaného města. Dále byl vykopán přední val, který byl rozšiřován tak dlouho, dokud v něm bylo dost místa pro děla. Poté se směrem k městu vyhloubil klikatý zákop, přičemž v této chvíli již nemohli útočníci poskytnout plnou podporu svým dělníkům (velká vzdálenost od tábora). Dělníci se snažili chránit koši plněnými zeminou, zákopovými válci a dřevěnými stěnami. Vrcholem této snahy bylo vybudování valu známého jako cavalier de tranchée (neboli šance), u kterého se mohly shromáždit úderné jednotky, protože představoval bezpečnou ochranu před střelami obránců. Útočné jednotky se pak mohly dostat k městu chráněnými valy a zákopy vybudovanými jejich dělníky. Nelze si však představit, že by se vybudováním tohoto skvostného obléhacího díla obešlo beze ztrát (průměrně zahynuly dvě třetiny dělníků). Útočníci se většinou snažili zničit či prorazit nejbližší bastion, ovšem obléhatel musel mít dostatečnou palebnou sílu na ochranu svých bojovníků (ostatní bastiony mohly nepřátele ostřelovat z boku). Po vytvoření průlomu se většinou posádka města vzdala.\n\nVelkou měrou se o rozvoj obléhacích technik zasloužil Sébastien Le Prestre de Vauban. Vauban vstoupil do francouzské armády v polovině sedmnáctého století a byl svědkem naprostého chaosu, který panoval při obléhání. Pochopil, že příčinou tohoto zmatku jsou nedostatečně profesionální ženisté. Vauban tedy založil ženijní sbor a z jeho členů vytvořil odborníky na obléhání, kterých si vážila celá francouzská armáda. Dále tu byl problém s velkou složitostí při budování obléhacích staveb. Vauban vytvořil jednoduchý postup při obléhání. Nejdříve byla zhotoven zákop, souběžný se zdí či hradbami. Poté byl vyhlouben klikatý zákop (approche), přičemž se zákop prodlužoval přímo k hradbám. V určité vzdálenosti se vykopal další rovnoběžný zákop, hned na to další approche atd. dokud nebyli útočníci schopni ostřelovat nepřátelské město. Většina obránců se při takovémto postupu nepřátel brzy vzdala. Francouzským nepřátelům se však brzy podařilo okopírovat francouzské postupy.\n\nMenno von Coehoorn je svým uměním často srovnáván s Vaubanem. Zavedl holandský ženijní sbor a vynalezl lehký moždíř (nese jméno svého vynálezce). V roce 1732 zavedl francouzský dělostřelec Valiére první dělostřelecký systém, přičemž větší váhu kladl na dělostřelectvo obléhací. V raném novověku, ale nemusel mít útočník početné dělostřelectvo, aby se zmocnil silně bráněné pevnosti. Osmanští Turci se stali mistry v podkopávání a v budování tunelů pod městem. Pro měření vzdálenosti horníci použili kámen připevněný na provázku, který hodili k hradbám (v noci). Poté provázek uřízli a táhli ho zpátky, tak zjistili jak musí být tunel dlouhý. Tuto techniku od nich Evropané samozřejmě převzali a začali jí používat. Během dalších staletí se umění podkopů nezapomínalo, ale pod vlivem Vaubana se od této techniky s větší části upustilo. V některých případech byly také prováděny nečekané útoky s použitím lehkých podpůrných dělostřeleckých zbraní.\n\nJak již bylo napsáno, děla neměla nejmenší problém s ničením hradů. Italské pevnosti platily ve středověku skoro za nedobytné a najednou kapitulovaly během několika hodin (pevnost Monte San Giovani vydržela ve středověku obléhání dlouhých sedm let, za pomoci děl padla za osm hodin). Když opadlo počáteční překvapení, začali Italové své pevnosti přizpůsobovat ničivé síle útočných technik. Jako první účinné řešení se ukázalo budování nízkých hliněných valů, které dokázaly pohltit sílu dělostřelecké palby. Valy musely být opatřeny dřevěnými palisádami a chráněny vojáky, jinak mohla být tato inovace obsazena nepřáteli. Zemní práce tohoto typu však představovaly dočasné řešení. Byla nutná častá údržba valu a palisády rychle hnily. Středověké kamenné hradby musely být nahrazeny moderním opevněním.\n\nItalové zavrhli kruhové věže a místo nich začali budovat bastiony. Bastion byl čtyřstranně lomený a měl šípovitý tvar. Na jeho cimbuřích se nacházelo velké množství děl, přičemž tato děla mohla svou palbou podporovat sousední bastiony. Hradby byly nízké a mohutné, takže dokázaly odolávat dělostřelecké palbě. Celou pevnost obklopovaly hluboké a široké příkopy. V roce 1497 obyvatelé Janova vynalezli tzv. ravelin, což bylo trojúhelníkovité zemní opevnění chránící brány a slabá místa hradeb. Poté existovala ještě tzv. krytá cesta nacházející se za suchým a vodním příkopem a zaručující ochranu mušketýrům. Břehy příkopů odvráceny od pevnosti byly navršeny do náspů (tzv. glacis), na jejichž ploše mohla růst pouze tráva (stromy by umožňovaly krytí). Pokud se útočníkům podařilo prolomit opevnění, obránci většinou vystavěli improvizovanou hradbu v místě průlomů. Tato hradba se nazývala retirara a tvořil ji val ze zeminy, který byl vyztužen dřevěným bedněním. Za retirarou se nacházela pěchota a dělostřelectvo a nebylo vůbec snadné se přes tuto hradbu dostat. Italské obranné techniky se brzy osvědčily a mnohé národy je rychle kopírovaly. Sami Francouzi najímali italské inženýry na stavbu pevností.\n\nBěhem osmdesátileté války došlo k mnoha obléháním. Nizozemci vyvinuli nový typ opevnění. Vzhledem k tomu, že válka byla proměnlivá, potřebovali Nizozemci pevnosti, které nestály příliš peněz a rychle se postavily. Holandské pevnosti tvořila převážně zemina a rozličná vodní díla. Silný ochranný val z hlíny byl hlavní částí nizozemského opevnění, jež se směrem dolů svažovalo a proti útokům ho chránily dřevěné palisády. Bastiony byly rozmístěny celkem řídce (229 metrů od sebe), ale doplňovaly je demi-bastiony, pevnůstky ve tvaru půlměsíce spojené kurtinou. Navíc Holanďané ve svých pevnostech využívali již zmíněný ravelin. U přechodů přes řeky se budovaly malé pevnůstky ze zeminy zvané Schanzen. Holandský systém měl prokazatelné kvality. Mezi tyto kvality patřily hlavně rychlost a nízká cena. Například vybudování opevnění města Ghent trvalo Holanďanům dva roky a stálo je to 300 000 florinů. Odhaduje se, že Italům (využívajícím spíše kámen) by stavba trvala 20 let a stála desetkrát tolik. Avšak holandské obranné techniky měly též velké nedostatky. Pevnosti ze zeminy musely být chráněny velkými počty drahých vojáků. Mohutný vodní příkop, nacházející se u většiny pevností, bylo zapotřebí udržovat (v zimě odstraňovat led atd.). A navíc měl tento typ opevnění pouze dočasný charakter. Zemina se často sesouvala a dřevěné podpěry a palisády ve vlhkém prostředí neobyčejně rychle hnily. Z hlediska ekonomického a vojenského se ukázalo, že holandský systém je nedostačující, avšak některé holandské postupy se zachovaly.\n\nVětšina pevností v 17. a 18. století byla budována z kamene a místy se využívaly zemní práce. Velkým stavitelem pevností se stal maršál Vauban. Vauban sice nepřišel na nové převratné metody, ale dokázal dovést k dokonalosti metody stávající. Vauban dokázal postavit pevnost tak, aby byl maximalizován její dělostřelecký potenciál. Kde to šlo, nechal vystavět dvojité hradby. Jeho největším úspěchem se stalo vybudování pevnostní linie zvané frontiére de fer, táhnoucí se od kanálu La Manche až ke švýcarským hranicím. Pevnosti z doby raného novověku byly zcela jistě impozantní a účinné, ale během napoleonských válek se stávaly stálé méně využívané a odolné a nakonec skončila nejen jejich doba, ale i doba kamenných pevností obecně.\n\nPo celém období válečných operací v období mezi lety 1792 až 1815 nebyl kladen důraz na obléhání. Stalo se tak z několika důvodů. Dělostřelectvo se stalo mobilnější a používalo se ve stále větších počtech. Navíc, děla měla těžší a těžší kalibry, které dokázaly účinněji ničit hradby. V době napoleonských válek se také nerozhodovalo o osudech říší při obléhání měst, ale při taženích armády a v epických bitvách. Snad jen při španělském tažení se obléhání dostává více do popředí.\n\nNemůžeme však říci, že by se města či pevnosti neobsazovaly a nesváděly se o ně bitvy. Vzhledem k převaze dynamického vedení boje bylo zapotřebí co nejrychlejší obsazování pevností a měst, aby mohl vojevůdce pokračovat v tažení a aby se zajistila pacifikace území. Typické opevnění z napoleonského období se skládalo z hliněného valu, náspu, příkopu, kyvety (strouhy), palisády a nakonec z předpolí. Francouzi v roce 1793 udělali ze ženistů součást bojového vojska a v roce 1806 vytvořil Napoleon ženijní trén. Organizace francouzských ženistů a jejich vybavení daleko přesahovaly možnosti jejich nepřátel. Rusové nedisponovali dostatečně vzdělanými důstojníky v technických oborech. Pruské ženijní sbory trpěly velkým zanedbáním a Rakušané byli dezorganizováni ještě z období sedmileté války. Rovněž Britové disponovali pouze malým nebo vůbec žádným ženijním sborem. Nedostatky Britů jasně vyplývají ze tří obléhání města Badajoz. V prvních dvou pokusech utržili Britové porážku, až třetí obléhání se jim vydařilo, přičemž je toto obléhání považováno za nejkrvavější v období napoleonských válek.\n\nFrancouzi byli nejen schopnými obléhateli, ale také výbornými obránci. Při obléhání Hamburku v letech 1813–1814 se vojsku generála Davouta dařilo odrážet všechny pokusy o dobytí města (generál se vzdal až po obdržení správy o abdikaci císaře). I tak kamenné pevnosti upadají a postupem času nahradí hradby ostnatý drát a citadelu bunkr. Ale jak ještě sám Napoleon podotkl: \n\nZvětšující se síla palných zbraní (tedy hlavně děl) způsobila, že kamenné pevnosti již neskýtaly takovou ochranu jako kdysi. Vídeň, která v 17. století dokázala vydržet zdrcující nápor Turků se nezmohla na žádný větší odpor v době napoleonských válek. Obléhání se z dřívějších měsíců zkrátilo na týdny, ne-li dny. Z nástupem železnic se obrana pevností stala ještě těžší, vzhledem k rychlým přesunům vojsk. V některých případech obránci využili holandský systém opevnění (tvořený hlavně zeminou) a dokázali vzdorovat. Například během Americké občanské války došlo k obléhání města Petersburg a obráncům se dařilo útočníky zadržovat více jak půl roku. Holandský systém, ale nebylo možno vytvořit všude a jak již bylo napsáno, měl tento systém velké nedostatky.\n\nBrzy se začali budovat nové pevnosti, které nahradily kamenné stavby. Jednalo se o bunkry (často se jim však říkalo jednoduše pevnosti) chráněné tím nejlepším způsobem. Skvělým příkladem jsou belgické pevnosti mající betonové stropy, velké množství děl a kulometů. Belgické pevnosti vydrželi zásah jakéhokoliv náboje vystřeleného z děla ráže 210 mm (pevnosti byly vystavěny na konci 19. století, přičemž se v této době věřilo, že větší dělo nelze sestrojit). Pevnosti také využívali ostnatý drát. Ostnatý drát společně s kulometem velmi ovlivnily 1. světovou válku, přičemž tato válka (hlavně na západní frontě) připomínala gigantické obléhání. Ostnatý drát je americký vynález z 19. století. Zpočátku měl velmi mírumilovné poslání, udržovat dobytek na určeném místě. Avšak, brzy se tohoto nového vynálezu chopili armády celého světa. Španělé například využili ostnatý drát na ochranu svých pevností (bunkrů) během vylodění Američanů na Kubě. Na rozdíl od ostnatého drátu, u kulometu bylo jasné k čemu bude sloužit. První praktický použitelný kulomet vynalezl Američan Richard Gatling (jeho kulomet nesl jméno Gatling). Hiram Maxim využil zpětného rázu zbraně a jeho kulomety Maxim střílely zcela automaticky (Gatling fungoval na mechanickém principu). Zkombinováním ostnatého drátu a kulometu vznikl smrtící koktejl.\n\nSnad první konflikt, ve kterém se projevila obrovská vražednost těchto vynálezů je Rusko-japonská válka. Při obléhání města Port Arthur se Japoncům ani přes velkou početní výhodu nepodařilo město dobýt přímým útokem, protože Rusové skvěle rozmístili své kulomety a děla za ostnaté dráty. Port Arthur kapituloval až po půl roce, a to hlavně z důvodu nedostatku zásob a munice. A to vše se dělo v předvečer 1. světové války, konfliktu, kterému se do té doby nemohl rovnat žádný jiný.\n\nPo vypuknutí 1. světové války se věřilo, že belgické pevnosti vydrží nápor německých děl po týdny. Německo společně s Rakouskem-Uherskem však mělo tajnou zbraň, tzv. superděla či super-těžká děla. První děla tohoto typu se vyrobila ve Škodových závodech, jednalo se o houfnici ráže 305 mm. Tato houfnice se mohla rozložit na tři díly a mohla se tak rychleji přemisťovat. Rakousko-Uhersko několik takových děl zapůjčilo Německu, které vyrobilo vlastní superdělo s názvem Tlustá Berta s ráží 420 mm. Tlustá Berta byla tak obrovská, že jí nebylo možno dopravovat na určené pozice jako děla ze Škodových závodů, místo toho se dělo přepravovalo po železnici. Tato děla rozstřílela na padrť všechny belgické pevnosti, ale po zbytek války se již nějak výrazněji do bojů nezapojila. Němci dále přišli s dalekonosným železničním dělem nazývaným Vilémovo či Pařížské dělo. Pařížské dělo bylo schopno vystřelovat projektily až do vzdálenosti 120 km, přičemž se hlaveň této zbraně rychle opotřebovala (po 65 výstřelech se hlaveň musela převrtat).\n\nBěhem 1. světové války vznikl také nový typ ostnatého drátu tzv. nožový drát (zvaný též žiletkový) a výroba se stala levnější. Když naplno propukla zákopová válka, snažili se obránci zasypat své nepřátele bombami, které by padaly kolmo na cíl. Nejprve se zkoušely různé druhy moždířů a katapultů, ale nakonec Britové vynalezli tzv. Stokesův zákopový moždíř, což je dnešní moderní minomet. Za útočnou obléhací zbraň může být považován i otrávený plyn, protože obě strany jej využívaly k vyhnání nepřítele z jeho obraných postavení.\n\nKlasické opevnění 1. světové války bylo směsí zeminy, železa, betonu, ostnatých drátů a bunkrů. Jedno z nejdokonalejších opevnění se nacházelo u Verdunu a strhla se zde obrovská bitva. Po skončení 1. světové války a začátků té druhé se projevila nová útočná technika, tank. Tanky dokázaly svými střelami zničit bunkry, přičemž jejich pancíře je ochránily. Obránci však začali používat nášlapné miny, a to jak proti obrněným vozidlům, tak proti lidem. V meziválečném období se Belgičané a Holanďané snažili vytvořit pevnosti a obranné stavby zaručující ochranu jejich národům. Všechny tyto snahy přišly vniveč, a to hlavně kvůli německým výsadkářům a kumulativním náložím. Ve 2. světové válce se ještě připomínají superděla. Němci vyrobili dělo s názvem Dora (později přejmenován na Gustav) s ráží ohromných 800 mm. Dora dokázala na vzdálenost 37 km prorazit 1,5 metrů tlustý pancíř. Použita byla při ostřelování Varšavy a Sevastopolu, ale konec těchto těžkých děl přišel společně s koncem války. Letadla, tanky a rakety se staly postrachem bunkrů a každých jiných pevností, přičemž zničit dobře bráněný bunkr není v dnešní době nic těžkého. I tak dochází k obléhání, a to hlavně v případech, kdy se jedna z armád opevní (například ve městě) a ta druhá ji obklíčí a snaží se nepřítele zničit (Dien Bien Phu atd.)\n\n\n"}
{"id": "287573", "url": "https://cs.wikipedia.org/wiki?curid=287573", "title": "Macrozamia macdonnellii", "text": "Macrozamia macdonnellii\n\nMacrozamia macdonnellii, je druh cykasu z čeledi zamiovité (\"Zamiaceae\"). Jako jediný druh makrozamie je endemický ve střední Austrálii. Roste na jihu Northern Teritory v pohoří MacDonnell Ranges, které tomuto cykasu dalo jméno.\n\nDorůstá výšky 0.4-3 m, s průměrem kmene 60-80 cm. Je snadno rozeznatelná od ostatních makrozamií namodralou barvou listu.\n\n"}
{"id": "287575", "url": "https://cs.wikipedia.org/wiki?curid=287575", "title": "VK Slavia Praha", "text": "VK Slavia Praha\n\nVK Slavia Praha je pražský veslařský klub. Veslařský oddíl Slavia Praha je jedním z nejstarších sportovních klubů v ČR. V jeho řadách veslují medailisté z vrcholných světových soutěží (MS, OH), výkonnostní veslaři na republikové úrovni, ale i vyznavači rekreačního sportu. Loděnice je umístěna v centru Prahy pod Jiráskovým mostem na Smíchově naproti známé stavbě \"Tančícího domu\".\n\nDějiny VK Slavie se začaly psát 17. října 1885, kdy došlo ke sjednocení bruslařského a veslařského klubu Triton pod společný název Slavia. Prvním předsedou oddílu se stal Josef Renner. Klub během své existence vystřídal několik míst, až se roku 1930 musel v důsledku pozemkové reformy přestěhovat z Podolí do dnešního sídla u tenkrát ještě nedostavěného Jiráskova mostu. Po tomto přestěhování došlo jen k usídlení loděnice v břehovém pilíři Jiráskova mostu, k občasné opravě klubové budovy, tzv. „domečku“ (z nich nejvýznamnější v letech 1964 – 1965) až konečně ke zbourání domečku v devadesátých letech a k otevření nové moderní budovy na jeho místě v roce 1999.\n\nJosef Renner – první předseda klubu a mecenáš, který má lví podíl na založení klubu a na prvních 20 letech jeho života, kdy stál v čele klubu. V roce 1905 však Slávii nečekaně s několika dalšími členy opustil, aby založil nový klub ČVK Praha.\n\nprof. PhDr. František Widimský – dlouholetý předseda klubu za První republiky\n\nO. Langhans, Bohumil Černý, Bratři Kallmünzerové a Šircové, Julius Gerhard, Jiří Štefan, Vojtěch Hvězda, Richard Hereyk, Josef Dyrynk, František Cvrček, Filip Koudela, Václav Chalupa starší, Jiří Palko, Jaroslav Veltruský, Pavel Pěkný, Michal Cígler, Jakub Hanák, Miroslava Knapková, Jitka Antošová, Lenka Antošová, Jiří Kejval.\n\nTitul nejlepšího veslařského klubu v ČSSR/ČR (poválečné období): 16x (1950, 1957–1961, 1963–1964, 1975–1980, 2001 a 2003)\n\n"}
{"id": "287577", "url": "https://cs.wikipedia.org/wiki?curid=287577", "title": "Ladislav Maier", "text": "Ladislav Maier\n\nLadislav Maier (4. ledna 1966, Boskovice, Československo) je bývalý český fotbalový brankář, který svoji profesionální kariéru ukončil v roce 2005 ve věku 39 let.\n\nZačínal v Sokole Lažany (1972–1983), už v dorostrneckém věku se přesunul do blanenského TJ Spartak ČKD (1983–1988). Mezi muži si odbyl premiéru právě v dresu Spartaku ČKD Blansko na jaře 1985, kdy byl se zlomenou nohou mimo hru Eduard Došek (bývalý brankář Zbrojovky). Roku 1988 se dostal do A-týmu Drnovic, ve kterém setrval do roku 1989. Novou sezonu nastoupil již za Zbrojovku Brno, kde se však neprosadil a tutéž sezonu se vrátil do týmu Drnovic. V letech 1992–1998 hrál za tým FC Slovan Liberec. V Liberci se zúčastnil 148 zápasů. Roku 1998 přestoupil do rakouského týmu SK Rapid Wien. Zde odehrál 161 ligových zápasů, 13 pohárových zápasů a 21 zápasů Evropského poháru. Roku 2005 ukončil svoji aktivní kariéru. Maier byl dlouhou dobu i důležitou součásti české reprezentace, avšak nikdy se neprosadil na post jedničky. Ještě za svého působeni v Liberci jel na Euro 96, jako třetí brankář a získal zde stříbrnou medaili, poté se stal dlouholetou reprezentační dvojkou, když kryl záda Pavlu Srničkovi, v této pozici se zúčastnil i Mistrovství Evropy v roce 2000, kdy ale Češi nepostoupili ze základní skupiny.\n\nNyní působí jako vedoucí mužstva a trenér brankářů v českém klubu FKMB.\n\n"}
{"id": "287580", "url": "https://cs.wikipedia.org/wiki?curid=287580", "title": "Andradit", "text": "Andradit\n\nAndradit (Dana, 1868), chemický vzorec CaFe(SiO), je krychlový minerál ze skupiny granátu. Minerál byl nazván po brazilském politikovi, mineralogovi a básníkovi Josém Bonifáciu de Andrade e Silva (1763–1838).\n\nNejčastěji v kontaktně metasomatických horninách na styku kyselých vyvřelin s karbonáty, často v krystalických břidlicích, zřídka magmatický. Druhotně sedimentární.\n\nZpravidla tvoří rombododekaedrické a hexaoktoedrické krystaly. Zrnité a kompaktní agregáty jsou méně časté. V náplavech se vyskytují jednotlivá zrna nebo ohlazené oblázky.\n\n\nVytváří dvě řady:\n\nTopazolit je překrásná a někdy i drahokamová odrůda andraditu. Je mnohem vzácnější než démantoid, avšak krystalů dosahující šperkařských kvalit se tolik nevyskytuje, tedy jedna se spíše o sbírkovou záležitost. Byl pojmenován brazilským státníkem a mineralogem Josém Bonifáciu de Andrade e Silva, kde se jeho jménem snažil vylíčit podobnost (v barvě a čirosti) s topazem. Jeho barva bývá medově až zlatavě žlutá a mezi nejznámější lokality výskytu patří Bavorsko v Německu nebo Namibie v Africe.\n\nDémantoid je další z mála drahokamových odrůd méně známého granátu andraditu. Byl objeven v roce 1885 na středním Urale. Nejprve byl mylně považován za smaragd, ale poté se zjistilo, že se jedná o zcela novou odrůdu granátu a dle vykazujícího velmi silného diamantového lesku připomínající samotný diamant byl pojmenován démantoid. Je zabarven do velmi sytě zelené až žlutozelené barvy díky příměsi chromu. Nejčastěji je nalézán v náplavech nejen na již zmíněném Uralu, ale také i v Africe nebo na Madagaskaru. Démantoid je velice vyhledáváným drahokamem a vzhledem k téměř vyčerpaným nalezištím na Uralu má také velmi vysokou cenu. Ceněn je právě jeho výrazný lesk, díky vysokému indexu lomu světla. Nejčastěji bývá zaměněn za Malijský granát.\nMelanit je temně černá odrůda granátu andraditu. Jeho jméno pochází z řeckého slova \"melan\", což je v překladu černý. Své černé barvě může vděčit hlavně velké příměsi titanu, jenž dosahuje koncentrace až 1,5%. Právě díky titanu se mu též přezdívá \"titanový andradit\". V současnosti se nachází pouze malé krystaly, které se používají převážně pro sbírkové účely, ale krystaly dostatečně veliké se mohou brousit jako drahý kámen, avšak jejich cena není nijak vysoká. Můžeme ho nalézt na Ti bohatých magmatitech nebo skarnech na lokalitách jako je Mali, Chihuahua v Mexiku nebo Kalifornie v USA.\n\n\nTechnické užití: řezné, brusné a vrtné nástroje. V klenotnictví některé variety jako drahý kámen (fasetové brusy, kabošony).\n\nBěžný minerál.\n\n\n\n\n\n"}
{"id": "287592", "url": "https://cs.wikipedia.org/wiki?curid=287592", "title": "Alfred Eisenstaedt", "text": "Alfred Eisenstaedt\n\nAlfred Eisenstaedt (6. prosince 1898 Tczew (německy Dirschau, dnes v Polsku) – 23. srpna 1995 Oak Bluffs, Martha’s Vineyard, Massachusetts, USA) byl americký fotograf a fotožurnalista pocházející z Německa. Původem je německý Žid a řadí se mezi průkopníky moderní fotoreportáže. Proslul svými přirozenými a předem nepřipravovanými snímky, nejčastěji pořízenými klasickým fotoaparátem Leica M3 35 mm. Tematická škála jeho fotografií byla široká, od bruslícího číšníka s tácem plným sklenic v hotelu ve Sv. Mořici, první setkání Hitlera s Mussolinim, rozpraskaná chodidla etiopského vojáka či masakr povstalců v Keni. Život pro něho znamenal radost a krásu stejně jako hrůzu a nejistotu. Prostřednictvím zastaveného okamžiku vyprávěl o životě.\n\nNarodil se 6. prosince 1898 v Dirschau v západním Prusku, části tehdejšího císařského Německa, v rodině židovského obchodníka. V roce 1906 se rodina přestěhovala do Berlína, kde později mladý Eisenstaedt narukoval do německé armády. S dělostřeleckým oddílem se zúčastnil první světové války, během níž byl 9. dubna 1918 zraněn.\nPo první světové válce začal prodávat opasky a knoflíky, taktéž začal fotografovat pro radost. Obchodovat neuměl, a ani ho to prý nebavilo, čím dál více se však stával zručnějším fotografem a začal nezávisle spolupracovat pro berlínský deník \"Berliner Tageblatt\". Fotografii věnoval všechny své peníze i volný čas, obdivoval Ericha Salomona a jeho nepřipravované snímky pořízené bez blesku za přirozeného osvětlení.\n\nV roce 1929 se Alfred Eisenstaedt stal profesionálním fotoreportérem berlínské pobočky agentury Associated Press a jeho snímky se objevily na stránkách tisku. O čtyři roky později fotografoval první setkání Hitlera s Mussolinim v Itálii. Další známou fotografií z počátku kariéry je snímek číšníka bruslícího mezi stoly pořízený ve škole pro číšníky ve Svatém Mořici v roce 1932. O rok později, v roce 1933, pořídil Eisenstaedt během setkání Společenství národů v Ženevě pozoruhodný snímek, na kterém je Joseph Goebbels. Zpočátku přátelský Goebbels na snímku změnil výraz ve tváři, když zjistil, že Eisenstaedt je Žid. Slibně rozvíjející se kariéru přerušil útlak a nástup hitlerovského nacistického Německa a Alfred Eisenstaedt, podobně jako spousta dalších krajanů, opustil Evropu a odjel do USA.\n\nNa podzim roku 1935 začal spolupracovat na přípravách nového časopisu \"Life\". S úplnou samozřejmostí do něho vnášel reportérský styl běžný v Německu již několik let, avšak ještě stále narážel na nepochopení. Po pár letech, konkrétně v září roku 1938, se podařilo Alfredu Eisenstaedtovi prolomit vlnu nesouhlasu. Napomohl tomu vznik londýnského časopisu \"Picture Post\", jehož obrazový redaktor Stefan Lorant a reportér Felix H. Man se spolu s Eisenstaedtem řadí k tvůrcům moderní fotoreportáže. Po tomto zlomovém okamžiku vytvořil Eisenstaedt ve službách časopisu \"Life\" až tisíc osm set reportáží, pomocí nichž poznaly miliony čtenářů život filmových hvězd, vědců, hudebníků, korunovaných hlav, ale i obyčejných lidí. Spolupráce s časopisem \"Life\" dala vzniknout portrétům např. Sofie Lorenové či Ernesta Hemingwaye.\n\nEisenstaedt trávil po dobu padesáti let každoročně dovolenou na ostrově Martha´s Vineyard, kde mohl v klidu provádět fotografické experimenty s různými druhy objektivů, filtrů i s fotografickými spektry, avšak stále za přirozeného světla. Zamiloval si zdejší majáky natolik, že se stal členem místního \"Institutu ekologického výzkumu\". Pro tento institut zřídil několik fondů a získával finanční příspěvky na údržbu majáků, které měl Institut ekologického výzkumu v nájmu. Jeden z fondů byl po něm dokonce pojmenován.\n\nNa ostrově Martha´s Vineyard byla také pořízena poslední Eisenstaedtova fotografie. Konkrétně to bylo v srpnu roku 1993 a jednalo se o fotografii bývalého prezidenta USA Billa Clintona s ženou Hillary a dcerou Chelsea. Schůzka se konala za účasti tajné služby ve West Tisbury na uzavřeném nádvoří galerie Granary a trvala skoro dvě hodiny. Tuto schůzku plně zdokumentoval blízký přítel Alfreda Eisenstaedta William E. Marks, jenž mimo jiné pořídil během deseti let stovky fotografií Eisenstaedta ve všech možných situacích, taktéž fotografoval autogramiádu Eisenstaedtovy nejslavnější fotografie \"Den vítězství\" na Times Square.\n\nAlfred Eisenstaedt zemřel ve svém oblíbeném domě na ostrově Martha´s Vineyard 24. srpna 1995.\n\n\n\nJeho díla byla vystavena v září roku 2003 na výstavě s názvem \"Great Jewish-American Photographers\", složenou z děl archivu časopisu \"Life\" a společnosti \"iPhotoart\". Kromě jeho snímků se na výstavě objevila díla autorů jako byli: Margaret Bourke-White (1904-1971), Cornell Capa (1918-2008), Nat Fein (1914-2000), Dmitri Kessel (1902-1995), Ralph Morse (* 1918), Joe Rosenthal (*1911) a Paul Schutzer (1930-1967).\n\n\n\n"}
{"id": "287595", "url": "https://cs.wikipedia.org/wiki?curid=287595", "title": "Homerova odysea", "text": "Homerova odysea\n\n\"Jiné významy slova Odyssea viz Odyssea (Rozcestník)\"\nHomerova odysea (v anglickém originále Homer's Odyssey) je 3. díl 1. řady amerického animovaného seriálu \"Simpsonovi\". Premiéru v USA měl 21. ledna 1990. V Česku měl premiéru 22. ledna 1993.\n\nBartova třída jede na výlet do Springfieldské jaderné elektrárny, kde mezitím Homer zaviní havárii, za což je pro opakované porušování bezpečnostních předpisů vyhozen. Po neúspěšných pokusech o získání nové práce se Homer rozhodne pro sebevraždu, ale je zachráněn ostatními členy rodiny, kteří jsou přitom málem sraženi projíždějícím automobilem. To Homera rozčílí natolik, že umístí na místo incidentu značku \"Stop\" a následně začne osazovat i jiné, často nesmyslné značky (např. \"Pozor, značka\"). Péče o bezpečnost dopravy ho však brzy omrzí a pokusí se přimět obyvatele Springfieldu, aby bojovali za uzavření jaderné elektrárny. Rozladěný Montgomery Burns nabídne Homerovi místo bezpečnostního inspektora elektrárny a zvýšení platu. Homer souhlasí a prohlásí přede všemi, že se postará o to, aby elektrárna zůstala bezpečná. V dalších dílech je však i nadále vidět Homerova neschopnost.\n\nV tomto dílu se poprvé objevují následující postavy:\n"}
{"id": "287604", "url": "https://cs.wikipedia.org/wiki?curid=287604", "title": "Vardarská Makedonie", "text": "Vardarská Makedonie\n\nVardarská Makedonie ( a \"Вардарска Македонија\", \"Вардарска Македония\") je severní část historického regionu Makedonie, kde se rozprostírá současný stát Severní Makedonie. Oblast je pojmenována podle hlavní řeky Vardar.\n\nPo balkánských válkách z let 1912-13, které byly namířeny proti Osmanské říši, připadl region Srbsku. Během první světové války byla Vardarská Makedonie obsazena Bulharskem, které bylo spojencem ústředních mocností. Roku 1918 byly obnoveny hranice z roku 1913, Vardarská Makedonie se stala součástí Království Srbů, Chorvatů a Slovinců a byla nazývána \"jižní Srbsko\" (\"Vardarské Srbsko\") podle svých slovanských obyvatel, kteří byli oficiálně považováni za Srby. Po druhé světové válce se stala součástí Jugoslávie (Socialistická republika Makedonie).\n\nPři rozpadu Jugoslávie se v roce 1991 dosavadní Socialistická republika Makedonie osamostatnila jako Makedonie.\n\n"}
{"id": "287606", "url": "https://cs.wikipedia.org/wiki?curid=287606", "title": "Bostrichoidea", "text": "Bostrichoidea\n\nBostrichoidea je nadčeleď brouků.\n\nObsahuje následující čeledi:\n\n\n"}
{"id": "287611", "url": "https://cs.wikipedia.org/wiki?curid=287611", "title": "Limousin", "text": "Limousin\n\nLimousin je bývalý region Francie. Nacházel se ve střední Francii a skládal se ze tří departmentů (Corrèze, Creuse, a Haute-Vienne). Jeho hlavní město bylo Limoges. Od roku 2016 byl spolu s regiony Akvitánie a Poitou-Charentes sloučen do nového regionu Nové Akvitánie.\n\n"}
{"id": "287612", "url": "https://cs.wikipedia.org/wiki?curid=287612", "title": "Chan-ťiang", "text": "Chan-ťiang\n\nChan-ťiang () nebo Chan-šuej () je řeka v provinciích Šen-si a Chu-pej v Číně. Je 1532 km dlouhá. Povodí má rozlohu 175 000 km².\n\nPramení na jižních svazích horského hřbetu Čchin-ling. Na horním toku má charakter horské řeky a překonává mnohé peřeje. Nedaleko města Kuang-chua vtéká do roviny, ve které je koryto obehnáno hrázemi. Ústí zleva do řeky Jang-c’-ťiang u města Wu-chan.\n\nZdrojem vody jsou především dešťové srážky. V létě dochází k povodním, zatímco v zimě je v řece vody málo. Průměrný průtok vody činí přibližně 2000 m³/s.\n\nVyužívá se k zavlažování. Vodní doprava je možná od města Kuang-chua.\n"}
{"id": "287626", "url": "https://cs.wikipedia.org/wiki?curid=287626", "title": "Bílá růže", "text": "Bílá růže\n\nBílá růže ( ) byla nenásilná protinacistická skupina složená převážně z členů akademické obce Mnichovské university, která v letech 1942 a 1943 v Mnichově rozšiřovala letáky a antifašistická hesla. Odpor Bílé růže proti Hitlerovu režimu byl motivován morálně a křesťansky. Dohromady skupina vytvořila šest letáků poukazujících na zločiny nacismu proti Židům a okupovaným národům, které rozšířila v nákladu celkem přes 15 000 kusů. Tím vybízela Němce, aby si uvědomili závažnost těchto zločinů a projevili odpor vůči diktátorské vládě.\n\nPo odhalení činnosti skupiny úřady bylo v roce 1943 popraveno stětím šest jejích hlavních členů: 22. února studenti Sophie Schollová, její bratr Hans Scholl a Christoph Probst, 13. července student Alexander Schmorell a profesor Kurt Huber a 12. října student Willi Graf.\n\nHlavními členy byli studenti Mnichovské univerzity: sourozenci Hans Scholl a Sophie Scholl, Alexander Schmorell, Willi Graf, Christoph Probs a učitel Kurt Huber.\nZákladní skupině se dostávalo podpory od široké veřejnosti (zejména lidí ve věku kolem dvaceti let) a k „nepřímým“ členům řadíme i jména: Traute Lafrenzová, Liselotte Berndlová, Marie-Luise Jahnová, Falk Harnack, Katharina Schüddekopfová, Jürgen Wittenstein, Hubert Furtwängler, Wilhelm Geyer, Manfred Eickemeyer, Josef Söhngen, Heinrich Guter, Heinrich Bollinger, Helmut Bauer, Harald Dohrn, Hans Conrad Leipelt a Gisela Schertlingová.\n\nSkupina se opírala především o morální hodnoty křesťanství, její členové však byli různého vyznání, luteráni i katolíci, a několik z nich mělo i jiné náboženské přesvědčení.\n\n"}
{"id": "287627", "url": "https://cs.wikipedia.org/wiki?curid=287627", "title": "Vincenc Červinka", "text": "Vincenc Červinka\n\nVincenc Červinka (2. srpna 1877, Kolín – 2. října 1942, Praha) byl český novinář, publicista, překladatel, divadelní a literární kritik. Během první světové války se zapojil do I. odboje proti Rakousku-Uhersku.\n\nVincenc Červinka se narodil v Kolíně v rodině tamního průmyslníka, dlouholetého člena městské rady a předáka strany Staročechů Josefa Červinky. V roce 1896 odmaturoval na kolínském gymnáziu a začal studovat medicínu na České Univerzitě Karlo-Ferdinandově v Praze. Z medicíny však brzy odešel a začal se věnovat filologii a novinářství, jež studoval v Berlíně a v Petrohradu.\n\nPo návratu do Čech se sblížil s Dr. Aloisem Rašínem a jeho skupinou kolem týdeníku \"Slovo\", kde v letech 1901 – 1905 působil jako odpovědný redaktor. Roku 1905 byl vyslán jako zpravodaj \"Národních listů\" do Petrohradu, kde strávil zhruba rok. Po návratu založil s Karlem Kramářem časopis \"Nová česká politika\", který byl později přeměněn na deník \"Den\", a stal se jeho redaktorem. Krátce poté začal spolupracovat s časopisem \"Zlatá Praha\" vydavatele Jana Otta a stal se členem jeho redakce. Zároveň přispíval do časopisů \"Osvěta\", \"Česká revue\", \"Lumír\" a \"Zvon\". Roku 1907 se stal členem redakce \"Národních listů\", roku 1911 jejím tajemníkem, později odpovědným redaktorem a nakonec zástupcem šéfredaktora. Vedl zde rubriku \"Ze světa slovanského\" a psal úvodníky. V té době se začal věnovat také literárním překladům, především z ruštiny a dalších slovanských jazyků. Do češtiny jako první přeložil díla Leonida Andrejeva, Arkadije Averčenka, Ivana Bunina, Denise Fonvizina, Vasilije Němiroviče-Dančenka a dalších. Jeho zásluhou byla čeština vůbec prvním jazykem, do nějž byly přeloženy hry vídeňského židovského dramatika Lea Birinského. Jeho \"Mumraj\" byl v pražském Národním divadle uveden roku 1912 pouhé tři dny po německých premiérách. Leo Birinski byl i díky Červinkově překladatelskému zaměření na ruštinu mylně považován za spisovatele píšícího rusky.\n\nPoliticky měl Červinka blízko ke Karlu Kramářovi, stal se stoupencem slovanské vzájemnosti, později se pod jeho vlivem připojil i k myšlence novoslovanství. Byl členem Kramářovy národní demokracie, po jistý čas i jeho osobním tajemníkem. Zároveň sympatizoval se svobodným zednářstvím a roku 1911 byl přijat do pražské lóže \"Hiram\". Po vypuknutí První světové války se zapojil do I. odboje. V roce 1915 byl s Karlem Kramářem, Aloisem Rašínem a Josefem Zamazalem zatčen a po osmiměsíčním procesu 3. července 1916 odsouzen k trestu smrti pro velezradu a vyzvědačství. Po smrti Františka Josefa I. mu byl milostí nového císaře Karla I. trest snížen na 20 let žaláře, v červenci 1917 byl pak amnestován a propuštěn na svobodu. Zkušenosti z tohoto období později použil v knize \"Moje rakouské žaláře\" (1928).\n\nPo návratu z žaláře se vrátil k práci v \"Národních listech\". Brzy po vyhlášení samostatného Československa byl zvolen předsedou Syndikátu denního tisku československého. Roku 1919 se vydal na pozvání krajanů na přednáškové turné do USA. V cestě pokračoval na Sibiř a dále do Ruska k jednotkám Československých legií. Do Československa se vrátil až začátkem roku 1920 přes Čínu, Indický oceán a Suezský průplav, takže vykonal cestu kolem světa. Své zážitky a zkušenosti z cest využil k napsání několika knih s politickými a cestopisnými úvahami.\nV meziválečném Československu dále pracoval v redakci \"Národních listů\", jimž zůstal věrný až do odchodu do výslužby v roce 1934. Měl široký novinářský záběr, psal články politické, komentáře, úvahy o významných osobnostech různých národů, literární a divadelní kritiky. Kromě novinářské práce v letech 1919 – 1933 v Ottově nakladatelství řídil a redigoval edici \"Ruská knihovna\", velmi respektovanou pro ediční výběr i pro kvalitu překladů. Pokračoval i v překladatelské práci a české čtenáře seznamoval s tvorbou sovětských autorů i ruských emigrantů. Jako první překládal díla Valerije Brjusova, Michaila Bulgakova, Valentina Katajeva, Ivana Naživina nebo Michaila Zoščenka. Do češtiny zavedl užívání původně ruských slov bezprizorný, kulak nebo kerenština.\n\nRoku 1921 byl přijat do nově založené zednářské lóže \"Jan Ámos Komenský\" a zůstal jejím členem až do zrušení v roce 1938. Byl členem všech československých novinářských organizací, místopředsedou Syndikátu československých spisovatelů. Dále byl členem Slovanského ústavu a od roku 1934 předsedou Společnosti slovanské vzájemnosti.\n\nE. Adámek, Ervín Kačer, Vikentij Osipovič Červinka, Campanus, Tantris, V.Č., Č., E.Ad., E.A., V.Kol, Viki, Samo, Bis, A-Z. Za okupace pravděpodobně používal značky J.M., Leon B., L.B.\n\n\n\n\nVzhledem k rozsahu Červinkova překladatelského díla jsou zde uvedeni jen nejznámější autoři. Kromě Birinského her jde vesměs o překlady z ruštiny.\n\n\n"}
{"id": "287631", "url": "https://cs.wikipedia.org/wiki?curid=287631", "title": "Esteghlal FC", "text": "Esteghlal FC\n\nEsteghlal FC (persky: باشگاه فرهنگی ورزشی استقلال ایران) je Íránský fotbalový klub sídlící v Teheránu, hlavním městě tohoto státu. Říká se jim SS nebo Taj. Hrají na hřišti Azadi Stadium s kapacitou 90 000 míst k sezení. Esteghlal FC byl 2x vítězem Asijského poháru a 5x vyhrál Národní Championship Titles Cup.\n\nDRESY\n\nTECHNOLOGICKÝ SPONZOR\n\nOFICIÁLNÍ VODA\n\n \n\n"}
{"id": "287632", "url": "https://cs.wikipedia.org/wiki?curid=287632", "title": "Kumara", "text": "Kumara\n\nKumara () je řeka v provincii Chej-lung-ťiang v ČLR. Je 435 km dlouhá. Povodí má rozlohu 23 900 km².\n\nPramení ve výběžcích pohoří Velký Chingan. Protéká horskou a kopcovitou krajinou přes tajgu. Ústí zprava do Amuru.\nZdrojem vody jsou především dešťové srážky. V létě dochází k povodním. Průměrný průtok vody činí přibližně 130 m³/s. V zimě řeka místy promrzá až do dna.\n\nŘeka je splavná.\n"}
{"id": "287635", "url": "https://cs.wikipedia.org/wiki?curid=287635", "title": "Chun-che", "text": "Chun-che\n\nChun-che je řeka v provincii Che-nan v Číně. Je 443 km dlouhá. Povodí má rozlohu 12 500 km².\n\nProtéká přes jižní část Velké čínské roviny. Ústí zleva do Chuaj-che.\nZdrojem vody jsou především dešťové srážky. V létě dochází k povodním. Průměrný průtok vody činí přibližně 100 m³/s a maximální až 1200 m³/s.\n\nVyužívá se k zavlažování. Leží na ní město Sin-cchaj.\n"}
{"id": "287641", "url": "https://cs.wikipedia.org/wiki?curid=287641", "title": "Šigeru Baba", "text": "Šigeru Baba\n\nŠigeru Baba (: 馬場滋 Baba Šigeru, narozen 19. ledna 1948 v Nagoje v Japonsku) je profesionálním hráčem go.\n\nŠigeru byl žákem Tošio Sakaie. Hrál v Nagoyaho skupině v Nihon Ki-in, kde měl blízko k vítězství titulu Okan v roce 1980.\n\n"}
{"id": "287649", "url": "https://cs.wikipedia.org/wiki?curid=287649", "title": "Jadrolinija", "text": "Jadrolinija\n\nJadrolinija je největší chorvatskou trajektovou společností. Zajišťuje spoje jak ostrovní,tak i mezinárodní. Vlastní 43 trajektů a z toho šest trajektů mezinárodních. Nejčastější mezinárodní spoj je Ancona – Split. Trajekty této společnosti můžeme vidět po celém pobřeží Chorvatska. Mateřskými přístavy jsou: Rijeka na severu, Zadar a Split, největší přístav Chorvatska.\n\nOstrovní spoje zajišťuje Jadrolinija malými, ale rychlými trajekty. Na mnoho ostrovů se lze dostat pouze trajektem. Na mezinárodní spoje plují plně vybavené, velké trajekty.\n\n\n"}
{"id": "287652", "url": "https://cs.wikipedia.org/wiki?curid=287652", "title": "Mistrovství světa v biatlonu 2008", "text": "Mistrovství světa v biatlonu 2008\n\n42. mistrovství světa v biatlonu se konalo v termínu od 8. do 17. února 2008 ve švédském Östersundu.\n\nSlavnostní zahájení proběhlo 8. února v 19:00 hodin. Na programu šampionátu bylo celkem 11 závodů. Muži a ženy absolvovali sprinty, stíhací závody, vytrvalostní závody, závody s hromadným startem a štafety. Navíc také společně absolvovali závod smíšených štafet.\n\n(¹ Vytrvalostní závod na 15 km (ženy) byl odložen z důvodu špatného počasí.\n\nŠampionátu se zúčastnili závodníci ze 38 zemí. Celkem zde závodilo 283 sportovců z toho 155 mužů a 128 žen.\n\nZávodníci absolvují trať dlouhou 10 km se dvěma střeleckými položkami – první vleže, druhou vestoje; za každý minutý terč závodníci absolvují trestné kolo.\nDo stíhacího závodu se kvalifikuje prvních 60 závodníků ze sprintu. Absolvují trať o délce 12,5 km se čtyřmi střeleckými položkami v pořadí: vleže, vleže, vestoje, vestoje; za každý minutý terč závodníci absolvují trestné kolo.\nZávodníci absolvují trať dlouhou 20 km se čtyřmi střeleckými položkami v pořadí: vleže, vestoje, vleže a vestoje; za každý minutý terč je závodníkovi do výsledného času započtena jedna trestná minuta.\nDo závodu s hromadným startem se kvalifikuje 15 závodníků na základě výsledků z mistrovství světa, dalších 15 pak na základě postavení ve světovém poháru. Závodníci absolvují trať dlouhou 15 km se čtyřmi střeleckými položkami v pořadí vleže, vleže, vestoje, vestoje; za každý minutý terč absolvují trestné kolo.\nŠtafeta je čtyřčlenná, každý závodník absolvuje úsek dlouhý 7,5 km se dvěma střelbami – vleže a vestoje. Pokud závodník pěti náboji nesrazí všechny terče, může na každé střelbě až tři další náboje ručně dobít. Pokud ani po jejich použití nezasáhl všechny terče, absolvuje příslušný počet trestných kol.\nZávodnice absolvují trať o délce 7,5 km se dvěma střeleckými položkami – první vleže, druhou vestoje; za každý minutý terč absolvují trestné kolo.\nDo stíhacího závodu se kvalifikuje prvních 60 závodnic ze sprintu. Absolvují trať o délce 10 km se čtyřmi střeleckými položkami v pořadí: vleže, vleže, vestoje, vestoje; za každý minutý terč závodnice absolvují trestné kolo.\nZávodnice absolvují trať o délce 15 km se čtyřmi střeleckými položkami v pořadí: vleže, vestoje, vleže a vestoje; za každý minutý terč je závodnici do výsledného času započtena jedna trestná minuta.\nDo závodu s hromadným startem se kvalifikuje 15 závodnic na základě výsledků z mistrovství světa, dalších 15 pak na základě postavení ve světovém poháru. Závodnice absolvují trať dlouhou 12,5 km se čtyřmi střeleckými položkami v pořadí vleže, vleže, vestoje, vestoje; za každý minutý terč absolvují trestné kolo.\nŠtafeta je čtyřčlenná, každá závodnice absolvuje úsek dlouhý 6 km se dvěma střelbami – vleže a vestoje. Pokud závodnice pěti náboji nesrazí všechny terče, může na každé střelbě až tři další náboje ručně dobít. Pokud ani po jejich použití nezasáhl všechny terče, absolvuje příslušný počet trestných kol.\nVe štafetě startují 2 muži a 2 ženy. Nejprve obě ženy absolvují šetikilometrový úsek se dvěma střelbami, vleže a vestoje, poté nastupují oba muži na úsek dlouhý 7,5 km. Pokud závodník pěti náboji nesrazí všechny terče, může na každé střelbě až tři další náboje ručně dobít. Pokud ani po jejich použití nezasáhl všechny terče, absolvuje příslušný počet trestných kol.\n\n"}
{"id": "287658", "url": "https://cs.wikipedia.org/wiki?curid=287658", "title": "Rákosník obecný", "text": "Rákosník obecný\n\nRákosník obecný (\"Acrocephalus scirpaceus\") je malý, tažný pták z čeledi rákosníkovitých (acrocephalidae).\n\nSvrchu je červenavě hnědý, spodní strana bělavá a boky žlutohnědé. Mladí ptáci mají tmavé oči. Kolem očí má bílý kroužek. Má tmavě hnědý oční a krémový nadoční proužek, který je méně výrazný než u podobného rákosníka zpěvného. Liší se také hnědším opeřením, delším zobákem a odlišným zpěvem i biotopem. Je o něco menší než vrabec, měří 13 až 14 cm, rozpětí křídel dosahuje 17 až 21 cm. Tím se liší od jinak podobného, většího rákosníka velkého, se kterým často sdílí biotop.\n\nJe to typický obyvatel hustého pásu rákosí našich vodstev. Vyskytuje se i v poměrně malých rákosinách kolem příkopů. Při tahu můžeme rákosníky spatřit také v křovinách. Nejběžněji se v Česku vyskytuje v jižních Čechách.\n\nObratně šplhá po rákosových stéblech. Živí se hmyzem, pavouky i malými měkkýši, na podzim také bobulemi. Potravu hledá v rákosí, ale také na stromech a keřích rostoucích u vody. Zpívá výrazným zpěvem s častým opakováním ve dne i v noci a šplhá při tom po stéblu rákosu nahoru a dolů. Jedná se o tažného ptáka, který na přelomu září a října odlétá do afrických savan, odkud se vrací až na konci dubna následujícího roku.\nPři hnízdění, což je v období mezi květnem až září, připevňuje hluboké hnízdo k rákosům. Hnízdo visí maximálně 100 cm nad vodou či zemí. Do hnízda samička naklade 3–5 vajec, na kterých sedí 11–12 dní a pečuje o mláďata dalších 11–13 dní. Po vylétnutí z hnízda rodiče mláďata krmí dalších 14 dní. Hnízdo má dovnitř přehnuté okraje, proto z něho nemohou ani při bouři vejce nebo mláďata vypadnout. Mladí ptáci se neumí držet stébel jako dospělí, zpočátku tedy posedávají na vodororovných, zlámaných nebo šikmých stéblech. Hnízdí jednou až dvakrát ročně. Do hnízd rákosníků často klade svá vejce kukačka. Pohlavně dospívá ve druhém roce života, nejvyšší věk v České republice je přes 11 let.\n\nV příběhu o Sherlocku Holmesovi od Rudolfa Čechury \"Sherlock Holmes a případ s ptáky\" dojde k usvědčení lupiče, který uloupil vzácné kukačky: Svědek Torriceli totiž slyšel rákosníka (zpíval mezi 20. a 21. hodinou) a „bukače nočního“ (21. a 22. hodina).\n\nJarmila Kačírková: Rákosník obecný(Acrocephalus scirpaceus) Maďarsko, Hortobágy, 1.5.2019<br>\n\n"}
{"id": "287662", "url": "https://cs.wikipedia.org/wiki?curid=287662", "title": "Rolls-Royce RB211", "text": "Rolls-Royce RB211\n\nRolls-Royce RB211 je řada turbodmychadlových leteckých motorů firmy Rolls-Royce plc. Špatné řízení v počátku vývoje motoru a následné zvýšení nákladů vedlo ke znárodnění společnosti Rolls-Royce Limited.\n\nPůvodně byl tento motor vyvinut pro Lockheed L-1011, do služby se dostal v roce 1972 a ve své době byl jediným motorem, který byl schopný pohonu takového typu letadla. Motor RB211 byl také prvním tříhřídelovým motorem, který se dostal do výroby a firma Rolls-Royce se díky němu stala významným hráčem v oblasti leteckých motorů v globálním postavení. Již na počátku sedmdesátých let Rolls-Royce počítal s tím, že motor bude schopný nejméně 50 let nepřetržitého vývoje.\n\nPozdější varianty byly montovány i do letadel Boeing 747, Boeing 757, Boeing 767 a Tupolev Tu-204. Motor byl dodáván v letech 1972 - 1990 a jeho tah se pohybuje v rozmezí 182,5 to 264,4 kN. RB211 byl v 90. letech oficiálně nahrazen motory řady Rolls-Royce Trent, která z RB211 vychází.\n\nV roce 1991 závada na obraceči tahu jednoho z motorů způsobila katastrofu letu 004 společnosti Lauda Air.\n"}
{"id": "287666", "url": "https://cs.wikipedia.org/wiki?curid=287666", "title": "Jan Simon", "text": "Jan Simon\n\nJan Simon (* 11. května 1966) je český klavírista, statutární sólista Českého rozhlasu a správní ředitel Symfonického orchestru Českého rozhlasu v Praze (SOČR). Po studiích na HAMU se stal laureátem celé řady přestižních uměleckých soutěží, od roku 2001 působí také ve funkci správního ředitele SOČR. Pravidelně vystupuje nejen se svým mateřským orchestrem SOČR, ale hostuje u mnoha předních evropských symfonických orchestrů.\n\nPochází z umělecké rodiny, jeho otec byl hudební skladatel, klavírista a dirigent Ladislav Simon a matka režisérka Svatava Simonová.\n\n"}
{"id": "287677", "url": "https://cs.wikipedia.org/wiki?curid=287677", "title": "Karel Hála", "text": "Karel Hála\n\nKarel Hála (2. října 1933 Hradec Králové – 6. července 2008 Praha ) byl český zpěvák. Na české scéně pop‑music působil již od 50. let 20. století až do své smrti, jako takový je považován za jednoho z nejlepších českých swingařů druhé poloviny 20. století.\n\nPo studiích na konzervatoři začínal jako muzikálový a operetní zpěvák v Armádní opeře, působil i v Hudebním divadle v Karlíně. Poté vystřídal celou řadu pražských scén, mimo jiné též v Divadle ABC, Rokoko a Apollo (spolupůsobení s Karlem Gottem). Zahrál si i několik epizodních rolí ve filmu, v několika českých filmech i zpíval. Za svůj život zpíval s mnoha předními českými tanečními orchestry, snad nejvýznamnější byla jeho spolupráce s Orchestrem Karla Vlacha a orchestrem Karla Krautgartnera a Miroslava Kefurta.\n\nPřestože byl celoživotně silným kuřákem, neměl prakticky až do smrti žádné subjektivní zdravotní problémy. Zemřel náhle v pražské Nemocnici Na Homolce. Příčinou smrti bylo prasklé aneurysma břišní aorty. O této své těžké nemoci do poslední chvíle života nevěděl.\n\nVždy o sobě říkal, že je přírodní skinhead.\n\n\n"}
{"id": "287679", "url": "https://cs.wikipedia.org/wiki?curid=287679", "title": "Hroby", "text": "Hroby\n\nHroby () je vesnice v okrese Tábor v Jihočeském kraji, část obce Radenín. Nachází se 3,5 km jihovýchodně od Chýnova a 1,7 km severně od Radenína; na silnici číslo 409 (Chýnov–Černovice–Kamenice nad Lipou); 12 km východně od Tábora, 27 km západně od Pelhřimova; 17 km severovýchodně od Soběslavi. V roce 2011 zde trvale žilo 23 obyvatel.\n\nV Hrobech je evidováno 25 poštovních adres a všechny adresy mají PSČ 391 55. Nejbližší železniční spojení – stanice – je: 4 km Chýnov – trať č. 224 (Tábor–Obrataň), nebo 9 km Černovice – trať č. 228 (Obrataň – Jindřichův Hradec).\n\nHroby leží v nadmořské výšce v rozmezí 505–520 m n. m., na ostrohu a je obtékána dvěma potoky – Kozmickým a Lažanským, které po spojení pokračují jako potok Hrobský směrem k Turovci (někde je uváděn pod jménem potok Turovecký). Podél silnice z Hrobů do Radenína je zajímavá a cenná oboustranná, asi 800 m dlouhá alej maďálů (jírovec maďal – \"Aesculus hippocastanum\").\n\nNázev vesnice s největší pravděpodobností nemá nic společného s hroby, ale vzniklo ze slova \"hrůbky,\" jak se staročesky říkalo valům nebo náspům.\n\nPrvní písemná zmínka o vesnici pochází z roku 1358. Z roku 1376 té doby je znám majitel Smil z Hrobů.\n\n\"Z rodiny Winterů:\"\n\"Z rodiny hudebníků:\"\n\nKostel Nanebevzetí Panny Marie je doložen již roku 1358; v letech 1596, 1666 a 1791 vyhořel; v 16. století byl zbaven fary; v roce 1687 byla při kostele zřízena administratura a v roce 1758 opět fara. Kostel byl v roce 1828 opraven-obnoven. Je považován za nadprůměrný vesnický středověký kostel.\nZámecký areál sestává ze dvou částí oddělených silnicí. Severně je zámek s hospodářským dvorem a parkem (celková výměra 2,4 ha). Jižně je terasová zahrada (0,9 ha), v níž stojí altán. Součástí zahradní zdi je kaplička. Trojkřídlá patrová budova je krytá mansardovou střechou, fasádu zvýrazňuje jednoosý plochý rizalit s trojúhelníkovým nástavcem, nad nímž je na hřebenu střechy umístěna čtverhranná vížka s cibulovitou nástavbou. Zámek vznikal postupně a dokončený byl během první poloviny 18. století; jednopatrovou budovu dal místo bývalé tvrze vystavět František Jiří Koch a první zmínka o tomto raně barokním zámku se váže k roku 1751. Roku 1753 koupila zámek hraběnka Marie Terezie Krakovská z Kolovrat. V roce 1839 zámku přibyla tři krátká křídla směrem do dvora. V roce 1878 se Hroby dostaly do vlastnictví Latourů, kteří je drželi do roku 1948 – potom byl objekt užíván čs. armádou a nebyl řádně udržován. Současný stav (2007) budov není dobrý a areál v soukromém vlastnictví potřebuje opravy a úpravy.\nHrobský dub (dub letní) je památným stromem, jenž roste poblíž kapličky ve východním rohu zdi zámecké zahrady.\n\nHřbitov s novogotickou hrobkou Kolowratů východně od vsi byl zasvěcen 14. října 1832 (prvním pochovaným byl Jan Tenkl (Prucha), sedlák z Kozmic). V areálu byla vystavěna novogotická obřadní síň.\n\nU odbočky na hřbitov se nachází železný křížek, za ním dále při silnici na Kozmice dosud stojí budova starého špýcharu.\n\nHrobská škola byla původně v malé chaloupce u kostelních schodů, kde je nyní zelinářská zahrada a bývala tehdy i později středem staré muzikantské slávy našich učitelů. Působil zde řídící učitel Václav Vacek (narozen 1879), uměl hrát na všechny nástroje, s vlastní kapelou hrál v místě i okolí a skládal při ni skladby. Později školu převzal Matěj Praveček – kantor, muzikant a ředitel kůru. Jeho syn Jindřich (narozený 1885) byl hudebním skladatelem a výborným dirigentem, syn Alois (narozený 1880) byl vojenským kapelníkem, violistou a skladatelem. Pozdější řídicí učitel Jan Menšík řídil chrámovou hudbu a bývalý řídící učitel-muzikant Jan Sejk (syn Františka Sejka, rodáka z Chýnova – 1851, organizátora hudebního života Soběslavska, dirigenta studentské kapely a smyčcového orchestru učitelského ústavu) hrál na více nástrojů.\n\n"}
{"id": "287684", "url": "https://cs.wikipedia.org/wiki?curid=287684", "title": "Erma Bombecková", "text": "Erma Bombecková\n\nErma Louise Bombecková (rozená Fisteová, 21. února 1927 – 22. dubna 1996) byla americká humoristka, kterou proslavily humoristické novinové sloupky a fejetony popisující život ženy na předměstí. Později byly vydávány jejich knižní sbírky, které byly přeloženy do řady jazyků, včetně češtiny.\n\nErma Fisteová se narodila v Daytonu v Ohiu. V roce 1949 úspěšně ukončila studia angličtiny na \"University of Dayton\". Tentýž rok zahájila svoji novinářskou kariéru jako reportérka \"Dayton Journal Herald\", nicméně poté, co se vdala za svého přítele ze studií, ředitele školy Billa Bombecka, opustila zaměstnání a vychovávala tři děti, které spolu měli.\n\nKdyž děti odrostly, začala psát humorné sloupky tematicky zaměřené na život ženy v domácnosti na předměstí. Debutovala v roce 1964 v \"Kettering-Oakwood Times\". Placena byla po třech dolarech za sloupek. Jejich popularita byla tak obrovská, že velice rychle začaly vycházet i v dalších novinách a později vycházely třikrát týdně ve více než 700 novinách po celých Státech. Při započtení evropských novin vydávala své sloupky ve více než 800 novinách.\n\nPozději vznikla řada knižních sbírek těchto sloupků, které se ukázaly být velice úspěšnými bestsellery a byly přeloženy do mnoha dalších jazyků, včetně češtiny (nakladatelství Baronet jich vydalo devět) a např. němčiny. Vznikl podle nich i sitcom \"Maggie\".\n\nV roce 1971 se rodina Bombeckových přestěhovala do Paradise Valley v Arizoně. Zdravotní stav Bombeckové, trpící autozomálně dominantním polycystickým onemocněním ledvin, se postupně zhoršoval. V roce 1996 podstoupila transplantaci ledvin a krátce poté zemřela na pooperační komplikace. Je pohřbena na \"Woodland Cemetery\"\n\n\n"}
{"id": "287686", "url": "https://cs.wikipedia.org/wiki?curid=287686", "title": "Kakuca Čolokašvili", "text": "Kakuca Čolokašvili\n\nKaichosro Čolokašvili (Gruzínsky: ქაიხოსრო ჩოლოყაშვილი), lépe znám jako Kakuca (ქაქუცა) (14. července 1888 – 27. června 1930) byl gruzínský šlechtic a voják, který je považován za gruzínského národního hrdinu. Nejprve sloužil v ruské carské armádě, kde dosáhl hodnosti plukovníka, potom v letech 1918 – 1921 ve vojsku nezávislé Gruzie. Bojoval v 1. světové válce a po roce 1921 vedl guerillovou válku proti Bolševikům. Po neúspěšném Srpnovém povstání proti sovětské nadvládě v roce 1924 emigroval do Francie, kde zemřel na tuberkulózu. Jeho ostatky byly v roce 2005 exhumovány a převezeny do Tbilisi na hřbitov Mtacminda Panteon, kde leží ostatky významných Gruzínců.\n\nKakuca Čolokašvili se narodil na rodovém panství Čolokašviliů v Matani na východě Gruzie (tehdy Tbiliské gubernium). V roce 1907 složil maturitní zkoušku na tbiliském gymnáziu a vstoupil do ruské armády. Po dobu pěti let sloužil u tverského dragounského regimentu a pak se vrátil do Gruzie, kde se v roce 1913 oženil s kněžnou Nino Megvinetuchucesi.\n\nV roce 1914 byl kvůli válce Čolokašvili povolán zpět do služby, aby velel jízdní eskadře na rakouské frontě, kde utrpěl zranění. Když do války vstoupili Turci, byl Čolokašvili z lazaretu ihned převelen na novou Kavkazskou frontu, aby proti nim bojoval. Během bitvy o Sarıkamış v prosinci 1914 velel jízdě ve vojsku generála Gabašviliho a vyznamenal se při obsazení a následné obraně strategického „orlího hnízda“ proti turecké přesile. V bitvě opět utrpěl vážná zranění, ale za svou neohroženost byl vyznamenán zlatou šavlí. Po bitvě musel být převezen do Tbilisi do nemocnice svaté Nino. Když se vyléčil, stal se členem nově vzniklé gruzínské jízdní legie, která byla v roce 1915 vyslána na výpravu do Íránu. V roce 1916 se v Mezopotámii přidal k britským expedičním jednotkám bojujícím s Turky.\n\nKdyž v Rusku vypukla v roce 1917 revoluce, Čolokašvili se vrátil do Gruzie, aby podpořil hnutí za nezávislou Gruzii. Vstoupil do Gruzínské národní demokratické strany a na počátku roku 1918 pomáhal zformovat jednotky gruzínské armády. Když byla 26. května vyhlášena Gruzínská demokratická republika, byl Čolokašvili povýšen do hodnosti plukovníka a velel jízdnímu pluku ve válce s Arménií v roce 1918 a s Ruskem v roce 1921. V roce 1919 krátce působil jako ministr obrany.\n\nV roce 1921 byla Gruzínská demokratická republika dobyta Rudou armádou a místo ní byla zřízena Gruzínská SSR. Čolokašvili, navzdory možnosti emigrovat, se rozhodl zůstat v Gruzii a stáhl se do hor, odkud organizoval guerillový odboj. Se svou skupinou bojoval proti jednotkám rudé armády a Čeky ve své domovině Kacheti. V červnu 1922 se přesunul do horského pásma v Chevsureti, kde se k jeho protisovětské odbojové skupině přidalo mnoho místních sedláků. Tam ho sice rudá armáda za podpory letectva dostala do obklíčení, ale Čolokašvilimu se povedlo uprchnout do sousedního Čečenska, odkud v listopadu vedl přímý útok na Gruzínskou SSR. V bojích zahynul jeho bratr Simon, zbytek jeho rodiny byl zatčen a jeho tchán popraven Čekou.\n\nNejtvrdší boje nastaly v roce 1924 po vypuknutí Srpnového povstání v Gruzii, na jehož přípravě se Čolokašvili aktivně podílel. 29. srpna se mu podařilo při překvapivém útoku dobýt město Manglisi, ale neudržel ho dlouho kvůli tomu, že nedorazily posily, takže se musel znovu stáhnout do hor, kde obsadil jiné městečko Dušeti, když 3. září rozdrtil jednotky rudé armády. Povstání nakonec bylo brutálně potlačeno s mnoha tisíci mrtvými a dalšími tisíci za trest popravenými, ale Čolokašvili se nehodlal vzdát. Snažil se, leč marně, zorganizovat zbytky sil svého hnutí na výpad proti Tbilisi, ale poslední bitva se v polovině září odehrála už v Chev-Grdzele v Kacheti, kde byl Čolokašviliho ozbrojený odboj ukončen. Čolokašvili vyšel z celého protisovětského odboje neporažen, ačkoliv ztratil většinu svých mužů, především díky tomu, že Rudá armáda používala proti němu i dělostřelectvo.\n\nPo vyčerpání všech možností se Čolokašvili konečně rozhodl k emigraci. Přes Turecko, kde se spojil s mnohými jinými emigranty, se dostal do Francie, kde se snažil nějak protlouci, ale už v roce 1930 zemřel na tuberkulózu.\n\nV sovětské Gruzii bylo cokoliv spojené s jeho jménem, zejména diskuze ohledně srpnového povstání v roce 1924, po dobu téměř 70 let zakázané. Až koncem 80. let se během národního hnutí vzpomnělo na jeho činy a stal se jedním ze symbolů gruzínského odporu proti sovětské nadvládě. Veřejnost se o něj začala ještě více zajímat s tím, jak se v roce 1990 do vlasti vraceli gruzínští emigranti a Čolokašviliho spolubojovníci v čele s jeho nejlepším přítelem Alexandrem Sulchanišvilim, který s sebou přivezl prapor Čolokašviliho odbojového hnutí.\n\nDne 21. listopadu 2005 byly jeho exhumované ostatky z francouzského hrobu převezeny do Gruzie na hřbitov Mtacminda Panteon. Obřadu se zúčastnilo tisíce lidí ze všech gruzínských krajů v čele s armádními špičkami, prezidentem Saakašvilim a dalšími politiky. Jeho portrét byl vytištěn na bankovku 200 lari a byla po něm pojmenována jedna z ulic Tbilisi, ve které, trochu osudově, zrovna sídlí ruská ambasáda.\n\n"}
{"id": "287706", "url": "https://cs.wikipedia.org/wiki?curid=287706", "title": "Psychobilly", "text": "Psychobilly\n\nPsychobilly je žánr hudby obecně popisovaný jako směs mezi pozdním punkem a americkým rockabilly. Texty písní často odkazují na hororové a pokleslé filmy, násilí, odpudivé podoby sexuality a další obecně tabuizovaná témata, ačkoliv tak činí často v komediální nebo dvojsmyslné nadsázce. Psychobilly se hraje na kytaru, bicí a (holou rukou) na kontrabas namísto elektrické baskytary, která je běžnější v moderní rockové hudbě. Za zakladatele psychobilly je všeobecně považovaná britská kapela The Meteors. Koncem 80. let se tento žánr rozrostl i do zbytku Evropy či USA. Vznikly skupiny jako Nekromantix, Tiger Army, Demented Are Go, The Batmobile, The Horrorpops nebo němečtí Mad Sin. V České republice jsou zástupci tohoto žánru asi nejznámější skupiny Green Monster, The Rocket Dogz nebo Mordor's Gang.\n\nTermín „psychobilly“ se poprvé vyskytl roku 1976 v písni Johnnyho Cashe „One Piece at a Time“, kde zpívá:\n\"\"Ugh! Yow, RED RYDER\"\n\"This is the COTTON MOUTH\"\n\"In the PSYCHO-BILLY CADILLAC Come on\"\"\n\nKe každému hudebnímu žánru jistě patří i styl oblékání a česání vlasů. Punkáči mají číra, skinheadi holé hlavy a (hard)rockeři dlouhé vlasy. Účes, který většinou nosí na hlavě posluchači psychobilly, se nazývá \"quiff\". Oblečení je směsicí stylů rock n' rollu 50. let, punku let 70. a rockabilly. Tyto oděvy jsou často šité z džínoviny, kůže nebo z látek imitující zvířecí vzory. Ty jsou doplněné cvočky a řetězy. Často nechybí ani hororové kostýmy a masky. Nedílnou součástí je také tetování, jehož motivem jsou lebky, pin-up girls, plameny, auta... (zkrátka to už záleží na každém, čím si ozdobí tělo).\n\n"}
{"id": "287709", "url": "https://cs.wikipedia.org/wiki?curid=287709", "title": "Verlag Dashöfer", "text": "Verlag Dashöfer\n\nSpolečnost Verlag Dashöfer je mezinárodní nakladatelství. Mateřská společnost Verlag Dashöfer byla založena v roce 1989 v Hamburku. Původně německé nakladatelství působí na českém trhu od roku 1992 a je součástí mezinárodní skupiny Verlag Dashöfer s pobočkami v Německu, Slovensku, Maďarsku, Polsku, Portugalsku, Slovinsku a dalších zemích.\n\nNakladatelství se zabývá vydáváním odborné literatury se zaměřením na obory:\n\n\nHlavním zaměřením nakladatelství jsou on-line databáze –od obecnějších a obsáhlejších (např. pro obor daní a účetnictví) po konkrétní (např. pro obor péče o seniory). Obsah databází je denně aktualizován odborníky na danou problematiku, čímž je garantována aktuálnost a správnost.\nOdborné databáze jsou postaveny na 3 základních pilířích (GRÓ):\n\nVedle klasických prezenčních seminářů a in-house seminářů organizuje firma také konference, certifikované vzdělávací kurzy, on-line semináře, on-line videa a videosemináře. Přednášejícími jsou odborníci z praxe, kteří zaručují kvalitní a aktuální informace. Cílem je poskytnout veškeré potřebné informace pro kvalifikovaná obchodní rozhodnutí.\n\n"}
{"id": "287710", "url": "https://cs.wikipedia.org/wiki?curid=287710", "title": "Asante Kotoko SC", "text": "Asante Kotoko SC\n\nAsante Kotoko Sporting Club je fotbalový klub z Ghany. Byl založen roku 1935 ve městě Kumasi. Je to jeden z nejslavnějších, nejoblíbenějších i nejlepších týmu z ghanské ligy. Hrají na stadionu Baba Yara Stadium, který má kapacitu 51 500 míst.\n\n\n\n\n\n\n\n2004, 2005\n\n"}
{"id": "287715", "url": "https://cs.wikipedia.org/wiki?curid=287715", "title": "Horizont B", "text": "Horizont B\n\nHorizont B je obohacený a zhutnělý půdní horizont, ve kterém jsou zadržovány a hromaděny vyluhované a proplachované látky z horizontu A (hlavně trojmocné železo, hliník, kyselina křemičitá a půdní koloidy). Na převaze hromadících se látek je závislá barva tohoto horizontu, např. hnědý horizont obsahuje zejména železité látky, tmavočervený sloučeniny manganu nebo černošedý humus. \n\nKe svému vytvoření vyžadují horizonty B poměrně dlouhou dobu a z toho vyplývá nutnost pomalé morfogeneze. \n\nDo skupiny horizontů B patří:\n\n\n"}
{"id": "287719", "url": "https://cs.wikipedia.org/wiki?curid=287719", "title": "Masopust (rozcestník)", "text": "Masopust (rozcestník)\n\nMasopust je karnevalové a hodovací období v roce. \n\nMůže se také jednat o:\n\n\n"}
{"id": "287723", "url": "https://cs.wikipedia.org/wiki?curid=287723", "title": "Selský les", "text": "Selský les\n\nPřírodní rezervace Selský les byla pod kódem 385 zřízena výnosem Ministerstva kultury ze dne 8. května 1954 z důvodu zachování starého bukového porostu s některými význačnými bylinnými druhy v podrostu.\n\nPřes 200 let starý zbytek bukového lesa v SZ části Zábřežské vrchoviny s vtroušenou jedlí a javorem klenem coby typická původní přírodní lesní skladba tvořící základ lesních porostů této přírodní rezervace. Je to malý izolovaný les o výměře 9,0 hektarů v nadmořské výšce 550 až 600 metrů, s průměrnými ročními srážkami 700 mm. Převážně jde o bohatou jedlovou bučinu. Nejstarší stromy jsou až 300leté, je tu diferencovaná vnitřní výstavba i dobré přirozené zmlazení dřevin. V porostu převládá buk (50 %), jedle (40 %) a klen (10 %). Důsledným dlouhodobým obhospodařováním toulavou sečí (podle potřeby různých dimenzí dříví v zemědělském hospodářství) se dochovala přirozená skladba i výstavba víceméně přirozeného lesa. Uměle založené smrčiny po úmyslných a zejména nahodilých těžbách jsou stanovištně nevhodné a jsou potlačovány.\nDnes dostává ponecháváním padlého dříví i pralesovitý ráz a je skutečným vzorem přirozených lesů v oblasti.\nI přes vysoký věk jsou bukové porosty kvalitní, přirozeně se obnovující a schopné samostatného přirozeného vývoje.\nTvoří pouze enklávu a otevřená krajina má na něj nepříznivý vliv (provívání, teplejší okraje, mikroklima).\n\nV území je zastoupena široká škála lesních, mokřadních a částečně lučních společenstev s výskytem prstnatce májového (Dactylorhiza majalis) – C3 Dactylorhiza majalis - prstnatec májový | mám foťák a nebojím se ho použít, kyčelnice devítilisté (Dentaria enneaphyllos) – C4a Přírodou.cz: Atlas rostlin, bledule jarní (Leucojum vernum) – C4 Přírodou.cz: Atlas rostlin a dalších druhů.\nZajímavý je i výskyt ustáleného křížence ostřice rusé a ostřice skloněné (Carex flava x Carex demissa/=C. tumidicarpa). Díky téměř uzavřenému ekosystému je zde zaznamenáno vysoké zastoupení nižších rostlin, bylo zjištěno přes sto druhů převážně dřevokazných hub.\n\nZvířena je zastoupena typickými druhy lesů a lesních okrajů.\n\n"}
{"id": "287728", "url": "https://cs.wikipedia.org/wiki?curid=287728", "title": "Fátima (Portugalsko)", "text": "Fátima (Portugalsko)\n\nFátima je městečko v Portugalsku. Je to jedno z nejznámějších katolických poutních míst na světě.\n\nFátima má asi 10 000 obyvatel. Leží v okrese Santarém ve středním Portugalsku, 187 km jižně od města Porto a 123 km severně od Lisabonu. Fátima přitahuje věřící z celého světa. Stala se známým poutním místem potom, co se tu v roce 1917 třem malým dětem-pastýřům údajně zjevila Panna Maria. K prvnímu zjevení došlo během první světové války 13. května 1917, když sourozenci Francisco a Jacinta Marto spolu s Lúcií Santos pásli dobytek v Cova da Iria, kde jejich rodiče vlastnili pastviny. Cova da Iria vytváří přirozený amfiteátr s průměrem přibližně 500 m.\n\nPodle svědectví dětí stála Panna Maria nad dubem zalitá sluneční září. Předpověděla konec války a pomoc všem, kteří se k ní obrátí v modlitbách. Zjevení pokračovala až do října, vždy třináctého v měsíci, vždy ve stejnou hodinu. Při posledním zjevení 13. října 1917 se do doliny Iria vypravilo 70 tisíc lidí včetně novinářů a fotografů na základě tvrzení dětí, že toho dne se stane zázrak, aby všichni uvěřili. Hustě pršelo, ale nespočetné množství pozorovatelů zaznamenalo, že v poledne se mraky roztrhaly a odhalily slunce v podobě matného disku, rotujícího po obloze a zářícího nad celým okolím různými barvami světla. Poté se slunce oddělilo od oblohy a vrhlo se po klikaté dráze k zemi. Nakonec se vrátilo na své místo a lidé, kteří byli předtím promočení, byli zcela suší. Tato událost je známá jako „sluneční zázrak\".\n\nKatolická církev uznala pravost zjevení ve Fátimě v roce 1930. Jedním z velkých ctitelů Panny Marie Fatimské byl také papež Jan Pavel II.\n\nFátimu navštěvuje denně množství poutníků. Shromažďují se v Cova da Iria, na velkém prostranství, kde je na místě zjevení vybudovaná malá kaple. Okolo prostranství nabízí množství obchodníků náboženské předměty. Ve vzdálenější části prostranství je vybudovaná gigantická bazilika Panny Marie Růžencové v neoklasicistním stylu s centrální věží vysokou 65 metrů, která se začala stavět v roce 1928. V bazilice jsou hrobky Francisca a Jacinty, dvou z tří dětí, kterým se zjevila Panna Maria. Oba zemřeli krátce po zjeveních, Francisco v roce 1919 a Jacinta v roce 1920. V roce 2000 byli prohlášeni za blahoslavené papežem Janem Pavlem II. a 13. května 2017 byli prohlášeni za svaté papežem Františkem. Třetí z nich, Lúcia dos Santos, řeholnice, zemřela v roce 2005 a je zde též pochována.\n\n\n"}
{"id": "287729", "url": "https://cs.wikipedia.org/wiki?curid=287729", "title": "Fátima", "text": "Fátima\n\nFátima (arabsky: فاطمة; okolo 605/615–632/633) byla dcera islámského proroka Mohameda, kterou měl se svou ženou Chadídžou.\n\nFátima si vzala za manžela Alího ibn Abí Táliba z rodu Hášimovců, který je v sunnitské tradici považován za čtvrtého voleného chalífu a v šíitské za prvního imáma. Měla s ním pět dětí, z nichž asi nejznámější jsou Husajn a Hasan. Významná islámská dynastie šíitských Fátimovců odvozuje svůj původ právě od Fátimy.\n\n\n"}
{"id": "287730", "url": "https://cs.wikipedia.org/wiki?curid=287730", "title": "Jaroslav Kraft", "text": "Jaroslav Kraft\n\nJaroslav Kraft (9. dubna 1940 – 10. ledna 2007) byl jeden z českých mezinárodně uznávaných paleontologů a světově významných specialistů na dendroidní graptolity.\n\nNarodil se v rodině knihaře a nadšeného sběratele zkamenělin Jana Krafta. Po ukončení studia na Karlově univerzitě v roce 1962 nastoupil podle umístěnky jako geolog v Geologickém průzkumu Praha, závod Stříbro. Mezi lety 1965–1974 pracoval v Západočeském muzeu jako vědecký pracovník. Poté byl nastoupen do národního podniku Geindustria Praha jako geolog, kde byl zaměstnán do roku 1980. Krátkou dobu, mezi lety 1980 a 1981 byl zaměstnancem sbírek Ústředního ústavu geologického (dnešní Česká geologická služba). V letech 1982-1988 pracoval jako geolog a paleontolog krajského centra Státní ochrany památkové péče a ochrany přírody v Plzni. V Muzeu Dr. Bohuslava Horáka, ke kterému ho po celý život pojil hluboký citový vztah, pracoval jako externista mezi lety 1963–1988 a od roku 1988 až do roku 1994 i jako interní pracovník. Od roku 1994 až do své smrti pak byl vědeckým pracovníkem a kurátorem v Západočeském muzeu v Plzni .\n\nTitul RNDr. získal v roce 1973 a CSc. po dlouhých politických průtazích až v roce 1984. Docentem Západočeské univerzity v Plzni byl jmenován v roce 1998, již od roku 1994 zde však pracoval jako asistent. Za svůj život vystřídal pozoruhodně mnoho zaměstnání. Bylo tomu tak zejména proto, že komunistický režim jej považoval za nepohodlného člověka (zejména pro jeho aktivně a upřímně žitou evangelickou víru). Proto jej nikdy nenechával příliš dlouho na pokoji, stejně jako mnoho jiných.\n\nPodařilo se mu především významným způsobem pozdvihnout odbornou úroveň Muzea dr. Bohuslava Horáka v Rokycanech, které především díky jeho přínosu má mimořádně kvalitní a pečlivě zpracované paleontologické fondy (jedna z nejlepších sbírek ordovických fosilií na světě), a to včetně jejich úplného pokrytí počítačovou evidencí. Po mnoha\nletech intenzivní a velmi záslužné práce z muzea musel odejít, především díky názorovým rozdílům s částí vedení muzea. I po svém odchodu se však snažil zajistit pro tyto sbírky odborné paleontologické vedení, ale v tomto směru se mu situaci nepodařilo za jeho života uspokojivě vyřešit, přestože inicioval mnohá osobní i oficiální jednání. Poté, co znovu zakotvil ve sbírkách Západočeského muzea v Plzni, pokračoval ve své odborné práci kustoda a paleontologa i zde. Spolupracovníka získal ve svém synu Petrovi. Duo Kraft & Kraft se stalo autory několika desítek publikací, z nichž většina vyšla v našich recenzovaných, ale řada i v zahraničních časopisech. Oba se společně stali pozoruhodně výkonným pracovním týmem, který má na svém kontě (spolu s dalšími kolegy) například i úspěšně zakončený rozsáhlý grant věnovaný českému ordoviku jako mezinárodnímu standardu mediteránní oblasti. Jaroslav a Petr Kraftovi také s kolegy v Praze spoluorganizovali v roce 1999 devátou konferenci ISOS (International Symposium on Ordovician System) v Praze.\n\nProváděl řadu aktivit zejména při vyhlašování a ochraně mnoha významných paleontologických a geologických lokalit na Plzeňsku a Rokycansku.\n\n\n"}
{"id": "287731", "url": "https://cs.wikipedia.org/wiki?curid=287731", "title": "Požár Říšského sněmu", "text": "Požár Říšského sněmu\n\nJako požár Říšského sněmu nebo požár Reichstagu se označuje požár, který zničil budovu Říšského sněmu v Berlíně 27. února roku 1933. Svými okolnostmi se stal jednou z nejvýznamnějších událostí éry nástupu nacistického režimu v Německu. Hitlerova vláda ho využila jako záminky k masivnímu omezování lidských práv.\n\nPožár byl nahlášen ve 22 hodin 27. února. Zlikvidován byl po 1,5 hodině a napáchal značné škody. Na místo po krátké době dorazili Hermann Göring a ze společné večeře Adolf Hitler, Joseph Goebbels, vicekancléř Franz von Papen a kníže Heinrich Günther von Hohenzollern. Göring požár považoval za signál ke spuštění komunistického puče. Druhý den oficiální agentura \"Preussische Pressedienst\" (\"Pruská tisková služba\") napsala, že tento \"„čin žhářství je nejnestvůrnějším teroristickým činem vykonaným bolševismem v Německu“\".\n\nAdolf Hitler se stal kancléřem měsíc předtím a na jeho popud prezident Paul von Hindenburg rozpustil Říšský sněm a vypsal předčasné volby na 5. března. Hitler je chtěl využít k zvýšení své moci v parlamentu, kde do té doby měla NSDAP jen třetinu hlasů. Ve volební kampani NSDAP zdůrazňovala údajné akutní riziko komunistické revoluce a kvůli ní nutnost přijmout zmocňovací zákon, který měl v Hitlerových rukách soustředit moc. Po požáru Říšského sněmu Hitler mj. mohl urychlit zákaz jedné ze silných opozičních stran - Komunistické strany Německa KPD.\n\nOkamžitou reakcí bylo vydání \"Reichstagsbrandverordnung\" (\"Dekretu o požáru Říšského sněmu\") prezidentem von Hindenburgem, který omezil mnohá lidská práva. První ze šesti článků dekretu pozastavil do odvolání platnost sedmi článků německé ústavy, týkajících se osobní svobody, svobody projevu, svobody tisku, práva shromažďovacího a telefonního a poštovního tajemství. V dalších článcích dekretu byly například převedeny některé pravomoci spolkových zemí na ústřední vládu a byly umožněny těžší tresty včetně trestu smrti za založení požáru veřejných budov.\n\nNa základě dekretu byla záhy zakazována především komunistická, ale i demokratická shromáždění, zastavováno vydávání novin a časopisů a několik tisíc osob bylo zatčeno (včetně předsedy KPD Ernsta Thälmanna). Wilhelm Pieck nebo Walter Ulbricht unikli zatčení útěkem do exilu.\n\nNa místě činu byl s nepoužitými podpalovači chycen nizozemský komunista Marinus van der Lubbe, brzy byli zadrženi a obviněni i další komunističtí funkcionáři. V červenci byli ze založení požáru obviněni van der Lubbe, Němec Ernst Torgler a tři Bulhaři Georgi Dimitrov, Blagoi Popov a Vasil Tanev, všichni komunisté. Proces se konal v Lipsku (odtud užívaný název \"Lipský proces\") a předsedal mu soudce \"Reichsgerichtu\" dr. Wilhelm Bünger. Van der Lubbe vypovídal první den procesu, třetí den vypovídal Dimitrov, který odmítl soudně ustanoveného obhájce a hájil se sám. Ve své výpovědi ze zapálení sněmu obvinil vysoké funkcionáře NSDAP. V průběhu procesu se opakovaně dostal do otevřeného sporu s Göringem, zvláště 4. listopadu, kdy vedl křížový výslech Göringa.\n\nV rozsudku soudce Bünger souhlasil s obžalobou v tom, že komunisté připravovali plán na zapálení a zničení budovy Říšského sněmu, ale nenašel dostatek důkazů toho, že čtveřice obviněných měla něco společného s požárem nebo s uvedeným komunistickým plánem. Odsouzen byl pouze Van der Lubbe. Torgler byl po ukončení procesu okamžitě zadržen gestapem do tzv. ochranné vazby, zatímco tři Bulhaři byli vykázáni do Sovětského svazu, kde je přivítali jako hrdiny.\n\nV září 1933 uspořádali v Londýně němečtí komunističtí emigranti proces s mezinárodní porotou, který uznal všechny obžalované v Lipsku nevinnými a za hlavního viníka označil Göringa. Jeden z organizátorů procesu, šéf komunistické propagandy Willi Münzenberg poté napsal knihu \"The Brown Book of the Reichstag Fire and Hitler Terror\", ve skutečnosti měl být jejím autorem československý komunista Otto Katz.\n\nVan der Lubbe, který tvrdil, že jednal sám bez spolupracovníků, byl popraven 10. ledna 1934. Stíhání Van der Lubbeho definitivně symbolicky zastavila německá prokuratura až v lednu 2008 jako důsledek kroků podniknutých jeho bratrem k očištění jména oběti už v roce 1967, ale nezbavila ho formálně obvinění z toho, že požár skutečně založil. Historici se na tom, že skutečně měl podíl na založení požáru, shodují.\n\n"}
{"id": "287732", "url": "https://cs.wikipedia.org/wiki?curid=287732", "title": "Andreas Hofer", "text": "Andreas Hofer\n\nAndreas Hofer (22. listopadu 1767 St. Leonhard in Passeier v Itálii – 20. února 1810 Mantova) byl tyrolský vlastenec, který roku 1809 vedl boj za osvobození své země od bavorské nadvlády, pod kterou se Tyrolsko dostalo po porážce Rakouska napoleonskými armádami ujednáním tzv. bratislavského (prešpurského) míru, smlouvy z r. 1805. Občanským povoláním hostinský a obchodník s dobytkem, v letech 1796–1805 účastník napoleonských válek jako hejtman tyrolské domobrany. V dubnu 1809 se – po tajné dohodě s vídeňským dvorem i se svými krajany v obcích – postavil do čela několika vln povstání Tyrolanů proti Bavorům a Napoleonovým Francouzům, jež na několik měsíců vyhnal ze země. Císař František I. jen za tyto zásluhy 15. května 1809 povýšil do tyrolského šlechtického stavu s tím, že pro něj má být okamžitě zhotoven šlechtický diplom. Vzhledem k porážce císařských vojsk v bitvě u Wagramu v červenci 1809 a potlačení tyrolského povstání k tomu ale již nedošlo. Hofer se skrýval se s rodinou na horské salaši, kam za odměnu 1500 zlatých dovedl vojáky jeho krajan Franz Raffel. Byl postaven před francouzský válečný soud a zastřelen v italské Mantově. Pohřben je v Innsbrucku, kde má figurální náhrobek, a je považován za rakouského národního hrdinu.\n\nTeprve v roce 1817 požádal jeho syn Johann (1794–1855), později správce c. k. tabákového skladu a statkář v dolnorakouském Fischamendu, panovníka o vydání diplomu, jenž by jemu, jeho matce matky a sourozencům potvrdil nárok na šlechtictví. Listina byla vydána 26. ledna 1818 a jejím prostřednictví udělen i erb:\n\n\"Zlato-červeně čtvrcený štít. V prvním poli je červená, do středu štítu hledící orlice. Ve druhém poli vavřínový věnec, ve třetím stojí na zeleném trávníku před příkrou skálou tyrolský střelec s černým kloboukem se širokou střechou, hnědým kabátem, bílou košilí, černými krátkými kalhotami s červenými šlemi, bílými punčochami a černými nízkými boty držící v levici hlaveň pušky a pravou ukazující kupředu. Ve čtvrtém poli stojí na zeleném trávníku věž s cimbuřím, dvěma okny vedle sebe a zavřenou dřevěnou branou, od které na každou stranu vybíhá kosmo a šikmo vzhůru hradba. Na štítě stojí korunovaná turnajská přílba s červeno-zlatými přikrývadly. Klenotem je černý orel s červenými jazyky.\"\n\nRod vymřel roku 1921 Leopoldem von Hofer (1861–1921), úředníkem městských plynáren ve Vídni. \n"}
{"id": "287734", "url": "https://cs.wikipedia.org/wiki?curid=287734", "title": "Cleroidea", "text": "Cleroidea\n\nCleroidea je malá nadčeleď brouků. Mnozí z členů této skupiny jsou štíhlí, často s docela měkkými, poddajnými krovkami, typicky ochlupenými nebo šupinatými.\nNadčeleď obsahuje kolem 10 000 druhů v čeledích:\n\nPřevážná většina druhů patří do čeledí Cleridae a Melyridae, následují Trogossitidae.\n\n"}
{"id": "287735", "url": "https://cs.wikipedia.org/wiki?curid=287735", "title": "Trolejbusová doprava v Kerči", "text": "Trolejbusová doprava v Kerči\n\nV krymském městě Kerč je od roku 2004 v provozu malá síť trolejbusové dopravy.\n\nPlány na zřízení trolejbusové sítě pro město Kerč, které byly zpracovány již v roce 1977, předpokládaly výstavbu tří trolejbusových tratí v celkové délce 35,8 km. Měla spojovat tři základní prostory města – centrum, sídliště strojírenského závodu a sídliště v jižní části města. Cena celého projektu byla 4,9 miliónu rublů, parcela pro vybudování trolejbusové vozovny se zázemím pro 50 vozidel byla vyčleněna na periferii centralizované části města. Práce na výstavbě začaly v roce 1978. Dokončení první etapy trolejbusové tratě mělo proběhnout k výročí říjnové revoluce v roce 1980. Kvůli vážným sociálním problémům města, jako například okamžitá generální oprava čistíren a výstavba druhého přivaděče vody do města, byla stavba trolejbusové sítě pozastavena.\n\nV průběhu let 1982 až 1986 existovaly pokusy o obnovení započatých prací, které ale byly pouze teoretické.\n\nO projektu trolejbusové vozovny a celé sítě se začala zajímat Rada ministrů USSR na začátku devadesátých let. V květnu roku 1991 byla stavebními podniky dokončena stavba vozovny a rozvodny. Ředitel dopravního podniku ujistil obyvatele Kerče, že trolejbusy vyjedou do ulic v roce 1994. V průběhu let 1992 a 1993 bylo na objekty vydáno kolem 1,5 miliónu rublů. Ale nestabilní financování z rozpočtu republiky Krym a prázdná městská pokladna způsobily, že práce na trolejbusové síti byly pozastaveny a ke konci roku úplně zrušeny.\n\nV září roku 2003, během konfliktu okolo ostrova Tuzla, navštívil město ukrajinský prezident Leonid Kučma. Ten vyřešil ostré sociální problémy města, včetně finálního ukončení výstavby trolejbusového depa. V únoru 2004 byly uvolněny finance ve výši 17,5 miliónu hřiven pro výstavbu sítě a 5,5 miliónu pro zakoupení vozového parku. Od května do září téhož roku probíhaly na celé síti práce. První městská trať má délku 6,6 km a je vedena od ulice \"Vorošilovského\" na \"Gagarinskou\". Dněpropetrovský závod Južmaš dodal 10 nových trolejbusů JuMZ-T2, kterým byla přiřazena evidenční čísla 001 – 010. Dne 18. září 2004 byla přes všechny komplikace celá trať slavnostně otevřena.\n\n"}
{"id": "287736", "url": "https://cs.wikipedia.org/wiki?curid=287736", "title": "Namdemun", "text": "Namdemun\n\nNamdämun (: 남대문) nebo oficiálně Sungnjemun (숭례문) je historická brána stojící v centru dnešního Soulu. Za dynastie Čoson tvořila jižní vstup do města obehnaného hradbami. Stavba brány začala v roce 1395, dokončena byla v roce 1398 a poté byla několikrát opravována a přestavována.\n\nBrána původně převyšovala všechny v okolí stojící budovy a byla zdaleka viditelná. Až hektický rozvoj Soulu v druhé polovině 20. století z bývalé dominanty učinil kruhově oplocený ostrůvek na jedné z rušných křižovatek města. Ve srovnání se sousedními výškovými budovami brána vypadá malá.\n\n20. prosince 1962 byla brána oficiálně označena za \"Národní poklad číslo 1\".\n\n10. února 2008 dřevěnou horní část brány zapálil žhář a ta během několika hodin shořela. Oprava byla zahájena v roce 2010 a má být hotova v květnu 2013.\n"}
{"id": "287741", "url": "https://cs.wikipedia.org/wiki?curid=287741", "title": "Rokytno (okres Pardubice)", "text": "Rokytno (okres Pardubice)\n\nRokytno je obec ležící jedenáct kilometrů severovýchodně od okresního města Pardubice. Obec tvoří tři místní části: Rokytno, Bohumileč a Drahoš. Žije zde  obyvatel.\n\nDějiny osídlení této lokality sahají až do doby bronzové. Středověké kulturní vrstvy byly archeologicky doloženy při dnešní silnici mezi Chvojencem a Rokytnem, kde stávala již od konce 13. století tvrz, kterou dobýval král Jan Lucemburský, od 16. století zpustlá. V pohusitské době pochází první písemná zmínka o obci Rokytno z roku 1436.\n\nNázev obce je odvozen od \"rokytí\", což je staročeské označení pro vrby.\n\n\n\n\n"}
{"id": "287744", "url": "https://cs.wikipedia.org/wiki?curid=287744", "title": "Merab Kostava", "text": "Merab Kostava\n\nMerab Kostava (gruzínsky: მერაბ კოსტავა, 26. května 1939 ,Tbilisi - 13. října 1989) byl gruzínský disident, básník a hudebník. Byl jedním z vůdců národního hnutí v Gruzii.\n\nNarodil se v roce 1939 v Tbilisi, hlavním městě tehdejší Gruzínské SSR. Už v pubertě se zajímal o otázky lidských práv a svobod a na protest proti sovětskému systému založil společně se svým přítelem Zviadem Gamsachurdiou tajný undergroundový spolek mládeže \"Gorgasliani\", pojmenovaný tak, jak si říkali staří gruzínští panovníci. V roce 1956 a 1958 byl on, Gamsachurdia a ještě několik dalších členů \"Gorgasliani\" zatčeni za protisovětské aktivity, když hlásali nezávislost Gruzie na Sovětském svazu. Oba byli navíc obviněni z distribuce protikomunistické literatury a letáků, za což oba strávili několik měsíců v tbiliské psychiatrické léčebně. Po propuštění nastoupil na Státní konzervatoř v Tbilisi a v roce 1962 získal diplom. Potom až do roku 1977 působil jako učitel na místní hudební škole.\n\nI v době po propuštění z vězení (nebo léčení) koncem 50. let zůstal věrný své víře ve svobodu a lidská práva, i když byl často sledován úřady. Spolu se Zviadem Gamsachurdiou tajně zřídili samizdatovou tiskárnu a vydávali zakázanou literaturu a samizdatové časopisy. Na těchto aktivitách se také podílela i Kostavova manželka, která byla v té době profesorkou matematiky na Státní univerzitě v Tbilisi.\n\nV roce 1974 spoluzakládal první oficiální organizaci na obranu lidských práv v Gruzii a v letech 1976 a 1977 se podílel na zřízení gruzínského Helsinského výboru. V tu dobu Kostava řídil činnost obou těchto organizací. V roce 1975 se stal členem Amnesty International.\n\nV roce 1977 se aktivity organizací požadující dodržování lidských práv a svobod dostaly do střetu s Brežněvovou vládou. V celém Sovětském svazu proběhlo zatýkání všech osob, které se podílely na jejich činnostech. Merab Kostava byl odsouzen na deset let nucených prací a vyhnanstvím na Sibiř. Za své zásluhy byl pak v roce 1978 společně s Gamsachurdiou nominován na získání Nobelovy ceny míru, ale tu nakonec nedostali. Ve vězení sepsal svá vědecká díla o gruzínské literatuře a historii, včetně \"Pikrebi sakartvelos misiaze\".\n\nNa Sibiři ale trpěl špatným zdravotním stavem, hlavně po tom, kdy se nakazil tuberkulózou. Několikrát také držel hladovku na protest proti nelidským podmínkám panujících v pracovních táborech. Ve vězení mu situaci ještě navíc zhoršila zpráva o smrti jeho jediného syna, který byl nalezen oběšený. Nicméně ho ani vězení, ani nic jiného nezlomilo, také díky jeho manželce, která ho celých deset let podporovala, a po propuštění v roce 1987 pokračoval v činnosti na podporu lidských práv a svobod a také na nezávislost Gruzie.\n\nV roce 1988 spoluzakládal Spolek Svatý Ilja Spravedlivý a stal se jedním z vůdců této organizace na podporu gruzínské nezávislosti. Společně se Zviadem Gamsachurdiou organizoval poklidné demonstrace za nezávislost, včetně té z 9. dubna 1989, kterou rozehnala Rudá armáda a Kostava byl opět uvězněn. Po 45 dnech byl ale propuštěn. Jeho snaha o nezávislost Gruzie se nakonec ukázala být úspěšná, ale on sám se nedožil dne, kdy byla nezávislost Gruzie vyhlášena. Merab Kostava zemřel při autonehodě dne 13. října 1989.\n\nKostava byl pohřben na hřbitově Mtacminda Panteon, kde bylo pohřbeno mnoho významných Gruzínců, a byl prohlášen za národního hrdinu. V červnu následujícího roku byl založen \"Spolek Meraba Kostavy\", který se pravidelně účastní pozorování voleb do gruzínského parlamentu. Kostavova smrt ale zanechala na vývoji v nově vzniklém státě dalekosáhlé následky, protože Zviad Gamsachurdia zůstal v čele organizací na obnovu Gruzínské republiky sám a bez dalšího vlivného člověka v čele těchto organizací již nikdo nedokázal vyvážit Gamsachurdiův radikalismus, který způsobil jeho rychlý politický pád a nestabilitu v zemi.\n\n"}
{"id": "287748", "url": "https://cs.wikipedia.org/wiki?curid=287748", "title": "Welsh Open 2008", "text": "Welsh Open 2008\n\nWelsh Open 2008 byl bodovaný snookerový turnaj. Hrál se ve dnech 11.-17. února v \"Newport Centre\" ve městě Newport a zahrnoval top 32 hráčů plus 16 kvalifikantů. Titul z roku 2007 obhajoval Neil Robertson.\n\n\n\n"}
{"id": "287749", "url": "https://cs.wikipedia.org/wiki?curid=287749", "title": "IKAEF", "text": "IKAEF\n\nIKAEF ( \"\") je organizace, snažící se o rozšíření filipínského bojového umění ve světě.\n\nV roce 1993, během European Stickfighting Championship v Londýně, byla založena původně pouze evropská organizace EKAEF, reprezentována Anglií, Francií, Itálií, Německem, Švédskem, Dánskem a Finskem, ale po rozšíření mimo Evropu (USA, Kanada,…) byla v roce 2000 přejmenována na mezinárodní federaci IKAEF.\n\nV čele IKAEF stojí prezident Johan Skalberg (Švédsko) a technický ředitel Jeff Espinous (Francie).\nOrganizace sídlí v Göteborgu (Švédsko).\n\n\n\n"}
{"id": "287757", "url": "https://cs.wikipedia.org/wiki?curid=287757", "title": "Ulsterské obranné sdružení", "text": "Ulsterské obranné sdružení\n\nUlsterské obranné sdružení/Ulsterští bojovníci za svobodu ( se zkratkou \"UDA/UFF\") je loajalistická paramilitární skupina operující v Severním Irsku od počátku 70. let 20. století. Hlavním deklarovaným cílem této organizace je boj proti Irské republikánské armádě a ochrana protestantských komunit na území Severního Irska.\n\nVznik skupin předcházejících UDA/UFF spadá do 60. let 20. století, kdy rostoucí nevraživost mezi katolíky a protestanty na území Severního Irska vyvolala ozbrojené nepokoje. V tomto období se znovu začala formovat Irská republikánská armáda (IRA), ideově a organizačně navazující na stejnojmennou organizaci z počátku 20. stol., a začala se plně zapojovat do narůstajícího konfliktu. Mezi její aktivity patřila také ochrana katolického obyvatelstva před útoky protestantských ozbrojenců. Akce IRA a zároveň neschopnost úřadů a oficiálních pořádkových sil vyřešit násilnosti vyvolaly rostoucí počet členů protestantských paramilitárních skupin, které ale zatím, na rozdíl od IRA, neměly žádnou ucelenou organizační strukturu. Tyto malé skupiny se skládaly zejména z obyvatel dělnických čtvrtí měst Belfast a Derry a jejich primárním cílem bylo chránit protestantské občany.\n\nNutnost zastřešit tyto malé paramilitární organizace vedla v roce 1971 ke společným schůzkám jejich vedoucích představitelů a výsledkem jednání bylo vytvoření organizace UDA (Ulster Defence Association – Ulsterské obranné sdružení). Primárním posláním UDA byl militantní boj proti IRA, ochrana protestantských obyvatel Severního Irska a zachování Ulsteru jako součásti Spojeného království.\n\nOrganizačně přejala UDA strukturu britské armády. Každý ze šesti severoirských obvodů měl svoji vlastní brigádu, která byla dále rozdělena na prapory a dále na roty. Velitelé brigád a ostatní významní členové UDA společně tvořili hlavní velení organizace s názvem „Vnitřní Rada“ (\"Inner Council\").\n\nOd založení UDA začala podnikat násilné útoky hlavně proti příslušníkům katolické komunity Ulsteru. Jejich útoky byly prováděny převážně v malých skupinách nejčastěji proti individuálním cílům. Preferované byly střelné a chladné zbraně. UDA téměř nepoužívala bombové útoky, které byly poměrně obvyklé u jiných paramilitárních skupin působících v severoirském konfliktu.\n\nV roce 1972 UDA začala stavět barikády kolem mnoha protestantských čtvrtí jako odpověď na stejné akce IRA. Tímto se v mnoha městech vytváří zóny „zákazu vstupu“ a narušitelé nepatřící ke komunitě obývající tyto zóny byli tvrdě perzekvováni nebo rovnou na místě zavražděni.\n\nRoku 1973 se rada UDA rozhodla, také kvůli stále rostoucímu počtu zatčených členů, vytvořit krycí organizaci s názvem Ulsterští bojovníci za svobodu (Ulster Freedom Fighters – \"UFF\"). Kvůli tomu, že za všechny útoky páchané UDA se přihlašovala UFF, zůstala samotná UDA až do roku 1992 legální. UFF byla označena za teroristickou organizaci už v roce 1973. I když byla UFF hlavně krycí organizací UDA, měla i svoji vlastní strukturu. Velitelé brigád vybírali nejschopnější bojovníky a ti tvořili malé, samostatně operující skupiny o počtu 4 – 5 lidí – známé jako „Komanda Smrti“ (\"Death Squads\"). Důvodem byl hlavně fakt, že tyto malé skupiny se velmi těžko narušují zásahy protivníků i oficiálních pořádkových sil. Ti nejlepší z těchto komand byli později vybráni jako oficiální vůdci UFF. Násilí páchané komandy UFF bylo často velmi brutální a nejednou se objevily i případy zohavování mrtvol, primárně jako odstrašující příklad pro členy IRA a katolickou komunitu.\n\nDalší významnou akcí UDA/UFF byla podpora stávky Ulsterské Dělnické Rady (\"UWC\") proti ustanovením mírové Sunningdaleské konference roku 1974. Návrhy Sunningdaleské konference měly ukončit násilnosti v Severním Irsku, ale stávka protestantských dělníků zabránila konkrétním řešením. Role UDA/UFF v této stávce byla jasná – udržet protestantské dělníky doma, a to zejména v raných stádiích stávky. UDA/UFF k tomuto účelu používala vydírání, zastrašování, uliční blokády a lehké násilí. Stejnou metodu se pokusila UDA/UFF využít v roce 1977 na obnovení samostatného severoirského parlamentu, ale neuspěla. Snížení počtu útoků a dlouhodobý neúspěch paramilitárních skupin vedl na přelomu 70. a 80. let k relativnímu úpadku násilných teroristických aktivit a obecné podpory paramilitárních skupin.\n\nNárůst násilných aktivit opět přišel na přelomu 80. a 90. let. Členové UDA/UFF se zaměřovali na útoky proti katolické komunitě a předním představitelům irského republikanismu. Například roku 1984 se členovi UFF málem podařilo zabít Gerryho Adamse, předsedu irské republikánské strany Sinn Féin.\n\nPodle projektu Ulsterské univerzity CAIN je celkem UDA zodpovědná za 113 mrtvých a UFF za 147 mrtvých.\n\nV lednu 1998 vyhlásila UDA/UFF příměří a oficiální zastavení násilných aktivit v souladu s tzv. \"Good Friday Agreement\". Ovšem násilí úplně nevymizelo, ale alespoň se na nějaký čas zmírnily používané metody násilí. Častěji se jednalo o případy zbití nebo postřelení obětí za účelem výhrůžky, ale celkový počet vražd poklesl. Násilí však začalo eskalovat a v roce 2001 bylo prohlášeno že UDA/UFF již nesplňuje podmínky příměří. Od roku 2001 však UDA/UFF začala násilí utlumovat a nadále se věnovala hlavně kriminálním aktivitám jako vydírání a pašování narkotik. Konečné zastavení násilí UDA/UFF vyhlásila v roce 2007, avšak skupina známá jako Bojovníci Rudé ruky (Red Hand Defenders – \"RHD\"), u které se předpokládá že ji tvoří členové UDA/UFF, kteří nejsou ochotní zastavit násilí, stále, i když v malé míře pokračuje v násilných aktivitách na území Severního Irska.\n\n\n"}
{"id": "287763", "url": "https://cs.wikipedia.org/wiki?curid=287763", "title": "Grigorij Karpovič Kotošichin", "text": "Grigorij Karpovič Kotošichin\n\nGrigorij Karpovič Kotošichin ( ) (1630–1667) byl ruský diplomat a nižší písař (poddjakon) Poselského Prikazu. Znám je díky svému dílu: \"O Rusku za vlády Alekseje Michajloviče\".\n"}
{"id": "287764", "url": "https://cs.wikipedia.org/wiki?curid=287764", "title": "Oberdischingen", "text": "Oberdischingen\n\nOberdischingen je obec v okrese Alb-Donau v německé spolkové zemi Bádensko-Württembersko. Obec má 2 016 obyvatel a rozlohu 8,84 km².\n\nPrvní písemná zmínka o obci Oberdischingen je z roku 1148.\n\nObec Oberdischingen leží na řece Dunaj, mezi městy Ehingen (9 km) a Ulm (18 km).\nOberdischingen sousedí na severu s \"Niederhofenom\", což je část obce Allmendingen, na východě a jihu s městem Erbach a na západě s obcí Öpfingen.\n\n\n"}
{"id": "287766", "url": "https://cs.wikipedia.org/wiki?curid=287766", "title": "Richard Tesařík (generál)", "text": "Richard Tesařík (generál)\n\nRichard Tesařík (* 3. prosince 1915 Praha – 27. března 1967 Ústí nad Labem) byl československý generálmajor, Hrdina Sovětského svazu.\n\nZa svého dětství byl Richard Tesařík vychováván ve vlasteneckém duchu a věnoval se několika druhům sportu v Sokole. První vojenskou zkušenost získal v boji proti Maďarům na Slovensku v roce 1939. V létě téhož roku měl konflikt s německými vojáky, kteří obsadili zbytek okleštěné republiky, a emigroval do Polska. Tam bojoval po invazi do Polska proti Němcům u protiletadlové obrany, na počátku roku 1942 se přihlásil do nově se rodící československé vojenské jednotky v Buzuluku.\n\nJiž v bitvě u Sokolova prokázal své vynikající vojenské schopnosti a za hrdinství v bitvě o Kyjev byl vyznamenán spolu s Antonínem Sochorem a Josefem Buršíkem titulem Hrdina Sovětského svazu.\n\nV soukromém životě pro Tesaříka nastala změna. Dne 24. 6. 1944 se oženil se zdravotnicí rtm. Markétou Olšanovou, kterou poznal již v době před boji u Sokolova. \n\nV bitvě o Dukelský průsmyk byl jako velitel tankového praporu těžce zraněn. V polní nemocnici lékaři udělali vše pro to, aby mu zachránili život, ale nemohli zachránit jeho levé oko. Po vyléčení se vrátil 29. 11. 1944 do služby u 3. tankového praporu a po doplnění výzbroje prapor útočil v druhé fázi Ostravské operace. Kapitána Tesaříka vystřídal ve velení kapitán Emanuel Šrámek a on sám byl jmenován velitelem čestné stáže prezidenta republiky Edvarda Beneše v Košicích. Ke svým tankistům se vrátil až na samém konci války a zúčastnil se zajištění slezských hranic jako velitel tankového praporu v Karviné.\n\nPo válce v říjnu 1945 odešel studovat na tankovou akademii v Moskvě. Po návratu ze SSSR byl jako člen KSČ rozladěn skutečnými poměry, které v Československu panovaly, a dostal se do konfliktu s ministrem národní obrany Alexejem Čepičkou. Byl přemístěn na nižší funkci na Slovensko a poté byl tajně uvězněn. Československá vláda se snažila vyžádat od SSSR souhlas k odejmutí titulu Hrdiny SSSR, ovšem to bylo sovětskou stranou odmítnuto. Byl z vězení propuštěn a v roce 1954 velel tankové divizi. Stal se zástupcem velitele nového vojenského okruhu a roku 1959 odešel na studia Akademie generálního štábu SSSR do Moskvy. Zde měl na banketu konflikt s důstojníkem Národní lidové armády NDR, kterého Tesařík nazval fašistou. Zanedlouho byl za „nevhodné chování“ ze studií odvolán, v listopadu 1960 byl vyloučen z KSČ (členem od roku 1946) a propuštěn z armády.\n\nOdešel do civilu a začal studovat práva. Kvůli podlomenému zdraví studium přerušil. Do roku 1966 pracoval jako dispečer autobusové dopravy ČSAD, poté jako bezpečnostní technik v AVIA-Letňany. Na infarkt 27. března roku 1967 zemřel.\n\n\n\n\n"}
{"id": "287768", "url": "https://cs.wikipedia.org/wiki?curid=287768", "title": "Vitalogy", "text": "Vitalogy\n\nVitalogy je v pořadí třetí studiové album americké grungeové skupiny Pearl Jam. Vyšlo v roce 1994 pod vydavatelství Epic Records.\n\n"}
{"id": "287769", "url": "https://cs.wikipedia.org/wiki?curid=287769", "title": "Vasilij Pavlovič Mžavanadze", "text": "Vasilij Pavlovič Mžavanadze\n\nVasilij Pavlovič Mžavanadze (nebo jen Vasil; gruzínsky: ვასილი მჟავანაძე; rusky: Василий Павлович Мжаванадзе; 20. září 1902 v Kutaisi – 5. září 1988) byl gruzínský politik. V letech 1953 až 1972 zastával funkci prvního tajemníka ÚV Komunistické strany Gruzie.\n\nMžavanadze od roku 1924 sloužil v armádě. Postupoval ve funkcích, v roce 1937 absolvoval Leningradskou voj.-politickou akademii. Během 2. světové války byl členem vojenské rady armády a frontu, dosáhl hodnosti generálporučíka. Po válce se stal členem vojenské rady postupně Charkovského, Kyjevského a Karpatského vojenského okruhu v Ukrajinské SSR v jejímž čele stál Nikita Chruščov. Po zatčení Lavrentije Beriji byl v rámci čistek jeho stoupenců v Zakavkazsku Mžavanadze 20. září 1953 postaven do čela nového gruzínského vedení jako první tajemník ÚV KS Gruzie. Na XX. sjezdu KSSS v únoru 1956 byl zvolen do ústředního výboru KSSS, v červnu 1957 Nikita Chruščov nabídnul Mžavanadzemu místo kandidáta prezidia (od 1966 politbyra).\n\nZa Mžavanadzeho éry Gruzie relativně prosperovala, ale zároveň se velmi rozmohla korupce. Sám Mžavanadze byl obviňován z korupčního jednání, přivlastňování státních fondů a zřizování nelegálních podniků pro své vlastní zbohatnutí. Jeho manželka Tamara, které se přezdívalo „Královna Tamara“ podle slavné středověké královny, byla navíc známá svou slabostí pro velmi drahé šperky a starožitnosti. \n\nVelká míra korupce v Gruzii nakonec rozzuřila sovětské vedení natolik, že se rozhodlo udělat z Mžavanadzeho exemplární případ zkorumpovaného politika. V polovině roku 1972 byl veřejně obviněn z korupce a kritizován přes všechna státem ovládaná média. Takto vyvinutý tlak už Mžavanadze neustál a 28. září 1972 na svou funkci prvního tajemníka gruzínské komunistické strany rezignoval. Byl nahrazen svým ambiciózním ministrem vnitra Eduardem Ševardnadzem. Spekulovalo se, že Ševardnadze, který se zaměřoval ze své předešlé funkce právě na likvidaci korupce, měl značný podíl na Mžavanadzeově pádu. 18. prosince téhož roku byl Mžavanadze sesazen i ze svého kandidátského křesla v politbyru a s velkou hanbou poslán do důchodu, v ÚV však zůstal až do sjezdu strany (únor 1976). Zemřel 5. září 1988.\n\n"}
{"id": "287786", "url": "https://cs.wikipedia.org/wiki?curid=287786", "title": "Jaromír Dragan", "text": "Jaromír Dragan\n\nJaromír Dragan (* 14. září 1963, Liptovský Mikuláš) je bývalý slovenský hokejový brankář, známý taktéž z dlouhého působení v týmu HC Košice.\n\nV roce 1992 získal s československým národním týmem bronz na Zimních olympijských hrách v Albertville. Za slovenskou reprezentaci odehrál celkově 56 zápasů, startoval také na ZOH 1994. Na mistrovství světa v roce 1995, kdy Slovensko hrálo ještě ve skupině B, dopomohl k postupu do nejvyšší skupiny po výhře 4:3 nad Lotyšskem.\n\n\n\n"}
{"id": "287787", "url": "https://cs.wikipedia.org/wiki?curid=287787", "title": "Ladislav Lakomý", "text": "Ladislav Lakomý\n\nLadislav Lakomý (14. listopadu 1931 Náměšť na Hané – 11. dubna 2011 Brno) byl český herec a divadelní pedagog, jenž svůj profesionální herecký život strávil v Brně.\n\nV letech 1948–1952 vystudoval brněnskou Vyšší průmyslovou školu chemickou, následně pak herectví na Janáčkově akademii múzických umění.\nPo absolutoriu (1956) byl angažován v Divadle bratří Mrštíků, kde hrál devět let, od roku 1965 až do své smrti působil jako člen činohry Národního divadla v Brně. Krátce účinkoval ve Státním zájezdovém divadle v Praze (1960), šéfem činohry Slováckého divadla v Uherském Hradišti byl v letech 1967–1968.\n\nSpolupracoval s filmem, rozhlasem a televizí, byl uznávaným recitátorem a dabérem (namluvil například role Alaina Delona). Za celoživotní mistrovství v dabingu se stal držitelem Ceny Františka Filipovského (1998), v roce 1988 mu byl udělen titul zasloužilý umělec.\n\nJako divadelní pedagog působil na konzervatoři a na JAMU v Brně. Příležitostně vystupoval také v různých menších brněnských divadlech, např. v Divadle u stolu či v divadle Husa na provázku i jinde.\n\nV České televizi zaujal též jeho civilní projev v dokumentárním seriálu o Poutních místech v Čechách a na Moravě, který uváděl společně s Josefem Somrem. Výjimečné bylo i jeho interpretační umění, například v roce 2004 mistrně namluvil komentář k poetickému filmu Krajina révového listu (DVD, scénář Jan Kostrhun) a CD Druhý pramen duhy. Oba nosiče jsou součástí knižního titulu próz Jana Kostrhuna Nevěsty z Moravy (Carpe diem). Audio Druhý pramen duhy vyšlo v roce 2013 i samostatně, ovšem pouze digitálně.\n\nJeho bratrancem je bývalý plavec Vítězslav Svozil. Má dceru Evu a vnuka Zdeňka Drštku, který je římskokatolickým knězem.\n\n\n\n"}
{"id": "287788", "url": "https://cs.wikipedia.org/wiki?curid=287788", "title": "Děkanát Uherský Brod", "text": "Děkanát Uherský Brod\n\nDěkanát Uherský Brod je územní část Arcidiecéze Olomouc. Tvoří ho 19 farností. Děkanem je R. D. Mgr. Svatopluk Pavlica, farář v Uherském Brodě. Místoděkanem je R. D. Mgr. Petr Hofírek. V děkanátu působí 16 diecézních a 4 řeholních kněží.\n\nV římskokatolické církevní správě existoval až do poloviny 14. století děkanát lucký v hranicích někdejší Lucké provincie. Bylo to území definitivně připojené k českým zemím teprve na přelomu 12. a 13. století. Uherskobrodský děkanát se rozkládá přibližně ve shodném území zmíněného luckého děkanátu.\n\nV černém poli na zeleném trávníku průčelí stříbrného dvouvěžového kostela se zelenými střechami, opatřenými zlatými křížky. Mezi věžemi je zlatá lilie.\n\nObec Pitín nacházející se na území děkanátu je rodištěm olomouckého arcibiskupa Josefa Matochy. Znak děkanství je odvozen od osobního erbu arcibiskupa. Lilie mezi věžemi ukazuje na mariánský titul farního chrámu v Uherském Brodě.\n\n"}
{"id": "287789", "url": "https://cs.wikipedia.org/wiki?curid=287789", "title": "William Anders", "text": "William Anders\n\nWilliam Alison Anders (* 17. října 1933 Hongkong, Čína) je bývalý americký astronaut z letu Apolla 8.\n\nStudoval na námořní akademii USA (\"United States Naval Academy\"). V roce 1962 získal titul inženýra v oboru atomové fyziky na technologickém institutu amerického letectva (\"Air Force Institute of Technology\"). Mezi astronauty přišel ve třetí skupině jen o pár měsíců později v roce 1963 s bohatou praxí pilota. Byl jmenován do záložní posádky Gemini 11.\n\nWilliam Anders se zúčastnil první pilotované mise k Měsíci. Letěl ve trojici jako nejmladší člen posádky spolu s Frankem Bormanem a Jamesem Lovellem v Apollu 8, které odstartovalo z mysu Canaveral na Floridě. Vykonával funkci velitele lunárního modulu, který ovšem u lodě vůbec neměli. Jednalo se o nácvik pozdějšího letu s přistáním na Měsíci. Měsíc desetkrát obletěli a po šesti dnech se v pořádku vrátili k Zemi a přistáli na hladině Tichého oceánu nedaleko Havajských ostrovů. Jejich mise trvala 147 hodin.. Dne 24. prosince 1968 pořídil snímek \"Východ Země\", který zachycuje výřez měsíčního povrchu a v pozadí osvětlenou část planety Země (pootočenou oproti severojižní orientaci o 135 stupňů). Anders použil speciálně upravený fotoaparát značky Hasselblad a barevný sedmdesátimilimetrový film Ektachrome.\n\nZůstal ještě krátce ve výcviku a byl jmenován do záložní posádky Apolla 11. V září roku 1969 se rozhodl plukovník Anders z letectva USA odejít. V letech 1969-1973 pracoval ve Washingtonu v Národní radě pro letectví a kosmické lety (\"National Aeronautics and Space Council\"). V letech 1973-1976 byl ředitelem Komise pro atomovou energii. V roce 1976 byl jmenován velvyslancem USA v Norsku. Od října 1977 byl generálním manažerem oddělení atomové energie u společnosti General Electric (\"General Dynamics Corp., Nuclear Energy Products Div.\"). V roce 1989 pracoval u firmy Textron, Inc. Roku 2003 se vrátil do NASA v Houstonu už jako generál v záloze. Je ženatý a má šest dětí. V roce 2004 byl v Ohiu zapsán do National Aviation Hall of Fame (Národní letecká síň slávy).\n\n"}
{"id": "287803", "url": "https://cs.wikipedia.org/wiki?curid=287803", "title": "Karlstad", "text": "Karlstad\n\nKarlstad je švédské město, hlavní město provincie Värmland. Město leží na břehu největšího švédského jezera Vänern. V roce 2010 mělo 61 685 obyvatel. Město Karlstad je pokládáno za jedno z nejslunečnějších měst ve Švédsku. Karlstad je sídlem několika středních škol a také vysoké školy (\"Karlstads universitet\").\n\nKořeny města sahají až do období Vikingů před rokem 1000 našeho letopočtu. Statut města udělil Karlstadu 5. března 1584 švédský vévoda \"Charles\", který byl později korunován králem Švédska, jako Karel IX.\nMěsto odvozuje svůj název od krále – Karlstad znamená \"Karlovo město\". Vévoda také ustanovil Karlstad regionálním hlavním městem a přidělil mu značné množství pozemků. Ve městě si vévoda postavil dům, který se nazývá \"Kungsgården\". Na tomto místě v letech 1724–1730 postavil \"Christian Haller\" katedrálu.\n\nKarlstad se významným způsobem zapsal do moderních dějin celého Švédska. V noci 7. března 1809 část švédské armády, které velel podplukovník \"Georg Adlersparre\", obsadila Karlstad. Zde podplukovník 9. března oficiálně vyhlásil úmysl svrhnout švédského krále, kterým byl tehdy Gustav IV. Adolf. Švédská armáda poté zahájila pochod na Stockholm, kde 13. března krále zajala a uvěznila.\n\nKarlstad utrpěl čtyři velké požáry. Při posledním požáru 2. července 1865 bylo – kromě katedrály a několika domů – prakticky celé město zničeno. Karlstad byl potom přestavěn podle v moderním stylu se širokými ulicemi, obklopenými stromy. V roce 1905 byla v Karlstadu podepsána dohoda o zrušení unie mezi Norskem a Švédskem.\n\nV Karlstadu je oblíbeným sportem lední hokej. Nejpopulárnějším hokejovým klubem je Färjestads BK. Tým hraje ve švédské nejvyšší soutěži a několikrát vyhrál švédský šampionát, naposledy v roce 2011. Je nejúspěšnějším mužstvem ve Švédsku od roku 1975, kdy byla zřízena švédská \"Elitserien\". Za hokejový tým Färjestads BK hráli i známí švédští hokejisté Håkan Loob a Jörgen Jönsson. Další hokejové kluby působí v nižších soutěžích.\nVe městě je i několik fotbalových klubů, ale v současnosti žádný z nich nehraje ve švédské nejvyšší soutěži. Ve městě se provozují i další populární sporty. Bandy – kolektivní míčový sport hraný na ledové ploše – je snad nejvíce populárním sportem ve městě. Město je domovem dvou historicky nejúspěšnějších klubů ve Švédsku, \"Boltic\" a \"IF-Karlstad Göta\". V roce 2000 byly oba dva kluby sloučeny do \"BS BolticGöta\". Americký fotbal je ve městě zastoupen klubem \"Carlstad Crusaders\", který působí ve švédské nejvyšší soutěži a roku 2010 vyhrál švédský šampionát. Dalším prominentním sportovním klubem v Karlstadu je \"OK Tyr\", jeden z největších švédských klubů zaměřených na orientační běh, sídlí zde také Mezinárodní federace orientačního běhu (IOF).\n\nSportovní komplex \"Tingvalla\", který zahrnuje i zimní stadion, postavený v roce 1967, má jednu z největších umělých ledových ploch v Evropě. V současné době se čeká na rozhodnutí města, týkající se rekonstrukce zimního stadionu.\n\nSoučástí sportovního komplexu \"Tingvalla\" je též atletický stadion, kde se už desítky let každoročně pořádá mítink nazvaný \"Götagalan\" za účasti známých sportovců. Z českých reprezentantů na mítinku v minulosti pravidelně závodil např. Ludvík Daněk.\n\nKarlstad je hostitelem mezinárodních sportovních soutěží. Konalo se tu např. Mistrovství světa IIHF v inline hokeji 2010, na němž české reprezentační mužstvo získalo stříbrné medaile. Karlstad je také pravidelným místem startu a cíle rychlostních zkoušek na Švédské rallye.\n\nZajímavostí města je 90 km dlouhá asfaltová trať určená pro sportovní veřejnost. Jezdí na ní cyklisté, lyžaři na kolečkových lyžích a bruslaři na kolečkových bruslích. V okolí města je mnoho pilinami upravených cest pro jogging, z nichž některé jsou osvětlené. Během zimního období se část těchto cest mění na lyžařské tratě.\n\n\nRoku 1859 v Karlstadu zemřel švédský botanik Carl Adolf Agardh.\n\n\n"}
{"id": "287813", "url": "https://cs.wikipedia.org/wiki?curid=287813", "title": "Neil Robertson", "text": "Neil Robertson\n\nNeil Robertson (* 11. února 1982 v Melbourne, Austrálie) je od roku 1998 profesionální hráč a světový šampion ve snookeru z roku 2010. Na turnaji China Open v roce 2010 dosáhl maximálního breaku 147 bodů. Držitelem titulu mistra světa se stal po vítězství v Mistrovství světa ve snookeru v britském Sheffieldu. Se svojí norskou přítelkyní Mille má jednoho syna, narozeného 12. května 2010, osm dnů po zisku titulu mistra světa.\n\n\n"}
{"id": "287819", "url": "https://cs.wikipedia.org/wiki?curid=287819", "title": "Härnösand", "text": "Härnösand\n\nHärnösand je město ve středním Švédsku,asi 50 km severně od Sundsvallu, 450 km severně od Stockholmu, na pobřeží Botnického zálivu. Je hlavním městem provincie Västernorrland. V současnosti zde žije zhruba 18 000 obyvatel. Ve městě se nachází barokní kostel ze 17. století, který je sídlem biskupství. Severně od města se nachází památka Unesco Höga kusten (Vysoké pobřeží).\n\n"}
{"id": "287820", "url": "https://cs.wikipedia.org/wiki?curid=287820", "title": "Jan Nepomuk Štěpánek", "text": "Jan Nepomuk Štěpánek\n\nJan Nepomuk Štěpánek (19. května 1783 v Chrudimi – 12. února 1844 v Praze) byl významný český divadelník, herec, režisér, dramatik, dramaturg, překladatel, spisovatel, redaktor, publicista a divadelní ředitel. Jednalo se o jednu z vůdčích osobností českého divadla první třetiny 19. století.\n\nRodina měla mydlářskou živnost v Chrudimi. Jan Nepomuk Štěpánek si původně vybral kněžskou dráhu. Pobyt v semináři v Litomyšli přerušil roku 1800, kdy dobrovolně vstoupil do studentské legie verbované proti Napoleonovi. K teologii se sice ještě vrátil, ale před vysvěcením jej tehdejší vlastenecká společnost přivedla k divadlu, které si hluboce zamiloval.\n\nVystupoval jako ochotník, psal i upravoval hry pro česká divadelní představení, zvláště pro soubor pražského Malostranského divadla, se kterým se seznámil při jeho působení v lázních Teplice v letech 1803–5. Aby se vůbec uživil, pracoval v tomto divadle v letech 1805/1806 a 1807/1808 jako nápověda. Od roku 1812 pak pracoval v pražském Stavovském divadle, kde se staral o uvádění českých ochotnických představení. V roce 1819 uváděl sám svoji funkci jako \"divadelní sekretář a pokladník\". V letech 1812 až 1824 zastával funkci dramaturga a režiséra českých představení, později byl dokonce spoluředitelem divadla (1824 až 1834).\n\nPro svou lásku k divadlu, vlastenecké nadšení a charitativní činnost byl obdivován (obdržel v roce 1821 čestnou medaili a v roce 1824 se stal čestným členem Musea), zvláštní umělecké hodnoty v jeho díle ovšem nenajdeme. Pro divadlo sám napsal, přeložil či upravil asi 130 různých dramatických děl, při určování repertoáru divadla jim však dával až příliš velkou přednost před díly jiných autorů, přestože uvedl například 10 Klicperových her a ojediněle i díla Grillparzera, Schillera a dalších. Ze Štěpánkových děl byly v oblibě u tehdejšího obecenstva např.  jeho historicko–rytířské hry a veselohry ze současnosti. V letech 1824 až 1843 přeložil nejméně 13 operních libret (např. Weber, Mozart). Při překladech používal přízvučnou prozódii, nikoliv časoměrnou, jak bylo tehdy dle klasicistních norem zvykem. Jeho operní dramaturgie byla jedním z nejprogresivnějších rysů českého divadla v první polovině 19. století. V období jeho spoluředitelování bylo ve Stavovském divadle uvedeno okolo 100 operních představení.\n\nPsal také básně a sentimentální povídky, redigoval a vedl časopis Česká včela.\n\nByl otcem zpěvačky Antonie Štěpánkové. Je pohřben v Praze na Olšanských hřbitovech.\n\n\n\n\n"}
{"id": "287822", "url": "https://cs.wikipedia.org/wiki?curid=287822", "title": "No Code", "text": "No Code\n\nNo Code je studiové album americké grungeové skupiny Pearl Jam. Vyšlo v roce 1996 pod vydavatelství Epic Records.\n\n"}
{"id": "287825", "url": "https://cs.wikipedia.org/wiki?curid=287825", "title": "Evžen Snítilý", "text": "Evžen Snítilý\n\nEvžen Snítilý (* 2. května 1954 Svitavy) je český politik, v letech 1996–2010 poslanec Poslanecké sněmovny, do roku 2008 za Českou stranu sociálně demokratickou, po vyloučení ze strany kvůli podpoře Václava Klause v prezidentské volbě roku 2008 jako nezařazený poslanec.\n\nNarodil se ve Svitavách v učitelské rodině. V roce 1973 absolvoval gymnázium v Blansku a dva semestry Pedagogické fakulty dnešní Univerzity v Hradci Králové. Poté pracoval v Transportě Chrudim. V letech 1976–1978 vykonával základní vojenskou službu v Litoměřicích. Později se odstěhoval do Dobrušky, kde pracoval v místní cihelně.\n\nDne 29. listopadu 1989 založil místní organizaci ČSSD a stal se jejím předsedou. V městském výboru Dobrušky působil jako radní pro místní a sociální politiku. Později se stal tajemníkem okresního a pak i krajského sekretariátu ČSSD. V komunálních volbách roku 1994 neúspěšně kandidoval do zastupitelstva města Dobruška za ČSSD. Zvolen sem byl v komunálních volbách roku 1998. Pak přesídlil do Náchoda, kde v komunálních volbách roku 2002 a komunálních volbách roku 2006 neúspěšně kandidoval do tamního zastupitelstva.\n\nVe volbách v roce 1996 byl zvolen do poslanecké sněmovny za ČSSD (volební obvod Východočeský kraj). Mandát ve sněmovně obhájil ve volbách v roce 1998, volbách v roce 2002 a volbách v roce 2006. V letech 1996–2006 byl členem výboru pro veřejnou správu, regionální rozvoj a životní prostředí (v letech 2002–2006 jako jeho předseda). V období let 2006–2010 byl místopředsedou výboru pro veřejnou správu a regionální rozvoj.\n\nSnítilý na sebe upozornil především během prezidentské volby v roce 2008, kdy v první volbě nevolil Jana Švejnara, na jehož podpoře se usnesl poslanecký klub ČSSD. Před třetím kolem první volby Snítilý zkolaboval a musel být převezen do nemocnice. Předseda ČSSD Jiří Paroubek vyjádřil názor, že se zhroutil pod nátlakem členů ODS, kteří prý na něj tlačili, aby volil jejich kandidáta Václava Klause. ODS toto popírala a tvrdila, že nátlak na Snítilého vytvářeli sociální demokraté.\n\nDne 15. února 2008, před druhou volbou prezidenta, bez bližšího zdůvodnění oznámil, že bude volit kandidáta ODS Václava Klause. Téhož dne byl vyloučen z poslaneckého klubu ČSSD. Prohlásil však, že nadále bude nezařazeným poslancem, který bude hlasovat stejně jako ČSSD.\n"}
{"id": "287831", "url": "https://cs.wikipedia.org/wiki?curid=287831", "title": "Nové Jirny", "text": "Nové Jirny\n\nNové Jirny jsou vesnicí ležící ve Středočeském kraji, v okrese Praha-východ a spadají pod obec Jirny, od které leží asi 1,5 km jižním směrem.\n\nNové Jirny vznikly roku 1800, kdy bylo k panské myslivně a hospodě, ležících na území vrchnostenského lesa, přistavěno několik domů. Obec se začala rychle rozrůstat a v roce 1980 v ní stálo 204 domů a žilo 501 obyvatel \n\nV ulici Lovecká bývala malá odloučená vojenská jednotka. V roce 1972 si těch několik zde sloužících vojáků základní služby pro své potěšení a zábavu vybudovalo na nádvoří před vojenským objektem betonový kruhový bazén s vodotryskem. Chovali pejska, kočky, králíky a také rybičku v bazénu.\n\n"}
{"id": "287837", "url": "https://cs.wikipedia.org/wiki?curid=287837", "title": "Václav Piloušek", "text": "Václav Piloušek\n\nVáclav Piloušek (24. prosince 1910 – 29. června 1985) byl český trenér ledního hokeje.\n\nOd roku 1939 byl trenérem hokejistů AC Stadion České Budějovice. Dokázal díky taktu, rozhodnosti a skvělému jednání dát dohromady kolektiv, který v roce 1951 dosedl poprvé na trůn hokejového mistra Československa, i když v této sezoně, díky nelehké politické situaci, byl vystřídán trenérem Kališem. Klub potom vedl ještě do roku 1955.\n\nByl předsedou AC Stadion, předsedou hokejové župy, předsedou hokejového odboru, pracoval v ústřední trenérské radě. S později tragicky zahynulým trenérem E. Fardou vedl v roce 1953 přípravu národního mužstva. Byl členem ústřední komise mládeže Československého svazu ledního hokeje.\n\nByl hlavním iniciátorem výstavby budějovického zimního stadionu, který jako třetí v republice byl v roce 1946 brigádnicky vybudován (s výjimkou technologie) za pouhých šest měsíců. Pro stavbu soustředil část finančních prostředků a řadu obětavých spolupracovníků.\n\nZískal řadu trofejí, diplomů a uznání, včetně vavřínového věnce za výstavbu zimního stadionu.\n\nVe spolupráci s P. Turkem připravoval vydání knihy o jihočeském hokeji s tím, že jeho dílo obsáhne úsek od vzniku hokeje v Jižních Čechách do roku 1955 a P. Turek dopíše kroniku do současnosti. I když svou část knihy odevzdal již v roce 1979, jejího vydání se už nedočkal.\n"}
{"id": "287839", "url": "https://cs.wikipedia.org/wiki?curid=287839", "title": "Klášter Sant Joan de les Abadesses", "text": "Klášter Sant Joan de les Abadesses\n\nTato benediktinská fundace byla založena roku 887 barcelonským hrabětem Guifredem I. Chlupatým zřejmě na žádost jeho dcery Emmy. Emma se pak stala první abatyší. V počátečních desetiletích fungování konventu se stalo tradicí, že abatyšemi se stávaly dcery vysoké katalánské šlechty (hrabat z Barcelony, hrabat z Cerdanye aj.)\nPikantní je obvinění z nemravnosti, které přimělo papeže roku 1017 klášter dočasně uzavřít. Podle sousedního hraběte Tallaferra, zájemce o klášterní privilegia, se abatyše Ingilberga a mnoho nižších řádových sester pravidelně spouštělo s hrabětem Arnauem.\n\nDnešní budova kláštera vznikala převážně v rozmezí 12.-15. století. Kostel je jednolodní stavbou vysvěcenou roku 1150. Je postaven na křížovém půdorysu s pěti apsidami. Křížová chodba je ukázkou katalánské gotiky. Zjevuje se tam údajně duch zhýralého hraběte Arnaua. Sedí na koni a je doprovázen smečkou vyjících psů.\n\n"}
{"id": "287842", "url": "https://cs.wikipedia.org/wiki?curid=287842", "title": "Česnek ozdobný", "text": "Česnek ozdobný\n\nČesnek ozdobný (\"Allium cristophii\"), někdy nazývaný též česnek Christophův, patří mezi méně známé cibulnaté rostliny.\n\nPodle biolib. cz jsou používány pro druh označovaný \"Allium cristophii \"různá synonyma, například:\" \"\n\nDosahuje výšky 30-60 cm. Kvete v květnu až červenci. Květenství vytvoří kulovité okolíky, jednotlivé kvítky mají modrou až fialovou barvu. Květenství jsou ozdobná i po odkvětu.\n\nCelá rostlina je někdy uváděna jako mírně jedovatá ale jedlá.\n\nV přírodě se druh vyskytuje v horských oblastech Turkmenistánu, Íránu, jihozápadní Asii, Malé Asii, Střední Asii, v severním Íránu a centrálních oblastech Turecka, Turkestánu.\n\nVyžaduje slunné stanoviště a propustné půdy, ale snese i hlinité, propustné půdy. nesnáší přemokření. Vysazuje se počátkem října do hloubky 12 – 15 cm na vzdálenost 40 – 50 cm.\n\nMnožení semeny.\n\nCibule jsou v nevhodném prostředí náchylné k napadení houbovými a bakteriálními chorobami.\n\nOkrasná rostlina. Je vhodná pro výsadbu do skalek i do záhonů. Používá se k sušení a aranžování ale i jako řezaná rostlina (květ).\n\n"}
{"id": "287843", "url": "https://cs.wikipedia.org/wiki?curid=287843", "title": "Česnek aflatunský", "text": "Česnek aflatunský\n\nČesnek aflatunský (\"Allium aflatunense\"), někdy nazývaný též česnek perský, patří mezi méně známé okrasné cibulnaté rostliny z čeledi amarylkovitých.\n\nDosahuje výšky 75 - 90 cm. Květenství tvoří kulovité okolíky, jednotlivé kvítky mají fialovou barvu.\nKvete v květnu až červnu. Pěkná jsou i odkvetlá květenství\n\nPoužívá se k řezu.\n"}
{"id": "287844", "url": "https://cs.wikipedia.org/wiki?curid=287844", "title": "Zahradnictví", "text": "Zahradnictví\n\nZahradnictví je obor zabývající se studií rostlin v souvislosti s pěstování rostlin pro uspokojení materiálních potřeb (ovoce, zeleniny, koření, bylin, apod.), ale i ze sociálních a estetických důvodů (okrasné rostliny). V tomto směru je zahradnictví propojeno nejen s obory technickými, ale i s obory humanitními. Ve srovnání se zemědělstvím se zabývá obvykle pěstováním na omezené ploše (často zahrada). Využívá manuální práce pro kulinářské a okrasné výpěstky.\n\nZahradnictví je činnost prováděná v zahradách, parcích nebo zahradnictvích. Jako zahradnictví může být označen druh služby nebo o specializovaná firma zabývající se jednotlivými kroky v pěstováním a prodeji rostlin. Zaměstnanec takovéto firmy obvykle pracuje jako zahradník.\n\nAn Encyclopædia of Gardening z devatenáctého století popisuje zahradnictví takto:\n\nJedná se o vytváření, vylepšování a využívání ovoce, zeleniny, květin a okrasných rostlin. Na rozdíl od botaniky zahradnictví spojuje vědu s estetikou. Zahradnictvím se zabývají jednotlivci i nadnárodních společnosti.\n\nZahradnictví je různorodý obor lidské činnosti, zahrnuje jednak použití rostlin jako potraviny (ovoce, zelenina, houby a byliny pro kuchařské účely) a ozdoby (květiny, stromy, keře, chmel, trávníky) , ale také ochranu rostlin, rekultivaci krajiny, projektování, zhotovování a údržba parků a zahrad a další.\n\nZahradnictví, stejně jako většina jiných řemesel a umění, má svůj původ už v primitivních lidských společenstvích, kdy se lidé mimo sběr plodů začali živit pěstováním těchto plodů. Antropologie i u dnes žijících kmenů rozeznává skupiny zahradníků nazývaných antropologií hortikulturalisté jako jeden z ekonomických typů společností. Podle antropologických pozorování mají sklon tendenci se organizovat do kmenových společenství.\n\nZáhony s bylinkami, keři a zeleninou před dveřmi chatrče na hranicích společného majetku se během tisíců let rozšířily v několik kilometrů velký park, jehož hranice se stírají v lese a v polích u vesnic okolo paláce.\n\nNejstarší zmiňované zahrady starověku jsou omezeny na báječné výtvory fantazie, nebo údajných inscenací princů\na válečníci. Nejstarší zdroje jsou legendy jenž zmiňují rajskou zahradu a zahrady Hesperidek, zahrady Židů, Babyloňanů, Peršanů a Řeků.\n\nPohádkové zahrady starověku jsou spojeny s náboženstvím těch časů. Tyto náboženství byly uspořádány filozofy ve třech směrech barbarství, skytská filosofie, a helénismus. K posledně jmenované filosofii patří hebrejská, řecká a muslimská víra. Každá z ideologií má svůj systém stvoření, nebe a peklo, ale především, každý z těchto směrů má svou zahradu. Zahrada a ráj bývá slíbenou odměnou za dobré chování během života.\n\nMezi starověké civilizace jsou řazeny první vyspělé lidské společnosti, které rozkvétaly v oblastech Sýrie, Palestiny, Fénicie, Malé Asie), Mezopotámie, Íránské vysočiny, Egypta a Arábie). Toto období je ohraničeno koncem pravěku ve 4. tisíciletí př. n. l. a vpádem Arabů v první polovině 7. století. První zemědělci se v oblasti Předního východu usadili někdy v 8. a 9. tisíciletí př. n. l. Kolem roku 7700 př. n. l. se začaly utvářet první usedlé agrární společnosti. Vznikla zde nejstarší známá města světa a také vznikaly první zahrady.\n\nVisuté zahrady \"Semiramidiny\" i nad většími a nákladnějšími stavbami té doby podle popisů vynikají originalitou, jedinečností, technikou, řešením stavby, důmyslností čerpacího zařízení a krásou.\n\nEgyptská zahrada je poprvé zmiňována v době asi 4000 př. n. l. Velmi často se na malbách v hrobkách nachází zobrazení zahrad, jejichž vzhled je podrobně propracovaný. Stěny obsahovaly i obrazy sběru ovoce a květinových dekorací. V Egyptě bylo běžné aranžování květin. Součástí zahrady býval zavlažovací systém, pravidelný bazén nebo také vodotrysky.V egyptských zahradách byly vysázeny i cizokrajné stromy, mezi nimiž byly patrně i vzácné druhy. Ovocné druhy byly ve starověku běžné, ale pěstovány a šlechtěny byly i okrasné druhy.\n\nStaří Židé pěstovali aromatické a léčivé byliny, například mandragoru. Peršané a staří Řekové s oblibou pěstovali narcisy, fialky, břečťan a růže, obdivovali také cypřiše a borovice. Řekové používali kytice, věnce a girlandy.\n\nŘímské zahradnictví ve starověku znalo nejen hnojení a používání různých zemin a příměsí, ale i systémy vytápění, chlazení, rychlení. Římští zahradníci chránili teplomilné druhy rostlin před namrznutím, mimo meristémového množení znali a používali všechny druhy vegetativního množení včetně štěpování, průklesty, řez, ale i ochranu rostlin. Pěstovali množství odrůd různých druhů ovoce a zeleniny, především ale révy, slivoní, třešní, tykvovité a lilkovité zeleniny a dalších, oblíbené odrůdy měly pojmenování. Obliba květin dala základ florimánii. Římská záliba v zahradničení byla odsuzována jako přepjatá.\n\nVysokou estetickou úroveň postupně nabyly malebné čínské, korejské a japonské zahrady.\n\nBarbarství zvítězilo nad člověkem a uměním, popisuje J.C. Loudon pád Říma. Při pádu zkorumpované Římské říše byly zničeny a vypleněny paláce i domy, jedna provincie po druhé. Zahrady zpustly.\n\nV období středověku se zahradnictví rozvíjelo pouze velmi omezeně v klášterních zahradách nebo na sídlech nejbohatších vládců a bohatých náboženských činovníků, především ale v Itálii, která byla stále evropským centrem vědění a kultury. Znalosti technologií které románská kultura používala se šířily do zbytku Evropy, ale často také upadaly v zapomenutí. Během středověku do východní a severní Evropy pronikaly některé druhy ovocných a okrasných dřevin (mišpule, réva) a znalosti o způsobech jejich pěstování. Výsadu vzdělání, přístup ke kultuře, dostává jen malé procento obyvatel. Věda je nahrazena věroukou.\n\nPierre de Crescent popisuje italské zahrady té doby a dělí je do tří tříd: zahrady osob s pouze malým jměním, osob z lepších poměrů, knížat a králů. Popisuje tvorbu a zdobení těchto zahrad. Královské zahrady by měly mít zvěřinec a voliéru, altánek, a vinnou révu. Všechny ze tří vyšších tříd by měly být ozdobeny trávníkem, keři, a aromatickými květinami.\n\nNa území jižní Evropy vznikají pod vlivem islámu maurské zahrady (Alhambra). V Asii jsou vytvářeny stylizované japonské zahrady a rozvíjí se styly umění ikebany.\n\nZahradnictví, ale i ostatní umění, bylo oživeno a sponzorováno rodem Medicejských na začátku šestnáctého století.  V šestnáctém století zahrady podléhají přísnějšímu geometrickému formování, přichází objev vlivu architektury rostlin na kvality zahrady, jsou objevovány vlivy a pravidla stavebních a rostlinných prvků.\n\nObjevují se prvky jako casino, grotta s kaskádou a fontány v osové souměrnsti, theatron, rybníčky, štěpnice, ptáčnice, zvěřinec a stromovky. Prostory propojují loubí, pergoly, aleje. Jedním z příkladů italské zahrady 17. století jsou zahrady Boboli nebo Isola Bella.\n\nItallské zahradnictví je oceňováno co se týče pěstování zeleniny i květin, ale obdivovány jsou i botanické zahrady, ovocné sady, oranžérie, a skleníky.\n\nK většímu rozvoji oboru došlo v 18. a 19. století, především v důsledku hospodářského rozmachu, techniky a humanismu. Vyčlenil se obor zahradní architektury, při tvorbě módy u úpravy zahrad hrály úlohu významné osobnosti i veřejné mínění. Došlo k vzniku spolků a zahradnictví se stalo prostředkem sociálního rozvoje, komunikace, i vzájemného srovnávání. Vznikaly první zahradnické školy, odborné zahradnické časopisy, šlechtění rostlin se stalo systematickým i s ohledem na pokrok v botanice a poznatky v genetice. Zdokonalila se ochrana a výživa rostlin. Vlivem obchodu dochází k významnému šířením chorob a škůdců.\n\nV poválečných letech pak dochází k rozvoji specializovaných firem, v ČSSR dochází po znárodňování ke vzniku národních podniků, městských podniků zabývajících se pokrytím místní poptávky a službami. V zahraničí a později i v ČR roste význam mezinárodního obchodu. V mezinárodním obchodu se zahradnickými produkty má významné postavení Holandsko. Vznikají mezinárodní organizace na ochranu před šířením chorob a škůdců.\n\nRostliny jsou používány v zahradnictví jako základní materiál k více účelům, podle jednotlivých oborů jako potravina nebo jako dekorace. Některé rostliny jsou i léčivé, některé z nich se pak používají i pro průmyslovou výrobu léčiv ve specializovaných oborech zemědělství.\n\nProdejci zahradnických výpěstků a výrobků často používají lidová jména nebo komerční názvy rostlin pro zvýšení atraktivity zboží. Tento přístup často mate zákazníka, neboť rostlina pod pouze novým názvem může být prodávána jako odlišné zboží nebo novinka a často dochází k nedorozuměním (Nordmanova jedle, jedle normanská). Mnohý zákazník však dá přesto přednost použití jednoslovného názvu snadno zapamatovatelného názvu v jím používaném jazyce před binomickým nebo trinomickým vědeckým pojmenováním cizím jazykem, které se beztoho také mění. Nicméně pojmenování rostlin není samoúčelné. Používaná jména mají sloužit především k účelu identifikace rostliny.\n\nV zahradničení obyvatel, které nejsou profesionálními zahradníky se často používá škály starších lidových názvů rostlin. Tato lidová pojmenování mohou být mnohem starší než používaná taxonomická pojmenování a někdy pochází z dříve používaných vědeckých názvů. Při tvorbě lidových jmen byla obvykle používána fantazie vykreslující podobu rostliny (růže z Jericha – Lonicera periclymenum ale také Selaginella lepidophylla), nebo se název vztahuje k vlastnostem rostliny. Nověji také bývalo používáno ideologické pojmenování – Slzičky Panny Marie (různé menší druhy hvozdíků), Rukavice Panny Marie, ruce Panny Marie, zvonečky Panny Marie. Výhodou je mnohdy snazší vyslovení názvu, nevýhodou že i v rámci regionu se názvy mohou lišit a národní názvy jsou zcela různé.\n\nV profesionálním zahradnictví jsou používány k označení rostlin, které jsou předmětem pěstování, vědecké názvy s připojením názvu kultivaru. Řídí se botanickou nomenklaturou,  včetně pravidel tvorby jmen cultonů a zohledňuje změny v taxonomii. Tato pojmenování jsou obvykle mezinárodně respektovaná a tedy shodná ve všech zemích. To je velkou výhodou v obchodním styku, komunikaci a čerpání z odborných zdrojů.\n\nV běžné komunikaci u často užívaných druhů (nebo u druhu o kterém již byla konkrétně řeč), je však někdy pojmenování zkráceno na název kultivaru ('Dubáček', 'Skyrocket', 'Spartan', 'Gloria Dei'), ale také někdy zkomoleno. Pro druhy plevele, které nejsou pěstovány jako kulturní rostliny není v komunikaci používáno vědeckých, ale lidových jmen běžných v dané lokalitě. Při desikaci plevele tak zahradník neničí pesticidem \"Taraxacum vulgare\", ale pampelišky.\n\nOdborné, vědecké, latinské pojmenování používané v komunikaci se však během let v taxonomii také mění (Brugmansia na Datura a zpět na Brugmansia) a někdy dochází k nedorozumění. Problém tyto změny činí i při práci s odbornou literaturou.\n\nZ důvodů častých změn názvů je nově v rostlinolékařství šířen neměnný kód pro používané a známé rostliny a živočichy který nebude podléhat změnám v taxonomii, eppo kód, a pravděpodobně tak usnadní určení rostliny v komunikaci. Je ovšem někdy těžko vyslovitelný a těžko bude běžně používán jako obchodní název.\n\nZákladní rozdělení zahradnictví je na několik základních odvětví. Mezi ty základní patří:\n\nZahradnictví lze také dělit na další obory jako je arboristika, výživa a ochrana rostlin a další.\n\n"}
{"id": "287848", "url": "https://cs.wikipedia.org/wiki?curid=287848", "title": "Skalnička", "text": "Skalnička\n\nSkalničky nebo také alpinky jsou obvykle plané (ne vyšlechtěné) rostliny, řidčeji kříženci či kultivary (například lomikámeny (\"Saxifraga\")), které se pěstují na zahradách, ne však na záhoně, nýbrž jednotlivě na uměle vytvořené skalce. Skalka obvykle vytváří dojem volné přírody, moderní skalky však jsou též technickým i architektonickým dílem kombinující různé materiály. Mezi kameny se pěstují různé druhy rostlin, nejčastěji drobného, kompaktního vzrůstu často s nápadnými květy. Součástí výsadby můžou být i zakrslé či plazivé dřeviny a čarověníky jehličnanů. \n\nVzhledem k uspořádání skalky a různým použitým horninám lze jednotlivým rostlinám připravit i různé podmínky: více nebo méně slunce a vláhy, půdu spíše rašelinitou, písčitou a podobně. Kameny na skalce nejsou jen ozdobou, nýbrž akumulují sluneční teplo a přitom brání vysychání půdy. Zvláštním druhem skalky, zaměřeným na vysokohorské rostliny, je alpinum. \n\nSkalky začaly vznikat v první polovině 20. století, kdy zahrádkáře zaujala krása volně rostoucích („planých“) rostlin, zejména horských, a přesazovali je do zahrádek na uměle vytvořené skalky. Když se tato móda rozšířila, začala vzácnější volně rostoucí rostliny přímo ohrožovat. Od poloviny 20. století se proto vzácné a ohrožené druhy rostlin chrání zákonem. „Divoké“ přesazování vzácnějších rostlin z volné přírody do zahrádek a na skalky se nejen trestá, ale obecně pokládá za vandalství.\n\nDnes se i vzácné druhy skalniček úspěšně pěstují a prodávají. Populace některých druhů jsou dnes v zahradách větší než v přírodě - globální změny ekosystémů totiž vedou k vymírání druhů i bez přímého odběru jedinců z přírody.\n\nPěstování skalniček je dnes rozšířená zájmová činnost, pěstitelé mají své spolky, burzy a výstavy. \n\n\n\n\n\n"}
{"id": "287849", "url": "https://cs.wikipedia.org/wiki?curid=287849", "title": "Joseph J. Roberts", "text": "Joseph J. Roberts\n\nJoseph Jenkins Roberts (15. března 1809 v Norfolku ve Virginii, USA – 24. února 1876, Monrovia, Libérie) byl liberijský politik amerického původu, který se stal prvním (1848-1856) prezidentem svobodného afrického státu Libérie. Liberijským prezidentem byl zvolen ještě jednou na období 1872–1876.\n\nJoseph J. Roberts se narodil jako svobodný člověk amerického původu Amelii Robertsové v Norfolku ve Virginii, seveřanském státu, kde bylo otroctví zakázáno. Joseph byl v pořadí druhým dítětem a měl šest sourozenců (John, Henry, Urias, William, Elizabeth, a Mary).\n\nJoseph J. Roberts měl africké praprarodiče on sám byl zčásti evropského původu. Později se odstěhoval do Petersburgu ve Virginii, kde se začal věnovat rodinnému plavebnímu podniku. V roce 1829 se odstěhoval do Libérie, kde v Monrovii založil obchodní stanici. O deset let později se stal zástupcem liberijského guvernéra a v roce 1841 guvernérem. Osobnost Josepha J. Robertse stála u vyhlášení nezávislosti Libérie v roce 1847 a následujícího roku se stal i prvním prezidentem nového státu.\n\nV roce 1871 byl prezident Edward J. Roye pučem sesazen členy Republikánské strany, protože měl v úmyslu zrušit nastávající volby. Do prezidentského úřadu byl dosazen prozatímní prezident James Skivring Smith, který vládl jen do příštích voleb. Roberts, který byl jedním z vůdčích osobností Republikánské strany, následně vyhrál prezidentské volby a jako sedmý prezident v řadě se vrátil do úřadu, který již jednou zastával. V úřadu setrval až do své smrti roku 1876, ačkoliv již od roku 1875 jej velmi omezovala jeho nemoc.\n\nNa počest prezidenta Robertse nese nese liberijské hlavní letiště jméno \"Robertsovo mezinárodní letiště\". Jeho podobizna je také vyobrazena na liberijské deseti dolarové bankovce.\n\n"}
{"id": "287859", "url": "https://cs.wikipedia.org/wiki?curid=287859", "title": "Cerdanya", "text": "Cerdanya\n\nCerdanya (katalánsky \"Cerdanya\"; francouzsky \"Cerdagne\"; španělsky \"Cerdaña\") je oblast rozkládající se v Pyrenejích na pomezí Francie a Španělska.\n\nHistoricky se jedná o hrabství Cerdanya, které v průběhu staletí bylo v držení hrabat z Barcelony, hrabat provensálských, hrabat rousillonských a nakonec Aragonské koruny.\n\nRoku 1659 Pyrenejská smlouva náhodně rozdělila území mezi Španělsko a Francii.\n\n"}
{"id": "287862", "url": "https://cs.wikipedia.org/wiki?curid=287862", "title": "Kraličky", "text": "Kraličky\n\nNázev Kraličky má více sídel:\n"}
{"id": "287868", "url": "https://cs.wikipedia.org/wiki?curid=287868", "title": "Staré město (Baku)", "text": "Staré město (Baku)\n\nStaré město v Baku (ázerbájdžánsky\" İçəri Şəhər\", anglicky \"Inner City (Baku\")) je historické jádro hlavního města Ázerbájdžánu Baku.\n\nİçəri Şəhər (čti \"Ičeri šeher\") doslova znamená \"centrum města\" a je to historické jádro města ohraničeno pevnými zdmi. Návštěvníci tuto část Baku označují jako \"Staré město\", protože se jedná o nejstarší část Baku. Mnoho Ázerbájdžánců věří, že centrum města právě tak jako Panenská věž bylo postaveno ve 12. století. Podle některých pramenů bylo postaveno již v 7. století.\n\nSpolu s Palácem Širvanšáhů a Panenskou věží je od roku 2000 zapsána jako chráněná památka na seznamu Světového dědictví UNESCO.\n\n"}
{"id": "287870", "url": "https://cs.wikipedia.org/wiki?curid=287870", "title": "Čenětice", "text": "Čenětice\n\nČenětice jsou osada ležící ve Středočeském kraji, v okrese Praha-východ. Jsou administrativní součástí obce Křížkový Újezdec; ten leží 1,5 km jižním směrem. V katastru Čenětic asi 1 km východně od vesnice v lese Okrouhlíku pramení Botič.\n\nPrvní písemná zmínka o Čeněticích pochází z roku 1088.\n"}
{"id": "287872", "url": "https://cs.wikipedia.org/wiki?curid=287872", "title": "Matt Damon", "text": "Matt Damon\n\nMatt Damon (* 8. října 1970 Cambridge, USA) je americký herec, filmový producent a scenárista. Ve filmu se poprvé objevil v roce 1988 ve snímku \"Být dobrou matkou\". Všeobecně známým se stal po boku Bena Afflecka ve filmu \"Dobrý Will Hunting\", ke kterému spolu s Affleckem napsal scénář, a kde byl za výkon v hlavní roli nominován na Oscara.\n\nZa titulní postavu opuštěného astronauta Marka Watneyho ve sci-fi dramatu \"Marťan\" obdržel Zlatý glóbus za nejlepší mužský herecký výkon v komedii či muzikálu.\n\nZačínal spolu se svým kamarádem Benem Affleckem s herectvím již v raném věku, kdy se věnovali hraní v TV reklamách. Navštěvoval Harvardovu univerzitu, kde studoval anglickou literaturu, nicméně ji nedokončil a jel budovat svou kariéru do Hollywoodu.\n\nPo příchodu do Los Angeles začínal v několika projektech společnosti TNT a navázal kontakty potřebné pro získání zajímavějších rolí. Zahrál si po boku Denzela Washingtona a Meg Ryan ve válečném filmu \"Odvaha pod palbou\" (1996), a poté ve snímku Francise Forda Coppoly \"Vyvolávač deště\". Krátce na to uvedli spolu s Affleckem jejich společný film \"Dobrý Will Hunting\" (1997), kde byli oba autory scénáře. Snímek byl oceněn jak Zlatým glóbem, tak i Oscarem. Tímto počinem si otevřel dveře mezi hollywoodskou filmovou smetánku. Další z jeho známých rolí je také postava agenta Jasona Bournea ve filmu \"Agent bez minulosti\" z roku 2002 a v jeho pokračování \"Bourneův mýtus\" (2004), \"Bourneovo ultimátum\" (2007) a \"Jason Bourne\" (2016). Z nepotvrzených zdrojů se také plánuje ještě další pokračování Jasona Bourna po boku s hercem Jeremy Rennerem ze čtvrtého dílu Bournův odkaz (2012).\n\nZa roli ve filmu \"Marťan\" (2015) získal nominaci na Oscara a později získal cenu Zlatý glóbus.\n\nChodil se svou kolegyní z \"Dobrého Willa Huntinga\", Minnie Driver. Později měl dvouroční vztah s herečkou Winonou Ryder. V letech 2001 až 2003 chodil s Odessou Whitmire, bývalou osobní asistentkou Billyho Boba Thorntona a Bena Afflecka. Během natáčení filmu \"Bratři jak se patří\" v roce 2003 potkal v Miami Lucianu Bozán Barroso (narozenou v roce 1976 v Argentině), která zde pracovala jako barmanka. Pár se vzal na soukromém obřadu dne 9. prosince 2005 v Manhattan Marriage Bureau blízko newyorské radnice. Damon se stal nevlastním otcem mladší dcery Bozán Barrosy, Alexie, která byla z jejího předchozího manželství. Pár má ještě tři děti, Isabellu (narozena 2006), Giu Zavalu (narozena 2008) a Stellu Zavalu (narozena 2010) a celá rodina sídlí na Manhattanu. Dne 13. dubna 2013 Damon se svou ženou obnovili svůj svatební slib po osmi letech manželství.\n\nDamon je fanouškem týmu Boston Red Sox. Poté, co tým v roce 2007 vyhrál soutěž World Series, tak na pamětním DVD vyprávěl tuto událost.\n\nRád hraje poker a soutěžil v několika sériích World Series of Poker, včetně hlavní soutěže v roce 2010. V této soutěži přišel o 25 000 dolarů, když se připravoval na roli profesionálního hráče pokeru ve filmu \"Hráči\".\n\nDamon byl zakladatelem H2O Africa Foundation, charitativní odnože expedice \"Running the Sahara\", která se spojila s WaterPartners k vytvoření projektu \"Water.org\" v červenci 2009. On společně s Georgem Clooneym, Bradem Pittem, Donem Cheadlem, Davidem Pressmanem a Jerrym Weintraubem je zakladatelem Not On Our Watch Project, organizace, která se zaměřuje na globální pozornost a prostředky k zastavení a zabránění masovým zvěrstvům, jako tomu v Darfuru. Damon podporuje také kampaň ONE, který je zaměřena na boj proti AIDS v zemích třetího světa. Objevil se v jejich tištěných i televizních reklamách. Je také ambasadorem pro OneXOne, neziskové nadaci která poskytuje podporu, ochranu a zlepšení života dětí doma v Kanadě, Spojených státech a i po celém světě. Je mluvčím pro Feeding America, největší americké organizaci zaměřené proti hladovění a účastnil se několika jejich akcí o veřejných službách.\n\nDamon je členem představenstva v Tonic Mailstopper (dříve \"GreenDimes\"), společnosti, která se snaží zastavit nevyžádanou poštu, která je každý den dovážena do amerických domácností. Když se v dubnu 2007 objevil v pořadu Oprah Winfreyové, tak podpořil úsilí celé organizace, aby zabránil kácení stromů pro papír a obálky. Uvedl: „Pro odhadovaný desetník denně by mohli zastavit 70 procent nevyžádané pošty, která přichází k vám domů. Je to velmi jednoduché, dobrý dárek, já jsem se podepsal za celou naši rodinu. Byl to dárek, který jsem dostal v létě, byl jsem jim velmi nadšení a nyní jsem v radě společnosti.\"\n\nV roce 2011 namluvil dokumentární film \"American Teacher\", který měl před celosvětovým uvedením premiéru v New Yorku.\n\nV pořadu svého přítele Jimmyho Kimmela \"Jimmy Kimmel Live!\" občas vystupuje jako jeho předstíraný rival, se kterým má spory. Jimmy Kimmel měl v této show dlouhotrvající skeč, kdy se na konci každého dílu omlouval, že nemohl udělat rozhovor s Mattem Damonem. Původcem všeho byla parodická scénka, kdy během vysílání dne 12. září 2006, Damon vybuchl vzteky poté, co mu Kimmel utnul jeho interview. V pořadu se pak objevovaly různé skeče a narážky na Matta Damona. Dne 24. ledna 2013 Damon „násilně převzal“ Kimmelův pořad a zmínil jejich dlouhý spor, v tomto díle se objevily i osobnosti jako Robin Williams, Ben Affleck a Sarah Silverman.\n\nV prosinci 2006 se objevil v politickém diskuzním pořadu \"Hardball with Chris Matthews\" a během diskuze o probíhající válce v Iráku vyjádřil znepokojení nad nespravedlností ve všech socio-ekonomických třídách. Damon je podporovatelem demokratické strany a vznesl několik kritických poznámek na adresu republikánské politické strany, ale taktéž vyjádřil rozčarování ohledně politiky prezidenta Baracka Obamy- V roce 2012 spolu s Benem Affleckem a Johnem Krasinskim moderovali finanční sbírku pro kandidátku do Senátu z demokratické strany, Elizabeth Warren.\n\n"}
{"id": "287873", "url": "https://cs.wikipedia.org/wiki?curid=287873", "title": "Šerif", "text": "Šerif\n\nŠerif () je v zemích angloamerického práva název pro různé vysoké pozice soudní, administrativní a reprezentativní.\n\nSlovo vzniklo spojením staroanglických slov \"scír\" (hrabství, , územní jednotka před zavedení administrativního dělení na \"counties\") a \"geréfa\" (, vyšší královský úředník), doložené je od roku 1034.\n\nHistoricky byl anglický šerif ve svém hrabství zástupcem panovníka, nejvyšším úředníkem, a titul i funkce zůstala zachována i po normanské invazi. Postupem času však funkce ztratila na vážnosti.\n\nV současnosti se slovo používá tam, kam jej anglická expanze roznesla, ovšem s různým významem v jednotlivých státech, zemích a městech. Například:\n"}
{"id": "287877", "url": "https://cs.wikipedia.org/wiki?curid=287877", "title": "Linköping", "text": "Linköping\n\nLinköping (, []) je město v jižním Švédsku, hlavní město provincie Östergötland. \n\nMěsto Linköping mělo podle údajů z roku 2006 zde žije 97 885 obyvatel. Leží na řece Roxen a je výborně dopravně dostupné. Je napojeno na evropskou silnici E4 a železnicí je spojeno se Stockholmem, Malmö či Kodaní. \n\nDominantou města je katedrála ze 12. století, město je však známé také díky zdejší univerzitě založené teprve v roce 1975, ale také díky podnikům v hi-tech průmyslu. Jedním z nejvýznamnějších zaměstnavatelů ve městě je společnost SAAB.\n\n\n"}
{"id": "287878", "url": "https://cs.wikipedia.org/wiki?curid=287878", "title": "WorldWideWeb", "text": "WorldWideWeb\n\nWorldWideWeb byl první webový prohlížeč. Jeho součástí byl i WYSIWYG editor. Poprvé byl představen 26. února 1991 a běžel na platformě NeXTSTEP. Jeho autorem byl Tim Berners-Lee. WorldWideWeb byl později přejmenován na Nexus, aby se předešlo záměnám s World Wide Webem.\n\nWorldWideWeb byl prvním programem, který nepoužíval pouze tehdy běžný File Transfer Protocol, ale také Hypertext Transfer Protocol, který vymyslel Berners-Lee v roce 1989.\n\nZdrojový kód programu byl v roce 1993 uvolněn jako volné dílo, což z něj dělá svobodný software.\n"}
{"id": "287893", "url": "https://cs.wikipedia.org/wiki?curid=287893", "title": "Atomix", "text": "Atomix\n\nAtomix je 2D videohra z roku 1990, vytvořená Softtouch a vydaná Thalion Software.\n\nCílem hry je složit molekuly z jednotlivých atomů jejich posunováním po bludišti v daném časovém limitu. Obrazovka obsahuje malé okna s obrázkem, jak má složená molekula vypadat. Hrací plocha se skládá z atomů a překážek. Pohybovat atomy po bludišti lze jejich vybráním a pohybem nahoru, dolu, doleva nebo doprava. Pointou je, že pohybující se atom se nezastaví dřív, než narazí na zeď nebo jiný atom. Protože není možné zastavit atom uprostřed pohybu, je nutné dobře plánovat, jak dát molekulu dohromady.\n\nNa první úrovni se skládá voda (HO) se třemi atomy vodorovně. Druhý je methan (CH) křížem. Na dalších úrovních vzrůstají velikosti a složitosti molekul, mnohdy i s diagonálními spojeními, která je těžší vytvořit. Pokud hráči dojde čas (kromě bonusové úrovně), hra končí, pokud si hráč nekoupil kredit navíc ze svého skóre. Hra má 30 úrovní, které jsou vypsány níže.\n\nZhruba po každých pěti úrovních je bonusová, v níž jsou místo atomů Erlenmeyerovy baňky. Baňky jsou vyplněny různým množstvím tekutiny a mají se umístit podle předepsaného vzoru.\n\nHra existuje také ve verzi pro počítače Sinclair ZX Spectrum a kompatibilní (například Didaktik), jejím autorem je Patrik Rak. Vydavatelem této verze byla společnost Proxima - Software v. o. s., hra byla vydána v roce 1991 jako součást souboru her Letris. Ve stejném roce ji také vydala společnost Ultrasoft. Pro ZX Spectrum také existuje pokračování této hry nazvané Hexagonia, které obsahuje složitější molekuly.\n\n"}
{"id": "287896", "url": "https://cs.wikipedia.org/wiki?curid=287896", "title": "Zamie celolistá", "text": "Zamie celolistá\n\nZamie celolistá (\"Zamia integrifolia\", syn. \"Zamia floridana\"), česky též keják celolistý, je druh cykasu z čeledi zamiovité (\"Zamiaceae\"). Je rozšířen v karibské oblasti a na jihu USA.\n\nDruh je velmi variabilní a bylo popsáno mnoho těžko odlišitelných forem. Někteří autoři z tohoto druhu vyčleňují floridskou variantu jako \"Zamia floridana\". Tento název nicméně není formálně uznán. Rostlina se jako \"Zamia floridana\" občas objevuje na trhu, přesnější je tedy název \"Zamia integrifolia\" var. \"floridana\". V minulosti byl do tohoto druhu řazen i nyní samostatný druh zamie drobná, který má méně pravidelné lístky.\n\nRodový název \"Zamia\" je odvozen z řeckého slova pro šišku, druhový latinský název znamená celolistý.\n\nJako většina cykasů je i keják celolistý jedovatý – otrava cykasy může způsobit selhání ledvin, jater a nervová onemocnění. Nejjedovatější částí rostliny je vnitřek semen po „vypeckování“. Vytvoření semen v běžných bytových podmínkách je bez umělého opylení nemožné.\n\nRostlina byla v USA využívána k výrobě škrobu nejdříve Indiány a poté i průmyslem, což ji dovedlo mezi chráněné druhy.\n\nKeják celolistý je podle Červeného listu IUCN řazen mezi ohrožené druhy. Zároveň je zařazen na seznam ohrožených druhů CITES II do kategorie zranitelných rostlin. Obchod s nimi je tedy kontrolován, semena tomuto režimu nepodléhají.\n\n\n"}
{"id": "287897", "url": "https://cs.wikipedia.org/wiki?curid=287897", "title": "Bedřich Rakousko-Těšínský", "text": "Bedřich Rakousko-Těšínský\n\nBedřich Rakousko-Těšínský (4. června 1856, Židlochovice – 30. prosince 1936, Mosonmagyaróvár, Uhry; německy: \"Friedrich Maria Albrecht Wilhelm Karl von Österreich-Teschen\") byl arcivévoda rakouský, armádní generální inspektor armády Rakouska-Uherska a v letech 1914–1916 její vrchní velitel. Od roku 1895 byl také posledním držitelem Knížectví těšínského. Je údajným \"markýzem Gerem\" ze Slezských písní Petra Bezruče.\n\nJeho rodiči byli rakouský arcivévoda Karel Ferdinand Rakousko-Těšínský (1818–1874) a arcivévodkyně Alžběta Františka Marie. Arcivévoda Bedřich měl pět sourozenců. Starší bratr \"František Josef\" zemřel jako dítě, mladší Marie Kristýna (1858–1929) byla španělskou královnou a bratr Evžen (1863–1954) byl posledním světským velmistrem Řádu německých rytířů, dalšími byli Karel Štěpán (1860–1933) a nejmladší sestra \"Marie Eleonora\" (*/† 1864), jež zemřela v kojeneckém věku.\n\nArcivévoda Bedřich byl od útlého mládí připravován pro vojenskou kariéru, současně systematicky ale i na převzetí správy majetku svého strýce a adoptivního otce arcivévody Albrechta Fridricha (z jehož tří dětí syn Karel zemřel jako nemluvně, nejmladší dcera Matylda zemřela jako osmnáctiletá a nejstarší Marie Terezie (1845–1927) se provdala za württemberského vévodu Filipa). Proto okruh jeho vzdělání zahrnoval kromě jiného i hornictví, hutnictví, zemědělství (zejména mlékařství) i tesařství. Po smrti svého srýce zdědil obrovský majetek: Těšínské knížectví (Herzogtum Teschen), panství Ungarisch-Altenburg (Magyaróvár) a Bellye (Bilje), alodiální statky Saybusch (Land Saybusch/Państwo Żywieckie), Židlochovice (Seelowitz) a Frýdek (Friedek). \n\nV roce 1905 se přestěhoval z Bratislavy (Prešpurku) do Albrechtova paláce ve Vídni na Augustinerbastei a věnoval se správě zděděného majetku, ke kterému připojil panství Víglaš (Véghles), Topolovac u Sisaku a Klachau-Wörschach. Některé jeho podniky vlastnily výsadní monopol, např. na mléko a mléčné výrobky, kořalku, cukr nebo olej (většina konzumovaného mléka ve Vídni pocházela z jeho panství). Arcivévoda Bedřich byl nejen velkostatkářem, ale i prvotřídním podnikatelem. Zajímal se také o numismatiku a umění.\n\nVojenskou dráhu nastoupil v roce 1874; jeho kariéra postupovala velmi rychle, stal se generálem 5. armády v Prešpurku. Po smrti strýce Albrechta převzal majetky v těšínském Slezsku a když byl o deset let později jmenován generálním inspektorem armády, přesídlil z Prešpurku do Vídně. Od roku 1907 se stal vrchním velitelem císařsko-královské zemské obrany. Po konfliktu s následníkem trůnu Františkem Ferdinandem počátkem léta roku 1914 podal demisi z vojenských funkcí, ale již po výbuchu první světové války po zavraždění Františka Ferdinanda v Sarajevu 28. června 1914 ho císař František Josef I. jmenoval hlavním velitelem rakouské armády a udělil mu hodnost polního maršálka. Tak se stal Těšín v letech 1914–1916 sídlem hlavního štábu rakousko-uherské armády. Poté, co koncem roku 1916 po smrti Františka Josefa I. (21. listopadu 1916) nový císař Karel I. převzal vrchní velení armády, stal se arcivévoda Bedřich jeho zástupcem, ale v únoru roku 1917 byl z této pozice odvolán.\n\nZa svoje úspěchy v oblasti ekonomie získal arcivévoda Bedřich doktoráty na univerzitách ve Vídni, Praze, Brně a ve Lvově. Např. v jeho hutích v Ustroni se poprvé v Evropě začaly vyrábět parní pluhy. Kromě toho byl arcivévoda i mecenášem umění. Zděděné sbírky v galerii Albertina rozšířil o díla Albrechta Dürera, Rembrandta, Holbeina, Fra Bartolomea, Waldmüllera, Moneta, Menzela, Delacroixe. Numismatickou sbírku, které věnoval většinu svého volného času, si vyhradil pro sebe.\n\nPo skončení první světové války arcivévoda Bedřich pozbyl svých majetků na území:\n\nZůstal mu majetek na území:\n\nVeškerý zbylý nemovitý majetek byl zatížen hypotékou ve výši 7 milionů CHF. K opravě vyplundrovaných a poničených statků si musel arcivévoda Bedřich vzít půjčku ve výši dvou miliard maďarských korun. Jeho finanční situaci zatěžovaly ještě další závazky z dob Rakouska-Uherska.\n\nFinančně se musel postarat také o 194 penzistů v Rakousku (včetně 58, kteří na něj podali hromadnou žalobu), 53 penzistů v Československu, 24 penzistů v Maďarsku a 7 penzistů ve zbylých národních státech. Kromě toho na něm leželo značné patronátní břemeno. V neposlední řadě musel vydržovat svou rodinu (zcela nebo zčásti): manželku a dvě dětí (Albrechta a Gabrielu), ovdovělou dědičnou princeznu zu Salm-Salm, vdanou princeznu Bourbonsko-Parmskou, vdanou princeznu z Hohenlohe-Waldenburg-Schillingfürstu, baronku Alici Waldbott von Bassenheim, dědičnou princeznu Isabelu. \n\nDo Maďarska, kde mu zůstala dvě panství, přesídlil spolu s rodinou v roce 1921. Tam také 30. prosince roku 1936 poslední těšínský kníže zemřel a byl pochován v rodinné hrobce farního kostela sv. Gottharda v Mosonmagyaróváru.\n\nDne 8. října 1878 se oženil s princeznou Isabelou z Croÿ-Dülmen, která mu porodila devět dětí:\n\n\n"}
{"id": "287903", "url": "https://cs.wikipedia.org/wiki?curid=287903", "title": "Těšínské knížectví", "text": "Těšínské knížectví\n\nTěšínské knížectví nebo též těšínské vévodství ( \"Ducatus Tessinensis\", \"Herzogtum Teschen\", \"Księstwo Cieszyńskie\") bylo slezským knížectvím, které vzniklo roku 1290 oddělením od Opolsko-Ratibořského knížectví. Těšínská knížata z rodu Piastovců se přiklonila k Českému království a těšínský kníže se stal leníkem českého krále.\n\nV důsledku zadlužení byly některé části knížectví v průběhu 16. století prodány, takže se z nich stala samostatná panství (status minor). Po vymření těšínských Piastovců připadlo Těšínské knížectví jako odúmrť českému králi z rodu Habsburků. Habsburkové pak byli těšínskými knížaty až do roku 1918, kdy se Rakousko-Uhersko rozpadlo.\n\nToto historické území se však vzápětí stalo předmětem sporu mezi Československem a Polskem, který byl nakonec vyřešen roku 1920 mezinárodní arbitráží ve Spa, která rozhodla o rozdělení Těšínska mezi Československo a Polsko.\n\nTěšínské knížectví vzniklo roku 1281, když zemřel opolsko-ratibořský kníže Vladislav I. a jeho synové si území, které ovládal, mezi sebe rozdělili. Těšínsko, Osvětimsko a Ratibořsko získali do společné vlády Měšek a Přemysl, ale už v roce 1290 si území rozdělili a Měšek se tak stal prvním těšínským knížetem, zatímco Přemysl obdržel Ratibořsko. Měšek si za své sídlo zvolil patrně hrad v Těšíně a začal se přiklánět k Českému království, což se projevilo také sňatkem jeho dcery Violy Těšínské s českým králem Václavem III.\n\nPo Měškově smrti se vlády nad Těšínskem ujal Kazimír I. (1314/17–1358), Osvětimsko získal jeho bratr Vladislav. Roku 1327 se Kazimír stal leníkem českého krále Jana Lucemburského. Za vlády Měška a Kazimíra dosáhla vrcholu středověká kolonizace Těšínska. Byla založena města Bílsko a Frýdek, řada vsí přešla (nebo byla založena) na emfyteutické právo. Tehdy již existující město Fryštát bylo přesunuto z břehu řeky Olše na dnešní vyvýšené místo a Měšek I. v něm dal postavit tvrz, v polovině 14. století přebudovanou na gotickou rezidenci, která se stala po Těšínu druhým sídlem. Doba vlády Kazimíra a vlády jeho syna Přemysla I. Nošáka (1358–1410) byla klidným obdobím, ve kterém se těšínským Piastovcům podařilo rozmnožit rodinný majetek o sevěrské knížectví, část Hlohovska a o Místecko. Stranou konfliktů zůstalo Těšínsko zejména díky své geografické poloze také za husitských válek, při kterých Boleslav I. (1410–1431) podporoval krále Zikmunda Lucemburského.\n\nPo Boleslavově smrti se Těšínsko za vlády kněžny vdovy Eufemie (1431–1442) dočasně rozdělilo, což vedlo ke zmenšení rodinných držav. V letech 1447 - 1477 v jeho fryštátské části vládli Boleslav II. a poté jeho syn Kazimír II., který po roce 1477 knížectví opět sjednotil. Krále Jiřího z Poděbrad přijal kníže Přemysl II. (1442–1477) jen velmi liknavě a roku 1469 přešel na stranu Matyáše Korvína, kterému byl poslušný i Kazimír II. Těšínský (1477–1528). V letech 1563 - 1571 se knížectví opět rozdělilo na těšínskou a fryštátskou část. Ve Fryštátě vládl kníže Fridrich Kazimír a v Těšíně jeho otec, kníže Václav III. Adam. Kníže Fridrich byl v té době stále jediným dědicem celého knížectví, stavbou luxusního renesančního sídla Ráj na okraji Fryštátu, pravděpodobně zamýšlel přesunout sem hlavní sídlo z Těšína. Jeho náhlou smrtí v roce 1571 se fryštátská část definitivně oddělila od těšínské tím, že jako léno přešla do rukou českého krále a císaře Maxmiliána II. Habsburského, který však toto území roku 1573 prodal slezské aristokracii.\n\nKazimírův vnuk Václav III. Adam (1528–1579) sestavil pro Těšínsko česky psaný zemský zákoník, který však byl prosazen kvůli odporu místní šlechty až po jeho smrti. Kníže rovněž v zemi zaváděl protestantství a vyhnal ze svého území dominikány, františkány i benediktiny. Vysoké náklady knížecího dvora však vedly k zadlužování a prodeji části knížecích komorních statků jako status minor, čímž vzniklo frýdecké, fryštátské a bílské panství. Za Václavovy vlády do jižních hornatých částí Těšínska začali pronikat z Uher Valaši živící se pastevectvím a tato migrační vlna ještě více zesílila po osmanské expanzi v Uhrách.\n\nPo Václavově smrti vládla v letech 1579–1595 místo svého nezletilého syna kněžna Kateřina Sidonie, za jejíž vlády bylo Těšínsko poznamenáno průchody vojsk mířících do válek v Uhrách, kterých se později zúčastnil také již zletilý kníže Adam I. Václav (1595–1617). V otázce náboženství však Adam Václav svého otce nenásledoval a konvertoval ke katolictví, započal protireformaci, ve které pokračoval také kníže Bedřich Vilém (1617–1625). Přesto bylo Těšínsko místem, kde působil například Tranoscius.\n\nNeklidné bylo také období třicetileté války, během kterého Těšínsko zažívalo nájezdy i průchody vojsk. Roku 1625 zemřel Bedřich Vilém, aniž by po sobě zanechal mužského dědice. Na Těšínské knížectví si činil jako na odumřelé léno nárok český král Ferdinand II., který však dovolil sestře Bedřicha Viléma Alžbětě Lukrécii Těšínsko po dobu jejího života spravovat.\nPo smrti Alžběty Lukrécie přešlo Těšínské knížectví pod vládu Habsburků, která byla vykovávána královskou komorou ve Vratislavi. Těšín přestal být sídelním městem těšínských knížat a v rámci habsburské monarchie se knížectví stalo periferií. Navíc pokračovaly restrikce vůči protestantům a průtahy vojsk, která se účastnila válek mezi Polskem a Švédskem, a později Těšínsko ohrožovali uherští povstalci.\n\nObyvatelstvo Těšínska bylo navíc zatěžováno daněmi, které rostly také kvůli válkám o španělské dědictví, což na počátku 18. století vedlo k vlně povstání a zbojnictví. Ve stejné době se však zlepšily podmínky alespoň místním protestantům, kterým byl díky zahraniční intervenci navráceno přes sto kostelů a dokonce jim bylo povoleno vystavět šest nových tzv. milostivých kostelů.\n\nVůči Prusku se Těšínsko stavělo ve válkách o dědictví rakouské na odpor, zejména kvůli necitlivému chování vojska vůči místnímu obyvatelstvu. Těšínsko nakonec zůstalo na rozdíl od většiny Slezska součástí Rakouského Slezska, které bylo spravováno nově založeným Královským úřadem v Opavě. Změnu postavení Těšínska přineslo také připojení Haliče roku 1772, čímž opět stoupl komunikační význam této oblasti, což se projevilo i výstavbou císařské silnice z Olomouce do Lvova, která vedla přes Frýdek, Těšín a Bílsko.\nVláda Josefa II. přinesla roku 1781 nejen zrušení nevolnictví, ale také náboženskou toleranci pro těšínské evangelíky, kteří mohli pořádat vlastní veřejné bohoslužby a kteří dokonce na území Těšínského knížectví založili deset evangelických obcí. Následujícího roku byla provedena správní reforma, při které bylo Rakouské Slezsko spojeno s Moravou do Země Moravskoslezské, která byla rozdělena na kraje. Území Těšínského knížectví a východní část Opavského vévodství spadalo pod správu hejtmanství Těšínského kraje. Až do roku 1918 si však Těšínské knížectví ponechalo status korunní země.\n\nPřelom 18. a 19. století byl ve znamení poddanských nepokojů, způsobených zejména přechodem k tzv. racionálnímu lesnímu hospodaření a omezováním valašského pastevectví, a průchodů vojsk účastnících se napoleonských válek. Francouzská invaze si dokonce vyžádala roku 1805 dočasné přemístění vídeňského dvora do Těšína.\n\nPo skončení napoleonských válek nastal v Těšínsku prudký hospodářský rozvoj. Bohatství horských lesů a mělce uložená ruda umožnila vzestup hutnictví, rozvíjelo se také textilnictví a lihovarnictví. Kritická neúroda brambor ve 40. letech 19. století však zapříčinila hladomor, šíření epidemií, ale také šíření revolučních myšlenek mezi obyvatelstvem, a tak se s vypuknutím revoluce v roce 1848 objevily také bouře na těšínských velkostatcích.\n\nI přes svou porážku však revoluce přinesla změny. Roku 1849 byla zřízena Slezská země, o jejíž samosprávu se staral Slezský zemský sněm, který nahradil mj. stavovský sněm v Těšíně. Těšínsko samotné bylo rozděleno na čtyři politické okresy (bílský, těšínský, bohumínský a fryštátský).\n\nPrůmysl opět začal vzkvétat. Rozšiřovala se zejména těžba černého uhlí, hutnictví a kovozpracující průmysl. Bylo rovněž zprovozněno několik železničních tratí, z nichž nejvýznamnější byla Severní dráha císaře Ferdinanda, která spojovala Vídeň, Bohumín, Krakov a Lvov. Do rychle se rozvíjejících oblastí se stěhovali obyvatelé nejen z hornaté části Těšínska, ale také z Haliče, takže roku 1869 se Těšínsko řadilo mezi nejhustěji obydlené oblasti v českých zemích.\n\nS hospodářstvím se vyvíjelo také národní hnutí. Češi a Poláci spolu byli často nuceni spolupracovat proti germanizačním snahám státních úřadů, polské národní hnutí však bylo aktivnější a získávalo více stoupenců. Od počátku 20. století se pak napětí mezi českými a polskými nacionalisty vyostřovalo. Na vzestupu byla také odborová hnutí, která uspořádala roku 1890 v celém regionu velkou stávku.\n\nSituace se vyhrotila s první světovou válkou, kdy nakonec v reakci na potlačení politické a odborové činnosti a zhoršující se životní podmínky vypukly roku 1917 stávky a hladové bouře. S rozpadem Rakousko-Uherska roku 1918 zaniklo i Těšínské knížectví. Spor o to, zda se Těšínsko připojí k Polsku nebo Československu nakonec vyvrcholil roku 1919 sedmidenní válkou, jejímž důsledkem bylo rozdělení historického celku Těšínska mezi dva státy.\n\n\n\n"}
{"id": "287904", "url": "https://cs.wikipedia.org/wiki?curid=287904", "title": "Ikarus (album)", "text": "Ikarus (album)\n\nIkarus je album Jaromíra Nohavici z roku 2008. Bylo nahráno na osmi koncertech v Ostravě během týdne od 17. do 24. ledna 2008. Obsahuje 15 písní, z nichž většina je nová a složil je Jaromír Nohavica. Pouze \"Píseň o příteli\" (č. 4) složil Vladimír Vysockij a Nohavica přeložil text (pravděpodobně v roce 1984). Autorem hudby k písni \"Ona je na mě zlá\" je Ludwig van Beethoven.\n\nVznik alba mohli posluchači podrobně sledovat ve speciální sekci webu Jaromíra Nohavici. Album vyšlo 11. února 2008, ale pouze pro ty, kteří si ho objednali přes web, do distribuce se dostalo až v březnu. V roce 2008 bylo album nejprodávanějším albem v České republice, když se ho prodalo 34 427 kusů.\n\n\n\n"}
{"id": "287908", "url": "https://cs.wikipedia.org/wiki?curid=287908", "title": "Přirozené nepřátelství", "text": "Přirozené nepřátelství\n\nPřirozené nepřátelství či přirození nepřátelé je pojem používaný při popisu vztahů mezi lidmi a strukturami lidské společnosti. Obecně označuje, že nějaká entita je ze své hluboké přirozenosti nepřítelem druhé entity. Odkazované nepřátelství tedy není dočasný spor založený na nějakém náhodném, dočasném nebo nepodstatném střetu zájmů těchto entit, ale na jejich základních vlastnostech a z nich plynoucích dlouhodobých záměrech.\n\nPříkladem vhodným pro uplatnění tohoto pojmu mohou být například dvě zásadně si odporující ideologie či struktury na nich založené. Příkladem může být náboženství založené na víře v Boha (strukturou budiž např. katolická církev) a komunismus sovětského typu založený na militantním ateismu (např. Sovětský svaz). Není pochyb o tom, že zde jde o přirozené nepřátele. Dále lze použít daný pojem i v mezinárodních vztazích – například dvě velmoci, které mají navzájem neslučitelné zásadní strategické cíle své politiky – což může být například prosazení svých zájmů v téže důležité oblasti. \n\nNa stejném principu jako přirozený nepřítel funguje označení přirozený spojenec – což je označení pro entitu, která má své dlouhodobé cíle a základní vlastnosti podobné slučitelné s entitou jinou.\n\nPoměrně zásadní problém s použitím pojmů přirozený spojenec a přirozený nepřítel, spočívá v tom, že lidská společnost je velice komplikovaná, takže mnohé struktury lidské společnosti mohou být zároveň obojím. Význam jednotlivých cílů se navíc postupem času mění, někdy pro jejich přehodnocení, jindy pro jejich aktuálnost, intenzitu jejich ohrožení či možnost jejich dosažení. \n\nNapříklad Vatikán a katolická církev jsou jednoznačně přirozeným nepřítelem těch islámských států, které utlačují křesťanské věřící a podporují hegemonii militantního islámu doma či ve světě. Na druhé straně stejně tak je jejich přirozeným spojencem v boji proti interrupcím a na půdě OSN tvoří několik málo katolických států a vatikánská diplomacie s islámskými státy v mnoha otázkách kontroly porodnosti velice pevný a významný mocenský blok. \n\nJiným příkladem může být nacistické Německo a Sovětský svaz za druhé světové války. Obě země byly přirozenými spojenci jakožto nepřátelé západních demokracií a mocnosti hodlající si podmanit své sousedy. Na druhé straně byly ale i přirozenými nepřáteli, jednak na ideologickém základě, jednak kvůli omezenosti prostoru, kam mohli expandovat: oba státy tak tajně plánovaly expanzi na území toho druhého. Proto se nejprve staly spojenci a poté spolu začaly válčit.\n"}
{"id": "287911", "url": "https://cs.wikipedia.org/wiki?curid=287911", "title": "Auerspergové", "text": "Auerspergové\n\nAuerspergové, někdy také \"Aueršperkové\" (slovinsky také \"Turjačani\" či \"Turjaški\") je jméno rakouského hraběcího a knížecího rodu. První historická zmínka o rodu Auerspergů pochází z roku 1220. Podle rodinné historie odvozuje rod svůj název od zámku Ursperg u Mindelheimu ve Švábsku (Bavorsko), odkud se v 11. století prý odstěhoval do Dolního Kraňska (nyní na území Slovinska), kde jižně od Lublaně založil hrad Auersperg (slovinsky \"Turjak\").\n\nV 15. století založili bratři Pankrác a Volkard dvě hlavní rodové větve. Ty se postupem času rozrostly natolik, že na počátku 19. století existovaly dvě linie knížecí a deset dalších linií hraběcích. Hrabata z Auerspegu sídlila a působila převážně v Rakousku a Kraňsku a do českých dějin se (až na jednu podstatnou výjimku) nijak nezapsala. Auerspergové patřili nezi nejvýznamnější a nejzámožnější šlechtické rody habsburské monarchie. Jejich majetky se nacházely na území dnešního Česka, Rakouska, Itálie, Německa, Polska, Maďarska, Slovinska a Chorvatska. Patřili a dodnes patří k nejrozvětvenějším šlechtickým rodům.\n\nZ Pankrácovy rodové větve vzešla nejvýznamnější rodová linie, povýšená v roce 1653 do knížecího stavu. V 18. století se usadila v Čechách a ve stejné době se rozdělila na starší linii (vlašimskou) a mladší (žlebskou). Jejich příslušníci v Čechách setrvali až do roku 1945, respektive 1942. Na konci 19. století se i tyto dvě knížecí linie začaly členit do dalších podliníí, jejich statky se ale nacházely převážně v Rakousku.\n\n\n\n\n\nKnížecí znak má šest polí oproti hraběcím čtyřem, uprostřed se nachází ještě stříbrný štítek s červeným lvem. Z heraldických zvířat jsou zde vyobrazeni orel, lev, lvice a tur.\n\nSkrze sňatky byli spřízněni s Kinskými, Lobkovici, Colloredo-Mansfeldy, Valdštejny, Clam-Gallasy a mnohými dalšími rody.\n\n\n"}
{"id": "287913", "url": "https://cs.wikipedia.org/wiki?curid=287913", "title": "Identifikační číslo osoby", "text": "Identifikační číslo osoby\n\nIdentifikační číslo osoby (zkráceně IČO, zastarale také IČ, zpočátku IČO jako identifikační číslo organizace) je v České republice unikátní osmimístné identifikační číslo právnické osoby, podnikající fyzické osoby nebo organizační složky státu.\n\nIdentifikační čísla organizací byla v Československé socialistické republice zavedena federálním zákonem č. 128/1989 Sb., který s účinností od 1. ledna 1990 stanovil nové znění § 23 zákona č. 21/1971 Sb., o jednotné soustavě sociálně ekonomických informací. Federální statistický úřad podle § 8 odst. 2 písm. c) zákona 21/1971 Sb. ve znění zákona 128/1989 Sb. určoval způsob přidělování identifikačních čísel organizací a jejich vnitřních organizačních jednotek. U „občanů poskytujících věcná plnění a výkony na základě povolení národního výboru“ (tehdejší název pro živnostníky) plnilo podle tohoto zákona funkci identifikačního čísla rodné číslo.\n\nZákonem ČNR č. 171/1989 Sb. byl s účinností od 1. ledna 1990 novelizován zákon ČNR č. 40/1972 Sb., o působnosti orgánů České socialistické republiky v oblasti sociálně ekonomických informací, tak, že podle novelizovaného § 10 v České socialistické republice identifikační čísla přidělovaly krajské správy Českého statistického úřadu. V České republice pak byla tato problematika s účinností od 1. července 1992 nově upravena zákonem ČNR č. 278/1992 Sb., o státní statistice, podle něhož začala být přidělována i živnostníkům IČO netotožná s rodným číslem, a později zákonem č. 89/1995 Sb., o státní statistické službě, a jeho novelami. Se zavedením obchodního rejstříku, živnostenského zákona a nové úpravy registrace církví a náboženských společností bylo přidělování IČO většiny typů subjektů převedeno na subjekty, které podle zákona vedou jejich registry – zbylým subjektům přiděluje IČO i nadále ČSÚ.\n\nZatímco federální zákon zavedl od 1. ledna 1990 název identifikační číslo organizace (z něhož byla odvozena zkratka IČO), české zákony od téhož data účinnosti používaly pouze název identifikační číslo. Tak tomu bylo jak v § 10 zákona č. 40/1972 Sb. ve znění novely č. 171/1989 Sb., tak i v § 26 zákona ČNR č. 278/1992 Sb. a v § 21 zákona č. 89/1995 Sb. S účinností od 11. března 2004 byl novelizačním zákonem č. 81/2004 Sb. zaveden oficiální název identifikační číslo ekonomického subjektu. Zákonem 111/2009 Sb. byl zaveden nový název identifikační číslo osoby, tento zákon také zavedl přidělování IČP, identifikačních čísel provozoven. Změna nebyla do navazujících právních předpisů promítnuta důsledně a proto se i v aktuálně platných právních normách setkáme s původním názvem.\n\nPodle zákona č. 278/1992 Sb. byla přidělována samostatná identifikační čísla i organizačním složkám jiných právnických osob (odštěpnému závodu nebo jiným složkám v obdobném postavení). Zákon 89/1995 Sb. však stanovil, že právnické osoby s výjimkou státu mají jen jedno identifikační číslo, přičemž organizační složku může označit dodatkový kód v závorce za IČO.\n\nPřidělené IČO nesmí být přiděleno žádnému dalšímu subjektu, a to ani v případě, že původní nositel již zanikl. Výjimkou je případ přeměny ekonomického subjektu ze zákona nebo změna právní formy společnosti nebo družstva, kdy subjektu má být ponecháno původní číslo. Každý subjekt může mít jen jedno IČO, a to i v případě, že se zabývá více různými činnostmi. Odštěpný závod nebo jiná organizační složka podniku s obdobným postavením používá IČO subjektu, jehož je součástí, za nímž se v závorce připojí číslice vyjadřující pořadí (uvedený kód) tohoto závodu v obchodním rejstříku.\n\nIČO přiděluje: \n\nIČO se nepřiděluje fyzickým osobám vykonávajícím duševní nebo tvůrčí činnost podle autorského zákona, která nenaplňuje znaky podnikání podle obchodního zákoníku, a fyzickým osobám provádějícím zprostředkovatelskou činnost pro stavební spořitelny. Tyto osoby používají pro svou identifikaci rodné číslo.\n\nČeské IČO je osmimístné číslo. Starší čísla s méně číslicemi jsou odpředu doplněna nulami. Způsob jeho tvorby stanoví podle zákona o státní statistické službě Český statistický úřad, který je také pověřen evidencí všech vydaných IČO.\n\nPodle § 26 zákona ČNR č. 278/1992 Sb. bylo IČO nevýznamový (pořadový) kód. Tato zmínka se již v zákoně 89/1995 Sb. nevyskytuje, ale v současné době není ani zveřejněn žádný systém, podle nějž by v čísle byl zakódován například typ subjektu nebo orgán, který číslo přidělil.\n\nPoslední číslice IČO je kontrolní fungující na principu dělitelnosti váženého součtu číslic jedenácti.\n\nKontrolní číslice pro IČO formula_1 se vypočítá jako formula_2.\n\nPříklad pro IČO codice_1:\nVýsledný vážený součet je 16 + 35 + 30 + 45 + 24 + 18 + 8 = 176, zbytek po dělení tohoto čísla jedenácti je 0 (176 = 16 × 11 + 0), takže kontrolní číslice musí být rovna formula_3, takže IČO codice_1 je platné.\n\nObdobná identifikační čísla v dalších státech EU:\n\n\n"}
{"id": "287921", "url": "https://cs.wikipedia.org/wiki?curid=287921", "title": "Cucujoidea", "text": "Cucujoidea\n\nCucujoidea je nadčeleď brouků v infrařádu Cucujiformia.\n\n\n"}
{"id": "287923", "url": "https://cs.wikipedia.org/wiki?curid=287923", "title": "Tenzometr", "text": "Tenzometr\n\nV současnosti obvyklý elektrický tenzometr je pasivní elektrotechnická součástka, používaná jako senzor k nepřímému měření mechanického napětí na povrchu součásti prostřednictvím měření její deformace.\n\nSouvislost deformace materiálu s působící silou (v určitém rozsahu sil je to přímá úměrnost) byla objevena v roce 1676 Robertem Hookem a postupně zpřesňována až do podoby dnešního Hookeova zákona, který je fyzikální podstatou tenzometrických měření.\n\nElektrický tenzometr patří mezi převodníky sloužící k elektrickému měření neelektrických veličin. Jako součást měřicího řetězce – tedy vždy spolu s dalšími přístroji – se tenzometry používají ve dvou oblastech:\n\nObor, který využívá měření materiálové deformace ke studiu napjatosti, se nazývá tenzometrie.\n\nDříve používané mechanické, optické ale i akustické a pneumatické tenzometry byly vytlačeny tenzometry elektrickými odporovými a polovodičovými, což jsou pasivní čidla nalepená na povrchu součásti (páskové tenzometry) nebo pevně spojená s měřeným tělesem (průmyslové tenzometry pro váhy, trvalé sledování mostních konstrukcí), která převádějí mechanickou deformaci na změnu elektrického odporu. První elektrické tenzometry byly použity kolem roku 1938 pro studium deformací lokomotivních součástek. Byly to tenzometry kovové drátkové.\n\nVodič o délce l a průřezu S z materiálu s měrným elektrickým odporem ρ má odpor:\n\nformula_1\n\nJe-li vodič tenzometru pevně spojený s povrchem měřeného namáhaného objektu, má stejné deformace jako objekt. Tedy při natahování se zvětšuje jeho délka, zmenšuje průřez a podle použitého materiálu se mění i jeho měrný elektrický odpor. U \"kovových odporových tenzometrů\" je měrný elektrický odpor jejich materiálu prakticky nezávislý na deformaci, tedy veličina ρ je konstantní. Na změny odporu kovového tenzometru mají pak vliv jen rozměry jeho vodiče. U \"polovodičových odporových tenzometrů\", v nichž vodičem je například křemíkový pásek, se výrazněji projevuje piezorezistivní jev, tj. závislost měrného odporu ρ na mechanické deformaci.\nPro snímání deformace ve více směrech jsou vyráběny tenzometry s více vzájemně natočenými mřížkami na jedné podložce – tenzometrické růžice. K úplnému určení napjatosti v daném místě povrchu jsou zapotřebí tři mřížky; dva základní druhy růžic mají rozložení mřížek buď 0°–120°–240° nebo 0°–45°–90°. Jednotlivé mřížky jsou vzájemně galvanicky odděleny (izolovány).\n\nKovové odporové tenzometry mají obvykle vodič z konstantanu (kvůli malé závislosti jeho odporu na změnách teploty). Pro splnění různých požadavků na vlastnosti tenzometrů se ale používají i jiné kovové materiály.\n\nDrátky tenzometru mívají průměr kolem 0,01 mm, jsou přilepeny na nevodivé podložce (speciální papír) a jejich konce jsou s přívodními vodiči spojeny svařením.\n\nKromě drátkových se často používají tenzometry fóliové, u nichž je vodičem kovová fólie (tloušťky kolem 0,001 mm) na nosné izolační podložce.\n\nTenzometr se přilepí na povrch měřeného objektu speciálním lepidlem. Spojení se nesmí utrhnout v celém rozsahu měřených deformací. Pro zvýšení odporu tenzometru (na hodnotu vhodnou pro připojení k vyhodnocovacímu přístroji) a zachování jeho přijatelné délky (pro bodové měření deformace) má tenzometr více rovnoběžných úseků vodiče spojených příčnými úseky. Krátké příčné úseky s větším průřezem jsou málo citlivé na deformaci kolmou na podélnou osu měření. Je-li měřená deformace objektu vyjádřena poměrným prodloužením jeho povrchu ε (=∆l/l), pak poměrná změna odporu kovového tenzometru je:\n\n∆R/R = k. ε\n\nR je odpor tenzometru při výchozím mechanickém zatížení\n\n∆R je přírůstek odporu tenzometru při poměrném prodloužení ε\n\nk je konstanta vyjadřující vlastnosti tenzometru (jeho citlivost).\n\nU konstantanového tenzometru mívá k hodnotu kolem k = 2. Závislost změny odporu na deformaci je tedy u kovových tenzometrů lineární. Používají se pro měření deformací s ε rovným až 2000 μm/m, kdy je ještě zaručena stálost vlastností nalepeného tenzometru.\n\nPolovodičové tenzometry jsou tvořeny páskem vyříznutým z monokrystalu polovodiče (křemíku, germania aj.) \"znečistěného\" difuzí jiného materiálu. Mechanické namáhání krystalické mřížky ovlivňuje výrazně pohyblivost nosičů náboje a tím i měrný odpor materiálu tenzometru. Podle typu \"znečištění\" odpor materiálu s deformací roste, nebo klesá.\n\nU polovodičového tenzometru je závislost poměrné změny odporu na prodloužení vyjádřena rovnicí:\n\n∆R/R = k . ε + k . ε²\n\nk,k jsou konstanty vyjadřující vlastnosti tenzometru (jeho citlivost). Jejich velikost a znaménko lze v širokém rozsahu měnit druhem a koncentrací \"znečišťujících\" příměsí. U polovodičových tenzometrů je tedy závislost změny odporu na deformaci nelineární (kvadratická). Typické hodnoty konstant mohou být k = +130, k = +2500 (při \"znečištění\" borem).\n\nKřemíkový pásek má typicky tloušťku v setinách mm, šířku v desetinách mm a délku v jednotkách mm. Citlivost polovodičového tenzometru je až o dva řády vyšší, než u kovového tenzometru. Dolní velikost měřených deformací začíná u μ = 10 (to jest 1μm na 1m)\n\nDifuzí nečistot lze vytvořit tenzometrickou strukturu přímo na deformačním tělese snímače (například na křemíkové membráně snímače tlaku). Tyto metody pronikly i do mikromechaniky, kdy je nosník nesoucí setrvačnou hmotu snímače zrychlení součástí čipu s vyhodnocovacími obvody.\n\nKromě monokrystalických existují i polykrystalické (naprašované) polovodičové tenzometry,\n\nLepidlo pro lepení tenzometrů musí zajišťovat spojení tenzometru s povrchem měřeného objektu a elektricky izolovat tenzometr od objektu. Po vytvrzení vytváří lepidlo určité předpětí, takže při snímání stlačení je tenzometr jen méně natahován.\n\nTeplota. Teplota ovlivňuje nejen vodivost materiálu tenzometru, ale její změna způsobuje i teplotní roztažnost tenzometru. Nejčastějším způsobem kompenzace vlivu teploty je vhodné spojení více tenzometrů do můstku. Proud tekoucí tenzometrem z vyhodnocovacích obvodů musí být také zvolen dostatečně malý, aby tenzometr zahříval jen zanedbatelně.\n\nTečení (creep). Tenzometr, na který působí konstantní mechanické zatížení, po čase ztrácí citlivost. Je to způsobeno jevy v materiálech tenzometru, měřeného objektu a lepidla.\n\nPříčná citlivost. Je nejvyšší u drátkových tenzometrů. U tenzometrů použitých ve snímačích je vliv příčné citlivosti již zahrnut do cejchování.\n\nHystereze. Samotný tenzometr má obvykle zanedbatelnou hysterezi. Větší hysterezi může vykazovat materiál, na který je tenzometr nalepen.\n\nVlhkost. Hygroskopická nosná podložka mění s obsahem vody své rozměry. Také některá lepidla mění s vlhkostí své vlastnosti. Po nalepení tenzometru je třeba jej překrýt ochranou proti vlhkosti. Pro tento účel se užívá i včelí vosk.\n\nElektromagnetické pole. Elektrickou složku pole lze snadno odstínit. Problémy může způsobovat silné střídavé magnetické pole a s ním spojená indukce v přívodních kabelech.\n\nVyhodnocení signálu z tenzometrů. Nejčastěji se tenzometry spojují do Wheatstoneova můstku. Přístroje pro připojení tenzometrů v sobě obsahují odpory pro doplnění můstku.\nTenzometry jsou běžně vyráběny ve standardní řadě hodnot odporů, 120, 300, nebo 600 Ohmů.\nPoužívá se napájení tenzometrů stejnosměrným i střídavým proudem. Výhodou střídavého napájení je snadné odstranění vlivu velmi pomalých rušivých změn (teploty apod.). Velikost nosné frekvence ovšem omezuje snímaný frekvenční rozsah měřeného děje.\n\nProměnné mechanické namáhání se v materiálu pod tenzometrem šíří ve formě mechanického vlnění. Pokud by ve speciálním případě byla vlnová délka tohoto vlnění právě rovna délce tenzometru, výstupní signál tenzometru by byl nulový (polovina tenzometru natažena, druhá polovina stejně stlačena).\n\nTenzometr ve snímači je nalepen na deformační element (nosník, membrána), jehož vlastní mechanická frekvence kmitání musí být dostatečně vysoká, aby element stačil změny měřené veličiny sledovat.\n\nTřetím vlivem omezujícím dynamiku měření je již zmíněná velikost nosné frekvence napájecího proudu.\n\nMechanické napětí nelze měřit přímo, a proto se přepočítává ze změřené deformace. K tomu je nutná znalost modulu pružnosti zkoumaného materiálu, při analýze plošné napjatosti také jeho Poissonova konstanta. Protože jde o konstanty, zjištěné hodnoty napětí jsou platné jen v oblasti jeho lineární závislosti na relativní deformaci. Při plánování experimentu a interpretaci jeho výsledků to experimentátor má na zřeteli: do programu zkoušky se zařazují cykly zatížení a odlehčení tak, aby pokud došlo ke zplastizování materiálu, projevilo se to po odlehčení jako zbytkové napětí (prvotně samozřejmě deformace). Hodnota \"napětí\" při příslušném zatížení je jen fiktivní a experimentátor ji označí jako neplatnou.\n\nPřepočet deformace na mechanické napětí se v praxi obvykle děje analogově, nastavením konstantního zesílení měřicího zesilovače, takže uvedené skutečnosti nejsou příliš zjevné. Přístroje navenek udávají mechanické napětí, po překročení meze úměrnosti tedy jen fiktivní.\n\n"}
{"id": "287940", "url": "https://cs.wikipedia.org/wiki?curid=287940", "title": "Housenice", "text": "Housenice\n\nSlovo housenice má několik významů:\n\n"}
{"id": "287942", "url": "https://cs.wikipedia.org/wiki?curid=287942", "title": "Velvary", "text": "Velvary\n\nVelvary jsou město v okrese Kladno, 7 km severozápadně od Kralup nad Vltavou a 25 km severozápadně od Prahy. Město se rozkládá na pravém břehu Bakovského potoka, při jeho soutoku s Červeným potokem. Žije zde obyvatel. Historické jádro města je městskou památkovou zónou.\n\n\nPrvní písemná zmínka o Velvarech pochází z roku 1282. Vznik jména Velvary uvádí kronikář Václav Hájek z Libočan do souvislosti s bojem proti Maďarům. Maďarský vojevůdce měl v noci sen, jak mu nějaký muž podává střídku chleba. Pojmenoval proto město střídka chleba, což je maďarsky Belvar a počeštěno to znělo jako Velvar. Podle jiné domněnky je název odvozen od slova var, což ve staré češtině znamenalo obydlený dům. A vyskytl se i názor, že šlo o obec velvarů, tedy lidí, kteří mnoho vařili. Slovo var však nejpravděpodobněji označovalo místa, kde ze země vyvěrají prameny. Název bude souviset s názvem bývalé osady Malovary, která již nyní s městem splynula a nachází se v jeho západní části.\n\nObec Velvary povýšil král Vladislav na královské město podruhé v roce 1482. Podruhé proto, že na začátku roku 1482 postihl město Velvary velký požár, při kterém shořely všechny písemné doklady o tom, že Velvary byly královským městem již jednou jmenovány. Velvary tak získaly právo vařit pivo, pořádat trhy a opevnit se hradbami, což také vzápětí udělaly. Až do poloviny 19. století bylo městečko důležitou zastávkou na staré cestě z Prahy do Saska.\n\nMěsto Velvary bylo opevněno hradbami a vstup byl možný čtyřmi branami. Pražskou branou, kterou vystavěl na jižní straně náměstí za purkmistra Jiřího Mydláře v roce 1580 stavitel Bartoloměj Vlach. Roudnickou branou, která byla v roce 1841 z neznámých důvodů zbourána. A bránou Malovarskou, na jejímž místě později vznikla renesanční brána Slánská. Slánská brána byla později zbourána na příkaz paní hraběnky, které prý stínila do zahrady. Chržínskou bránu tvořila vlastně jenom vrata mezi dvěma zděnými pilíři. Dodnes se zachovala jen brána Pražská. Vedle Roudnické brány bývala Panská hospoda.\n\nRoku 1864 vznikl v domě v Pražské ulici Sbor dobrovolných hasičů, první v Čechách. V roce 1882 byl zahájen provoz na železniční trati Kralupy – Velvary. Kolem roku 1900 zde začal vznikat průmysl, zejména výroba nábytku, které se však po roce 1990 silně omezila.\n\nV městě Velvary \"(2365 obyvatel)\" byly v roce 1932 evidovány tyto živnosti a obchody (výběr):\n\nV obci Ješín \"(549 obyvatel, samostatná ves se později stala součástí Velvar)\" byly v roce 1932 evidovány tyto živnosti a obchody: cihelna, družstvo pro rozvod elektrické energie v Jišíně, holič, 2 hostince, kolář, půjčovna mlátiček, obuvník, 7 rolníků, řezník, 3 obchody se smíšeným zbožím, trafika, zámečník.\n\nV obci Velká Bučina \"(přísl. Malá Bučina, 374 obyvatel, samostatná ves se později stala součástí Velvar)\" byly v roce 1932 evidovány tyto živnosti a obchody: 2 hostince, kolář, kovář, krejčí, družstevní sběrna mléka, obuvník, pokrývač, 3 obchody se smíšeným zbožím, Spořitelní a záložní spolek pro obec Velká Bučina, trafika.\n\n\n\nV Městském muzeu, jež v roce 2002 oslavilo 70. výročí zpřístupnění svých sbírek veřejnosti, si je možno prohlédnout stálou expozici představující historii města Velvary a jeho okolí. Ve vitrínách jsou ukázky archeologických nálezů od starší doby kamenné po raný středověk, nacházejí se zde doklady o vývoji města od 13. století do roku 1918, ukázky historického nábytku a odívání z 19. století. V secesním sále je sbírka obrazů krajináře Georgese Karse.\n\nDnešní Městská knihovna má počátek ve Čtenářském spolku paní a dívek založeném počátkem 90. let 19. století, v roce 1892 se začaly půjčovat knihy. V roce 1948 byla ukončena činnost Čtenářského spolku a knihy byly předány Městské knihovně. V roce 1975 bylo otevřeno dětské oddělení, v roce 2001 stanice s veřejným internetem. V současnosti knihovna sídlí v budově bývalé Panské hospody. \n\nVe městě každým měsícem vychází periodikum s názvem Zpravodaj z Velvarska, na jehož vzniku se podílí Zdeňka Ortová a A. Kratochvílová. Publikace má informovat občany Velvar o aktuálním dění a dění na úřadě. Dále pak dává prostor reklamám živnostníků z města.\n\nK Panské hospodě se s největší pravděpodobností váže vznik písně Ó Velvary. Podle místní tradice stála u jejího zrodu událost z přelomu ledna a února roku 1591, kdy byla v Panské hospodě Jáchymovi z Bílé odcizena truhla s 996 tolary. Málokdo dnes ví, že spor, jestli mu byly peníze odcizeny, nebo zda je propil, se táhl mnoho let a dědil se z generace na generaci. A proto píseň Ó, Velvary nesložil Jáchym z Bílé, ale až některý z jeho potomků.\n\nZvon pro hřbitovní kostel sv. Jiří byl odlit v Nabdíně. Před litím přišlo několik dívek z Černuce a vhodily hrst stříbrných mincí do roztavené zvonoviny, aby tak zlepšily hlas zvonu. Jedna z mincí se nerozpustila, ale zůstala zalita na povrchu zvonu.\n\nDalší z povídek a pověstí o Velvarech pochází z doby, kdy se stavěl Karlův most. Na stavbu Karlova mostu se totiž vozila vajíčka, která se prý přidávala do malty, ze všech obcí, které byly někde poblíž. Velvaráci vymysleli, že je povezou uvařená natvrdo, aby se jim po cestě nerozbila. Když s tímto nákladem dojeli na Karlův most, zjistili, že vajíčka uvařená natvrdo se do malty přidávat nedají. A proto se dodnes Velvarákům říká tvrdovaječníci.\n\nKdy byl znak městu udělen, se neví. Na nejstarší pečeti s latinským nápisem *S*ecretum**d*welwar, která podle typu písma pochází z poloviny 15. století, je zobrazen lev zepředu, držící tlapami dvě věže. Od poloviny 16. století máme pak na pečetích doložen v podstatě dnešní vzhled znaku. Jeho definitivní podobu měl dotvořit v roce 1607 správce velvarské školy Pavel Raphigius Litomyšlský, když namaloval do městské knihy Liber memorabilium et contractum barevný znak města a písař Štěpán Peristerius jej doplnil latinskou a českou básní, v nichž vysvětluje význam barev a figur. Na červeném štítě stojí na nízkém kvádrovém soklu dvě dvoupatrové věže s okny, nárožními věžičkami a valbovými střechami. Mezi věžemi stojí na soklu stříbrný vztyčený lev se zlatými drápy, červeným jazykem a zlatou korunou. Předními tlapami se dotýká pravé věže, jako by ji přidržoval. Jeho jednoduchý velmi dlouhý ocas ovíjí zezadu levou věž a jeho konec je propletený dolním oknem. Toto propletení je připisováno až Raphigiovi a písař Peristerius je v české básni vysvětluje takto: „Co znamená lev za ohon k věžím vázaný? Řeknu ti to: Totě odznak vedle práva; město mocného krále zasluhuje královského znamení. Vezdy bylo královské. Proto lev k věžím jest přivázán, aby krále od nich neodloučil.“\n\nVýše uvedené doklady jednoznačně vyvracejí názor, že Velvary nejprve užívaly jako znak císařského orla a současný znak jim byl udělen v roce 1621. Podle dnešní literatury o městských znacích jsou rovněž nesprávné novodobé úpravy znaku jako cimbuří mezi věžemi, zelený trávník pod nimi i dvojitý ocas lva.\n\n\nOkolo města vede silnice I/16 v úseku Slaný - Mělník. Městem prochází silnice II/240 v úseku Kralupy nad Vltavou - Velvary - Roudnice nad Labem. Z města vychází silnice II/616 Velvary - Podhořany.\n\nMěsto Velvary leží na železniční trati 111 z Kralup nad Vltavou do Velvar. Jedná se o jednokolejnou regionální trať, doprava byla zahájena v roce 1882. Na území obce leží koncová dopravna \"Velvary\" a mezilehlá zastávka \"Velká Bučina\".\n\nNa trati je provozována železniční doprava podle předpisu SŽDC D3\n\nPo železniční trati 111 jezdí denně 24 párů osobních vlaků z Kralup nad Vltavou.\n\nDopravní obslužnost je zajišťována motorovými vozy řad 809 a 810.\n\nZ města vedly autobusové linky do těchto cílů: Brandýsek, Kladno, Kralupy nad Vltavou, Mladá Boleslav, Praha, Slaný, Vraný.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\n"}
{"id": "287945", "url": "https://cs.wikipedia.org/wiki?curid=287945", "title": "Josef Frolík", "text": "Josef Frolík\n\nJosef Frolík (22. září 1928 Libušín – květen 1989) byl příslušník Státní bezpečnosti, který v roce 1969 emigroval do Spojených států amerických, kde pracoval jako špión ve službách CIA. \n\nJosef, rozený Lukeš začal používat jméno Frolík v sedmi letech poté, co se jeho matka vdala za kladenského dělníka Josefa Frolíka. Přesto vyrůstal u prarodičů. Absolvoval měšťanskou školu a ke konci druhé světové války byl totálně nasazen. Po válce vystudoval obchodní akademii ve Slaném a působil v administrativě Rudého práva, přičemž studoval Vysokou školu ekonomickou.\n\nRoku 1947 vstoupil do Komunistické strany Československa. Už v roce 1948 se rozhodl svědčit proti jednomu ze svých profesorů. Profesor Gargel byl nakonec označen za reakcionáře a odsouzen ke třem měsícům vězení. Roku 1955 přešel na IV. správu ministerstva vnitra (ekonomická rozvědka) a o pět let později dokonce na I. správu. Zde působil v letech 1964–1966 na rezidentuře v Londýně. V následujících letech se zaměřil na špionáže a zpravodajské hry, zaměřené proti CIA. Po roce 1968 se však rozhodl nasbírat co nejvíce tajných informací a s pomocí CIA se mu v roce 1969 nakonec podařilo emigrovat. Balkánskou cestou dopravil do Spojených států amerických automobil, v jehož podvozku byly ukryty důležité dokumenty.\n\nHned po emigraci byl hojně využíván střídavě CIA, MI5 a MI6. Senát Spojených států amerických ho označil za jednoho z nejvýznamnějších politických přeběhlíků po druhé světové válce, Spojené království mu dokonce nabízela vysokou vojenskou hodnost. V Československu byl roku 1971 odsouzen k smrti. Roku 1975 však těžce onemocněl a od té doby se přestal kvůli zdravotním problémům výrazněji angažovat. V září roku 1987 mu byla zjištěna rakovina jater, které zřejmě podlehl v květnu 1989. Existuje však i teorie, že nadále žije ve Spojených státech amerických pod tajnou identitou.\n\nV České republice vyšly dvě jeho pamětní knihy, \"Špion vypovídá\" a \"Špion vypovídá II\", dle kterých se česká veřejnost poprvé dozvěděla o špionážních praktikách československé rozvědky.\n\n"}
{"id": "287948", "url": "https://cs.wikipedia.org/wiki?curid=287948", "title": "Julia Robertsová", "text": "Julia Robertsová\n\nJulia Fiona Robertsová, nepřechýleně Roberts (* 28. října 1967 Atlanta, Georgie, USA), je americká herečka a bývalá modelka, přezdívaná \"americká pretty woman\", držitelka tří Zlatých glóbů a ceny Americké filmové akademie Oscar. Již od svých dvaceti tří let je americkou hereckou superstar. Podle médií patří mezi několik nejlépe placených filmových hereček všech dob.\n\nNarodila se jako Julie Fiona Roberts coby třetí dítě. Pochází z umělecky založené rodiny, oba rodiče, otec Walter a matka Betty-Lou Robertsovi, jakož i oba její sourozenci (starší bratr Eric Roberts a sestra Lisa Roberts Gillan) byli a jsou herci. Herečkou je i bratrova manželka Eliza Roberts a Juliina neteř Emma Roberts. Oba rodiče byli i divadelní pedagogové a scenáristé. Seznámili se v americkém armádním divadle a po odchodu z armády v Atlantě provozovali soukromé divadelní studio a divadelní školu pro místní děti. Tato činnost nebyla příliš výdělečná, a proto ji museli neustále podporovat různí místní sponzoři a mecenáši. Mezi žáky jejich divadelní školy byly i děti atlantského pastora Martina Luthera Kinga, který jejich školu také finančně podporoval.\n\nJulia se narodila jako třetí a poslední dítě a zdroje uvádí, že manželka Martina Luthera Kinga zaplatila její matce na podzim roku 1967 pobyt v porodnici (o několik měsíců později na jaře 1968 byl Martin Luther King zákeřně zavražděn). Manželství jejích rodičů nebylo příliš šťastné ani harmonické, na počátku 70. let skončilo rozvodem, svoji činnost z ekonomických důvodů ukončila i místní divadelní škola.\n\nSvé dětství prožila s matkou, která se podruhé provdala, zatímco její otec později pracoval jako prodejce vysavačů v jednom z atlantských obchodních domů. Matčino druhé manželství nebylo příliš šťastné a harmonické. Po rozvodu zůstala matka ve Smyrně (dnes předměstí Atlanty) s oběma dcerami a podruhé se provdala, kdežto otec se společně s tehdy šestnáctiletým bratrem Ericem odstěhoval do Atlanty, kde ale po šesti letech od rozvodu předčasně zemřel na rakovinu.\n\nKvůli silným brýlím a velkým ústům narážela často ve škole na posměšky od svých spolužáků, nosila také zubní rovnátka a sama se považovala za „ošklivé káčátko\". Využila velkých úst, ze kterých si vytvořila něco jako svoji pomyslnou obchodní značku, sundala brýle, místo nichž začala používat kontaktní čočky, které ještě více zvýrazňovaly její kaštanové oči, a využila také vyšší postavy. Jako malá dívka si dlouho přála stát se veterinářkou.\n\nMá ráda koně, což je záliba, kterou zdědila po svém dědovi Tomovi Robertsovi, který ji také v dětství naučil na koni jezdit (což později několikrát úspěšně předvedla i ve filmu).\n\nPo dokončení střední školy ve Smyrně (dnes součást Atlanty) se rozhodla, že v roce 1985 odjede za svými sourozenci do New Yorku, kde poté společně se sestrou Lisou navštěvovala soukromé herecké kurzy. Zanedlouho podepsala smlouvu s modelingovou agenturou, která jí tehdy zajistila alespoň skromnou existenci. Nicméně začátky zde byly těžké.\n\nPrvní epizodní roli ztvárnila v eroticky laděném nízkorozpočtovém snímku \"Firehouse\". Kvůli registraci v organizaci amerických herců si původní křestní jméno Julie pozměnila na Julia, neboť v tomto registru již byla zapsána herečka téhož jména. Díky bratrovi, který byl v té době již známou hollywoodskou hereckou hvězdou, posléze získala svoji první větší roli ve filmu \"Červené jako krev\" (zde poprvé a naposledy hrála sourozence společně se svým bratrem Ericem), který ovšem nebyl úspěšný, ale díky němu se dostala poprvé do Hollywoodu. V roce 1988 si zahrála ve snímku \"Satisfaction\", kde ztvárnila postavu rockové baskytaristky (před natáčením filmu se na baskytaru učila hrát intenzivně celkem asi čtyři týdny).\n\nMěla několik partnerů, mezi její vážné známosti patřil Dylan McDermott, Liam Neeson, Kiefer Sutherland (plánovanou svatbu s ním zrušila těsně před jejím uskutečněním), Jason Patric, Matthew Perry a Benjamin Bratt. V polovině 90. let byla přibližně rok a půl provdána za countryového zpěváka Lyle Lovetta.\n\nV červenci roku 2002 se podruhé provdala za hollywoodského kameramana Daniela Modera, se kterým žije na svém soukromém ranči ve městě Taos v Novém Mexiku nebo v soukromém rodinném sídle v kalifornském Malibu. V listopadu 2004 se jim narodila dvojčata, dcera Hazel Patricia a syn Phinnaeus „Finn“ Walter. Jejich třetí dítě, syn Henry Daniel Moder, se narodil 18. června 2007 v Los Angeles.\n\nSvůj první velký herecký debut ve větší filmové roli si odbyla v nízkorozpočtovém snímku \"Mystic Pizza\" z roku 1988. Zde si zahrála dívku portugalské národnosti.\n\nV roce 1989 úspěšně vystupovala ve snímku \"Ocelové magnólie\", za nějž získala svůj první Zlatý glóbus a svoji první nominaci na Oscara. Hrála zde mladou dívku, která je vážně nemocná diabetička. Zajímavé na této roli je to, že ona sama těsně před natáčením tohoto snímku prodělala velmi vážné onemocnění – virovou meningitidu, kdy byla po několik měsíců hospitalizována.\n\nZnámá romantická komedie \"Pretty Woman\" z roku 1990 natočená režisérem Garrym Marshallem. V hlavní roli hrála postavu prostitutky Vivian Wardové. Richard Gere představoval podnikatele a magnáta Edwarda Lewise. Kultovní snímek, který ji definitivně zařadil mezi americké herecké superhvězdy.\n\nPo premiéře tohoto filmu o ní psaly noviny každý den. Najednou nemohla opustit svůj dům bez toho, aby ji na každém kroku doprovázela ochranka před hordou reportérů a fotografů. Tato doba byla pro ni trpkou zkouškou, začala velmi hubnout a začalo se mluvit o její závislosti na drogách, či o její anorexii, což se nepotvrdilo.\n\nFilm vypráví o prostitutce Vivian, která v Hollywoodu náhodně potká bohatého a pohledného podnikatele. Brzy mezi nimi vzniká vztah, který pak přerůstá v lásku.\n\nPodobný romantický film s týmž hlavním představitelem (Richard Gere) i režisérem (Garry Marshall) natočila o devět let později s názvem \"Nevěsta na útěku\", zde si zahrála se svojí sestrou Lisou.\n\nTento film měl premiéru v kinech v roce 2000. Jeho scénář byl napsán podle skutečné události. Zde si zahrála sekretářku Erin Brockovich, která objevila velký ekologický skandál.\n\nNásledně po premiéře se o ní začalo mluvit jako o hlavní favoritce na držitelku Oscara. Dne 25. března 2001 se nejcennější ceny ve filmovém průmyslu dočkala. Tento film jí také vynesl postavení nejlépe placené herečky v Hollywoodu.\n\nVe snímku \"Úsměv Mony Lisy\" z roku 2003 si zahrála vysokoškolskou učitelku Katherine Ann Watsonovou, asistentku na katedře dějin umění na prestižní dívčí univerzitě ve Wellesley College v Massachusetts. Za kamerou tehdy stál její druhý manžel Daniel Moder, producentem snímku byla její vlastní produkční společnost RedOm. I zde si zahrála se svojí sestrou Lisou.\n\n\n\n"}
{"id": "287970", "url": "https://cs.wikipedia.org/wiki?curid=287970", "title": "Bitva o Kyjev", "text": "Bitva o Kyjev\n\nBitva o Kyjev (3.–6. listopadu 1943) se uskutečnila v rámci mohutné ofenzívy sovětských vojsk, zvané bitva o Dněpr, která následovala po provedení úspěšných operací v bitvě u Kurska, kdy Rudá armáda přešla do mohutného nástupu a převzala definitivně strategickou iniciativu. Osvobození Kyjeva od německých okupantů se zúčastnila na významném úseku 1. československá samostatná brigáda v SSSR. Osvobození Kyjeva bylo svěřeno 1. ukrajinskému frontu, kterému velel generál armády N.F. Vatutin.\n\nPo překročení Dněpru Rudou armádou bylo vytvořeno několik předmostí. Sovětská strana se pokoušela zaútočit na Kyjev od bukrynského předmostí, ležícího asi 100 km jižně, avšak neúspěšně. Proto se rozhodla pro lest. Sověti na předmostí umístili dřevěné makety tanků, děla vedla rušivou palbu, měnila stanoviště, vysílalo se z více radiostanic a vytvářel se tak dojem příprav na útok. Jednotky určené k útoku na Kyjev se v utajení přesunuly na předmostí u vesnice Ljutěž, odkud byl veden nečekaný útok. Československá brigáda se na ljutěžské předmostí přepravila v noci z 22. na 23. října, jako záloha 38. armády. Na žádost velitele brigády, plk. L. Svobody, byla jednotka zařazena pod 51. střelecký sbor a nasazena ve směru hlavního útoku. Původní termín útoku 1. listopad se nepodařilo dodržet, sovětské hlavní velení trvalo na osvobození Kyjeva do 7. listopadu, což bylo výročním datem největšího sovětského svátku – VŘSR.\n\nDělostřelecká příprava k sovětskému útoku byla zahájena 3. listopadu v 8 hodin a trvala spolu s leteckými nálety na přední okraj německé obrany 40 minut. Přípravy se zúčastnily i houfnice 1. dělostřeleckého oddílu čs. brigády. K prolomení nepřátelské obrany byla poprvé soustředěna mohutná dělostřelecká síla – přes 350 děl na jeden kilometr fronty. „Díky mohutnému soustředění sovětských vojsk a bojové techniky se podařilo v prostoru průlomu v pásmu činnosti 38. armády vytvořit značnou přesilu a to v živé síle až trojnásobnou, v dělostřelectvu téměř pětinásobnou a v tancích devítinásobnou. Velení 1.ukrajinského frontu se rozhodlo vést hlavní úder silami 38. armády na jih, prolomit obranu nepřítele, a pak zasazením rychlých svazků bojovat v jihozápadním směru obejít Kyjev ze západu a osvobodit hlavní město Ukrajiny.“ První pásmo německé obrany přestalo prakticky existovat, avšak Němcům se podařilo jednotky stáhnout do pásma druhého. Rudá armáda postoupila první den o 10 kilometrů, další útok pokračoval 4. listopadu, kdy dokázali Sověti vytvořit v místech úderů až desetinásobnou převahu a jejich vojska tak bez obtíží prolomila německou obranu. V tomto okamžiku německé vedení rezignovalo na obranu Kyjeva a jeho hlavním úkolem bylo stažení bojeschopných jednotek pod krytím zadních sledů, zadržujících v připravených opevněních útoky sovětských vojsk. Nasazením sovětských tanků generála Rybalka a jejich průlom západně od města večer 4. listopadu rozhodl o osvobození Kyjeva.\n\nDne 30.9.1943 byl zahájen přesun 1.čs.samostatné brigády v SSSR z Novochoperské stanice Priluki, vzdálené asi 100 km východně od Kyjeva. „Stav brigády ke 30.9.1943: 105 důstojníků, 27 rotmistrů, 869 poddůstojníků, 2134 vojínů, 174 příslušníků Rudé armády – celkem 3309 mužů, 410 koní, 10 středních tanků T-34, 10 lehkých tanků T-70, 10 obrněných aut BA-64, 6 houfnic 122 mm, 12 protitankových kanónů 76mm, 10 KPÚV 45 mm, 4 DPL 37mm (Automatický protiletadlový kanón vz. 39), 12 minometů 82mm, 18 minometů 50mm, 7 VKPL, 24 těžkých kulometů, 86 lehkých kulometů, 43 PTP (protitanková samonabíjecí puška vz. 1941), 467 automatů PPŠ, 2133 automatických pušek AVT, 25 snajperských pušek, 26 radiostanic, 18 osobních aut, 195 aut tažných, speciálních a nákladních, 27 motocyklů.\" \n\nPrvní ztráty byly 12. října 1943, kdy německé letectvo bombardovalo vlakový transport v prostoru železniční stanice Jachnovščina. Celkem při náletu zahynulo 57 vojáků a zraněno bylo 54 vojáků, převážně dělostřelci. 12.-17. října 1943 se brigáda soustředila asi 50 km východně od Kyjeva.\n\n18.-22. října 1943 se brigáda přesunula k východnímu břehu Dněpru.\n\nV noci z 22. na 23. října 1943 překročila brigáda Dněpr po improvizovaném mostě a zaujala postavení na Ljutěžském předmostí, severně od Kyjeva, jako záloha (druhosledová jednotka) velitele 38. armády generálporučíka K.S.Moskalenka. Brigáda měla za úkol nedovolit nepříteli vyjít na přepravu přes Dněpr u Svaromě. Brigáda byla připravena k útokům na Borki, Demidovo, Guta Mežigorskaja.\n\n3. listopadu 1943 v 8:00 ráno byla zahájena ofenzíva na Kyjev. 1. dělostřelecký oddíl čs. brigády pod velením kpt. I. Pazderky se zúčastnil dělostřelecké přípravy průlomu nepřátelského obranného postavení.\nPůvodně měla být brigáda nasazena jako záloha 38. armády do druhého sledu s úkolem chránit pravý bok 38. armády. Velitel 1. čs. samostatné brigády plk. L. Svoboda se zasazením do druhého sledu nesouhlasil a žádal o začlenění brigády do prvního sledu a na směru hlavního úderu. \"„Nesouhlasíme s úkolem postupovat ve druhém sledu a jen chránit pravé křídlo vaší 38. armády. Jdeme na Kyjev (…) Útok na Kyjev je v jádru útokem na nepřátelské postavení před Prahou. Váš boj je naším bojem, není nás mnoho, ale jsme tu s Vámi – bok po boku. Není proto možné, abyste táhli káru války sami a my se jen vozili. Chceme útočit v prvním sledu. Generál Čibisov ukazuje na mapu: „Prosím, vyberte si sám směr útoku.“ Ukazuji mu na operační mapě, kde bychom chtěli být nasazeni. „To ovšem je směr hlavního úderu!“ Říká gen. Čibisov. „Uvědomuji si to“, odpovídám. „Ale prokážete-li nám tu důvěru, my nezklameme. Svůj úkol bychom se ctí splnili.“ Generál Čibisov posléze souhlasil s výhradou, nebude-li mít námitky velitelství frontu.“\"\nVelitel brigády plk. L. Svoboda před bojem osobně objížděl jednotlivé jednotky brigády, aby promluvil s jejich příslušníky. \"„Vojáci, boj o hlavní město sovětské Ukrajiny, o Kyjev, byl zahájen. Bude to boj historický, neboť zasadí německé armádě jeden z největších a posledních úderů. Můžeme být šťastni, že se jej účastníme. Náš národ nám ukládá, abychom o Kyjev bojovali tak, jako bychom bojovali o Prahu, o Brno, o Bratislavu, Košice.“\"\n\nZe 3. na 4 listopadu se přesunula brigáda do lesa západně od Vyšgorodu, odkud měla spolu s 240. pěší divizí likvidovat úporně bránícího se nepřítele. K útoku nedošlo, nepřítel Vyšgorod vyklidil.\n\n4. listopadu 1943 velitel 51. střeleckého sboru, generálmajor P.Avděnko, „vydal rozkaz útočit na nepřítele, který ustupoval k Vyšgorodu a k večeru 4. listopadu 1943 ovládnout severovýchodní okraj města v předmostí Priorka. Po opětovné dělostřelecké přípravě vyrazila sovětská vojska a rychle vnikla do nepřátelských obranných postavení. V této situaci zasadil velitel 1.ukrajinského frontu gen.arm. N.F. Vatutin do bojů 3. gardovou tankovou armádu, jejíž svazky obešly ze západu nepřátelská vojska bránící Kyjev. V 16 hodin se podařilo sovětským vojákům obsadit dětské sanatorium. Nepřítel se však urputně bránil a podnikal řadu zuřivých protiútoků. Do boje zasáhly i průzkumné jednotky 1. polního praporu pod velením pplk. J. Nováka (zástupce npor. J. Dočkal, kpt. J. Kholl) a 2. polního praporu pod velením mjr. M. Kukly (zástupce kpt. O. Záhora). Vzhledem k tomu, že se Němcům podařilo po uskutečněném protiútoku proniknout do sovětských obranných postaveních, vyslali velitelé našich praporů svůj průzkum s cílem upřesnit nastalou situaci. Při této průzkumné akci ale došlo k prudké srážce s nepřítelem. Sovětským vojskům se podařilo úkoly splnit a zahájili boje v předměstí Kyjeva.\"\nVelitel frontu arm.gen. N. F. Vatutin na žádost plk. L. Svobody přidělil brigádu k 51. sboru na směru hlavního úderu. Velitel čs. brigády obdržel rozkaz k útoku, který byl rozpracován do pěti postupných cílů: 1) Jižní okraj lesa, jižně od dětského sanatoria. 2) Sovchoz a kóta 173,6 na okraji Kyjeva. 3) Barákový tábor Syrec. 4) Železniční trať od Kino závodu. 5) Armádní učiliště uprostřed města.\nVzdálenost z východiště útoku k poslednímu cíli byla 10 km. S tímto rozkazem pak byli seznámeni všichni příslušníci brigády, kterým byli stanoveny cíle jejich činnosti.\n\n5. listopadu 1943 časně ráno zaujala brigáda východiště k útoku na Kyjev v oblasti dětského sanatoria. Část pěchoty brigády odráží se sovětskými jednotkami Německý protiútok od předmostí Priorky na dětské sanatorium. „ Potom už se scházejí velitelé útvarů, abych jim osobně zakreslil do map směr útoku a pět postupných cílů pro tento den.“ V osm hodin zahájilo sovětské dělostřelectvo spolu s letectvem palebnou přípravu k útoku. Do této dělostřelecké přípravy zasáhli i příslušníci 1. dělostřeleckého oddílu (kpt. I. Pazderka). Přesnou palbou zničil oddíl celou řadu nepřátelských obranných objektů, dvě nepřátelské baterie, jednu kanónovou a jednu minometnou baterii a také velké množství živé síly. V 11:30 vyráží brigáda do útoku. Sousedé zprava 136. pěší divize, zleva 240. pěší divize. \n\n’’„Velitel brigády (plk. L.Svoboda) se mnou (kpt.L,Novák, přednosta 1. oddělení štábu) a s přednostou 2. oddělení (npor. L.Engelem), s radiostanicí a telefonním rojem vyrazil ihned za pěchotou (pěšky) a řídil osobně útok – nebyl vůbec k udržení a chtěl být v Kyjevu první (to se mu také povedlo), takže jsme několikrát vlezli do minometných a dělostřeleckých paleb, řízených na první sledy pěchoty a tanků.“’’\n\nNepřítel se zuřivě bránil. Brigáda postupovala v součinnosti se sousedícími jednotkami vpřed a likvidovala nepřátelský odpor. Ve 12:30 již vyráží brigáda z prvního postupného cíle a ve 13 hodin bylo dosaženo druhého postupného cíle a jednotky postupovaly dál. Čs. tankistům pod velením npor. G. Krautstengela (Krátkého) se podařilo za pomocí pěchoty a ženistů 1. polního praporu (ženijní důstojníci brigády: npor. J. Zhor a npor. V. Kovařík, velitel ženijní čety tankového praporu čet. Ivan Božuk) překonat protitankový příkop.\nKoordinovaný útok brigády se zkomplikoval ve 14 hodin, kdy v důsledku opožďování sovětského souseda si byl nucen 2. prapor krýt své levé křídlo sám. V tomto okamžiku přešlo velení na střední důstojnické kádry, ovládající útok na ohniskovou obranu nepřítele. Československé tanky s výsadkem obcházely jednotlivé opěrné body, které pak likvidovali pěšáci za pomoci dělostřelců.\n\nPři svém postupu se jednotky čs. brigády dostaly až k mostu, který Němci podminovali. Společným úsilím tankistů a samopalníků tankového praporu, kteří pronikli až do nepřátelského týlu, se podařilo zničit odpor nepřítele a most zachránit. Záchranou mostu se vytvořila příhodná situace, které čs. a sovětští vojáci využili a pronikli ve 14:50 do ulic Kyjeva. Boje zesílily, Němci přeměnili řadu domů a objektů pro účely své obrany a snažili se zabránit nebo zpomalit postup našich a sovětských jednotek.\nV 15:00 započal boj v předměstí Kyjeva ve směru závodu „Bolševik“. Společně s tanky vnikla do Kyjeva 1. a 2. zesílená rota jako boční zajištění. Rozpoutal se těžký pouliční boj. Své hrdinství prokázali samopalníci tankového praporu, pod velením por. Antonína Sochora, a tankisté podporučíka Josefa Buršíka a podporučíka Richarda Tesaříka. Naše tankisty doprovázely dvě kyjevské odbojářky, Olga Kučerová a Lýdie Uvarenková, které upozornily velitelský tank ŽIŽKA (pod velením ppor. Josefa Buršíka) na postavení nepřítele. Úsilí útočících jednotek, přineslo velký úspěch pod soustředěným tlakem byl nepřítel donucen k ústupu a opouštěl jedno obranné postavení za druhým.\nKolem 18 hodiny dosáhly jednotky 1. polního praporu (pod velením pplk. J. Nováka, zástupci - npor. J. Dočkal a kpt. J. Khol) a tankového praporu (rota T-34/76 ppor J. Buršíka a rota T-70M ppor R. Tesaříka) s motorizovanými samopalníky por. Antonína Sochora pátého konečného postupného cíle – nádraží Kyjev a armádní učiliště uprostřed města. V noci se k nim přidala i samopalnická četa druhého praporu pod velením rtm. O. Kvapila, která se odtrhla od svého praporu a postoupila daleko vpřed. V pozdních večerních hodinách postoupil přes silnou obranu nepřítele do středu města také 2. polní prapor (pod velením mjr. M. Kukly, zástupce kpt. O. Záhora). Po dosažení stanovené čáry se pěší jednotky zakopaly a vytvořily kruhovou obranu. Plk. L. Svoboda se přemístil se svým štábem (zástupce velitele brigády pplk. V. Přikryl, náčelník štábu škpt. B. Lomský a přednostové prvního až sedmého oddělení kpt. L. Novák, npor. L. Engel, npor. M. Šmoldas, škpt. J. Koutný, npor. F. Skokan, kpt. R. Kantorek a npor. M. Bachrach) do Volejkova, kde od velitele 51. střeleckého sboru dostal rozkaz pokračovat v útoku hned ráno v 6:00 6. listopadu 1943. „Němci však, když zjistili, že jim Rybalkovy tanky odřezávají všechny ústupové cesty, se snaží uprchnout, ale před tím chtějí město zničit. Smrtelné nebezpečí nad Kyjevem, už nejde o hodiny, ale o minuty. Proto se nezastavujeme; ostatně ve 24:00 mě volá nový velitel 38. armády generálplukovník Moskalenko a (…) nařizuje telefonicky: „pokračujte v útoku … Nedívejte se nalevo ani napravo a postupujte vpřed tak, aby do do svítání 6. listopadu 1943 byl Kyjev osvobozen!“ \n\n6. listopadu 1943,„Tanky, samopalníci a ženisté vyrazili k poslednímu útoku v 02:00; posledních 11 km cestou ohně, řítících se stěn a střech, poslední dělové rány a kulometné dávky tohoto vyčerpávajícího, ale skvělého útoku.“ při kterém českoslovenští vojáci jako první dosáhli centra Kyjeva a v 7 hodin břehu Dněpru. Ústupová cesta, zbývající ještě do té chvíle nepříteli, je přeťata. Dopoledne se pak brigáda přesunuje na předměstí Sofijevskou Borščagovku. Kyjev byl osvobozen.\n\nOd 7. listopadu 1943 do 8. března 1944 byla brigáda nasazena v operacích u Čerňachova, Komuny Čajky a chutoru Petrivka, v prostoru Vasilkova, v Žitomirsko-berdičevské operaci. Osvobozovala Rudu, Bílou Cerkev. Bránila severní břeh řeky Horní Tikič. Útočila na předmostí u Ostrožan. Byla nasazena na klíčovém úseku v obranných bojích u Žaškova v rámci koruň-ševčenkovské operace. Českoslovenští vojáci se při bitvě o Kyjev, ale i při následných bojích ukázali v tom nejlepším světle. Nejenže dokázali pružně reagovat na vzniklou situaci, ale prokázali též vynikající výcvik a dobrou úroveň vedení boje. Při dobývání Kyjeva měli centrum podle plánu obsadit tanky sovětského generálporučíka Kravčenka, ovšem Čechoslováci byli rychlejší.\n\nNejvyšší sovět SSSR udělil brigádě Řád Suvorova II. stupně a Řád Bohdana Chmelnického I. stupně.\n\n21. prosince 1943 Nejvyšší sovět SSSR jmenoval tři bojovníky čs. brigády Hrdiny Sovětského svazu a udělil jim Řád Lenina: poručík Josef Buršík a podporučíci Antonín Sochor a Richard Tesařík. Dále udělil 139 sovětských řádů a medailí.\n\nNáčelník štábu tankového praporu nadporučík V. Janko a velitel čety samopalníků podporučík S. Petras byli vyznamenáni Řádem Lenina.\n\nDále byly uděleny 4 Řády rudého praporu, 6 Řádů Vlastenecké války I. stupně, 16 Řádů Vlastenecké války II. stupně, 27 Řádů rudé hvězdy, 16 Řádů slávy III. stupně, 31 medailí Za odvahu a 36 medailí Za bojové zásluhy.\n\nPrezident E. Beneš v prosinci 1943 v Moskvě dekoroval bojovou zástavu brigády válečným křížem 1939 a československou medailí Za chrabrost. Československým válečným křížem 1939 vyznamenal 295 příslušníků brigády. 41 vojáků obdrželo vyznamenání in memoriam.\n\nVelitel brigády, plk. L.Svoboda obdržel Řád Suvorova II. stupně a Čs. Válečný kříž 1939.\n\n\n"}
{"id": "287972", "url": "https://cs.wikipedia.org/wiki?curid=287972", "title": "Grigorij Fedotovič Krivošejev", "text": "Grigorij Fedotovič Krivošejev\n\nGenerál Grigorij Fedotovič Krivošejev (; 15. září 1929 – 29. dubna 2019) byl ruský generálplukovník (penzionovaný v roce 1992) a historik, který se systematicky zabýval zkoumáním veřejnosti nepřístupných archivů týkajících se carské a později Rudé armády. Byl členem-korespondentem a profesorem ruské Akademie vojenských věd a kandidátem věd.\n\nKrivošejevova vojenská kariéra zahrnuje všechny vojenské hodnosti, vojínem počínaje a generálplukovníkem konče, účastnil se války v Afghánistánu. Vrcholem Krivošejevovy kariéry byla funkce náčelníka GOMU GŠ (Hlavní organizačně-mobilizační správy Generálního štábu).\n\nOd roku 1992 stál v čele skupiny vojenských historiků, která vydala několik knih, jejichž účelem je očistit konflikty 20. století, v nichž ruská a sovětská vojska účinkovala, od propagandistického zkreslování, a vyčíslit jejich skutečné ztráty a další statistické údaje.\n"}
{"id": "287975", "url": "https://cs.wikipedia.org/wiki?curid=287975", "title": "Sentenced", "text": "Sentenced\n\nSentenced byla kapela z finského města Oulu. Založena byla v roce 1989 (předtím fungovala od podzimu 1988 pod názvem Deformity). Zpočátku se věnovala především death metalu, který byl okořeněn pochmurnou doom metalovou atmosférou, postupem času však přešla až k melodickému metalu ve stylu svých krajanů HIM. Byli to právě Sentenced, kteří jako jední z prvních položili základ pro metalovou scénu ve Finsku, ze které později vzešly kapely jako Children Of Bodom nebo Nightwish. Rozpadla se v roce 2005, kdy vydala své poslední album, stylově pojmenované The Funeral Album. O rok později pak ještě vyšlo koncertní DVD Buried Alive.\n\n\n\n\n\n\n\n"}
{"id": "287979", "url": "https://cs.wikipedia.org/wiki?curid=287979", "title": "Elmar Klos", "text": "Elmar Klos\n\nElmar Klos (26. ledna 1910 Brno – 19. července 1993 Praha) byl český filmový režisér, scenárista, dramaturg, pedagog a filmový manažer. Vytvořil výraznou tvůrčí dvojici s Jánem Kadárem.\n\nZačínal ještě v pionýrské éře němého filmu, kde se postupně seznámil prakticky se všemi filmovými profesemi a zahrál si i několik epizodních roliček. Od roku 1934 působil ve Zlíně-Kudlově u Baťovy reklamní filmové firmy Bať. Za nacistické okupace se také zasloužil o to, že zde začaly pracovat další významné osobnosti českého filmu jako byla Hermína Týrlová a Karel Zeman. Po válce se stal (spolu s dalšími lidmi) jedním z hlavních organizátorů znárodňování československého filmu.\n\nKlos se s Jánem Kadárem poprvé sešel ve studiích Krátkého filmu hned po válce, nicméně Kadár se ještě na nějakou dobu vrátil do Bratislavy. S Klosem začal spolupracovat poté, co ho vyhodili v Bratislavě a on se ho zastal. První film natočili v roce 1952 pod jménem \"Únos\". Natočili spolu celkem osm filmů, největšího úspěchu a ohlasu doznal film \"Obchod na korze\" z roku 1965, který získal o rok později ocenění Oscar za nejlepší cizojazyčný film. Tato jejich vzájemně 17 let trvající spolupráce byla přerušena až příchodem normalizace v roce 1969, neboť Ján Kadár emigroval do USA. Elmar Klos byl politicky perzekvován a vyhozen jak z FAMU tak i od Československého státního filmu.\n\nSpolupráci si mezi sebou rozdělili tak, že Kadár více jednal s herci zatímco Klos se staral o výtvarnou, hudební část a střih filmu. Sám Klos popsal spolupráci: „Prostě dva hráči se sešli a doplňují se v tom, co umějí, ale i v tom, co neumějí. Vědí, kdy se na partnera mohou spolehnout a kdy ho sami musí podepřít.“ Na druhé straně Kadárův pomocný režisér Juraj Herz si všímal jejich propastného nesouladu a myslel si, že spolupráce je od Kadára pouze gesto vděku a samotný Klos je pro režii filmu zbytečný.\n\n\n"}
{"id": "287982", "url": "https://cs.wikipedia.org/wiki?curid=287982", "title": "František Josef z Auerspergu", "text": "František Josef z Auerspergu\n\nFrantišek Josef (\"Franz Joseph Maria Emanuel\"), kníže z Auerspergu (20. října 1856 Vídeň – 19. listopadu 1938 Slatiňany) se po vojenské kariéře, kdy působil jako nadporučík u dragounů, zasloužil po vzoru svého otce Vincence Karla o pokračování průmyslově-zemědělského rozvoje obce Slatiňany. Nechal zde v roce 1877 postavit továrnu na umělá hnojiva, v roce 1901 parní pilu a v roce 1903 lihovar. V roce 1912 nechal také znovuvybudovat rodinnou hrobku ve Žlebech.\n\nFrantišek Josef byl druhorozený syn (starší bratr princ Karel zemřel v necelých dvou letech) Vincence Karla, knížete z Auerspergu (15. července 1812 – 7. července 1867) a Vilemíny Josefiny, hraběnky Colloredo-Mannsfeld (26. července 1826 – 19. prosince 1898). Po svém otci zdědil ještě jako desetiletý v roce 1867 panství Nasavrky (včetně Slatiňanského zámku, pivovaru a nově vybudovaného cukrovaru), Žleby (se zámkem) s Tupadly a Dolní Kralovice (zámek a pivovar).\n\nFrantišek Josef si 10. ledna 1878 vzal za manželku Vilemínu, hraběnku Kinskou z Vchynic a Tetova (5. dubna 1857 ve Vídni – 1. října 1909 ve Slatiňanech), dceru Ferdinanda, 7. knížete Kinského z Vchynic a Tetova a měl s ní 5 dětí:\n\n"}
{"id": "287985", "url": "https://cs.wikipedia.org/wiki?curid=287985", "title": "Leď", "text": "Leď\n\nLeď ( ) je řeka v Archangelské oblasti v Rusku. Je 184 km dlouhá. Povodí má rozlohu 2690 km².\n\nOdtéká z jezera Letozero. Její koryto je velmi členité. Ústí do Vagy (povodí Severní Dviny).\n\nZdrojem vody jsou převážně sněhové srážky. Průměrný roční průtok vody ve vzdálenosti 42 km od ústí činí přibližně 16,7 m³/s. Zamrzá na konci října až v listopadu a rozmrzá ve druhé polovině dubna až v květnu.\n\nŘeka je bohatá na ryby a splavná pro vodáky.\n"}
{"id": "287986", "url": "https://cs.wikipedia.org/wiki?curid=287986", "title": "Tanková divize Kempf", "text": "Tanková divize Kempf\n\nTanková divize Kempf (německy Panzer-Division Kempf), též Pancéřový útvar Východní Prusko (německy Panzerverband Ostpreußen), byla vojenská jednotka pozemních sil nacistického Německa existující v srpnu až říjnu 1939. Vznikla ad hoc pro bojové akce z Východního Pruska během Invaze do Polska v roce 1939. Označení získala podle svého velitele, generála tankových vojsk Wernera Kempfa, který původně velel 4. tankové brigádě. Společně s generálem Kempfem přešlo plno bývalých členů 4. tankové brigády pod jeho nové velení a stalo novým divizním personálem. Její síla byla zhruba poloviční než měly ostatní divize.\n\n\n\nVelitel operací\n\n\n"}
{"id": "287993", "url": "https://cs.wikipedia.org/wiki?curid=287993", "title": "Chrám Mahábódhi", "text": "Chrám Mahábódhi\n\nChrám Mahábódhi je buddhistický chrám v indické Bódhgaji, kde měl podle tradice Buddha Gautama dosáhnout probuzení. Bódhgaja se nachází v severoindickém státě Bihár, 96 kilometrů od hlavního města Patny. Nedaleko chrámu směrem na západ se nachází Strom bódhi, pod nímž Buddha probuzení dosáhl.\n\nPodle tradice Buddha kolem roku 530 př. n. l. přišel na břeh řeky u Bódhgaje, posadil se pod pípalový strom (\"Ficus religiosa\", později znám jako strom osvícení) a zařekl se, že nevstane, dokud nedosáhne probuzení. Probuzení pak měl po několika dnech skutečně dosáhnout a poté se rozhodl, že následujících několik týdnů nadále zůstane v přilehlém háji, kde se bude věnovat meditaci.\n\nPřibližně 250 let po těchto událostech navštívil Bódhgaju král Ašóka a rozhodl se, že zde postaví klášter a svatyni. Díky tomu je Ašóka tradičně považován za zakladatele chrámu Mahábódhi. S úpadkem buddhismu v Indii v období středověku upadá i Bódhgaja. Z většiny tamějších staveb se staly ruiny a celá oblast se stala do značné míry zapomenutou. Obrat nastal na konci 19. století a zejména pak v průběhu 20. století, kdy je celá oblast zrekonstruována a opět se stává jednou z nejnavštěvovanějších buddhistických poutních míst jak buddhisty, tak turisty.\n\n"}
{"id": "287996", "url": "https://cs.wikipedia.org/wiki?curid=287996", "title": "Ateliér (časopis)", "text": "Ateliér (časopis)\n\nAteliér, čtrnáctideník současného výtvarného umění byl odborný časopis zaměřený na české výtvarné umění, vydávaný v letech 1988–2015. Na sklonku roku 1987 vyšlo nulté číslo.\n\nČasopis se věnoval převážně domácí výtvarné scéně, výstavnímu dění ve státních i soukromých galeriích, muzeích, sledoval architekturu, fotografii a design, uveřejňoval recenze, kritiky, profily, rozhovory, přehledy výstav v Čechách, na Slovensku a výběr ze zahraničí, věnoval se všem druhům a médiím výtvarného umění. K vybavení periodika patřlo anglické summary.\n\nČasopis byl určen zájemcům o výtvarné umění, ať již amatérům, nebo profesionálům různých oborů – kritikům a historikům umění, umělcům, sběratelům, znalcům, obchodníkům s uměním aj.\n\nVydávalo jej občanské sdružení Společnost časopisu Ateliér, později spolek Společnost časopisu Ateliér, zapsaná ve spolkovém rejstříku vedeném MS v Praze pod L 3612, za finanční podpory Ministerstva kultury České republiky.\n\nŠéfredaktorem založeného časopisu se stal František Kšajt, od 15. 5. 1990 byla šéfredaktorkou Blanka Jiráčková. Redakce sídlila v Praze v Londýnské 81.\n\nWebové stránky zdarma administroval Vladimír Kokolia.\n\n„\"Byli jsme v roce 1998 a 2000 vybráni mezi nejlepších dvacet čtyři časopisů věnujících se výtvarnému umění z celého světa. ... Ateliér poskytuje celé výtvarné oblasti jakýsi most k veřejnosti, která se o výtvarné umění vážně zajímá, z níž se rekrutují návštěvníci výstav, zájemci o výstavní katalogy, časem i sběratelé, obchodníci s uměním a především lidé milující výtvarné umění, které jim může obohatit život.\"“\n\n\n"}
{"id": "287997", "url": "https://cs.wikipedia.org/wiki?curid=287997", "title": "Privilegovaný režim", "text": "Privilegovaný režim\n\nPrivilegovaný režim procesoru je ve výpočetní technice takový mód vykonávání strojového kódu procesorem, který dovoluje používat větší než nejvíce restriktivní podmnožinu instrukční sady; předmětným omezením se sleduje zabránění procesu v možném narušení stability běhu operačního systému tím, že by (bez spoluúčasti entity běžící v privilegovaném režimu) mohl zasahovat do jiné než pro vykonávání svého vlastního kódu přidělené paměti.\n\nV privilegovaných režimech běží kmenové rutiny operačního systému a tzv. ovladače, což je software, jehož logikou je definováno, jak se zachází s konkrétními periferními zařízeními (klávesnicí, myší, pevným diskem, síťovým adaptérem, zvukovou kartou atd.). Kýžené stability je přitom dosahováno tak, že na vývojáře ovladačů se kladou mnohem vyšší nároky než na programátory aplikačního software, ovladače nemohou zavádět uživatelé s běžnou úrovní oprávnění nebo jejich binární podoby podléhají digitálnímu podepisování.\n\nProcesory s privilegovaným režimem rozeznávají alespoň dvě úrovně – \"privilegovaný\" a \"neprivilegovaný\" stav. V privilegovaném stavu je procesoru dovoleno provádět privilegované strojové instrukce, které mohou ohrozit chod počítače a v tomto režimu běží pouze jádro operačního systému (tzv. \"kernel space\"). V neprivilegovaném stavu lze provádět pouze neprivilegované instrukce, které chod počítače ohrozit nemohou a běží v něm všechny uživatelské programy (tzv. \"user space\").\n\nPokus o provedení privilegované instrukce v neprivilegovaném stavu vede k aktivaci operačního systému (privilegovaná část programového vybavení počítače), který může zodpovědný proces ukončit nebo po příslušných kontrolách požadovanou operaci provést a výsledky dosadit.\n\nProcesory mohou rozeznávat více úrovní zabezpečení ( \"\") a tím pádem i více různých skupin strojových instrukcí. Tvůrci operačního systému mohou (ale nemusí) všechny úrovně využít například pro oddělený běh ovladačů hardware (ovšem za cenu snížení výkonu). V každém případě musí být schopnost rozeznávat různé úrovně součástí návrhu procesoru již při výrobě a veškerá pravidla a rozdělení instrukcí do skupin musí být provedena tak, aby nedošlo k narušení vyšší úrovně z nižší úrovně (ringu).\n\nMezi privilegované instrukce patří například:\n\nSkutečnost, že procesor (resp. operační systém) může dosadit výsledky do instrukcí, které nebyly díky aktivnímu neprivilegovanému stavu vykonány, využívá virtualizace nebo simulace neexistujícího hardware.\n\nTeoreticky je tedy možné zajistit, aby například pod Windows XP fungoval DOSový program, který přistupuje přímo na sériový port. Ve skutečnosti ale tato možnost není v řadě Windows NT implementována, a tak staré programy, které přistupují přímo k hardware pomocí instrukcí IN/OUT, nemohou v standardním 32bitovém systému Windows fungovat.\n\nNaopak při virtualizaci umožňuje dosazení výsledků zcela běžně simulovat v počítači kompletní (neexistující) počítač a spustit si tak například další operační systém jako běžnou úlohu, kterou počítač zpracovává. Hostovaný operační systém pak až na zpoždění nemůže zjistit, že nemá celý počítač jen pro sebe.\n"}
{"id": "288004", "url": "https://cs.wikipedia.org/wiki?curid=288004", "title": "Irwin Rose", "text": "Irwin Rose\n\nIrwin A. Rose (16. července 1926, New York – 2. června 2015) byl americký biolog, který získal v roce 2004 společně s Aaronem Ciechanoverem a Avramem Hershkem Nobelovu cenu za chemii za objev rozkladu bílkovin iniciovaného ubikvitinem.\n\n\n"}
{"id": "288008", "url": "https://cs.wikipedia.org/wiki?curid=288008", "title": "VOŠ a SPŠ, Jičín", "text": "VOŠ a SPŠ, Jičín\n\nVyšší odborná škola a Střední průmyslová škola Jičín je státní vyšší odborná a střední škola s nabídkou tříletého studijního oboru zakončeného titulem DiS, čtyřletých studijních oborů s maturitou, tříletých učebních oborů pro získání výučního listu.\n\nVzdělávací nabídka zahrnuje rekvalifikační kurzy pro nezaměstnané a uchazeče o zaměstnání, další vzdělávání pedagogických pracovníků a veřejnosti v oblasti ICT, CNC obráběcích strojů a elektrotechniky.\n\nŠkola byla založena v roce 1871 pod názvem \"Řemeslnická škola pokračovací.\" Sídlila na Komenského náměstí v dnešní budově strojního oddělení. O její vznik se zasloužil Václava Fejfar, dědeček Václava Čtvrtka. V roce 1940 byla otevřena nová budova v ulici Pod Koželuhy, kterou navrhl architekt Čeněk Musil.\n\nŠkola má dvě oddělení, přičemž každé se nachází v jiné budově. Oddělení elektro se nachází v ulici Pod Koželuhy a strojní sídlí na náměstí Komenského.\n\nŠkolní jídelna s domovem mládeže se nachází v ulici Denisova, na křižovatce ulic Denisova a Českých bratří.\n\nVe školní jídelně se mohou stravovat nejen studenti a zaměstnanci SPŠ. Jídelna zajišťuje stravování i pro Masarykovu obchodní akademii a cizí strávníky.\n"}
{"id": "288016", "url": "https://cs.wikipedia.org/wiki?curid=288016", "title": "Apollónios", "text": "Apollónios\n\nApollónios je řecké jméno, jehož nositelem může být:\n\n"}
{"id": "288036", "url": "https://cs.wikipedia.org/wiki?curid=288036", "title": "Messier 94", "text": "Messier 94\n\nMessier 94 (také M94 nebo NGC 4736) je spirální galaxie v souhvězdí Honicích psů. Objevil ji Pierre Méchain 22. března 1781. Od Země je vzdálená okolo 15 milionů světelných let\na je nejjasnějším členem skupiny galaxií Honicích psů I.\n\nM94 se dá na obloze snadno vyhledat, protože leží 3° severozápadně od hvězdy Cor Caroli (α Cvn) a pokud je obloha tmavá a průzračná, může být pozorována i obyčejným triedrem. Okrajové oblasti galaxie mohou být viditelné i v obřím triedru nebo malém hvězdářském dalekohledu. Při pohledu dalekohledem o průměru 140 až 150 mm má téměř kruhový tvar a do ztracena slábnoucí okraje, takže svým vzhledem připomíná kulovou hvězdokupu. Ani při větším zvětšení se její vzhled nemění, ale v jejím disku jsou vidět náznaky tmavých skvrn a jas disku roste směrem k neostrým okrajům jádra. Nejsou vidět ani náznaky spirální struktury.\n\nM94 má střední severní deklinaci, proto je v severní části střední Evropy a v části severní Ameriky cirkumpolární. Naopak na jižní polokouli je viditelná až do středních zeměpisných šířek mírného pásu, takže je pozorovatelná na většině obydlených oblastí Země. Nejvhodnější období pro její pozorování na večerní obloze je od ledna do srpna.\nGalaxii objevil Pierre Méchain 22. března 1781 a svůj objev oznámil Charlesi Messierovi, který o dva dny později změřil její polohu a zapsal ji do svého katalogu s tímto popisem: \"„mlhovina bez hvězd viditelná severně od hvězdy Cor Caroli; má velmi jasné neostré jádro a vypadá jako Messier 79 v souhvězdí Zajíce.“\" William Herschel i William Parsons ji popsali jako kulatou skvrnu s neostrým obrysem a Parsons dokonce dodal, že ji obepíná nejasný prstenec a že může mít spirální tvar.\n\nM94 se řadí mezi běžné spirální galaxie typu Sab nebo případně k přechodnému typu SAB0/a a k Zemi je natočena téměř přímo čelně. Její vzdálenost je odhadována v širokém rozsahu, ale nejnovější výzkumy se shodují na hodnotě 15 milionů ly nebo 16 milionů ly. Galaxie se od Slunce vzdaluje rychlostí 308 km/s.\n\nNa snímcích galaxie je vidět prstenec způsobený probíhající tvorbou hvězd a tyto mladé hvězdy na barevných snímcích způsobují modrý odstín zmíněného prstence, což jej odlišuje od mnohem méně jasných vnějších oblastí disku, které jsou tvořeny mnohem staršími nažloutlými hvězdami. Ovšem na okraji galaxie je disk zakončen dalším prstencem se středně silnou tvorbou hvězd, takže se M94 řadí mezi poměrně vzácné galaxie, ve kterých je možné pozorovat dvě období tvorby hvězd. Na fotografiích s dlouhou expozicí je vidět další velmi slabý prstenec.\n\nVýzkum provedený v roce 2008 zjistil, že tato galaxie buď neobsahuje žádnou skrytou hmotu, nebo pouze velmi malé množství. Tento výzkum byl zaměřen na rozbor rotačních křivek hvězd v galaxii a na hustotu vodíkových mračen a dospěl k závěru, že viditelná hmota představuje naprostou většinu hmoty galaxie. Tento závěr je velmi ojedinělý a neočekávaný a přinesl nové otázky, například jakým způsobem mohla galaxie vzniknout bez hala skryté hmoty, nebo jak ji případně mohla ztratit.\nJiné možné výklady její rotační křivky nedokázaly vysvětlit podstatu tohoto problému.\n\nM94 je nejjasnějším členem skupiny galaxií Honicích psů I, ale jejím největším členem je NGC 4244. Tato skupina obsahuje 16 až 24 galaxií\na je jednou z mnoha skupin dohromady tvořících Nadkupu galaxií v Panně.\nSpolu s M94 může být ve skupině mnoho galaxií, ale zdá se, že jen málo z nich je skutečně navzájem gravitačně vázaných a mnoho dalších se kolem této skupiny pohybuje nezávisle.\n\n\n"}
{"id": "288042", "url": "https://cs.wikipedia.org/wiki?curid=288042", "title": "Euro-Trance", "text": "Euro-Trance\n\nEuro-Trance, jinak také hands up (stále více používané označení v Německu), commercial trance či zjednodušeně dance, v Česku nejpoužívanějším označením je taneční hudba (tento název však vystihuje celou škálu taneční hudby od House až po Techno) je hudební styl, který vznikl na začátku 90. let 20. století v Evropě ze stylů jako je Rave a House. Je nejrozšířenější v zemích, jako je Německo, Itálie (Italo dance), Nizozemsko, Rakousko a dnes zažívá bouřlivý rozvoj v Polsku a Rusku.\n\nDance je dnes jeden z nejmelodičtějších stylů elektronické hudby. I když hlavní důraz je kladen na melodii jednoduchou i složitější, jsou v tomto stylu i další prvky. Dance se vyznačuje rovnými (v 90. letech jemnými dnes poněkud tvrdšími) beaty, za kterými je asi v polovině výrazný bass, s rychlostí 130-145 BPM. Dále zde máme tzv. clap, který je za každým druhým kopancem, a samozřejmě nesmějí chybět rychlé a pravidelné hithaty které zaplňují výšky. Hands up může být s vokály (většinou ženské), anebo bez - tento styl se bez zpěvu klidně obejde, pokud je ovšem kladen největší důraz na melodii. Dnes se Dance velmi prolíná se všemi elektronickými styly a je někdy velice obtížné trefit ten správný styl, tím můžeme narazit na např.: Hard dance (prolínání s technem)(Dj Dean), Jumpstyle (s Hardstyle)(Scooter CD Jumpin' All Over The World]a [Under Radar over the Top), ComercialTrance (s Trancem)(Dj Shog, Kai Tracid, Cosmic Gate), či dokonce Pumping nebo Electro Dance (mix s House) (Pakito).\n\nNejvětší úspěch toho stylu je dán svou rychlostí a melodičností, která je oblíbená na parketech diskoték celé Evropy, ale také, díky pěkným a propracovaným melodiím, je oblíbený jen pro poslech mimo kluby a diskotéky.\n\nVývoj tohoto stylu je jako u ostatních elektronických stylů dlouhý, počátky můžeme najít na začátku 90. let 20. století v Evropě, kdy elektronická hudba zažívala svůj druhý největší rozmach. V této době byl dance poněkud jiný než ho známe dnes, měl jemnější beaty, více vokálů, a nebyl kladen tak velký důraz na melodii, tento pre-dance je občas označován jako Eurodance, nebo u nás \"devadesátky\", mezi interprety této doby pařili 2 Unlimited, Twenty 4 Seven, Scooter, apod. Ke konci 90. let došlo k menšímu úpadku tohoto stylu, a proto se začal dance proměňovat do stylu jak ho známe dnes (někteří lidé však na tyto časy nezapomněli, a jsou věrni starému pojetí taneční hudby, i když se dnes již nedělá), největší slávu zažil Dance v letech 2000 - 2003, kdy se na nás chrlil ze všech stran a však po roce 2003 došlo velkému vytlačování ze strany amerického Hip-hopu a evropského House, Hands Up přešel do defenzívy a došlo k velkému odlivu interpretů k house, který tak velmi zkomercioval. Po dlouhé době, takřka v undergroudu, se dance pomalu vrací zpět na své ztracené pozice díky interpretům jako jsou Cascada, Shaun Baker, Basshunter, Dj Dean, Rob Mayth, nesmrtelní Scooteři a mnoho dalších.\n\n"}
{"id": "288045", "url": "https://cs.wikipedia.org/wiki?curid=288045", "title": "Lepša", "text": "Lepša\n\nLepša ( ) je řeka v Archangelské oblasti v Rusku. Je 168 km dlouhá. Povodí má rozlohu 1680 km².\n\nNa středním toku protéká přes řadu mělkých jezer. Ústí zprava do Moši (povodí Oněgy).\n\nZdrojem vody jsou převážně sněhové srážky. Zamrzá v říjnu a rozmrzá v dubnu. Pak až do května dosahuje nejvyšších vodních stavů. K povodním dochází I na podzim.\n\nJe splavná pro vodáky.\n"}
{"id": "288049", "url": "https://cs.wikipedia.org/wiki?curid=288049", "title": "Karel Steklý", "text": "Karel Steklý\n\nKarel Steklý (9. října 1903 Praha-Žižkov – 5. července 1987 Praha) byl český filmový režisér a scenárista. \n\nZačínal u různých kočovných divadelních společností. Od roku 1928 do roku 1938 působil jako inspicient a rekvizitář v Osvobozeném divadle. Roli inspicienta si pak zahrál i ve Voskovcově a Werichově filmu \"Pudr a benzín\". Od roku 1933 začal také psát filmové scénáře, nejprve pro jiné režiséry (např. Václava Wassermana), později pouze pro své vlastní filmy. Umělecká kvalita těchto scénářů však měla velmi střídavou úroveň, mezi jeho scénáři lze nalézt jak filmy vynikající, tak i zcela podprůměrné. V Osvobozeném divadle upravoval na podnět Jana Wericha hry pro děti (např. Ostrov dynamit, Divotvorný klobouk) a psal sám i pohádky, jejichž ústřední postavou býval Kapitán Bublas (např. Alibaba a třicet devět loupežníků). \n\nRežírovat začal po druhé světové válce v roce 1945. Celý život byl vždy plně konformní s vládnoucím režimem a točil i díla politicky značně tendenční a ideově velice problematická. Z tohoto důvodu je dnes celá jeho umělecká dráha považována za velice nevyrovnanou a společensky rozporuplnou. Vedle snímků velice kvalitních a divácky atraktivních natočil velké množství děl průměrných či vyloženě podprůměrných (zejména Hroch, pokládaný za jeden z nejhorších filmů v dějinách české kinematografie). Jako disciplinovaný člen KSČ byl za svůj politický postoj tehdejším vládnoucím komunistickým režimem velmi často oceňován, odměňován i umělecky protežován. V roce 1973 získal titul národní umělec. \n\nJedná se dodnes o umělecky i společensky značně kontroverzní osobnost.\n\n\n\n\n\n"}
{"id": "288052", "url": "https://cs.wikipedia.org/wiki?curid=288052", "title": "Salmonella", "text": "Salmonella\n\nSalmonella je rod gramnegativních baktérií z čeledi Enterobacteriaceae, jehož zástupci způsobují onemocnění člověka a zvířat. Jedná se o gramnegativní, fakultativně anaerobní, nesporotvorné, většinou pohyblivé, rychle rostoucí baktérie, nenáročné na podmínky. Mezi nejvýznamnější onemocnění člověka způsobené salmonelami patří břišní tyfus, břišní paratyfus a salmonelóza z potravin.\n\nPatogeneze\nPo požití kontaminované potravy pronikají salmonely do tenkého střeva, kde se množí a přitom jsou uvolňovány toxické látky, které pronikají do lymfatického a krevního oběhu.\nK nejvýznamnějším toxinům patří endotoxin a v menší míře i ST a LT exotoxiny.\n\nOdolnost salmonel\nOptimální teplota růstu se pohybuje kolem 37 °C, minimální teplota růstu je 5 °C, maximální 47 °C\nHraniční hodnota Aw= 0.92\nRozmnožuje se při hodnotách pH od 3.8 - 9.5, optimum je neutrální pH\nKoncentrace soli nad 9% působí baktericidně.\n\nDělí se na víc než 2500 sérotypů, které se liší hlavně antigeny O a H. Zdrojem jsou hlavně ptáci, v jejichž zažívacím ustrojí salmonely přežívají. Na člověka se přenášejí typicky jejich vejci (po špatně provedeném chemickém ošetření skořápky vajec) a masem kontaminovaným při nesprávné manipulaci.\n\nOficiálně existují dva druhy salmonel: S. enterica a \"S. bongori\".\n\n"}
{"id": "288059", "url": "https://cs.wikipedia.org/wiki?curid=288059", "title": "Charlotte Kalla", "text": "Charlotte Kalla\n\nCharlotte Kalla (* 22. července 1987 v Gällivare, Švédsko) je švédská běžkyně na lyžích. Jde o olympijskou vítězku a mistryni světa. Závodí na lyžích značky Fischer. Závodí za klub \"IFK Tärendö\". Měří 162 cm a váží 60 kg.\n\nJe trojnásobnou juniorskou mistryní světa. Na juniorském mistrovství světa v běhu na lyžích 2006 ve slovinském Kranji byla 1. v kombinaci a 3. v běhu na 5 km. Na juniorském mistrovství světa v běhu na lyžích 2007 v italském Tarvisiu byla 1. v kombinaci a v běhu na 5 km a 2. ve sprintu.\n\nV závodě Světového poháru dospělých poprvé startovala v osmnácti letech 15. 3. 2006 v čínském Čchang-čchunu a ve sprintu tam obsadila 14. místo. Startovala na Mistrovství světa v klasickém lyžování 2007 v japonském Sapporu – v běhu na 10 km byla pátá, v kombinaci sedmá. Na medailové pozice v individuálním závodě SP poprvé dosáhla 24. 11. 2007 v norském Beitostølenu, kde v běhu na 10 km skončila třetí. Jejím prvním životním úspěchem bylo vítězství v Tour de Ski 2007/08, když v závěrečném běhu do vrchu v přímém souboji porazila obhájkyni vítězství Finku Virpi Kuitunenovou. První medaili z Mistrovství světa získala v Liberci 2009 za 3. místo v závodu štafet. Při svém prvním staru na ZOH získala ve Vancouveru 2010 zlatou medaili v běhu na 10 km volně a stala se tak teprve druhou švédskou běžkyní na lyžích, která vyhrála olympijský závod (po Toini Gustafsson). Mistryní světa v kategorii dospělých se poprvé stala na MS 2011 v Oslu v týmovém sprintu (spolu s Idou Ingemarsdotter). Úspěšné pro ní byli i Olympíjské hry v Soči, kdy švédky vyhrály štafetu, a Kallaová přidala dvě stříbra ze závodů na 2x 7,5Km a na desítce volně. Další zlatou medaili získala na domácím Mistrovství světa v klasickém lyžování 2015, kdy vyhrála závod na 10 km volným stylem. Toto MS pro ní bylo nejúspěšnější, ke zlaté medaili přidala i jedno stříbro a dva bronzy. Překonala tak dosavadní švédskou rekordmanku v počtu medailí z Mistrovství světa Toini Gustafsson, která v letech 1962 až 1968 získala 2 zlata, 3 stříbra a 2 bronzy. Na Mistrovství světa v klasickém lyžování 2017 získala bronz v závodě na 2 x 7,5 km. V závodě na 10 kilometrů klasicky získala stříbrnou medaili. Na ZOH 2018 v Pchjongčchangu získala zlato ve skiatlonu.\n\nJe svobodná a žije ve městě Sundsvall. Jejím přítelem je švédský běžec na lyžích Tiio Soederhielm.\n\n"}
{"id": "288063", "url": "https://cs.wikipedia.org/wiki?curid=288063", "title": "Messier 78", "text": "Messier 78\n\nMessier 78 (také M78 nebo NGC 2068) je reflexní mlhovina v souhvězdí Orionu. Je to nejjasnější reflexní mlhovina na celé obloze.\nObjevil ji Pierre Méchain v roce 1780. Její hvězdná velikost je 8,3 a od Země je vzdálená 1 600 světelných let.\n\nM78 se dá velmi snadno najít, protože leží 3° východně a 0,5° severně od hvězdy nazývané Mintaka (δ Ori), která je součástí Orionova pásu. Mlhovina je v dosahu triedru 10x50, ale je k tomu zapotřebí průzračná obloha, což platí i pro pozorování dalekohledem o průměru 60 až 80 mm. Velmi zřetelně je viditelná dalekohledem o průměru 140 mm, ve kterém vypadá jako našedlá nebo namodralá široká skvrna, která obklopuje dvojici hvězd. V dalekohledu o průměru 300 mm se severní hrana mlhoviny jeví velmi ostrá, což je způsobeno přítomností tmavého pruhu.\n\nMlhovina je snadno pozorovatelná ze všech obydlených oblastí Země, protože leží velmi blízko nebeského rovníku. Je tedy jedno, z jaké zemské polokoule je sledována a o její výšce nad obzorem rozhoduje zejména deklinace místa pozorování, ať už je na severní nebo jižní polokouli. Na severní polokouli je to objekt letní oblohy, zatímco na jižní polokouli je to výrazný objekt zimní oblohy. Nejvhodnější období pro její pozorování na večerní obloze je od listopadu do dubna.\n\n12′ severně od M78 leží další reflexní mlhovina NGC 2071, která je spolu s M78 součástí větší soustavy mlhovin. 2° východně od M78 leží velmi stará otevřená hvězdokupa NGC 2112, která má magnitudu 9 a rozměr 11′. 2,5° jihozápadně od M78 se nachází hvězda Alnitak (ζ Ori), těsně u níž směrem na východ leží mlhovina Plamínek.\nMlhovinu M78 objevil Pierre Méchain v roce 1780 a ve stejném roce ji zařadil Charles Messier do svého katalogu, ve kterém ji popsal jako malou skupinku hvězd obklopenou výraznou mlhovinou. Admirál Smyth v jejím středu viděl dvojhvězdu a mlhovinu popsal jako \"zvláštní množství látky a vlasatou mlhovinu\". Že jde o reflexní mlhovinu zjistil pomocí zkoumání jejího spektra Vesto Slipher v roce 1919 na Lowellově observatoři.\n\nM78 je nejjasnější reflexní mlhovinou na celé obloze, takže je nejjasnější i v rámci skupiny reflexních mlhovin zahrnující také NGC 2064, NGC 2067 a NGC 2071. Všechny patří do Orionova komplexu, který je od Země vzdálený okolo 1 600 světelných let. M78 je viditelná díky tomu, že odráží světlo dvou hvězd 10. magnitudy, které se označují \"HD 38563A\" a \"HD 38563B\". Skutečný rozměr mlhoviny je asi 4 světelné roky.\nV mlhovině se nachází také 45 proměnných hvězd typu T Tauri a 17 Herbigových-Harových (HH) objektů. Jihovýchodně nedaleko od M78 v oblasti velmi zastíněné soustavou temných mlhovin LDN 1630 se nachází tři navzájem spojené HH objekty označované jako HH 24, HH 25 a HH 26. Tento oblačný útvar má složitou stavbu kvůli bouřlivým hvězdotvorným jevům, které v něm probíhají.\nJako důsledek těchto jevů je tato oblast bohatá na mladé hvězdné objekty, mezi kterými bylo nalezeno několik velmi mladých protohvězd třídy 0,\nprotohvězda třídy I označená jako HH26IR, která vydává silné infračervené záření,\na další čtyři infračervené zdroje, které mají svítivost v rozsahu 15 až 25 formula_1, jsou známy již od 70. let 20. století\na opakovaně je pozorovala družice IRAS. Z plynných chomáčů dvou protohvězd třídy 0 vychází velmi husté výtrysky hmoty, podíl jejichž osy leží pásy molekulárního vodíku. Jádra těchto chomáčů jsou taktéž velmi hustá.\n\nHvězda V1647 Orionis, která je mladou eruptivní proměnnou hvězdou na severozápadním okraji mlhoviny, v lednu 2004 náhle zvýšila svou jasnost a ozářila oblast plynů v mlhovině, která byla podle svého objevitele nazvána McNeilovou mlhovinou. Toto náhlé zvýšení jasnosti se stalo důležitým podkladem pro výzkum vývoje mladých hvězd před hlavní posloupností a bylo usilovně zkoumáno až do října 2005, kdy jas hvězdy opět náhle poklesl.\n\n\n"}
{"id": "288066", "url": "https://cs.wikipedia.org/wiki?curid=288066", "title": "Ernst Thälmann", "text": "Ernst Thälmann\n\nErnst Thälmann (16. dubna 1886, Hamburk, Německo – 18. srpna 1944, Buchenwald, Německo) byl německý komunistický politik.\n\nV roce 1903 vstoupil do německé sociálně demokratické strany. Po první světové válce požadoval, aby se tato strana spojila s komunistickou. Roku 1920 byl zvolen právě do vedení komunistické strany a následně v letech 1923–1933 jejím předsedou. Mimo jiné byl v roce 1923 jedním z organizátorů nezdařeného bolševického povstání v Hamburku. Roku 1925 a 1932 byl komunistickou stranou vybrán jako kandidát na říšského prezidenta. Angažoval se též ve vysílání antifašistických dobrovolníků do občanské války ve Španělsku – jeden z pluků mezinárodních brigád nesl Thälmannovo jméno.\n\nV roce 1933, kdy se k moci ve státě dostali nacisté, byl Thälmann krátce po požáru Říšského sněmu zatčen gestapem. Několik let byl držen ve vazbě na různých místech, až byl roku 1944 převezen do Buchenwaldu, kde byl bez soudu zastřelen.\n\nOficiální mládežnická organizace, která fungovala v letech 1948–1990 ve Východním Německu byla pojmenována po Ernstu Thälmannovi (\"Thälmannovi pionýři\").\n\n\n"}
{"id": "288070", "url": "https://cs.wikipedia.org/wiki?curid=288070", "title": "Malta Cup 2007", "text": "Malta Cup 2007\n\nMalta Cup 2007 byl jeden z bodovaných snookerových turnajů v roce 2007. Odehrál se ve dnech 28. ledna až 4. února v sezóně 2006/2007. Místem konání bylo tradičně v Portomaso na Maltě. Vítězem se stal Shaun Murphy, jenž porazil ve finále Ryana Daye 9:4 .\n\n"}
{"id": "288071", "url": "https://cs.wikipedia.org/wiki?curid=288071", "title": "Górnik Zabrze", "text": "Górnik Zabrze\n\nGórnik Zabrze je polský fotbalový klub sídlící v městě Zabrze založený v roce 1948.\n\n\n20. srpen 2018\"\n\n"}
{"id": "288077", "url": "https://cs.wikipedia.org/wiki?curid=288077", "title": "Difosfan", "text": "Difosfan\n\nDifosfan je dalším možným hydridem fosforu se vzorcem PH. Tvoří se současně s fosfanem a je možno jej kondenzovat na žlutou kapalinu. Je samozápalný a stáním tvoří polymerní, amorfní žluté tuhé látky, nerozpustné v běžných rozpouštědlech. Je jedovatý.\n"}
{"id": "288085", "url": "https://cs.wikipedia.org/wiki?curid=288085", "title": "Přirozený nepřítel", "text": "Přirozený nepřítel\n\nPřirozený nepřítel je druh (jakýkoliv organismus), který škodí určitému jinému druhu organismu. Existují čtyři základní druhy přirozených nepřátel: predátoři, paraziti, parazitoidi a škůdci- (spásači) . Někdy se přirození nepřátelé definují jen jako druhy, které způsobují danému druhu smrt.\n\nPřirozený nepřítel je velmi relativní pojem a zatímco pro jeden druh může být určitý druh přirozený nepřítel, pro druhý může naopak být neškodný nebo výhodný. Druh může být také přirozeným nepřítelem jen v určitém životním stadiu (např. jen larvy).\n\nČlověk přirozené nepřítele využívá velmi často k potírání škůdců (biologická kontrola) domestikovaných plodin a živočichů a pro ochraně ohrožených organismů. Někdy však tyto akce mohou skončit nezdarem, zvláště, když se uměle introdukují organismy na nové území.\n\nNebezpečná je i situace, když se některý organismus dostane do míst, kde nemá své přirozené nepřátele. V tom případě se často velmi rozšíří a může decimovat původní floru. To se často stává na izolovaných ostrovech (např. Kanárské ostrovy).\n\n\n"}
{"id": "288088", "url": "https://cs.wikipedia.org/wiki?curid=288088", "title": "Kappův puč", "text": "Kappův puč\n\nKappův puč (: \"Kapp-Putsch\", \"Kapp-Lüttwitz-Putsch\", zřídka \"Lüttwitz-Kapp-Putsch\") byl neúspěšný radikálně pravicový pokus o státní převrat, který se odehrál na jaře v roce 1920 v demokratické Výmarské republice. Vzešel z prostředí militaristických pravicových kruhů, podporovaných vůdci dobrovolnických sborů i vyššími vojenskými veliteli. Jeho cílem bylo svrhnout vládu a obnovit monarchii.\n\nImpulsem k puči bylo nařízení vlády o rozpuštění vojenských jednotek a sborů \"Freikorps\", v reakci na nařízení se členové těchto jednotek (převážně vojáci z první světové války) vzbouřili a dne 13. března 1920 obsadili pod vedením generála Walthera von Lüttwitze berlínskou vládní čtvrť. Mnoho vojáků mělo na helmách bílou barvou nakreslený hákový kříž. Vláda však nepřistoupila na jejich požadavky a spolu s prezidentem uprchla do Drážďan a poté do Stuttgartu. V čele povstalců stanul Wolfgang Kapp, který patřil v roce 1917 ke spoluzakladatelům Německé vlastenecké strany (\"Deutsche Vaterlandspartei\"). Kapp sám sebe jmenoval kancléřem a dosavadní vládu prohlásil za sesazenou. Legitimní vláda ale vyzvala německý národ k odporu, byla vyhlášena generální stávka, ke které se připojila většina německého obyvatelstva. Také vyšší úředníci ve státní správě odepřeli poslušnost povstalcům.\n\nPo čtyřech dnech pučisté pochopili, že nemají šanci na úspěch, Kapp uprchl do zahraničí. Členové dobrovolnických sborů \"Freikorps\" vstoupili do \"Reichswehru\" (Říšské branné moci) nebo skončili v tzv. lidových svazech a v NSDAP.\n"}
{"id": "288089", "url": "https://cs.wikipedia.org/wiki?curid=288089", "title": "Oberlin College", "text": "Oberlin College\n\nOberlin College je vysoká škola ve městě Oberlin (Ohio, USA).\n\nOberlin College byla založena roku 1833. Město Oberlin založili aktivisté, bojující proti otroctví. Oberlin College byla první vysokou školou, která zavedla koedukaci (vzdělávání obou pohlaví společně) a odmítla také rasovou diskriminaci. V roce 1858 se spolu s městem Oberlin podílela na vzniku americké občanské války, neboť odmítla vydat uprchlého otroka.\n\nV letech 1851 až 1866 byl profesorem teologie a prezidentem Oberlin College teolog Charles Grandison Finney.\n\nV současnosti je Oberlinská vysoká škola školou hudby, umění a designu. Město má asi 9 000 obyvatel. Oberlin College má dvě katedry: Vysokou školu umění a společenských věd a konzervatoř. Vysoká škola uděluje titul bakaláře umění v humanitních oborech a společenských vědách.\n\nKonzervatoř pak uděluje bakalářský titul v hudebních oborech (dirigent, hudební vzdělání, operní divadlo, hra na historické nástroje a vyučování hudby).\n"}
{"id": "288090", "url": "https://cs.wikipedia.org/wiki?curid=288090", "title": "Andreas P. Pittler", "text": "Andreas P. Pittler\n\nAndreas P. Pittler (* 21. listopadu 1964 Vídeň) je rakouský prozaik a básník.\n\nVystudoval historii, filozofii a germanistiku ve Vídni. Pracoval v DÖW, nyní pracuje v rakouském parlamentu. Napsal také populárně naučné knihy a životopisy.\n\n\n"}
{"id": "288098", "url": "https://cs.wikipedia.org/wiki?curid=288098", "title": "Nokia Software Updater", "text": "Nokia Software Updater\n\nNokia Software Updater je aplikace pro Windows od společnosti Nokia, která umožňuje zákazníkům aktualizovat software svých mobilních telefonů (firmware) založený na platformě Series 40, nebo S60 za pomocí internetu a počítače.\n\nAplikace nejdříve přečte z telefonu takzvaný \"product code\". Jde vlastne o označení typu telefonu. Pak na svém serveru vyhledá poslední verzi firmware s tímto produkt code. Pokud je v telefonu verze starší nebo stejná, dovolí ji přehrát. Aplikace neumí tzv. downgrade, tedy nahrát zpět starší firwmare, když je v telefonu již novější.\n\nJe číslo, které udává typ a variantu telefonu. Variantami jsou většinou myšleny drobné úpravy operátorů. Většina typů telefonů má tedy minimálně čtyři různá Product code (originál Nokie, verze od Vodafone, verze od O2 a verze od T-Mobile).\n\nJednotliví operátoři si originální fimware upravují. Většinou jde o grafické úpravy motivů, pozadí, úvodních obrazovek, a podobně. Někdy operátoři přidávají nějaké aplikace navíc. Upravené firmwary však v Nokia Software Updater u vycházejí s velkým zpožděním (někdy nevyjdou vůbec). Někteří lidé si proto mění product code na originální od Nokie (lze provést pomocí malé aplikace). Tím zajistí, že jim Nokia Software Updater stáhne nejnovější neupravenou verzi firmwaru.\n\nTímto způsobem však zaniká záruka! V případě potřeby je samozřejmě možné vše vrátit do původního stavu. Zmíněný downgrade (snížení na starší původní firmware) však již není tak triviální operace.\n\nNokia PC Suite\n\n"}
{"id": "288100", "url": "https://cs.wikipedia.org/wiki?curid=288100", "title": "DragonFly BSD", "text": "DragonFly BSD\n\nDragonFly BSD (anglická výslovnost [ˈdrægənˌflai ˌbiːesˈdiː]) je svobodný UN*Xový operační systém vytvořený Mattem Dilonem v roce 2003 jako fork (odnož) operačního systému FreeBSD 4.8., jako reakce na nově připravovanou podporu multiprocessingu ve FreeBSD 5. Dillon, v té době dlouholetý vývojář FreeBSD (předtím vyvíjel software pro počítače Amiga, si uvědomoval slabá místa nově připravovaného FreeBSD, a tak začal pracovat na DragonFly BSD. Oznámil to na stránkách FreeBSD 16. června 2003.\n\nDillon začal pracovat na DragonFly BSD v přesvědčení, že metody a techniky pro thready a symetrický multiprocesing, které byly zpracovány už ve FreeBSD 5, by mohly vést k ochuzenější podobě systému, který by byl velmi obtížný k udržování. Usiloval o opravení těchto problémů uvnitř projektu FreeBSD. Kvůli pokračujícím konfliktům s ostatními vývojáři od FreeBSD o implementaci jeho myšlenek, kvůli dalším důvodům a hlavně kvůli jeho myšlence přímo změnit kód FreeBSD, byl nakonec odvolán. I díky tomu, DragonFly BSD a FreeBSD projekty pracují navzájem společně právě s přispěním oprav chyb, aktualizací ovladačů a dalších zdokonalení systému.\n\nZamyslíme-li se nad „logickým pokračováním FreeBSD řady 4.x“, je DragonFly BSD vyvinutý v úplně jiném směru z FreeBSD 4.8, včetně implementace nových Light Weight Kernel Threads (LWKT) a s light weight ports/messaging systémem. Mnoho konceptů plánovaných pro DragonFly BSD bylo inspirováno AmigaOSem.\n\nJako většina moderních kernelů, představuje DragonFly BSD systém s hybridním jádrem, obsahující rysy jak monolitického jádra, tak i mikrojádra, a pokouší se o nejlepší použití obou technologií, například jako je schopnost mikrojader umožňující větší části OS přinášet prospěch z chráněné paměti, podobně jako zachovávání rychlosti monolitických kernelů pro jisté kritické úkoly. Byl zde vylepšen systém odesílání zpráv, který je nyní podobný těm, které se nacházejí v mikrojádrech, jako je například Mach, ačkoli je zde slaběji propracovaný design. Podsystém odesílání zpráv v DragonFly BSD má schopnost, aby pracoval buď v synchronním nebo asynchronním módu a snaží se této schopnosti využít k tomu, aby dosáhl nejlepšího možného výkonu v dané situaci. DragonFly BSD 2.2 tak podává vyšší SMP (symetrický multiprocesing) výkon, než FreeBSD 7.0 systémy.\n\nTato verze překladače GCC přidala oficiální podporu DragonFly BSD pro architektury procesorů i386 a x86-64.\n\nToto vydání je první nesoucí opravné záplaty na Spectre a Meltdown. K dalším novinkám patří podpora souborového systému HAMMER2 atd. Aktuálně DragonFly BSD podporuje až 64 TiB RAM i GPU integrovaná v procesorech Intel Coffee Lake.\n\nČtyři dvojka vnesla podporu GCC 5 (GCC 5.1.1); tato verze DragonFly BSD je ve znamení zrychlení grafiky, jak AMD Radeonů, tak Intel GMA. Obsahuje i obsáhlý seznam oprav stability a bezpečnosti, ale i různých dalších vylepšení.\n\n\n\n"}
{"id": "288104", "url": "https://cs.wikipedia.org/wiki?curid=288104", "title": "Léon Gambetta", "text": "Léon Gambetta\n\nLéon Gambetta (3. dubna 1838, Cahors, Francie - 31. prosince 1882, Sèvres, Francie) byl francouzský politik.\n\nV roce 1869 byl zvolen poslancem. Když v roce 1870 ve Francii padlo císařství Gambetta vyhlásil republiku - tzv. třetí republika. Poté byl zvolen ministrem vnitra. Při obléhání Paříže Němci uprchl do Tours, kde se stal ministrem války. Když Francie kapitulovala, tak podal demisi. V letech 1879-1882 byl zvolen do funkce předsedy vlády a ministra zahraničí. Po útocích radikálů a neúspěchu s jeho novou reformou přišel jeho politický pád. Náhle zemřel 1882.\n\n\n"}
{"id": "288107", "url": "https://cs.wikipedia.org/wiki?curid=288107", "title": "Vulgární latina", "text": "Vulgární latina\n\nVulgární latina nebo lidová latina (latinsky \"sermo vulgaris\" tedy lidový jazyk) je všeobecné označení pro mluvené nářečí latiny v Římské říši (hlavně v západních provinciích) zhruba až do období 9. století, kdy se z jednotlivých nářečí vyvinuly románské jazyky. Na toto období navazuje a částečně se s ním překrývá další fáze vývoje latiny, která existuje paralelně dál, viz středověká latina.\n\nI když pojem není omezený jen na pozdně latinské období, mnohé rysy a pravděpodobně i nářečí se objevily až v tomto období, a proto se o lidové latině hovoří hlavně od tohoto období.\n\nPři bližším pohledu má lidová latina více definicí:\n\nRománské jazyky se vyvinuly z lidové latiny pozdnělatinského období, nazývané sermo romana rustica, a ne tedy z psané latiny. Často přitom byly místo neutrálních latinských slov přebrány expresivnější: např. „caput“ (hlava) byl nahrazeno slovem „testa“ (mísa, hliněný hrnec), z toho ve fr. tête (hlava); nebo „equus“ (kůň) byl nahrazen slovem „caballus“ (pracovní kůň, starý kůň), z toho ve fr. cheval / it. cavallo / šp. caballo / port. cavalo (prostě kůň).\n\nNejbližším současným jazykem k vulgární latině je sardinština.\n\n"}
{"id": "288112", "url": "https://cs.wikipedia.org/wiki?curid=288112", "title": "Pierre-Gilles de Gennes", "text": "Pierre-Gilles de Gennes\n\nPierre-Gilles de Gennes (24. října 1932 Paříž – 18. května 2007 Orsay) byl francouzský fyzik, držitel Nobelovy ceny za fyziku za rok 1991.\n\nNarodil se v Paříži. Studoval na École normale supérieure. Po opuštění \"École\" v roce 1955, se stal výzkumným inženýrem v centru Saclay v \"Commissariat à l'Énergie Atomique\". Tam pracoval s A. Abragamem a J. Friedelem hlavně na rozptylu neutronů a magnetismu. V roce 1957 obhájil svůj titul Ph.D.\n\nOd roku 1976 do roku 2002 byl ředitelem \"École Supérieure de Physique et de Chimie Industrielles de la Ville de Paris\" (ESPCI).\n\nV roce 1990 obdržel Lorentzovu medaili a Wolfovu cenu. V roce 1991 získal Nobelovu cenu, a to za objev, že metody vyvinuté pro studium jevů v jednoduchých uspořádaných systémech lze zobecnit na složitější formy hmoty, zejména tekuté krystaly a polymery.\n\nV poslední době svého života pracoval na granulárních materiálech a původu objektů v paměti mozku. Zemřel v roce 2007.\n\n"}
{"id": "288116", "url": "https://cs.wikipedia.org/wiki?curid=288116", "title": "Brukev řepka", "text": "Brukev řepka\n\nBrukev řepka (\"Brassica napus\") je jednoletá nebo dvouletá plodina pěstovaná pro olejnatá semena, využívaná zejména k výrobě oleje.\n\nČasto se rozlišují dva poddruhy:\n\n\nGeneticky je brukev řepka amfidiploid (počet chromozomů 2\"n\" = 38), polovina jejího genomu pochází z brukve zelné (\"Brassica oleracea\", 2\"n\" = 18), druhá polovina z brukve řepáku (\"Brassica rapa\", 2\"n\" = 20).\n\nV dnešní době se pěstuje z 1/3 jako biopalivo a z 2/3 se využívá v kosmetice a potravinářství. Obsahuje glukosinoláty (sirný zápach), které se v jistých odrůdách snižují.\n\nPodle dat Českého statistického úřadu se od roku 2000 pěstuje přibližně na 325 tisících hektarů orné půdy, tedy asi na jedenácti procentech celkové plochy orné půdy v České republice. V roce 2018 už 412 tisíc hektarů, což je 17 % osevní plochy.\n\nBiopaliva se začala vyrábět v Jižní Americe v 70. letech. Poté následovaly USA a další země v Asii. V Československu se biopaliva vyráběla už v 80. letech, kdy se o nich začalo vážně mluvit jako o alternativních pohonných hmotách i v západní Evropě. Výrobu biopaliv v ČR začala v roce 1993 podporovat vláda Václava Klause, státní dotace tehdy prosadil ministr zemědělství Josef Lux, který tak chtěl pomoci českým zemědělcům. Evropská unie schválila kvóty pro příměsi biopaliv do pohonných hmot v květnu roku 2003 a směrnici dále upravila dalšími normami v roce 2005. První krok k povinnému přimíchávání biopaliv v ČR učinila na popud EU česká sněmovna a v roce 2007 schválila povinné přimíchávání biosložek do pohonných hmot s tím, že v roce 2010 měl být poměr biosložek v palivech zvýšen, což se také (i díky lobbingu českých zemědělců) stalo. . Nadměrné pěstování řepky je v současnosti kritizováno například s tím, že jako potrava je tato plodina jedovatá pro zvěř.\n\n\n"}
{"id": "288119", "url": "https://cs.wikipedia.org/wiki?curid=288119", "title": "Raymond Davis mladší", "text": "Raymond Davis mladší\n\nRaymond Davis mladší (14. října 1914 Washington, D.C. – 31. května 2006 New York) byl americký fyzik.\n\nV roce 2000 obdržel Wolfovu cenu za fyziku a v roce 2002 byl společně s japonským fyzikem Masatoši Košibou oceněn Nobelovou cenou za fyziku, a to za průkopnický přínos pro astrofyziku, především za objevení kosmických neutrin.\n\n"}
{"id": "288125", "url": "https://cs.wikipedia.org/wiki?curid=288125", "title": "Alan Bean", "text": "Alan Bean\n\nAlan LaVern Bean (15. března 1932 Wheeler, Texas, USA −26. května 2018 Houston) byl americký astronaut z projektů Apollo a Skylab. Stal se čtvrtým člověkem, který stanul na povrchu Měsíce.\n\nJako chlapec se věnoval stavbě letadel. Po ukončení střední školy byl přijat na fakultu leteckého inženýrství na University of Texas at Austin. V roce 1955 úspěšně studium ukončil a nastoupil na vojnu k vojenskému námořnictvu. Po čtyřech letech byl poslán do školy zkušebních pilotů v Patuxent Riveru ve státě Maryland. Po přeškolení začal zkoušet nově zaváděná letadla na letadlových lodích. V době, kdy se odhodlal podat přihlášku k astronautům, měl nalétáno přes 2500 hodin. V roce 1963 absolvoval nezbytné testy a byl do týmu přijat. Následoval intenzivní výcvik a zařazení do projektu Gemini. Byl jmenován velitelem záložní jednotky Gemini 10. Po ukončení letů Gemini se přeškolil na projekt Apollo. Byl jmenován do záložní posádky Apolla 9 a v dubnu 1969 byl jmenován do hlavní posádky Apolla 12. V té době mu bylo 37 let.\nS Apollem 12 odstartovali z mysu Canaveral na podzim 1969, na palubě byli mimo Beana ještě Charles Conrad a Richard Gordon. Letěli k Měsíci. Bean měl funkci pilota měsíčního modulu lodi. Zatímco Gordon zůstal kroužit na jeho oběžné dráze, Bean s Conradem přistáli na Měsíci a jako třetí a čtvrtý člověk ze Země na něj vystoupili.\n\nPo skončení letu s celou posádkou Apola 12 a manželkami vykonali cestu kolem světa se sérií přednášek a setkání. Několikrát byl televizním spolukomentátorem dalších letů Apolla. Byl povýšen do hodnosti námořního kapitána, získal čestný doktorát University of Texas a řadu dalších ocenění. Navíc zůstal celé roky ve výcviku pro projekt Skylab.\n\nJeho další let byl na lodi Skylab 3. Také tato kosmická loď startovala z mysu Canaveral a to v červenci 1973. Na palubě byl Bean jako velitel lodě, spolu s ním se dlouhodobé mise zúčastnili Owen Garriott a Jack Lousma. Na orbitální stanici Skylab nad planetou Země plnili zadané úkoly celé dva měsíce a po 1427 hodinách ve vesmíru přistáli ve své lodi na hladině Tichého oceánu.\n\n\nZůstal ještě v týmu kosmonautů a byl jmenován do záložní posádky projektu Sojuz-Apollo. V roce 1975 opustil námořnictvo a přijal funkci vedoucího operační a tréninkové skupiny budoucích kosmonautů. Zvolil si také koníčka, malování obrazů s náměty z Měsíce. Řadu z nich prodával po 20 000 dolarech za kus.\n\n"}
{"id": "288128", "url": "https://cs.wikipedia.org/wiki?curid=288128", "title": "Zlatá růže", "text": "Zlatá růže\n\nZlatá růže je drahocenná posvěcená dekorace z čistého zlata, kterou pro papeže po staletí vyrábějí nejlepší mistři ve zlatnickém oboru. Papež ji uděluje jako zvláštní vyznamenání osobnostem, chrámům, městům či vládám pro jejich katolického ducha a loajalitu ke Svatému stolci. Její udělení je považováno za obrovské ocenění a vyjádření mimořádné papežské přízně. K žehnání růže dochází obvykle na čtvrtou neděli postní. \n\nMezi takto vyznamenanými byl například francouzský král Karel IX., jemuž udělil zlatou růži papež Řehoř XIII. jako výraz díků za vyvraždění hugenotů.\n\nV současné době papežové růži udělují spíše vzácně a prakticky výhradně místům, nikoliv lidem. Posledních pět pontifiků udělilo celkem 33 Zlatých růží (stav k roku 2013) a ani jedna z nich nebyla určena člověku. Papež Pavel VI. jich udělil pět, Jan Pavel I. žádnou (vzhledem k jeho krátkému pontifikátu) a Jan Pavel II. devět, z nichž jednu obdržela velehradská bazilika (1985). Zvyk udělování zlaté růže prodělal menší renesanci za pontifikátu Benedikta XVI., který udělil udělil celkem devatenáct zlatých růží počínaje Jasnou Horou (2006), a konče národní bazilikou na Kubě v roce (2012). Papež František udělil svou první zlatou růži v listopadu 2013 Bazilice Panny Marie Guadalupské v Mexiku.\n\nV České republice jsou v současné době 2 Zlaté růže, a to v katedrále sv. Víta na Pražském hradě, jíž ji odkázala jako dar Marie Anna Savojská, císařovna rakouská a poslední korunovaná královna česká, která ji obdržela roku 1832 od papeže Řehoře XVI., a druhou Zlatou růži udělil velehradské bazilice v roce 1985 papež sv. Jan Pavel II.\n\n"}
{"id": "288129", "url": "https://cs.wikipedia.org/wiki?curid=288129", "title": "Aguti zlatý", "text": "Aguti zlatý\n\nAguti zlatý (\"Dasyprocta leporina\", známý též pod starším názvem \"Dasyprocta aguti\") je středně velký hlodavec a zřejmě nejznámější zástupce čeledi agutiovitých (Dasyprocidae). Vyskytuje se na území Venezuely, Guyany, Francouzské Guyany a Brazílie, je vysazen i na Malých Antilách a obývá širokou škálu lokalit od savan až po husté a vlhké tropické deštné lesy. Otevřeným a rozlehlým oblastem s velmi nízkým vegetačním porostem, kde je velmi zranitelný, se však vyhýbá.\n\nAguti zlatý je 41–62 cm dlouhý savec s hmotností pohybující se mezi 1 až 3 kg a téměř zakrnělým, jen 1,5 cm dlouhým ocasem. U tohoto hlodavce není příliš rozvinut sexuální dimorfismus, samice je jen o něco větší než samec. Na každém chlupu má několik tmavě černých a zlatavých proužků, což má za následek nápadný hnědozlatý odstín srsti, díky kterému se snadno rozpozná od ostatních zástupců své čeledi. Hřbet bývá tmavší než boky a srst na hlavě, břišní část těla a hrdlo bývá světlejší, v mnoha případech i nažloutlé až bílé, na hýždích se často objevuje červená skvrna. Na zadních končetinách, které jsou delší než přední, má 3, na předních 4 prsty zakončeny ostrými drápy.\n\nŽije v párech nebo v menších rodinných skupinách, které se pohybují na velkém území o rozloze mezi 30 000 m a 85 000 m. Aktivní je přes den, výjimečně ho můžeme spatřit i za jasných nocí. Je to skvělý běžec, skokan, ale také hrabač, který si buduje rozsáhlé nory v říčních březích nebo pod stromy, v kterých většinou odpočívá. Při hledání potravy, kdy často opouští své skrýše, je velmi ostražitý a každou chvíli se staví na zadní končetiny a rozhlíží se do okolí. Mezi jeho hlavní predátory patří hadi, oceloti velcí a lidé. Živí se především rostlinnou stravou – kořínky, listy, kůrou, částmi rostlin nebo plody – ale rád si jídelníček zpestří i drobnými bezobratlými, např. hmyzem a drobnými plazy. Podobně jako jiné druhy agutiů si dělá na nepříznivé období zásoby semen, které však často nespotřebuje. Z toho důvodu napomáhá šíření některých pralesních stromů včetně juvie ztepilé a obnově jejich porostů.\n\nAguti zlatý se může rozmnožovat i dvakrát ročně. Samice rodí po 104 až 120 dnech březosti ve své noře jedno až tři mláďata, která se rodí dobře vyvinutá a matku opouští ve věku 20 týdnů. V zajetí se může aguti zlatý dožít i více jak 18 let.\n\nAguti zlatý bývá často pronásledován pro své maso, ale hlavně srst, která je v současné době vysoce ceněna. Díky jeho přizpůsobivosti v lokalitách poblíž lidských obydlí se na jeho početnosti zatím neprojevila ani masivní ztráta přirozeného biomu – tropických deštných lesů. V Červeném seznamu IUCN jej nalezneme v kategorii málo dotčených druhů.\n\nV České republice chovají agutiho zlatého následující zoologické zahrady:\n\n"}
{"id": "288130", "url": "https://cs.wikipedia.org/wiki?curid=288130", "title": "Vyhlazení Lidic", "text": "Vyhlazení Lidic\n\nVyhlazení Lidic byla násilná historická událost, pří níž došlo ke zničení středočeské vsi Lidice a vyvraždĕní značné části jejích obyvatel německými nacistickými okupanty. Po úspěšném atentátu československých parašutistů na Reinharda Heydricha v roce 1942 byla obec Lidice v důsledku heydrichiády vypálena a dokonale srovnána se zemí a veškeré místní obyvatelstvo popraveno nebo odsunuto do koncentračních táborů. Celkový počet obětí dosáhl počtu 340 (192 mužů, 60 žen a 88 dětí).\n\nUdálost dnes připomíná Památník Lidice s muzeem.\n\nPo atentátu na zastupujícího říšského protektora SS-Obergruppenführera Reinharda Heydricha dne 27. května 1942 se ještě vystupňoval teror nacistických okupantů proti českému národu. I přes popravy stovek lidí a rozsáhlé razie se nedařilo pachatele atentátu dopadnout. Když 4. června 1942 Heydrich na následky zranění zemřel, rozhodli se nacisté v Čechách a na Moravě k dosud neslýchané zastrašovací akci; významný podíl na plánu vyhlazení Lidic měl ambiciózní státní tajemník úřadu říšského protektora SS-Obergruppenführer Karl Hermann Frank.\nNicotnou souhrou okolností byly za oběť vybrány právě Lidice: 3. června se dostal Jaroslavu Pálovi, majiteli továrny na baterie ve Slaném, do rukou podezřelý milostný dopis adresovaný jedné ze zaměstnankyň továrny, jisté Anně Marusczákové z Holous u Brandýska. V něm stálo: \"„Drahá Aničko! Promiň, že ti píši tak pozdě… Co jsem chtěl udělat, tak jsem udělal. Onoho osudného dne jsem spal někde na Čabárně. Jsem zdráv. Na shledanou tento týden a pak se už neuvidíme. Milan.“\" Pála, ať už v domnění, že pisatel dopisu může být zapleten do atentátu, či v obavách, že může jít o provokaci, uvědomil četnictvo a to dopis postoupilo gestapu. Marusczáková, která skutečné jméno svého milence neznala, při výslechu mimo jiné zmínila, že dotyčný ji poprosil, aby v Lidicích rodině Horákových a Stříbrných vyřídila pozdrav od jejich synů, kteří sloužili u 311. bombardovací perutě v Anglii . Následovala razie v Lidicích a zatčení rodin Horáků a Stříbrných, o jejichž synech bylo známo, že slouží v československém vojsku v Anglii. Domovní prohlídky ani výslechy však neodhalily nic podezřelého. Následujícího dne byl jako přítel Marusczákové identifikován Václav Říha, dělník z Vrapic u Kladna. Ten chtěl vztah s Marusczákovou ukončit, protože byl ženatý a obával se, že jeho nevěra s dívkou z nedaleké vsi vyjde najevo; poslal jí proto s pomocí spolupracovníků onen dopis, který měl vyvolat romantický dojem, že je zapojen do odbojové činnosti a že se odešel skrýt do křivoklátských lesů. Kladenskému gestapu bylo záhy jasné, že Říha, Marusczáková ani Horákovi nemají s atentátem na Heydricha nic společného; v Lidicích nebyl objeven žádný arzenál, vysílačky ani skrývané osoby a s tímto výsledkem bylo také podáno hlášení do Prahy.\n\nV Praze se mezitím Karl Hermann Frank v naději, že tím posílí své postavení a napomůže svému jmenování příštím říšským protektorem, rozhodl využít Lidic jako ukázky svého „rázného postupu“. Frank 9. června osobně předložil při Heydrichově pohřbu v Berlíně svůj záměr Hitlerovi a obratem k němu obdržel souhlas. Lidice měly být vypáleny a srovnány se zemí, dospělí muži zastřeleni, ženy uvězněny v koncentračních táborech a děti dány na „náležité vychování“.\n\nNavečer dne 9. června byly Lidice obklíčeny jednotkami SS a německé policie a nikdo nesměl obec opustit. Organizační štáb celé akce už byl na místě a všemu velel. Štáb tvořili:\n\nStarosta byl přinucen vydat veškeré obecní cennosti a obyvatelé začali být po půlnoci vyváděni ze svých domovů. Muži starší 15 let byli shromažďováni ve sklepě a chlévě Horákova statku. Všechny cennější věci, koně, dobytek, zemědělské stroje apod., byly shromažďovány a odváženy do sousedního Buštěhradu.\n\nRáno 10. června 1942 se na místo osobně dostavil K. H. Frank, aby dohlížel na likvidaci obce. Ženy s dětmi byly nejprve nahnány do místní školy, za úsvitu pak autobusy převezeny do tělocvičny kladenského gymnázia. Mezitím byly zdi stodoly v sousedství Horákova statku obloženy slamníky a matracemi (proti odraženým střelám) a přichystána popravčí četa. Lidičtí muži byli posléze vyváděni ve skupinách (zprvu po pěti, pak po deseti) na přilehlou zahradu a tam stříleni. Celkem jich na tomto místě bylo povražděno 173, včetně lidického faráře Josefa Štemberky. Nejstaršímu bylo 84, nejmladšímu Josefu Hroníkovi 14 let. Všechny domy včetně školy, kostela a fary byly polity benzínem a podpáleny.\n\nV následujících týdnech a měsících byly zbytky vypálených budov vyhozeny do povětří, zničen hřbitov včetně exhumace zemřelých, vykáceny stromy (mimo jediné hrušně nedaleko potoka, která byla Němci považovaná za uschlou), sutí zavezen Podhorův rybník a vše srovnáno k nepoznání. K odvozu suti byla na místě zbudována polní železnice. Dokonce bylo na několika místech posunuto koryto potoka, aby nic nezůstalo na svém místě. Filmové záznamy, pořízené samotnými nacisty, dodnes vydávají svědectví o díle zkázy. Prostor, kde stávaly Lidice, měl být učiněn holým polem a jméno obce vymazáno z map.\n\nDle vyhlášky ministra vnitra číslo 25/1943 Sb. \"o změnách úředních názvů obcí a jejich částí, povolených v roce 1942\" byl „název bývalé obce Lidic v politickém okresu kladenském prohlášen za navždy zaniklý“.\n\nDne 16. června 1942 bylo na střelnici v Praze-Kobylisích popraveno dalších 26 lidických obyvatel: sedm žen a osm mužů z rodin Horáků a Stříbrných, uvězněných již dříve, dále devět dospělých mužů, kteří byli osudné noci mimo Lidice (sedm v práci, jeden v nemocnici a jeden se několik dní skrýval v lesích) a dva chlapci, u kterých bylo při evidenci dětí dodatečně zjištěno, že již překročili 15 let věku.\n\nNa Kladně byly lidické děti po tři dny zkoumány, nakolik jsou z „rasového hlediska“ vhodné k „převýchově“. Tři byly vybrány hned na Kladně, dalších sedm dětí mladších jednoho roku bylo předáno německému sirotčinci v Praze-Krči, ostatních 88 bylo převezeno do Lodže (polsky \"Łódź\", německy \"Lodsch\", v listopadu 1940 Němci město přejmenovali na \"Litzmannstadt\"), kde z nich bylo k poněmčení určeno dalších 7. Zbývajících 81 dětí bylo 2. července 1942 převezeno do nedalekého vyhlazovacího tábora Chełmno (německy \"Kulmhof\") a tam, pravděpodobně ještě téhož dne, usmrceno výfukovými plyny ve speciálním vyhlazovacím automobilu. Dodatečně bylo na smrt do Chełmna posláno ještě jedno ze tří dětí vybraných k poněmčení hned na začátku. Po válce se přeživší děti s vynaložením velkého úsilí podařilo v německých rodinách a ústavech vypátrat a navrátit jejich příbuzným, bylo jich však pouze 17.\n\nSto osmdesát čtyři lidických žen, které byly 12. června 1942 odtrženy od svých dětí, bylo (vyjma několika těhotných, ponechaných dočasně v Praze) převezeno do koncentračního tábora Ravensbrück. Dvanáct dalších bylo do Ravensbrücku posláno dodatečně v následujících měsících. Třiapadesát lidických žen v koncentračních táborech a na pochodech smrti zahynulo.\n\nCelkem přišlo o život 340 lidických obyvatel (192 mužů, 60 žen a 88 dětí).\n\nZločinné vyhlazení Lidic svou plánovitostí a chladnokrevností pobouřilo celý svět. Města a obce v Mexiku, Brazílii, USA se na protest proti nacistickému zločinu přejmenovávaly na Lidice; jménem Lidice byly křtěny právě narozené děti. Britští horníci založili hnutí \"Lidice shall live\" (Lidice budou žít) a zorganizovali sbírku na obnovu obce. Pod jménem Lidice bojovaly československé tanky na východní i na západní frontě či letadlo. Lidice se tak spolu s francouzskou obcí Oradour-sur-Glane (vyvražděnou v roce 1944) v očích světové veřejnosti staly jedním ze symbolů boje proti německému nacismu.\n\nPříběh Lidic byl záhy několikrát zfilmován – snad nejpůsobivější byl film The Silent Village (Tichá ves), natočený s čistě amatérskými herci v reálném prostředí velšské hornické vsi Cwmgiedd.\n\nUdálosti v okupovaném Československu nezůstaly bez politické odezvy. Nedlouho po atentátu na Heydricha a následném vyvraždění Lidic a Ležáků vlády Velké Británie (5. srpna) a Francie (29. září) uznaly mnichovskou dohodu za neplatnou od samého počátku.\n\nIhned po osvobození bylo místo lidické tragédie provizorně pietně upraveno a 10. června 1945, v den třetího výročí, přislíbila československá vláda Lidice obnovit a vybudovat. Byla vypsána architektonická soutěž na pietní úpravu území starých Lidic a výstavbu nové obce v těsném sousedství. Na konci čtyřicátých a počátkem padesátých let tak severozápadně od bývalé obce vyrostly nové Lidice čítající 150 rodinných domů.\n\nÚzemí starých Lidic bylo prohlášeno národní kulturní památkou; je zde muzeum s celoročně přístupnou expozicí připomínající lidickou tragédii. Snad každého návštěvníka dojme bronzové sousoší 82 lidických dětí zavražděných v Chełmnu, životní dílo sochařky Marie Uchytilové, které je zároveň připomínkou všech dětských obětí války.\nVyhlazené obce v roce 2009 uzavřely Memorandum o vzájemné spolupráci vypálených obcí na území České republiky.\n\nOsud Lidic nebyl ojedinělý; k masakrům civilistů docházelo za druhé světové války po celé Evropě. Připomeňme Kortelisy a Český Malín (Ukrajina), Chatyň (Bělorusko), Čenstochová (Polsko), Oradour-sur-Glane (Francie), Marzabotto (Itálie), Distomo a Kondomari (Řecko), Ostrý Grúň a Kľak (Slovensko) či české Ležáky, moravské vesnice Javoříčko a Prlov. \n\nV dnešním Bělorusku, kde bylo za války zavražděno přes dva milióny lidí, bylo zničeno přes pět tisíc vesnic a osad. Symbolem se stala Chatyň, kde bylo za živa upáleno 149 obětí, z toho 75 dětí. Na Ukrajině bylo zničeno 459 sídel, z nichž je v Česku nejvíce připomínán Český Malín, ve kterém bylo v roce 1943 zavražděno přes 300 českých osadníků. \n\n\n"}
{"id": "288131", "url": "https://cs.wikipedia.org/wiki?curid=288131", "title": "Památník Lidice", "text": "Památník Lidice\n\nPamátník Lidice je památník na vyhlazení Lidic nacisty za druhé světové války, který byl zbudován v místech nad bývalou obcí\nLidice u příležitosti dvacátého výročí události v roce 1962. Památník je kruhový objekt, v jehož ochozech se nachází muzeum, které bylo v roce 2004 zrekonstruováno do moderní podoby, za které bylo oceněno mnoha cenami, mimo jiné cenou za nejlepší interiér.\n\nV blízkosti památníku se nachází sousoší dětským obětem druhé světové války, konkrétně 82 dětí umučených ve vyhlazovacím táboře Chełmno. Na místě tragédie je také možno najít místo zbořené školy, kostela sv. Martina či Horákova statku, na jehož zahradě byli lidičtí muži postříleni.\n\nPamátník Lidice je zároveň příspěvková organizace ministerstva kultury, jejímž posláním je uchování památky na vyhlazení Lidic a osady Ležáky. Zajišťuje péči o národní kulturní památku (NKP) \"Areál Lidice\", NKP \"Pietní území Ležáky\" a od roku 2009 také KP \"Pietní místo Lety\". Zpřístupňuje, udržuje a rozvíjí svěřené kulturní památky; pořádá odborné procházky, přednášky, workshopy, výstavy, shromažďuje dokumenty, zpřístupňuje je badatelům a publikuje.\n\nV současnosti se v katastrálním území obce Lidice (asi 20 km severozápadně od centra Prahy) nachází vesnice, která byla vybudována po válce. Ve vesnici se nachází galerie, která je součástí Památníku. Nová vesnice je pak umístěna severozápadně od původní, zničené za druhé světové války. Ulicí \"10. června 1942\", připomínající lidickou tragédii, je pak možno, se dostat od galerie v nové vesnici do Památníku na okraji staré vesnice. Památník je tvořen muzeem a dalšími objekty (galerie, občerstvení) a volně navazuje na \"Areál Lidice\", původní zničenou vesnici. Při vstupu do muzea od nových Lidic, je také napravo umístěn Růžový sad.\n\nV útrobách muzea v Lidicích se od roku 2005 nachází multimediální expozice s názvem \"A nevinní byli vinni…\" Autory expozice jsou Mgr. Bohumír Prokůpek, Dr. Eduard Stehlík, Mgr. Michal Burian, Dr. Jiří Žalman a Pavel Štingl. Při vstupu do expozice vstupuje návštěvník do kruhového promítacího sálu, kde je mu promítnut krátký film vysvětlující historii Československa až do lidické tragédie. Následuje vstup do samotné expozice. Zde jsou jednotlivá zastavení označena čísly. Strohé betonové zdi jsou doplněné exponáty připomínající původní obyvatele a fotkami. Vysvětlující nápisy se nachází v několika jazycích na kovových tabulkách; stejně tak je možno sledovat v několika jazycích video sekvence přenášené na stěny. Při procházení expozice si má návštěvník udělat obrázek o tom, co se v Lidicích a s lidickými stalo. Expozice je ukončena videem s vyprávěním lidických matek a dětí.\n\nDo expozice muzea i z něj se prochází pokladnou, kde je možno kromě vstupenek zakoupit i publikace a upomínkové předměty. Celé muzeum památníku, které je dílem architekta Františka Marka z roku 1962, dále zahrnuje 2 menší galerie, občerstvení, záchody a prostor, kde je vystavena původní hasičská stříkačka. Ta se nachází pod pokladnou.\n\nArchitektonické provedení muzea je řešeno jako půlkruhový objekt otevřený ve směru údolí, kde stála původní vesnice. V jeho vnitřku je pak nádvoří s podélnou fontánou, konec je zakončen malou kruhovitou vyhlídkou, pod níž se nachází menší galerie. Celý objekt je volně přístupný z několika směrů a to od pietního místa (dnes silnice Makotřasy-Hřebeč), od parkoviště na ulici \"10. června 1942\" na proti Růžovému sadu, či od parkoviště na silnici č. 61 směr Kladno vedoucí od sjezdu u obce Makotřasy z dálnice D7.\n\nPietní území Lidic se nachází v místech původní obce. V současnosti se zde nachází několik zastavení připomínajících neblahý osud domů a jejich obyvatel. Celý areál je udržován a tráva je sekána v rámci původního katastru obce. Od muzea a Růžového sadu, tak vedou cesty dolů do údolí Lidického potoka, překračuje ho a pokračuje do svahu k původnímu a současnému hřbitovu. Celé toto území je součástí národní kulturní památky \"Areál Lidice\".\n\nHned u muzea je umístěn \"Pomník dětských obětí války\" akademické sochařky Marie Uchytilové osazený na místo v roce 2000. Tvoří ho 82 soch, údajných obětí nacistického zla. Níže vlevo následuje hrob lidických mužů se zdí zahrady \"Horákova statku\", kde byla většina mužů postřílena. Je zde umístěna socha truchlící ženy od akademického sochaře Bedřicha Stefana. Naproti hrobu se pak nachází základové zdivo tohoto statku. Dále za Lidickým potokem se můžeme setkat se zbytky lidického kostela sv. Martina původně z poloviny 14. století, několikrát však historickými událostmi poničeného a znovu obnoveného. V jeho blízkosti je umístěna socha ženy chránící si obličej před plameny sochaře Karla Lidického. Jsou zde též zbytky původní školy postavené roku 1824; socha matky s dítětem je taktéž dílem Bedřicha Stefana. V neposlední řadě se dostáváme k původnímu hřbitovu, tvořenému obrysy původních hrobů s náhrobními kameny nebo kříži.\n\nVznik sadu inicioval v padesátých letech britských spolek \"Lidice shall live\" (česky \"Lidice budou žít\"). Ten pak byl dle návrhu architekta Františka Marka a Doc. Dr. Ing. Bohumila Kavky v roce 1955 založen. Na popud tehdejšího člena spolku \"Lidice shall live\" a zároveň člena britského parlamentu Dr. Barnetta Strosse se do Lidic v padesátých a šedesátých letech 20. století sjely stovky růží z celého světa. Po revoluci přechází starost o sad na obec, která nemá na jeho údržbu prostředky. Sad tedy nakonec zcela zanikl. Obnoven byl až po vzniku Památníku Lidice v letech 2001–2003 podle návrhu Pavla Bulíře. V současnosti obsahuje památník přes 200 kultivarů růží z celého světa a celkem 21 000 rostlin.\n\nCelý charakter sadu má vyjadřovat různé pohnuté události v historii starých Lidic. Centrálním motivem Sadu je červená rozkvetlá růže, charakterizující svojí barvou krev a oheň, ale také vyhlazení Lidic v době květu růží; pokleslé listy symbolizují smutek ze zmařených životů. Růže vyrůstá u fontánky s pískovcovým sousoším „Mír“ sochaře Karla Hladíka z roku 1955. Její stonek je tvořen cestou procházející také přes půlkruhový památník obcím, které potkal podobný osud jako Lidice od sochaře Bedřich Stefana. Dále se rozprostírá samotný květ ve směru ulice \"10. června 1942\" a sloupu míru. Dalšími motivy jsou poupě v západní části zahrady, charakterizující nerozvinuté životy lidických dětí; květ na východní straně zahrady pak připomíná útrapy Lidických žen – jak těch co o svůj život přišly v koncentračních táborech (tmavočervené růže), tak těch co se navrátily do Lidic. Dalšími motivy jsou především obrysy původních Lidic v tzv. „záhonech dárců“. Sad není tvořen pouze růžemi, ale i dalšími rostlinami – výrazný je buxus oddělující jednotlivé růžové parcely.\n\nLidická sbírka výtvarného umění je významnou součástí Památníku Lidice a je vystavená v budově Lidické galerie. Mezi galeriemi a sbírkami výtvarného umění v České republice zaujímá zcela zvláštní a výjimečné postavení, což je dáno jak okolnostmi vzniku sbírky, tak i peripetiemi realizace myšlenky galerijní instituce. Tato ojedinělá sbírka moderního světového umění původně vznikla zcela spontánně, díky myšlence významného představitele hnutí „Lidice Shall Live“ (Lidice budou žít), anglického lékaře Sira Barnetta Strosse. Historická hodnota sbírky, její vznik a dopad nemají ve světě obdoby.\n\nV roce 1966 vyzval Barnett Stross umělce celého světa, aby u příležitosti nadcházejícího pětadvacátého výročí lidické tragédie vyjádřili protest proti bestiální zvůli a násilí, a to darováním uměleckého díla. Jeho myšlenka nalezla silnou odezvu – hned v letech 1967–1969 zaslalo bezmála 350 prací 264 umělců z 28 zemí světa.\n\nVšechna darovaná díla byla a jsou vyjádřením svobodné vůle umělců, nevázané tématem, druhem výtvarného díla, materiálem ani technikou provedení. Proto sbírku utvářejí artefakty nejrůznějších námětů, forem a zaměření. Vedle prací, bezprostředně reagujících na to, co se v Lidicích stalo, najdeme ve sbírce artefakty odrážející podobné násilné činy proti lidskosti, které jsou páchány i v naší současnosti. Shromážděný soubor však není jen svědectvím odporu umělecké fronty proti válce a násilí, ale otevírá pohled na celé spektrum uměleckých proudů především 2. poloviny 20. století. Zvláštní místo si zasluhuje vynikající sbírka děl československých výtvarných umělců (František Gross, Jitka a Květa Válovy, Václav Kiml, Pravoslav Kotík, Jan Smetana, František Foltýn, Adolf Hoffmeister, Eva Kmentová, Olbram Zoubek, Rudolf Uher a další).\n\nDary německých umělců v roce 1967 inicioval berlínský galerista René Block, aby v roce 1996 shromáždil další díla. Nejhodnotnější dominantou této části Lidické sbírky je obraz Gerharda Richtera „Strýc Rudi“. Sbírka dále obsahuje díla dalších osobností jako jsou například Joseph Beuys, Wolf Vostell, Hans-Peter Alvermann, Sigmar Polke, Thomas Ruff, Renato Guttuso, Emilio Vedova, Marian Bogusz, Roman Opalka, Endre Nemes, Karin Sander a další.\n\nOd doby svého vzniku v roce 1967 byla díla Lidické sbírky svěřena do správy Středočeské galerie, později Českého muzea výtvarného umění v Praze. Trvalo bezmála třicet let, než se dostalo Lidické sbírce důstojného umístění, a to s možností využít chátrající privatizovaný kulturní dům v centru obce Lidice. Budova byla vykoupena státem, zrekonstruována a v roce 2003 otevřena.\n\nPamátník jako takový vznikl až v roce 2000. Ale již od padesátých let zde existovalo muzeum, které bylo v roce 1962 nahrazeno novým. V padesátých letech byl také založen Růžový sad (červen 1955), tehdy nazvaný jako \"Růžový sad přátelství a míru\". Sad však v 90. letech 20. století díky nedostatečným finančním prostředkům zanikl a obnoven byl až při zřízení příspěvkové organizace Památník Lidice. Galerie vznikla v roce 1959, do Památníku Lidice byla organizačně začleněna v roce 2003.\n\nObec Lidice se nachází asi 20 km severozápadně od centra Prahy. Žije zde asi 430 obyvatel. Obec byla vystavěna po druhé světové válce. Původní stará obec pak pochází snad ze 13. století. Za druhé světové války, byla po atentátu na říšského protektora Reinharda Heydricha, na základě mylných informací byly tyto staré Lidice 10. června 1942 postupně srovnány se zemí. Nebožtíci na hřbitově byli vykopáni ze země, stromy vytrhány (kromě jediného) a obyvatelstvo v následujících dnech buď zastřeleno, usmrceno v koncentračních táborech nebo odvezeno k poněmčení a převýchově – po Lidicích nesmělo zbýt ani památky.\n\nSvět se o této tragédii dozvěděl až po válce. Vzniklo tak mnoho společností věnovaných Lidicím, mnohé vesnice a městské čtvrti se přejmenovaly na Lidice, bylo natočeno řada filmů a sepsána řada publikací.\n\nObec je prvně zmiňována již na přelomu 13. a 14. století v kronice Petra Žitavského.\n\nVyhlazení Lidic byl akt nacistických okupantů započatý 10. června 1942 v Lidicích v okrese Kladno. Došlo při něm ke zničení obce (dokonce byly vykopány i stromy a mrtví z hrobů), zastřelení všech mužů, deportace žen do koncentračního tábora Ravensbrück a únos lidických dětí. Z celkového počtu 503 obyvatel, se pouhých 164 navrátilo po válce do Lidic. Jediný dospělý muž z Lidic, který vraždění přežil, byl František Saidl.\nNa pozadí této události stojí atentát na zastupujícího říšského protektora SS-Obergruppenführera Reinharda Heydricha v pražské Libni, parašutisty skupiny Anthropoid Jozefa Gabčíka a Jana Kubiše 27. května 1942, kterým protektor po několika dnech podlehl. Na tomto atentátu spolupracoval i další parašutista vyslaný exilovou vládou v Londýně Josef Valčík. Následovalo vyhlášení druhého stanného práva, heydrichiády. V průběhu heydrichiády, tedy od 27. května 1942 do jejího ukončení 3. července 1942 bylo popraveno přes 1500 osob, byly vyhlazeny obce Lidice a Ležáky, tisíce osob byly zatčeny a nakonec zemřeli i parašutisté ukrytí v kryptě pravoslavného kostela sv. Cyrila a Metoděje v pražské \"Resslově ulici\".\n\nK samotnému vyhlazení Lidic pak nacisty dovedl výslech Anny Marusczákové, která byla adresovanou „podezřelého“ dopisu, který neeticky otevřel a policii na Kladně předal, její zaměstnavatel Jaroslav Pála. Ač se po prošetření prokázalo, že se nejedná o dopis jedno z parašutistů, výslech Marusczákové zavedl gestapo do obce Lidice na stopu československého poručíka letectva Josefa Horáka. Horák byl společně s dalším mužem z Lidic, poručíkem československého protileteckého dělostřelectva Josefem Stříbrným od roku 1939 nezvěstný a dalo se předpokládat, že vstoupili do služeb jiných armád v zahraničí. Na pohřbu Reinharda Heydricha 9. června 1942 na návrh státního tajemníka K. H. Franka odsouhlasil Adolf Hitler vyhlazení Lidic. Depeše byla předána do Prahy telefonicky a ještě večer téhož dne, byla obec neprodyšně uzavřena.\nPo půlnoci z 9. na 10. června byli obyvatelé Lidic vyháněni ze svých domovů. S sebou si měli vzít teplé oblečení, cennosti a jídlo na 3 dny. Na návsi byli muži odděleni od žen a dětí a zahnáni do sklepů \"Horákova statku\" (ti byli posléze povražděni na zahradě statku).\nŽeny s dětmi pak gestapáci shromáždili v místní škole, poté převezli do Kladna, do budovy dnešního gymnázia. Zde byly lidičtí vězněni za nelidských podmínek a krutého zacházení po 3 dny. Poté byly rozděleni: ženy byly deportovány do koncentračního tábora Ravensbrück, děti putovaly z jednoho dětského domova do druhého; některé byly dány k poněmčení. Poslední stopa lidických dětí končí v červenci 1942 v koncentračním táboře v polském Lodži.\n\nBilance končí zastřelením 19 mužů 16. června 1942 v pražských Kobylisích. Jednalo se o 11 mužů noční směny a 8 mužů již dříve uvězněných z rodin Horákových a Stříbrných. Společně s nimi bylo v Kobylisích zavražděno i 7 žen z těchto dvou rodin. 24. října 1942 pak byla zastřelena i Anna Marusczáková v koncentračním táboře v Mauthausenu. Zastřelen byl i její milenec Václav Říha, který ji onen „podezřelý“ dopis napsal.\n\nLidická tragédie se dostala ohlasu již v roce 1942. Několik obcí se nechalo přejmenovat na Lidice (např. město Stern Park Gardens, Illinois, USA; město San Gerónimo, Mexiko či obec Villa Parada v Brazílii), byly přejmenovávány ulice, náměstí; pojmenovávány děti po Lidicích.\n\n6. září 1942 vzniklo hornické hnutí Lidice Shall live (česky \"Lidice musí žít\"), které později sehrálo významnou roli v rozvoji nových Lidic. Po válce byly předány peníze na výstavbu nových Lidic. Člen hnutí Barnett Stross inicioval vznik Růžového sadu. V roce 1991 pak uspořádalo sbírku s názvem Strom pro Lidice. Ze sesbíraných prostředků bylo v okolí Lidic vysázeno 6 000 stromů.\n\nO Lidicích byla též natočena řada filmů.\n\nZpráva o vyhlazení Lidic také pomohla československé exilové vládě v jejím snažení o zrušení Mnichovské dohody a tak 5. srpna 1942 odvolala Velká Británie svůj podpis a o pár dní poté také Francie.\n\n\"Pietní území Ležáky\" se rozkládá mezi obcemi Miřetice a Dřeveš v okrese Chrudim na obou březích říčky Ležák. Je tvořeno muzeem a galerii nedaleko Lomu mučedníků, asi 100 metrů od silnice Miřetice-Dřeveš a samotným pietním územím. K \"Pietnímu území Ležáky\" též patří NKP Zámeček v Pardubicích, kde došlo k povraždění ležáckých obětí.\n\nLežáky byla malá osada o 9 domech na hranici mezi nynějšími obcemi Miřetice a Vrbatův Kostelec. První písemná zmínka o existenci lidí v této lokalitě spadá do roku 1651, kdy se místní mlýn váže k přestavlckému statku. Později pak přibývají stavení i obyvatelstvo. Jelikož je kraj chudý, obyvatelé se živí těžbou kamene a jeho opracováním v místních dolech, ženy pak prodejem výšivek. V březnu roku 1939 zakládají místní obyvatelé odbojovou organizaci Čenda. V roce 1942 zde z místního mlýna za podpory členů Čendy vysílá radista Jiří Potůček ze skupiny Silver A informace do Londýna. Na základě této spolupráce pak byla osada Ležáky koncem roku 1943 nacisty vypálena, její obyvatelé jsou již před tím v roce 1942 popraveni, některé děti transportováni do koncentračního tábora Lodž.\n\nPo válce vzniklo na území bývalé osady pietní území podle návrhu architekta Ladislava Žáka, který kamennými památníky zdůrazňoval především místa, kde stály domy nebo kde byl někdo zabit. Později byly doplněny další objekty, již mimo koncepci vypracovanou Ladislavem Žákem. \n\nNa přelomu 60. a 70. let dvacátého století bylo podle architektonického návrhu architektů Drimla a Klimeše vystavěno muzeum. V současnosti je v muzeu umístěna stálá expozice \"Ležáky, osada která nemlčela\". Dále je zde restaurace sloužící také jako minigalerie.\nV letech 2008–2009 došlo k poslední rekonstrukci celého pietního území. Součástí pietního území jsou například \"Kniha obětí\", jehlan, či dřevěný kříž vztyčený již v roce 1945 nad osadou.\n\n\n"}
{"id": "288132", "url": "https://cs.wikipedia.org/wiki?curid=288132", "title": "Žernovka", "text": "Žernovka\n\nŽernovka je vesnice, součást obce Mukařov, ležící v okrese Praha-východ, Středočeský kraj. Nachází se asi 0,5 km severně od Mukařova. Prochází tudy silnice II/113.\n\nPočátky obce se datují přibližně do druhé poloviny 14. století. Většina geologického podloží v okolí obce je žulového charakteru, a proto se tu již od doby vzniku těží kvalitní kámen. V dnešní době se v obci nachází jeden lom, ve kterém stále probíhá těžba, sedm lomů zatopených a několik zasypaných.\n"}
{"id": "288135", "url": "https://cs.wikipedia.org/wiki?curid=288135", "title": "Vladimir", "text": "Vladimir\n\nVladimir ( ) je hlavní město Vladimirské oblasti ve středním Rusku, na levém břehu řeky Kljazmy, přibližně 190 km severovýchodně od Moskvy. Žije zde obyvatel.\n\nVladimir, založený v roce 1108, byl od roku 1157 sídelním městem vládce Vladimirsko-suzdalského knížectví, jednoho z nástupnických států Kyjevské Rusi). Během třicátých let 19. století se město rozvíjelo jako důležité průmyslové středisko.\n\nHistorické budovy města jsou chrám Nanebevzetí Bohodoričky (\"Uspenskij sobor\") (1158-1161), chrám Pokrova na řece Něrli, Zlatá brána (1164) a několik klášterů.\n\nNarodil se zde politik Platon Zubov, významní letečtí konstruktéři Nikolaj Jegorovič Žukovskij a Alexandr Alexandrovič Mikulin, a operní pěvkyně Antonina Ivanovna Abarinovová.\n\nVladimir se nachází v převážně zemědělském regionu. Je to také železniční uzel. Jeho hlavními průmyslovými odvětvími jsou tkalcovský průmysl, konzervárenský průmysl, výroba chemických produktů, jemného náčiní a automobilových součástek.\n\n"}
{"id": "288136", "url": "https://cs.wikipedia.org/wiki?curid=288136", "title": "Archosauři", "text": "Archosauři\n\nArchosauři (Archosauria) jsou skupina živočichů náležící do třídy plazů (Reptilia). Z žijících živočichů sem patří krokodýli (Crocodilia) a ptáci (Aves). Ze známých skupin vyhynulých plazů se mezi archosaury řadí dále skupiny Aetosauria, Phytosauria a Rauisuchia, které spolu s krokodýly tvoří skupinu Crurotarsi, a dále dinosauři (Dinosauria), kam se řadí i ptáci a kteří spolu s ptakoještěry (Pterosauria) tvoří skupinu Ornithodira. Archosauři se pravděpodobně objevili během permu či ve spodním triasu a velký rozkvět zažili především během druhohor, kdy byli dominantními suchozemskými obratlovci.\n\nVýzkum rozsahu pohybů pánevního svalstva a ligamentů u ornitodirů ukazuje, že v případě ptakoještěrů a dinosaurů (stejně jako dalších archosaurů) byl pohyb podstatně více omezený a rozsah pohybů dolních končetin celkově menší. Vývojově primitivní formy, jako byl triasový archosauriform \"Scleromochlus taylori\", se navíc mohly pohybovat hopsavým způsobem.\n\nUspořádání skupiny Archosauria vychází z fylogenetického přístupu k taxonomii, který se liší od tradičního dělení, v němž krokodýli tvořili třídu plazů (Reptilia) spolu s hateriemi, šupinatými a želvami, zatímco pro ptáky byla vyčleněna nezávislá třída. Toto členění je dnes do značné míry překonané, přesto je z historických a praktických důvodů dále široce rozšířeno.\n\n `--Archosauria [skupina Archosauria = Avesuchia]\n\n\n"}
{"id": "288137", "url": "https://cs.wikipedia.org/wiki?curid=288137", "title": "John Higgins", "text": "John Higgins\n\nJohn Higgins, MBE (* 18. květen 1975 Wishaw, Skotsko) je od roku 1992 profesionální hráč snookeru. Nejvyššího breaku 147 bodů dosáhl ve své kariéře celkem 7×, naposled na Scottish Open (2018).\n\n"}
{"id": "288143", "url": "https://cs.wikipedia.org/wiki?curid=288143", "title": "Marco Fu", "text": "Marco Fu\n\nMarco Fu (Čínsky: 傅家俊;* 8. leden 1978 Hong Kong, Čína) je od roku 1998 profesionální hráč snookeru. Nejvyšší breaku dosáhl 147 bodů na turnaji v roce 2000. Zatím poslední perfektní hry (3. v kariéře) se mu povedlo dosáhnout 11. ledna 2015 v osmifinálovém zápase Masters.\n\n\n"}
{"id": "288149", "url": "https://cs.wikipedia.org/wiki?curid=288149", "title": "Varroáza", "text": "Varroáza\n\nVarroóza (též varoáza, \"Varroasis apium\") je infekční onemocnění včel způsobené roztočem \"Varroa destructor\" (Anderson a Trueman, 2000), původně označovaný jako \"Varroa jacobsoni\" (Oudemans, 1904). Tento roztoč pochází z Indie, kde jsou tamní včely vůči němu rezistentní, na rozdíl od včel evropských. V Česku je rozšířen od 70. let 20. století. Napadá především plod, ale i dospělé jedince, které značně oslabuje sáním hemolymfy.\n\nLéčba varroózy se provádí po sběru medu v podzimních měsících. V zimě na přelomu let 2007–2008 zahynula v důsledku varroózy přibližně třetina včelstev v Česku.\n\nVčelstvo postupně slábne, líhnou se včely s nedokonale vyvinutými křídly, zakrnělýma nohama či menším počtem noh. Dochází k výraznému zkrácení délky života včel, přičemž včely hynou často během zimy, v případě masivního napadení i na podzim. Jsou-li již ve včelstvu zjevné příznaky varroázy, na léčení bývá zpravidla pozdě.\n\nMrtvé roztoče, kteří jsou viditelní pouhým okem, můžeme objevit na dně úlu. Při diagnostice varroózy je zaměřena pozornost kromě klinických příznaků zejména na identifikaci původce. Vyšetřuje se měl (adspekční, flotační metodou), trubčí plod (adspekcí či vyplavením) nebo dospělé včely (termická nebo třepací metoda). Bez usmrcení včel je možné využít metodu posypu a oklepu moučkovým cukrem. Diferenciálně diagnosticky je třeba odlišit včelomorku obecnou (\"Braula coeca\").\nV Česku se používá chemická léčba akaricidy. Léčbu lze provádět jen přípravky registrovanými ÚSKVBL a ve shodě s jejich příbalovou informací. Pak není ohrožen med jako potravina. Existují ale také fyzikální a mechanické metody léčby. Například teplotní, která se používá od 70. let. Hledají se také genetické možnosti boje s parazitem. Řada týmů se snaží podchytit a selektovat přirozenou odolnost včel (například varroasenzitivní hygiena VSH). Problémem ale zůstává nízká dědivost těchto vlastností.\n\nV Česku byla 6. června 2008 oficiálně spuštěna internetová aplikace Varroamonitoring System (VMS). Systém byl založen na dobrovolnosti včelařů a sledoval aktuální nákazovou situaci v zapojených lokalitách.\n\n\n\n"}
{"id": "288158", "url": "https://cs.wikipedia.org/wiki?curid=288158", "title": "Srbín", "text": "Srbín\n\nSrbín je vesnice ve Středočeském kraji, v okrese Praha-východ, součást obce Mukařov. S vlastním Mukařovem na severu těsně sousedí. Prochází tudy silnice II/113.\n\nSrbín byl založen jako kamenická obec. Jeho vznik je datován do stejné doby, jako vznik Mukařova, tedy do 12. století. Zakladatel Srbína – Srba – byl jedním z vojínů krále Vladislava II. (Ondřej, Kubjata, Hlaváč, Myšla, Srba a Mukar). Ti za vzorné služby v jeho vojsku obdrželi v místních hustých lesích (zvaných Černých) manský úděl, na kterém posléze podobně jako ostatní založil svůj dvorec.\n\n"}
{"id": "288160", "url": "https://cs.wikipedia.org/wiki?curid=288160", "title": "Česká akademie věd a umění", "text": "Česká akademie věd a umění\n\nČeská akademie věd a umění (ČAVU) byla česká instituce pro podporu věd a umění existující v letech 1890–1952. Akademie sídlila v nově postavené budově Národního muzea v čele Václavského náměstí v Praze a svou činnost zahájila 18. května 1891 pod původním názvem Česká akademie císaře Františka Josefa pro vědy, slovesnost a umění. Dělila se na čtyři třídy:\n\nVydávala řady výročních vědeckých sborníků (\"Rozpravy České akademie věd a umění\") i jednotlivá díla, například překlady antických autorů a díla přírodovědecká i historická. Po roce 1952 ji nahradila Československá akademie věd (ČSAV).\n\nZaložení původní \"České akademie císaře Františka Josefa pro vědy, slovesnost a umění\" schválil 9. října 1888 zemský sněm Království českého, jeho usnesení však vstoupilo v platnost až poté, co zřízení akademie povolil a její stanovy schválil císař František Josef I., což se stalo 23. ledna 1890. Tento den je tedy třeba považovat za datum vzniku akademie (tzv. zakládací listina, podepsaná císařem 5. prosince 1892, měla již jen stvrzovací charakter).\n\nVlastní jednání inicioval stavitel a mecenáš Josef Hlávka, který se anonymně zavázal věnovat budoucí akademii 200 000 zlatých. Po jejím vzniku se také stal prvním prezidentem akademie (1890–1908); majetkově a zájmově ji propojil s vlastní nadací, založenou roku 1904. Po Hlávkově smrti se jako prezidenti v čele akademie vystřídali právník Antonín Randa (1908–1914) a mineralog Karel Vrba (1914–1922).\n\nVýraznými změnami prošla akademie po vzniku Československé republiky. 10. listopadu 1918 byla přejmenována na \"Českou akademii věd a umění\" (ČAVU). V roce 1923 byla otevřena možnost řádného členství i pro ženy (jako první zvolena 1924 spisovatelka Eliška Krásnohorská). V roce 1928 se přírodovědná třída rozdělila do pěti sekcí (matematicko-fyzikální; chemicko-mineralogicko-geologická; biologická; lékařská; technická). ČAVU byla výběrovou učenou společností (rozlišovali se členové řádní, mimořádní, zahraniční a do 1923 též dopisující), jejíž role spočívala v domácí i zahraniční reprezentaci československé vědy, ve vydávání publikací a v redistribuci vědeckých stipendií a podpor jak ze státních prostředků, tak i ze soukromých nadací a fondů. Odborná práce se v ní soustředila do odborných komisí, i když se zde postupně začaly prosazovat zárodky budoucích ústavů (jako např. kolem Kanceláře Slovníku jazyka českého, založené už v roce 1911). Ve funkci prezidenta ČAVU se vystřídali filolog Josef Zubatý (1923–1931), hudební skladatel Josef Bohuslav Foerster (1931–1939) a historik Josef Šusta, který byl zvolen v pohnutých dnech druhé republiky (16. ledna 1939) a funkci vykonával přes dusné období protektorátu až do své sebevraždy 27. května 1945.\n\nV roce 1945 stanul v čele ČAVU jako její poslední prezident Zdeněk Nejedlý (1945–1952) a některé její odborné útvary začaly tehdy přerůstat ve vědecké ústavy (v roce 1946 vznikl Ústav pro jazyk český, 1946–1950 Ústav pro nukleární fyziku, 1947 Badatelský ústav matematický, 1947–1948 Ústav pro českou literaturu). Dalších sedm tzv. ústředních vědeckých ústavů (biologický, chemický, fyzikální, geologický, matematický, astronomický a polarografický) bylo postupně budováno v rámci tzv. Ústředí vědeckého výzkumu, založeného v roce 1949. Obě struktury pak byly společně s výzkumným zázemím Královské české společnosti nauk, Masarykovy akademie práce, Československé národní rady badatelské převedeny v roce 1952 do nově zakládané Československé akademie věd (ČSAV), kam přešla i badatelská zařízení pracující dosud pod ministerstvem školství, věd a umění, jako byl mj. Státní ústav archeologický (založen 1919), Státní historický ústav vydavatelský (od 1921), Orientální ústav a Slovanský ústav (oba od 1922) a další. ČSAV byla založena 17. listopadu 1952 jakožto vrcholná vědecká instituce spojující v sobě jak učenou společnost (řádný člen = akademik; člen korespondent ČSAV; zahraniční člen), tak i soustavu výzkumných pracovišť soustředěných v naprosté většině na území českých zemí (na Slovensku pracovaly ústavy Slovenské akademie věd, která byla autonomní součástí ČSAV).\n\n\n"}
{"id": "288162", "url": "https://cs.wikipedia.org/wiki?curid=288162", "title": "Matematický klokan", "text": "Matematický klokan\n\nMatematický klokan je matematická soutěž původem z Austrálie, která se v současnosti organizuje ve více než třiceti zemích světa včetně České republiky, kde je pořádán Jednotou českých matematiků a fyziků ve spolupráci s Katedrou matematiky PdF UP a Katedrou algebry a geometrie PřF UP.\n\nSoutěž se nedělí na kola, žáci základních a středních škol, pro které je určena, ji absolvují v jeden den.\n\nSoutěžící se dělí do pěti kategorií, zařazení je dáno věkem:\n\n\nV kategorii Cvrček je na řešení vyhrazeno 45 minut čistého času, v kategoriích Klokánek, Benjamín a Kadet je na řešení vyhrazeno 60 minut a v kategoriích Junior a Student 75 minut. Řeší se sada 24 úloh (u cvrčka jen 18 úloh), u každé z nich je nabídnuto pět možností (u cvrčka 4 možnosti). Žák tedy jako výsledek zapíše sérii písmen (A — E) označující řešení jednotlivých zadání. Úlohy jsou zaměřeny na logickou i matematickou úvahu.\n\nCelkem je možno získat 120 bodů (u cvrčka jen 90). Úlohy jsou rozděleny do třech kategorií po 8 příkladech. V první části jsou příklady za 3 body, v druhé za 4 a v třetí za 5 bodů. Za nesprávnou odpověď se strhává 1 bod. Na začátku má soutěžící přidělených 24 bodů (u cvrčka 18 bodů), takže se nemůže dostat do mínusu.\n\nVyhodnocení (a tvorba výsledkových listin) probíhá jak na úrovni jednotlivých škol, tak v okresu, kraji a na celorepublikové úrovni.\n\n\n"}
{"id": "288163", "url": "https://cs.wikipedia.org/wiki?curid=288163", "title": "Black Bloc", "text": "Black Bloc\n\nBlack Bloc je označení taktiky spočívající v oblékání a zahalení se protestujících lidí do černé na demonstracích kvůli znemožnění identifikace, zejména ze strany represivních složek, ale i pro skrytí identity před masmédii či ideovými nepřáteli.\n\nHistorie black-blockingu sahá do roku 1980, kdy byla poprvé použita německými autonomistickými hnutími. Autonomisté nosili černou v průběhu militantní akce obrany squatů a v průběhu solidárních demonstrací pro Frakci Rudé Armády. I přes svůj původ v levicovém hnutí je v současnosti black block využíván i krajní pravicí, tj. neonacisty či autonomními nacionalisty.\n\n"}
{"id": "288164", "url": "https://cs.wikipedia.org/wiki?curid=288164", "title": "Srečko Kosovel", "text": "Srečko Kosovel\n\nSrečko Kosovel (18. března 1904, Sežana - 27. května 1926, Tomaj) byl slovinský básník, kritik a esejista.\n\nNarodil se v učitelské rodině, měl bratra Stana a tři sestry Tončku, Karmelu a Anici.\n\nČást dětství prožil v Pliskavici na Krasu, nakonec se ale roku 1908 přestěhovali do Tomaje. Po dokončení základní školy roku 1916 se zapsal na lublaňskou reálku, kde se vyučovalo v němčině. Již na střední škole spolupracoval s literárním kroužkem, který vydával středoškolské noviny Lepa Vida, ale kvůli finančním problémům od toho musel upustit. Po maturitě roku 1922 se rozhodl pro studium romanistiky, slovenistiky a pedagogiky na Filozofické fakultě v Lublani. Podílel se na vydávání avantgardního časopisu Tři labutě, který vznikl roku 1921 v Novem mestu. Organizoval literárně-dramatický kroužek, přednášky a literární večery. Roku 1925 převzal se svými vrstevníky revui Mladina, sdružující nejvýznamnější představitele slovinské poválečné generace. Připravoval také sbírku Zlatý člun (Zlati čoln), která ale nikdy nevyšla.\n\nV únoru 1926 se poprvé ohlásila nemoc, kterou se mu sice tenkrát podařilo překonat, podlehl jí, až když se ohlásila podruhé a to v březnu 1926.\n\nZačátek jeho tvorby byl především pod vlivem moderny a impresionismu. Převládajícími motivy jeho poezie byl rodný Kras, matka a smrt. Později přešel k expresionismu, z běžných věcí k disharmonii. Rozvinul vizionářskou, společenskou a věrnou tematiku. Roku 1925 přešel ke konstruktivismu, tím ale expresionismu úplně neopustil. Konstruktivistické básně vyšly posmrtně ve sbírce Integrály 26 (Integrali 26). Psal také krátkou prózu a eseje. Kosovel je považován za jednoho z nejvýznamnějších slovinských expresionistů vůbec.\n\n\n"}
{"id": "288165", "url": "https://cs.wikipedia.org/wiki?curid=288165", "title": "Benjamin Linus", "text": "Benjamin Linus\n\nBenjamin „Ben“ Linus je fiktivní postava v seriálu Ztraceni, ztvárnil ji herec Michael Emerson.\nJe vůdcem skupiny lidí na ostrově, známých pod názvem „Druzí“. V průběhu druhé série jsme ho znali jako člověka se jménem „Henry Gale“. V druhé sérii byl ještě tvůrci brán jako vedlejší postava, ve třetí sérii už je jako jedna z hlavních postav. Michael Emerson prohlásil, že postava Bena má jeho plné sympatie.\n\nBen Linus, jeden z Druhých, lhal ostatním o tom, že se narodil na ostrově. Ve skutečnosti se narodil v USA, 32 mil od Portlandu, v Oregonu. Jeho rodiče se jmenovali Roger a Emily Linus. Emily Bena porodila předčasně, už v 7. měsíci těhotenství, při procházce v lese. Hned po porodu zemřela. Její poslední slova směřovala k jejímu manželovi, Rogerovi, kterému řekla, ať chlapce pojmenuje Benjamin. Několik let po Benově narození se Roger dostal do problémů, nemohl najít práci. Nakonec dostal práci na ostrově od muže jménem Horace Goodspeed, který našel Rogera a rodící Emily a pomohl jim.\n\nNa ostrově dostal Benův otec práci jako údržbář, v originále „Work Man“, v organizaci s názvem DHARMA. Ben byl velký introvert a se svým otcem příliš nevycházeli, ten mu totiž dával za vinu smrt Emily. Roger každým rokem zapomínal na Benovy narozeniny, byl to den kdy zároveň zemřela Emily. Ben se na ostrově spřátelil s dívkou jménem Annie, která k Benovi něco cítila. Jednou, když měl Ben narozeniny, mu ukázala dvě dřevěné postavičky, které vyrobila. Jedna postavička byl Ben a druhá Annie, aby mohli být pořád spolu. Ben si tuto figurku nechal i když byl dospělý.\n\nBen si při svých narozeninách opět vyslechl ostrá slova, znovu byl otcem obviněn za smrt Emily. Ben utekl do džungle, kde měl vizi své matky. Když se za ní chtěl rozběhnout, skrz sonický plot, zastavila ho a řekla, že ještě není ten správný čas. Později se Ben skutečně rozhodl odejít z vesnice, kde žil a skrz vypnutý sonický plot utekl do džungle. Tam potkal muže jménem Richard Alpert, jednoho z obyvatel ostrova, se kterými DHARMA bojovala. Ben se mu svěřil s tím, jak nenávidí DHARMU a požádal ho, jestli by se nemohl připojit k jeho lidem. Richard souhlasil, ale řekl Benovi, že musí být velice, velice trpělivý.\n\nO mnoho let později začal Ben pracovat ve stejné funkci jako jeho otec. Roger opět zapomněl na Benovy narozeniny, ale slíbil mu vyjížďku na blízký kopec, než bude muset dovést náklad piva do stanice Perla. Na kopci slíbil Roger Benovi, že tentokrát zkusí nezapomenout na Benovy příští narozeniny. Ben mu ale řekl, že jeho trpělivost je už u konce, nasadil si plynovou masku a vytáhl v autě plechovku s jedovatým plynem. Roger se v dodávce udusil. Když se Ben vrátil do vesnice, našel všechny členy DHARMY taktéž udušené jedovatým plynem, včetně Horace, který Linusovým pomohl. Právě Horacovo tělo bylo jediné, ke kterému Ben nejspíš cítil nějakou úctu, přišel k němu a zavřel jeho mrtvé oči. Richardova skupina obsadila vesnici a Ben se k nim připojil. Těla mrtvých pohřbili v masovém hrobě a usadili se v domech ve vesnici. Tělo svého otce nechal Ben tam, kde zůstalo.\n\nBen se poté stal jakýmsi vůdcem Druhých, i když Juliet prohlašovala, že Druzí jednají jako skupina. Ben ale měl určitě mezi ostatními respekt, jelikož pouze on mohl mluvit s tajemným Jacobem.\n\n2 dny před ztroskotáním letu 815 objevil Ben, že má nádor na páteři. Když na nebi uviděl padající letadlo, ihned si přivolal dva muže, Goodwina a Ethana. Goodwin se měl vydat k zadní části letadla a Ethan k přední části. Skutečnost, že na ostrově ztroskotal páteřní chirurg Jack Shephard 2 dny poté, co Ben objevil nádor, dala Benovi naději, že bude jeho život možná zachráněn.\n\nBen s Juliet se vydali do stanice Perla, kde sledovali na monitorech Jacka. Ben sdělil Juliet že plánuje Jacka unést, ona se zeptala jak to chce provést. Řekl jí, že Jacka přesvědčí, aby ho operoval. Potom Juliet vysvětlil, že si najde o Jackovi nějaké citlivé informace a poté je využije; řekl jí také, že takhle on obvykle přesvědčuje ostatní, aby pro něj něco udělali. Když se ho pak Juliet ptala, jak chce Jacka unést, řekl jí, že ho neunesou, že Jack k nim sám přijde společně s Michaelem. Poté oba stanici Perla opustili, nechali v ní ale vysílačku, kterou později objevil Paulo.\n\nBen se vydal do tábora přeživších, aby získal na svou stranu Locka. Na cestě byl ale chycen do pasti Rousseauové. Předstíral pak, že se jmenuje Henry Gale a že pochází z Minnesoty a snažil se přesvědčit Saydia o své nevině. Když byl z pasti vysvobozen, snažil se utéct, ale Rousseauová ho střelila šipkou z kuše do ramena. Sayid ho potom vzal do poklopu, kde se ho ujal Jack. Ben byl zavřen ve skladišti, kde ho také vyslýchal a mučil Sayid. Benova přítomnost v poklopu ale byla utajena před ostatními trosečníky, věděli o něm jen Sayid, Jack a Locke. Přesto Bena zahlédl Pan Eko, který se mu svěřil, že zabil dva z Benových lidí. Kdykoli se Bena někdo zeptal, kde se na ostrově vzal, odpověděl že byl součástí hornické skupiny a ztroskotal na ostrově v horkovzdušném balónu se svou ženou, kterou pohřbil poblíž místa nehody.\n\nPozději byl Ben navštíven Anou Luciou, které nakreslil mapu místa ztroskotání. Po jejím odchodu byl Ben vyveden ze skladiště a Jack s Lockem mu dali najíst. Ben jim pověděl, že Aně Lucii nakreslil mapu, a byl tak znovu zavřen do skladiště. Později, když Locke držel stráž v poklopu, byl Ben propuštěn ještě jednou, během fáze, kdy se zavřeli všechny dveře v poklopu. Ben měl pomoci Lockovi zadat do počítače čísla, aby nevypršel časový limit. Ben prolezl ventilací do místnosti s počítačem, po svém návratu ale Lockovi sdělí, že žádná čísla nezadal. Ben si ale na chvíli získal Lockovu důvěru, ta se však ihned ztratila, když se vrátili Ana Lucia, Sayid a Charlie. Ti odhalili, že tělo pravého Henryho Galea leží pohřbeno vedle ztroskotaného balónu. Ben byl tak opět zavřen do svého vězení, kde se ho ujal Sayid. Od surového zmlácení zachránila Bena až Ana Lucia. Ben od té chvíle nechtěl s nikým mluvit, ani nic jíst. Jediným člověkem, s kým se snažil mluvit byl Locke, kterému se smál za to, že nesmyslně zadává čísla do počítače. Krátce poté ho navštívila Ana Lucia, kterou málem zabil a obvinil ji ze smrti několika jeho přátel. Nakonec byl Ben osvobozen Michaelem, na příkaz Druhých, kteří mu slíbili návrat jeho syna. Michael zastřelil Anu Luciu a Libby a poté propustil Bena.\n\nBen utekl do falešného tábora Druhých, kde zorganizoval únos Jacka, Kate, Sawyera a Hurleyho. Když se jim to podařilo, vzal je i Michaela na přístavní molo. Aby dodržel slib, který Michaelovi dal, nechal k molu připravit loď, kterou mu dal, aby mohl se svým synem Waltem odplout. Během toho prohlásil, že Druzí jsou „dobří lidé“. Poté propustil Hurleyho a poslal ho do tábora trosečníků se vzkazem, ať unesené nehledají. Pak se na obloze objevila fialová záře, v té době implodoval poklop. Pak vzal unesené na ponorku, se kterou odpluli na druhý ostrov.\n\nBen dal Juliet za úkol, aby vyslýchala Jacka, zatímco on a Kate snídali na pláži. Při té příležitosti jí řekl, že následující dva týdny budou „velmi nepříjemné“. Potom ji nechal stejně jako Sawyera zavřít do klece. Všechny tři poté sledoval skrze kamery. Dalším úkolem pověřil Colleen, která měla od Sayida, Sun a Jina získat Desmondovu plachetnici. Šel také navštívit Jacka a sdělil mu, že jsou ve spojení s okolním světem, přičemž mu ukázal sportovní utkání, které běželo. Při pohřbu Colleen vynadal Juliet, že ukázala Jackovi jeho rentgenové snímky. Nakonec Jackovi přiznal, že má nádor a dokonce ho přemluvil, aby ho operoval. Na operačním stole se pak udála situace, kdy se Ben probudil krátce poté, co mu Jack nařízl ledvinu a požadoval propuštění Kate a Sawyera. Po vyjednávání nakonec byla Benova operace dokončena.\nNakonec se všichni Druzí i s Jackem vrátili na původní ostrov a Ben byl pod dohledem Jacka. Ben byl upoután na invalidní vozík, a to i ve chvíli, kdy ho navštíví Locke. Toho potom vzal do místnosti s Anthony Cooperem. Dovolil také Lockovi zůstat s Druhými. Na druhý den opustili Druzí svou vesnici a odešli do provizorního tábora v džungli. Tam řekl Lockovi, že pokud se chce přidat k Druhým, musí svého otce zabít. Ben tak Locka ponížil, protože on nebyl schopen svého otce zabít a Druzí odešli bez něj. Ben byl naopak poté zahanben, když Locke vyšel z džungle s mrtvolou otce na zádech.\n\nLocke ale požadoval, aby ho Ben vzal k Jacobovi, což překvapilo zejména zbytek Druhých. Ještě předtím, než dorazili k Jacobově ukryté chatrči, varoval Ben Locka, aby nechodil dovnitř s lampou v ruce. Ben Locka Jacobovi představil, ale pouze on Jacoba viděl. Locke jen poté zaslechl slova „Pomoz mi“. Locke si myslel, že ta slova vyřkl Ben, a tak vytáhl baterku a na Bena posvítil. Ben se snažil Jacoba utěšit, ale ten ho důrazně odstrčil. Příští ráno vzal Ben Locka k masovému hrobu bývalých členů DHARMY. Se slovy, že on je poslední žijící člen nadace DHARMA střelil Locka a ponechal ho jeho osudu jen proto, že slyšel Jacoba. Potom se vrátil do tábora a rozdal instrukce Prycemu a Tomovi, kteří měli napadnout tábor trosečníků. Richardovi zase přikázal odvést zbytek Druhých do „Chrámu“. Samotný Ben se potom s Alex vydal vstříc Jackovi k radio věži, kde chtěl Alex předat její nové rodině. Když se s Jackem setkal, snažil se mu vymluvit, aby zavolal satelitním telefonem o pomoc. Tomovi přikázal zabít zajatce, jestli se do minuty neozve. Tak chtěl Jacka přinutit, aby mu telefon dal. Ten to ale neudělal a když uslyšel výstřely, vrhl se na Bena, zbil ho a zajal. Ben se i u radio věže snažil přemluvit ostatní, aby netelefonovali na Naominu loď. V tom se objevil Locke a Naomi zabil. Locke zamířil zbraní na Jacka, ale i přes naléhání Bena aby ho zabil, Locke nevystřelil a Jack kontaktoval posádku lodi.\nHenry Gale je Dorothin Strýc Henry ve filmové adaptaci Čaroděj z Oz z roku 1939. Čaroděj z Oz přiletěl do Oz v horkovzdušném balónu (v tom ta podoba s Henrym Galem z ostrova, který taktéž přiletěl v balónu). Ben je taktéž Lockem nazván jako „Muž za oponou“, což směřuje k dalšímu odkazu na Čaroděje z Oz.\n\nHerec Michael Emerson byl prvně zavázán jen ke 3 epizodám, ale producenti z něj byli tak nadšení, že s ním podepsali smlouvu na dalších 5 epizod. Ve třetí řadě se už objevuje jako hlavní postava.\n"}
{"id": "288170", "url": "https://cs.wikipedia.org/wiki?curid=288170", "title": "Student", "text": "Student\n\nStudent nebo studující (zastarale též študent či študák) je člověk, který chodí do školy a který se systematicky vzdělává na nějaké střední, vyšší odborné, či vysoké škole, obvykle tak činí za účelem přípravy na své budoucí povolání. Věnuje se lidské činnosti zvané studium. Obsah pojmu v různých kontextech a jazycích variuje – český školský zákon jako studenta označuje až studenty vyšších odborných a vysokých škol (takoví studenti se také označují jako \"posluchači\"), u středních škol užívá označení \"žák\" (obdobně to funguje v němčině), avšak běžně se v češtině jako studenti označují už žáci středních škol, zejména gymnázií; v učebních oborech se však vzdělávají \"učni\".\n\nDolní věková hranice studenta je fakticky limitována pouze dobou ukončení základní školní docházky na základní škole, horní věková hranice de facto neexistuje, neboť studovat lze vlastně až do smrti, nicméně obvyklé věkové rozmezí pro studium se pohybuje od 15 let do (velmi přibližně) 26 až 30 let lidského věku. Starší student pak někdy bývá označován souslovím \"věčný student\". Od 26 let nemá v současné době žádný student nárok na studentskou slevu na jízdné. Studentské slevy na vstupné jsou někdy na věku nezávislé, a mohou je tedy využít i osoby starší 26 let.\n\nStudenti začátku 21. století očekávají rovnováhu mezi pracovním a osobním životem, přičemž důležitým kritériem pro výběr budoucího zaměstnavatele je atmosféra na pracovišti. Díky změně preferencí studentů po revoluci chrlí vysoké školy kandidáty na povolání, kterých již je dost, tedy mj. právníky, manažery a psychology, zatímco technické obory mají nízkou prestiž. Díky tomu vzniká nedostatek technicky vzdělaných odborníků. Ředitel pro podnikovou komunikaci společnosti Bosch Pavel Roman se domnívá, že jednou z cest, jak tuto nepříznivou situaci změnit, je zrušit školy, které plodí za peníze poplatníků studenty s neuplatnitelnou kvalifikací.\n\n\n"}
{"id": "288186", "url": "https://cs.wikipedia.org/wiki?curid=288186", "title": "Arnal a dva dračí zuby", "text": "Arnal a dva dračí zuby\n\nArnal a dva dračí zuby je český komiks, který se jako jeden z mála prosadil i v zahraničí. Autorem scénáře je Ondřej Neff, kresbu obstaral Kája Saudek. Saudek používá svůj klasický styl s četnými šrafurami, který používal v sedmdesátých a osmdesátých letech. Jedná se o poměrně složitý příběh na pomezí sci-fi, fantasy a pohádky s prvky humoru a nadsázky. Komiks má 24 stran.\n\n\nPříběh popisuje situaci na planetě Rogoz po šesté atomové válce. Dcera krále Palestry Reila je unesena zlým čarodějem Zakem, který se s ní chce oženit. Prastarý mudrc poradí králi a jeho rádcům, že princeznu může vysvobodit pouze strašlivá zbraň, která je ukrytá v dračí skále. Rádci při pátrání objeví muže se jménem Arnal, který by tou zbraní být mohl, ovšem je v hibernačním spánku. Situace se poněkud zkomplikuje, když rádci i probuzený Arnal narazí v podzemí na skupinu Speleokanibalů a ještě více, když se projeví kdo skutečně je Reilin otec. Příběh skončí happyendem.\n"}
{"id": "288190", "url": "https://cs.wikipedia.org/wiki?curid=288190", "title": "Macbeth I.", "text": "Macbeth I.\n\nMacbeth I., známý také jako MacBeth nebo Mac Bethad mac Findlaich (Syn života syn Findlaechův). \"Skotskou gaelštinou\" MacBheatha (1005 – 15. srpen 1057 u Lumphananu). Od roku 1033 mormaer z Moray a v letech 1040 – 1057 král Skotska (Alby).\n\nMacbeth byl synem jednoho z nejmocnějších mužů v zemi mormaera z Moray Findlaecha Mac Ruaridha a jeho ženy Doady, která byla dcerou skotského krále Malcolma II.\n\nKdyž bylo Macbethovi sedm let, poslali jej na výchovu, do tzv. pěstounství, tak jak bylo tehdy v rodinách skotských klanových náčelníků zvykem. Deset let pak Macbeth strávil vzděláváním u některého z významných křesťanských mnichů z keltského mnišského řádů culdeeů. Součástí studia bylo zvykové právo, hra na hudební nástroj (nejčastěji harfa) a literatura, zejména poezie. Mladý Macbeth byl cvičen i ve válečnickém umění, lovu a samozřejmě v náboženství.\n\nJeště v době, kdy byl Macbeth v pěstounství, byl roku 1020 zavražděn jeho otec. Důvodem vraždy byl zřejmě Findlaechův příliš vstřícný vztah k tchánovi Malcolmu II., který pocházel ze znepřáteleného rodu mormaerů z Athollu. Findlaech Mac Ruaridh byl naproti tomu mormaerem z Moray a jeho rod si až do té doby zachovával částečnou nezávislost na skotském králi a činil si také nárok na tento úřad. Sebemenší Findlaechovy sympatie k rodu Athollů byly tedy vnímány jako zrada.\n\nJeden z jeho vrahů, Findlaechův synovec Malcolm Mac Maelbrighde, se poté sám prohlásil mormaerem z Moray. Po devíti letech zemřel a mormaerem z Moray se stal další z vrahů, rovněž Findlaechův synovec, Gillecomgain. Stárnoucí Malcolm II. mezitím jmenoval svým nástupcem jednoho ze svých vnuků Duncana a oprávněně se obával protestů ze strany mocného rodu Morayů (mormaer z Moray byl jedním z volitelů). Roku 1032 se tedy Malcolm II. rozhodl dlouholeté spory s opozičním rodem mormaerů z Moray rázně vyřešit a mormaer Gillecomgain byl společně s padesáti svými válečníky překvapen ve své pevnosti u Inverness a upálen. Některé prameny uvádějí, že podíl na upálení Gillecomgaina měl právě Macbeth, který se tak pomstil za otcovu vraždu a získal zpět rodové území. Vše s posvěcením krále.\n\nBoj mezi rodem Morayů a Athollů se stával stále vážnějším. Následujícího roku 1033 byl zavražděn i Gillecomgainův švagr Malcolm Mac Bodh, který měl velké šance porazit Duncana na volebním shromáždění. Mormaerem z Moray byl téhož roku zvolen Macbeth. Po otci z rodu Morayů, po matce z rodu Athollů. Choval se však jako správný Moray a k athollskému rodu byl nepřátelský. Svůj otevřený vzdor vůči dědovi Malcolmovi II. potvrdil tím, že se oženil s Gruoch, vdovou po Gillecomgainovi, která zároveň byla dcerou zavražděného Malcolma Mac Bodhe, a adoptoval jejího syna Lulacha. Tento vnukův postoj zřejmě Malcolma II. překvapil, jelikož Macbetha považoval vždy za svého člověka. Než si stačil uvědomit, jak roste Macbethova moc i ambice, starý král zemřel. Po smrti Malcolma II. (25. listopadu 1034) byl ještě téhož roku, podle pravidel tanistry a Malcolmova přání, zvolen skotským králem jeho vnuk Duncan. Se jeho nástupem do úřadu krále získala athollská dynastie jasnou mocenskou převahu ve Skotsku.\n\nDoba vlády Duncana I. (vládl 1034 – 1040) byla vyplněna častými válkami. Svedl celkem pět bitev a ve všech prohrál. Jeho snaha být úspěšným pokračovatelem v díle svého mocného a respektovaného děda Malcolma II. se nezdařila a byl pro své neúspěchy velmi neoblíbený. Všechny prameny uvádějí, že vrchním velitelem králových vojsk byl jmenován Macbeth, který se údajně snažil královi vymlouvat jeho výboje. Když viděl, že Duncan si stále tvrdohlavě vede svou, začal se od krále odvracet a přestal ho podporovat.\n\nV Macbethovi se probudily skryté ambice a chtěl se sám stát králem. Rod Morayů si již od dob Macbethova otce dělal nároky na skotský trůn. Macbeth vystihl pravý okamžik, kdy král byl velmi neoblíben z prohraných bitev díky nimž byl navíc vojensky i ekonomicky zesláblý a začal shromažďovat vojsko a spojence proti králi. Duncan ovšem dál pokračoval ve válkách proti Vikingům z Orknejí i proti Sasům. Mezitím se údajně pokusil Macbetha otrávit, což Macbath přežil.\n\nDuncannovou největší chybou bylo vedení útočné války současně na dvou frontách – na jihu proti Anglii a na severu proti svému bratranci jarlovi z Orknejí Thorfinnu Sigurdssonovi. 14. srpna 1040 došlo k bitvě u Burgheadu, kde se dlouhodobými boji vyčerpaná Duncanova vojska střetla s vojskem Thorfinna Sigurdssona a Duncan byl poražen a poté u Pitgaveny nedaleko Elginu, rodném sídle Morayů, byl zabit údajně v souboji s Macbathem. Traduje se, že Macbeth Duncana těžce zranil a následně milosrdně odtáhl ke kováři, již tehdy plnili i úlohu lékařů, kde Duncan zemřel. K jeho porážce přispělo zřejmě i to, že už u bitvy u Burgheaduna se na stranu Thorfinna Sigurdssona přidal i Macbeth. Bitva tří bratranců tak jednoho z nich stála titul i život. Thorfinn Sigurdsson se poté odebral zpět na Orkneje a Macbeth se vydal do hlavního města Skotska Scone.\n\nDo Scone dorazil Macbeth koncem srpna, aby zde před klanovými náčelníky, duchovními i zákonodárci obhájil své činy. Prohlásil také, že přestože existuje nepsané, ale uznávané pravidlo, že přednostní nárok na titul velekrále mají členové rodu mormaerů z Athollu, uchází se teď on, mormaer z Moray Macbeth, o tento úřad. Téhož roku byl Macbeth zvolen králem.\n\nNásledující období Macbethovy vlády (vládl 1040 – 1057) popisují tehdy žijící kronikáři jako dobu klidu, míru a prosperity. Po časech neustálých válek, k nimž docházelo za vlády Duncana I., nastal konečně čas, kdy se dařilo obchodu, pastevectví a zemědělství a hospodářská situace ve Skotsku se začala výrazně lepšit. Země nebyla ohrožována občanskou válkou ani vnějšími nepřáteli. Klid a mír byl jen nakrátko narušen roku 1045, kdy došlo k prvnímu a jedinému domácímu povstání za Macbethova vládnutí. Tehdy povstala athollská opozice vedená mormaerem z Athollu Crínánem z Dunkeldu. Povstání bylo rychle potlačeno a jeho vůdce v bitvě padl. V zemi byl rychle obnoven pořádek. Od této chvíle si byl Macbeth tak jistý svou mocenskou pozicí, že roku 1046 dokonce na delší čas opustil Skotsko a bez obav se vydal na pouť do Říma. Právě cesta do Říma je důkazem toho, že se Macbeth v těchto dobách opravdu necítil ohrožen žádným vnějším ani vnitřním nepřítelem. Z Říma se MacBeth vrátil až někdy roku 1050 nebo 1051.\n\nV roce 1052 byl již Macbeth zpět ve Skotsku, kde poskytl útočiště mnoha Normanům, kteří tehdy uprchli z Anglie před hněvem anglické šlechty vedené hrabětem Godwinem. Svou pohostinností proti sobě ale Macbeth popudil vládnoucí kruhy v Anglii, čehož pohotově využil Malcolm Mac Duncan, syn Duncana I. Ten žil od smrti svého otce v exilu v Anglii, kde byl vychováván na královském dvoře. Když dospěl, rozhodl se pomstít smrt svého otce a ujmout se vlády ve Skotsku. Anglický dvůr bral jeho požadavky vážně a bylo rozhodnuto, že brzy dojde k útoku anglických vojsk s cílem dosadit mladého Malcolma na trůn, a to za předpokladu, že Malcolm následně uzná svrchovanost Eduarda Vyznavače.\n\nRoku 1054 získal Malcolm konečně osobní podporu anglického krále, který velením útočných vojsk pověřil Siwarda, hraběte z Northumbrie. První vpád do Skotska skončil jen slabým úspěchem a Malcolm byl ustanoven králem nejjižnější skotské provincie Cumbrie. Následujícího roku Siward zemřel. Novým northumbrijským hrabětem se stal Tostig Godwinson, syn hraběte Godwina z Wessexu. Tostig poskytl plánům na další invazi do Skotska plnou podporu a boje pokračovaly. Silná anglická vojska se snažila zmocnit Skotska celé tři roky, což svědčí o tom, že obyvatelé země stáli v tomto konfliktu věrně na straně Macbetha. 15. srpna 1057 byl Macbeth zabit v bitvě u Lumphananu. Macbethovo tělo bylo po bitvě odvezeno na posvátný ostrov Iona, kde bylo pohřbeno s veškerými poctami.\n\nVítězství, kterého Malcolm dosáhl nebylo zatím konečné. Koncem srpna 1057 byl skotským králem zvolen Macbethův nevlastní syn Lulach a Malcolm byl stále považován za nepřítele, nezpůsobilého vykonávat úřad. Po sedmi měsících byl Lulach 17. března 1058 zabit u Essy v Strathbogie v dnešním Aberdeenshire. V kronikách je uváděno, že Lulach zemřel „válečnou lstí“ nebo že byl „proradně zavražděn“. 25. dubna 1058 byl Malcolm ve Scone korunován biskupem Tuthaldem jako skotský král.\n\nMezi skutečným Macbethem a literární postavou jsou velké rozdíly. Shakespearův Macbeth je z historického hlediska nepravdivý, což ale není Shakespearova vina. Macbeth se z jednoho z nejoblíbenějších skotských panovníků proměnil v tyrana a uzurpátora až nějakých 300 let po své smrti a od konce 14. století byl takto mylně vnímán všemi kronikáři a historiky. Do příběhu jeho života byla také vložena řada nikdy neexistujících osob a pozměněny byly i charaktery těch skutečně žijících.\n\nShakespeare čerpal z dostupných pramenů své doby a nelze mu v žádném případě vyčítat historickou nepřesnost v jeho divadelní hře. Hodnocení doby a osob, zachycených ve hře, bylo hodnocením dávnověkého Skotska z pohledu alžbětinské Anglie, která měla jako každá doba své předsudky. Shakespeare hru napsal na počest nového krále Jakuba I., v jehož osobě došlo ke sjednocení skotského a anglického trůnu. Hra tedy měla hlavně odkazovat na králův původ a na pozitivní stránky spojení obou zemí.\n\n\n"}
{"id": "288191", "url": "https://cs.wikipedia.org/wiki?curid=288191", "title": "Mírov (hrad)", "text": "Mírov (hrad)\n\nMírov je hrad, který se nalézá na skalnatém ostrohu nad stejnojmennou obcí Mírov 5 km severozápadně od Mohelnice. Své jméno dala obec s hradem i lesnaté vrchovině (Mírovská), jíž je obklopena, a která je podcelkem Zábřežské vrchoviny. Hrad dnes slouží jako věznice. Od roku 1964 je chráněn jako kulturní památka.\n\nHrad Mírov patřící k nejstarším na Moravě byl vybudován nejpozději v letech 1258–1266 a původně asi vznikl jako biskupský lovecký hrad, kdy jej olomoučtí biskupové používali jako sídlo při lovech nebo jako útočiště před morem a válkami. Některé prameny kladou dobu vzniku na počátek 13. století s odůvodněním na české jméno hradu. Jiné z pramenů pak jako zakladatele uvádí olomouckého biskupa Bruna ze Schauenburku (1245–1281). První nesporná zpráva o hradu pochází z roku 1266, kdy již byl v držení olomouckého biskupství.\n\nJeho význam a důležitost podstatně vzrostl po roce 1320, kdy správa rozsáhlých biskupských majetků v tomto regionu přešla z Mohelnice na Mírov. Tehdy bylo započato s rozsáhlou přestavbou a podstatným rozšířením. Ta skončila někdy kolem roku 1350 a tehdy je Mírov uváděn na předním místě mezi biskupskými hrady. Kromě mírovského byly biskupské statky rozděleny na drobná manství a jejich držitelé byli povinováni službou na mírovském hradě, z nichž někteří na hradě přímo bydleli a nazývali se purkmani. Dle biskupského seznamu manů z roku 1317 patřily k panství (kromě Mohelnice a městečka Mírov) vsi Slavoňov, Svojanov, Javoří, Křižanov, Krchleby, Kladky, Křemačov, Lupěné, Lukavice, Maletín, Ráječek, Skalička a Zvole, v nichž byla manství. Z těchto hradních manů později vzešly některé známé šlechtické rody – Ráječtí z Mírova, páni ze Zvole aj.\n\nBiskup Mikuláš z Rýzmburka (1388–1397) bydlel na hradě v době bojů mezi markrabaty Joštem a Prokopem v letech 1390–1391. V té době zde byli vězněni biskupští manové Víšek z Komárovic a Václav z Voděrad pro odboj proti manskému soudu. Rovněž zde byl v téže době popraven purkrabí hradu Bohuš z Řepové pro podezření ze spolčení s biskupskými nepřáteli – stoupencem markraběte Prokopa Pročkem z Kunštátu a na Bouzově.\n\nV roce 1400 se zde ukrýval olomoucký biskup Jan XI. Mráz (1397–1403). Zdejší hradní posádka velmi účinně pomáhala mohelnickému oddílu Zikmundova uherského vojska. Za biskupa Václava Králíka z Buřenic (1412–1416) byl Mírov zastaven. Jeho nástupce Jan XII. Železný (1416–1430) jej vyplatil a dal opravit a zpevnit hradby, takže se stal centrem obrany biskupských statků za husitských válek.\n\nV roce 1424 byl neúspěšně obléhán husity. Na pomoc biskupským vojskům přitáhl vévoda rakouský Albrecht II. Habsburský a s pomocí mírovské posádky pustošili okolní statky husitských přívrženců, zejména sousední zábřežské panství. Na podzim téhož roku přitáhla na severní Moravu husitská vojska pod vedením Diviše Bořka z Miletínka, Jana Hvězdy z Vícemilic a Mikuláše Sokola z Lamberka. Dobyli a vyplenili Mohelnici, avšak při obléhání Mírova chráněného mohutnými hradbami narazily na rozhodný odpor, a proto od dalšího obléhání upustili. Hrad byl jen částečně poškozen dělostřelbou.\n\nBiskup Pavel z Miličína (1434–1450) hrad s ohledem na tíživou finanční situaci po husitských válkách opět zastavil. Již před rokem 1445 jej však vyplatil zpět a svěřil do správy svému bratru Oldřichovi z Miličína. Ten zde však dlouho nepobyl, neboť v roce 1448 jej biskup Pavel svěřil do ochrany mocnému českému šlechtici Jaroslavu ze Šelmberka spolu s Mohelnicí a panstvím Svitavy. Kolem roku 1450 se zradou zmocnil hradu Mírov Zdeněk ze Švábenic a na Konici a s olomouckou kapitulou pak jednal o jeho vydání. Přispěním krále Jiřího z Poděbrad načas rozbroje utichly.\n\nBiskup Johann XIV. Haz (1450–1454) na hradě v té době hostil františkánského kazatele Jana z Míšně. Po Házově smrti zastavil administrátor olomouckého biskupství Dominik hrad Mírov Mikuláši a Hynkovi Bystřicovým z Ojnic a ti jej v roce 1455 vyměnili s Vilémem z Miličína za Modřice u Brna. Po vypuknutí válek mezi Jiřím z Poděbrad a Jednotou zelenohorskou v roce 1467, jichž se účastnil i Matyáš Korvín, se Mírov stal opět středem válečných bojů.\n\nBiskup Protáz z Boskovic (1458–1482) získal Mírov zpět od tehdejších zástavních držitelů pánů ze Zvole mj. Matyášových stoupenců. Hradní posádka byla účastna na drobných válkách s držiteli okolních panství - stoupenci Jiřího z Poděbrad. Jednou z nich byla bitva u Zvole dne 1. října 1468, v níž se střetlo vojsko Matyáše Korvína vedené Francem z Háje s vojskem Jiříkovým pod velením Zdeňka Kostky z Postupic. Ten v této bitvě také zahynul a Jiříkovo vojsko bylo poraženo. V nepokojných dobách konce 15. století se Mírov stal základnou loupeživých výbojů zdejších hradních manů jímž byl např. Jan Zoubek ze Zdětína.\n\nV následující době se na zemském soudu domáhali páni ze Zvole navrácení Mírova. Neboť okolní panství vynášelo, těžila se zde železná ruda, pískovec a vápenec, pálilo se dřevěné uhlí a dařilo se i rybníkářství. Teprve panský sjezd v roce 1482 rozhodl o navrácení mírovského zboží Janu a Hynkovi ze Zvole. Zda jej drželi není známo, protože již záhy nato byl hrad již trvale v rukou olomouckých biskupů. Správce biskupství Jan Filipec z Prostějova začal brzy po svém nástupu v roce 1482 s opravami hradu, poškozeného předchozími půtkami. Úpravy přerostly v rozsáhlou přestavbu, jež skončila až v roce 1497 a vtiskla hradu pozdně gotický charakter. Měl nést znaky pohodlnějšího sídla odpovídajícího tehdejší vysoké šlechtě s přihlédnutím k modernější dobývací technice. Na přelomu 15. a 16. století došlo ke změně ve správě panství a tím pádem i ke změně ve funkci hradu. Stal se z vojenského významu ve správní a oblíbeným místem pobytu biskupů. V polovině 16. století pak přešla na Mírov i správa biskupského panství svitavského.\n\nZa biskupa Marka Khuena (1553–1565) došlo k další rozsáhlé přestavbě jíž získal hrad svoji nynější podobu. Bylo vybudováno podkovovité předhradí a původní hradní budovy s věží (horní zámek s kostelem před hradem) byly zapojeny do pásma hradeb. Písemné zprávy o stavebních pracích pocházejí z roku 1559, kdy biskup žádal Petra a Jana ze Žerotína na Šumperku, aby opravili dvě hradní manství, jež drželi. Další zpráva je z roku 1560, kdy byla rozebrána hradní manství po levé straně cesty k hradu a materiál byl použit na zarovnání terénu. Vzhled tehdejšího hradu dokládají zachované hradní inventáře z let 1574–1606. Vzhledem k těmto důkladným přestavbám však nemáme přesnou představu o jeho původním vzhledu. Víme jen, že byl dosti rozsáhlý a měl dvojí pásmo opevnění.\nBratr biskupa Stanislava Pavlovského (1579–1598) Jan Pavlovský z Pavlovic měl panství s hradem v nájmu v letech 1590–1598. Protože hrad ztrácel vojenský význam, začal sloužit spolu s Hukvaldy jako duchovní i světská káznice. Na Mírov byla přesunuta kněžská věznice olomoucké diecéze. Pro vězení byla postavena nová barokní budova. V období stavovského povstání v letech 1618–1620 hájil hrad proti vzbouřeným stavům mírovský hejtman Martin Půhončí z Předmostí. Přestože tehdy povstalo i městečko Mírov a okolní vesnice v panství, hrad uhájil, a za věrnost jej biskup kardinál František z Ditrichštejna jmenoval v roce 1625 regentem všech biskupských statků. Vojenský význam mírovského hradu opět stoupl v období třicetileté války když v roce 1637 byla jeho obrana posílena bombardami.\n\nPřímé válečné nebezpečí dolehlo na Mírov 17. června 1637, kdy jej oblehl předvoj švédských vojsk táhnoucích z Čech na Moravu. O dva dny později přitáhly i hlavní síly pod velením švédského generála Torstensona. Hradní posádka v čele s hejtmanem Alexandrem Vinarským z Kříšova se vzdala. Švédové zde ponechali posádku o síle 150 mužů pod vedením kapitána Izáka Böhma. Na podzim roku 1643 císařská vojska pod velením generála Gallase, pronásledující ustupující Švédy dorazila až k Mírovu a 20. září jej oblehla.\n\nPo tři dny jej ostřelovali z děl a vypuknuvší požár, který zachvátil celý hrad, dal impuls k hlavnímu útoku a jeho dobytí. Mírov pak byl narychlo opraven a opatřen stálou posádkou. Po novém vpádu Švédů na Moravu v roce 1645 byl Mírov opět 5. května obléhán a obléhatelé způsobili hradu velké škody. Posádka se však tentokrát nevzdala a postavila se na urputný odpor a již druhý den donutila Švédy k odchodu. Následující rok dokonce začala mírovská posádka ohrožovat švédskou posádku tábořící v Uničově.\n\nPodle dobového popisu z roku 1663 byl hrad po třicetileté válce ve velmi špatném stavu. S ohledem na turecké nebezpečí se ještě téhož roku opevnění provizorně zpevnilo palisádami. Biskup Karel II. z Lichtenštejna-Kastelkornu (1664–1695) pak v roce 1665 zahájil generální přestavbu, k níž dokonce sám nakreslil plány.\n\nVýsledkem rozsáhlé dvacet let trvající přestavby byl vznik moderní barokní pevnosti se šesti bastiony. Přestavba obnášela opětné nové vybudování jednotlivých částí objektu – hradního paláce včetně celého vnitřního vybavení, věže s rozsáhlou zbrojnicí a celého předhradí, jak dosvědčuje nápis nad vchodem do hradu datovaný rokem 1679. Součástí úprav bylo i postavení barokního hradního kostela sv. Margarety podle návrhu G. P. Tencally. Přestavba se dotkla i hradeb, které byly upraveny podle zásad moderní barokní fortifikace.\n\nOproti většině tehdejších panských sídel sledovala úprava Mírova znovu charakter vojenský vzhledem k hrozícímu vpádu Turků. Současně také uspokojovala i nároky na vysoký komfort. V roce 1684 tu biskup Karel založil velkou zbrojnici a shromáždil zde jednak zbraně z předešlého hradního arzenálu a také další nové zbraně získané zejména z bojů s Turky v letech 1663 a 1683. Její velké bohatství dokládají tři inventáře z doby mezi lety 1684–1696 a v letech 1736 a 1785. Ani po přestavbě však hrad neztratil funkci věznice pro duchovní. V letech 1681–1684 zde byl vězněn i šumperský děkan Kryštof Alois Lautner, oběť pověstných velkolosinských čarodějnických inkvizičních procesů.\n\nV 18. století ztratil hrad v důsledku nových válečných dobývacích technik vojenský význam a za pruských válek v roce 1741 byla část zbraní zapůjčena na obranu Olomouce, kde se po dobytí stala kořistí Prusů. Rovněž sám hrad byl přepaden a vydrancován bez boje pruským vojskem.\n\nPoté olomoučtí biskupové začali ztrácet zájem o Mírov jako své sídlo a tak sem byla v roce 1761 přeložena z Hukvald kněžská káznice. Pro tento účel byla podle návrhu Jana Antonína Křoupala v roce 1762 postavena u vchodu nová budova. V 70. letech 18. století byla po úderu blesku a následném požáru opravena a snížena hradní věž. V roce 1801 pak byl pro účely kněžské káznice zabrán a upraven celý hrad. Byl tu vězněn mj. i slovinský kněz a buditel Martin Kuralt (1757–1845), který zde nakonec zemřel. Poslední důležitou vojenskou roli hrál Mírov za napoleonských válek, kdy sem 5. prosince 1805 přitáhla od Uničova napoleonská setnina. Hradní posádka o síle asi 10 granátníků však jejich útok odrazila.\n\nPo zrušení roboty v roce 1848 ztratil mírovský hrad svoji správní funkci jako středisko patrimonia a přestal sloužit i jako káznice. Nejcennější sbírky byly odvezeny na kroměřížský a chropyňský zámek a zbrojnici rozebrali úředníci a myslivci. Jelikož údržba opuštěného hradu byla značně nákladná a působila velké potíže, prodal jej v roce 1855 olomoucký arcibiskup hrabě Bedřich Fürstenberk (1853–1892) hluboko pod cenou moravskému místodržitelství, které zde po adaptacích v novogotickém stylu v letech 1859–1870 a po přenesení ze Špilberka zřídilo státní věznici. Tehdy hrad získal nynější podobu, avšak řada cenných detailů přitom vzala za své.\n\nK hradu se váže pověst o jeho založení. Za těch prastarých časů žil nedaleko lesa zeman Svatoš s rodinou. Jeho syn Rostislav měl již jako malý chlapec rád okolní hluboké lesy a představoval si maličké skřítky, kteří přebývají v dutinách stromů, pod zemí a v puklinách skal. Jak čas plynul, z malého chlapce se stal mladý muž plný síly, milující les. Jednoho letního odpoledne se Rostislav procházel po lese a za rukáv se mu zachytila trnitá větvička. Odtáhl ji a za keřem spatřil vchod do jeskyně. Zvědavě vlezl dovnitř a zkoumal jeskyni v podzemí.\n\nVelice jej to místo zaujalo a doma o něm všem vypravoval. I Rostislavův otec se začal o jeskyni zajímat. Moravě hrozilo nebezpečí vpádu Tatarů a v podzemí by mohla být dobrá skrýš. Zeman Svatoš svolal ještě toho odpoledne všechny své čeledíny a s Rostislavem odešli ke sluji. Po několika dní tam tvrdě pracovali, hloubili síně pro celou rodinu, čeládku i dobytek. Nakonec vytesali malou kapli. Nikdo by se ani nenadál, že tajný úkryt budou potřebovat tak brzy. Neminulo mnoho času a po celé Moravě řádili Tataři. Vpadli tenkrát i na Svatošův dvorec, ale nikoho kromě jednoho pacholka nenašli. Čeledín to byl tuze proradný, spolčil se s Tatary a ukázal jim tajnou pánovu skrýš.\n\nV tom samém okamžiku se právě všichni usilovně modlili a naslouchali božím slovům stařičkého kněze, který jako jediný zůstával klidný. Zanedlouho Tataři v čele s pacholkem odvalili těžké balvany zakrývající vchod do jeskyně a už se chystali vniknout dovnitř a všechny pobít. Najednou však před nimi vyšlehl oheň a útočníci se dali na ústup. Plameny je zahnaly pryč a zeman byl i s celou rodinou zachráněn. Svatoš se synem potom dlouho pronásledovali Tatary po Moravě, do té doby než byli všichni vyhnáni. Celý kraj děkoval udatnému zemanovi za záchranu a kníže mu věnoval rozlehlý les. Na tom místě nechal Svatoš vystavět mocný hrad a na památku míru, který zavládl Moravou, dostal jméno Mírov.\n\nHrad neblaze proslul jako věznice i v pozdějších letech. Za nacistické okupace sloužil Mírov jako věznice gestapa. V průběhu druhé světové války zde byli vězni nemocní tuberkulózou zejména Češi a Poláci, převezení sem ze Špilberka, z nichž někteří byli popraveni a pohřbeni na blízkém vězeňském hřbitově. Tam se nachází památník obětí okupace, kde je pohřbeno přes 670 politických vězňů. Po roce 1948 zde byli vězněni členové západního odboje a následujících 40 let političtí odpůrci komunistického režimu. Jako věznice slouží dodnes. Je jedním z nejtěžších žalářů České republiky, kde pobývají vesměs doživotně odsouzení.\n\n\n"}
{"id": "288192", "url": "https://cs.wikipedia.org/wiki?curid=288192", "title": "Werra", "text": "Werra\n\nWerra je řeka v Německu. Protéká spolkovými zeměmi Durynskem, Hesenskem a Dolním Saskem. Délka jejího toku je 292 km. Plocha povodí měří 5496 km².\n\nMá dva prameny. Pramení na jihu spolkové země Durynsko v oblasti zvané Durynská břidličná vrchovina ( ), nedaleko vrchů Zeupelsberg (760 m) a Bleßberg (865 m) na západních svazích Durynského lesa. Teče v členité dolině, která je zaříznutá do vápencovo-pískovcové planiny. Je to jedna ze zdrojnic řeky Vezery. Druhou zdrojnicí je řeka Fulda, s kterou se \"Werra\" stýká u města Hann. Münden v nadmořské výšce 116,5 m.\n\n\nNejvyšších vodních stavů dosahuje na jaře. Průměrný průtok nedaleko soutoku s Fuldou je 50,5 m³/s.\n\nVodní doprava pro nevelké lodě je možná do vzdálenosti 59 km od ústí. Na řece leží města Meiningen, Bad Salzungen, Eisenach, Eschwege a v ústí Hann. Münden.\n"}
{"id": "288193", "url": "https://cs.wikipedia.org/wiki?curid=288193", "title": "Vřetenová galaxie", "text": "Vřetenová galaxie\n\nVřetenová galaxie (také M102 nebo NGC 5866) je z boku viděná čočková galaxie v souhvězdí Draka. Od Země je vzdálená 48 milionů ly\na je členem malé skupiny galaxií NGC 5866.\nObjevil ji pravděpodobně Pierre Méchain 27. března 1781, ale dlouho nebylo jasné, zda této galaxii přísluší číslo 102 v Messierově katalogu. Výzkumy historických pramenů vedou k tomu, že M102 není totožná s galaxií Větrník (M101), nýbrž to je právě galaxie NGC 5866.\n\nVřetenová galaxie leží v jižní části souhvězdí 4° jihozápadně od hvězdy Edasich (ι Dra) a 1° severně od hvězdy 5. magnitudy. Samotná galaxie má magnitudu 10, takže není viditelná pouhým okem ani triedrem, ale při pohledu malým dalekohledem o průměru např. 100 mm je vidět její protáhlý tvar. Náznak tmavého pásu v rovině galaxie je vidět až ve velkých amatérských dalekohledech.\n\nGalaxie má velkou severní deklinaci, proto je pozorovatelná téměř výhradně ze severní polokoule, kde je navíc cirkumpolární ve většině oblastí pouze kromě tropického pásu blízko rovníku. Naopak na jižní polokouli je ve většině oblastí neviditelná. Nejvhodnější období pro její pozorování na večerní obloze je od března do srpna.\n\n1,5° severovýchodně leží jiná z boku viděná galaxie NGC 5907, která je dalším jasným členem skupiny galaxií NGC 5586.\nNGC 5866 pravděpodobně objevil Pierre Méchain 27. března 1781\na Charles Messier ji bez ověření polohy přidal jako jednu z posledních položek do svého katalogu. Méchain později tvrdil, že objekt číslo 102 je omylem znovu pozorovaný objekt 101, ale díky blízké hvězdě 6. magnitudy v popisu tohoto objektu a souřadnicím, které si Messier později připsal do svých poznámek, se dá usoudit, že oba astronomové pozorovali galaxii NGC 5866. Nezávisle na nich ji zaznamenal i William Herschel v roce 1788.\n\nNGC 5866 má 10. hvězdnou velikost a od Země je vzdálená 48 milionů ly, takže její úhlová velikost 5,2′x2,3′ odpovídá skutečnému průměru 34 500 ly. Je to z boku viděná čočková galaxie, která má výrazný vřetenovitý tvar, podobající se galaxii NGC 3115. Tmavý pás prachu, který ji protíná, je u čočkových galaxií značně neobvyklý, protože u většiny z nich je tento disk blízko výdutě,\nzatímco v tomto případě může mít prstencovitý tvar. Jeho přesná stavba je velmi těžko odhalitelná, protože při pohledu ze Země je galaxie natočená přímo svojí hranou. Případně by mohla být obyčejnou spirální galaxií, u kterých takový pás není neobvyklý.\n\nVřetenová galaxie je jedním z hlavních a nejjasnějších členů malé skupiny galaxií NGC 5866, kam patří také spirální galaxie NGC 5879 a NGC 5907.\nTato skupina by mohla být pouhou podskupinou jediné větší volné protáhlé skupiny, kam by patřily i skupina galaxií M 101 a skupina galaxií M 51, ačkoli většina studií označuje tyto skupiny za oddělené celky.\n\n"}
{"id": "288197", "url": "https://cs.wikipedia.org/wiki?curid=288197", "title": "Český rybářský svaz", "text": "Český rybářský svaz\n\nČeský rybářský svaz, z. s., je spolek, jehož posláním je zejména vykonávat rybářské právo ve smyslu zákona o rybářství. Sdružení se kromě rybářství věnuje ochraně přírody, udržování přirozené biodiverzity, práci s mládeží a v neposlední řadě také zaštiťuje závodní lov, což zahrnuje plavanou, muškaření, přívlač a feeder, a také rybolovnou techniku. Čeští sportovci jsou v těchto disciplínách na mezinárodním poli poměrně úspěšní.\n\nČeský rybářský svaz vznikl v roce 1968 rozdělením tehdejšího Československého svazu rybářů na Slovenský rybársky zväz a právě Český rybářský svaz. V roce 1990 došlo k odštěpení tehdejšího Jihomoravského územního svazu, z něhož vznikl Moravský rybářský svaz. V současnosti patří Český rybářský svaz mezi největší zájmová sdružení v České republice. Sdružuje více než 250 tisíc členů organizovaných prostřednictvím 481 místních organizací, které jsou sdružené do sedmi územních svazů.\n\n\nČeský rybářský svaz sestává z 478 místních organizací, které náleží do sedmi územních svazů:\n\n\n\n\n\n\n\n\n\n"}
{"id": "288199", "url": "https://cs.wikipedia.org/wiki?curid=288199", "title": "Žralok tygří", "text": "Žralok tygří\n\nŽralok tygří (\"Galeocerdo cuvier\"), někdy též žralok tygrovaný, je velký žralok z čeledi modrounovití. Vyskytuje se v mořích a oceánech subtropického a tropického pásu. V průměru dosahuje délky od 3,25 m po 4,5 m, výjimečně i přes 5 metrů. Jeho váha činí obvykle 385 až 635 kg, vzácně i přes 900 kg. Charakteristická je pro něj kresba na bocích trupu připomínající tygří pruhy. Jeho dietní návyky jsou zřejmě nejméně specializované ze všech žraloků – napadá ryby mnoha druhů, žraloky, rejnoky, ptáky, hlavonožce, korýše, medúzy, plazy, ploutvonožce a kytovce různých velikostí včetně velryb. Loví i želvy, a to ve větším množství než jiní žraloci. Často hoduje na mršinách. Někdy je nazýván „mořskou popelnicí“, protože sežere i takové věci, jako jsou automobilové značky, kanystry na benzin, různé plechovky a kusy plastů. Přes den se pohybuje převážně na otevřeném moři, v noci při pobřeží. V zimě zůstává v teplých mořích při rovníku a potravu si hledá u korálových útesů v Tichém i Indickém oceánu nebo v Karibiku. Dokáže migrovat na velké vzdálenosti. Žije většinou o samotě, ale více jedinců se může shromáždit na jednom místě kvůli potravě. Má charakteristickou velkou tlamu na spodní straně těla a masivní čelisti, které jsou vybaveny velkým počtem zubů ve tvaru lomeného trojúhelníku s pilovitými okraji. Vyniká dobře vyvinutým zrakem, při lovu se však spoléhá především na jiné smysly, jako je čich a detekce elektrických impulzů, proto může velmi dobře lovit ve tmě nebo ve zkalené vodě. Než kořist usmrtí, chvíli okolo ní krouží.\n\nJedná se o jediný vejcoživorodý druh z čeledi modrounovití. Březost trvá více než 1 rok a počet mláďat ve vrhu dosahuje až 82. Dožívá se zřejmě až 50 let. Žralok tygří zatím nečelí akutní hrozbě vyhubení (podle norem IUCN je veden jako téměř ohrožený), ale pokračující intenzivní lov může tuto situaci změnit.\n\nVe vztahu k člověku je považován za jednoho z nejagresivnějších žraloků, podle statistik má na svědomí asi 19 % všech fatálních útoků na člověka, což je více než u kteréhokoliv jiného druhu žraloka kromě žraloka bílého.\n\nŽraloka tygřího poprvé popsali François Péron a Charles Lesueur v roce 1822 a přidělili mu vědecké jméno \"Squalus cuvier.\" Později byl několikrát přejmenován (\"Squalus arcticus\" Peron a Leseur 1822\", Galeocerdo tigrinus\" Müller a Henle 1837\", Galeus cepedianus\" Agassiz 1838, \"Galeus maculatus\" Ranzani 1840, \"Carcharias fasciatus\" Bleeker 1852, \"Galeocerdo rayneri\" McDonald & Barron 1868, \"Galeocerdo obtusus\" Klunzinger 1871, \"Carcharias hemprichii\" Klunzinger 1871). Současné rodové jméno \"Galeocerdo\" je odvozeno ze starořeckého γαλεος (\"galeos\") = žralok a κερδω (\"kerdo\") = liška. V mnoha jazycích je žralok pojmenován po tygrovi, neboť oba mají podobnou kresbu na kůži. Česky se někdy nazývá žralok tygrovaný nebo žralok polární či žralok severní.\n\nŽralok tygří patří do řádu žralouni, což je druhově nejbohatší žraločí řád. Tito žraloci se vyznačují tím, že mají mžurku, dvě hřbetní ploutve, řitní ploutve a pět žaberních rýh. Dále náleží do čeledi modrounovití (Carcharhinidae, angl. \"requiem sharks\"), kde tvoří monotypický rod \"Galeocerdo.\" Od ostatních zástupců čeledi se liší v několika fyziologických (větší rozměry, rýha na horním rtu, tvar zubů, štěrbiny za očima, nozderní záklopky, vejcoživorodost) a genetických rysech, a proto renomovaný znalec žraloků R. Aidan Martin navrhl pro žraloka tygřího vytvoření zvláštní čeledi.\n\nŽralok tygří je především v přední části těla mohutně stavěná paryba s velkou zploštělou hlavou a obrovskými čelistmi. Tlama je charakteristická výraznou rýhou na horním rtu. Prsní ploutve dosahují jen průměrných rozměrů. Ocasní partie je relativně štíhlejší než přední část trupu a zakončená velkou ploutví, která ve vodě zaujímá spíše horizontální než vertikální polohu a jejíž horní část je výrazně delší než spodní. Poměrná velikost ocasní ploutve se mění s věkem – čím je žralok starší, tím je ploutev symetričtější. Podobně se s růstem proměňuje i hlava, která se postupně stává širší a zploštělejší. Důvodem pro obě tyto vývojové adaptace může být potřeba dálkové migrace a změna ve složení kořisti. Zbarvení je charakteristicky šedé či šedomodré, doplněné o tmavší příčné proužky připomínající tygří kresbu. Podobnost vzorování kůže s tygrem ostatně stojí za druhovým jménem žraloka používaným ve většině jazyků. Tmavé pruhování je výraznější u mladých jedinců, se vzrůstajícím věkem bledne. V mládí mají proužky tvar okrouhlých skvrn, s přibývajícím věkem se prodlužují do délky. Spodní část těla je světlá, většinou žluto-bílá.\n\nŽralok tygří dorůstá v dospělosti délky nejméně 3,25 metru a dosahuje váhy 385 a více kg. Mnohdy velikost přesáhne 4 metry, jedinci delší než 4,5 metru jsou ale vzácní. Největší kusy dosahují délky okolo 5,5 metru a hmotnosti přes 900 kg. Absolutním rekordmanem je žralok dlouhý 7,4 (7,5) metru s hmotností 3110 kg ulovený v roce 1957 u pobřeží Indočíny, jehož rozměry však nejsou považovány za dostatečně ověřené. Údajně byl chycen i kus měřící 9,1 metru, ale tento rekord je považován za značně nepravděpodobný.\n\nZ dravých ozubených žraloků dosahuje větších velikostí pravidelně jen žralok bílý (\"Carcharodon carcharias\"), jehož průměrná délka se pohybuje v rozmezí 4–5,4 metru. Žralok malohlavý (\"Somniosus microcephalus\"), žralok velkoústý (\"Megachasma pelagios\"), žralok šedý (\"Hexanchus griseus\"), světloun pacifický (\"Somniosus pacificus\") a kladivoun velký (\"Sphyrna mokarran\") dorůstají stejných nebo o málo menších rozměrů než žralok tygří.\nZuby žraloka tygřího mají tvar zalomených trojúhelníků (připomínají kohoutí hřebínek) a jsou velmi dobře uzpůsobeny na prořezávání tuhých látek, například krunýřů želv. Okraje mají výrazné vroubkování. Jako u většiny ostatních žraloků bývají vypadlé zuby pravidelně obnovovány a tento proces probíhá po celý život.\n\nČumák žraloka tygřího obsahuje orgán zvaný Lorenziniho ampule, který mu umožňuje detekovat i velmi slabé elektrické pole produkované svalovou činností živých organismů, a pomáhá mu tak v lovu. Na jeho těle se dále nachází laterální linie, která zaznamenává vibrace procházející vodou. Oba tyto smysly umožňují žralokovi lovit za snížené nebo nulové viditelnosti. Vynikající je jeho čich, jímž dokáže rozeznat přítomnost i velmi malého množství krve ve vodě. Reflexní vrstva zvaná \"tapetum lucidum\" umístěná na sítnici oka výrazně zlepšuje vidění za šera.\n\nŽralok tygří se většinou pohybuje jen velmi pomalu, ale pokud je potřeba, dokáže nakrátko značně zrychlit a plavat velmi hbitě.\n\nŽralok tygří se vyskytuje v tropických a subtropických vodách světových moří a oceánů, především v pobřežních oblastech. Během chladnějších měsíců se drží podél rovníku a vyhledává teplé proudy, naopak v letním období migruje až na hranici vod mírného pásu. Je schopen dlouhých přesunů na otevřeném moři za poměrně krátké časové období. Extrémními oblastmi jeho výskytu je jižní Japonsko, Nový Zéland a východní pobřeží USA. Typickými místy výskytu jsou pobřežní oblasti jihovýchodní Asie, moře okolí Indonésie, ostrovy Tichého oceánu, Karibské moře a západní pobřeží Afriky. Dále žije při pobřeží Indického oceánu, zaplouvá i do Rudého moře a Perského zálivu. Ve Středozemním moři se nevyskytuje.\n\nDrží se spíše v mělčích vodách, případně na hranici mělčích a hlubokých vod poblíže útesů. Může se vyskytovat jak ve vodách hlubších než 350 metrů, tak i na mělčinách 2,5–12 metrů hlubokých. K jeho oblíbeným habitatům patří ústí řek, laguny, zátoky, přístavy, pobřežní oblasti tropických ostrovů a souostroví. Nevadí mu kalné vody s nízkou viditelností.\n\nTygří žraloci jsou obvykle samotáři, kteří jsou aktivní převážně v noci, avšak denní aktivita také není neobvyklá. Jsou považováni za agresivní žraloky. Do skupin se sdružují jen příležitostně, například dojde-li ke kumulaci potenciální kořisti na jednom místě. Ke konfliktům během společného krmení dochází jen minimálně. Menší žraloci obvykle čekají, až se nasytí větší jedinci. Dospělci jsou do určité míry teritoriální a pobývají například při pobřeží „svého“ tropického ostrova, ačkoliv i oni občas migrují. Velikost teritoria bývá odhadována na 23 km².\n\nŽralok tygří je vrcholový predátor, který má v zásadě oprávněnou reputaci, že zkonzumuje prakticky cokoliv. Přestože je považován za nejméně vybíravého žraloka, jeho potravní preference se odlišují podle geografického rozšíření a dostupnosti kořisti. Pravidelnou kořistí bývají želvy, na jejichž krunýře má vhodně vyvinuté čelisti a zuby. Loví je častěji než jiní žraloci, ale neznamená to, že by představovaly jeho převážnou či dokonce výhradní potravu. Ta je totiž velmi pestrá a tvoří ji různé druhy ryb, rejnoci, střední a malí žraloci, včetně jedinců vlastního druhu, mořští hadi, ptáci, delfíni, sviňuchy, plískavice, ploutvonožci, dugongové a kapustňáci, chobotnice a sépie, různé druhy korýšů a dokonce i medúzy. Podobně jako u bílého žraloka dochází i u něj s rostoucím věkem ke změně preferované kořisti směrem k větším živočichům a častěji se na jídelníčku ocitají savci. Delfíni tvoří zhruba 5–10 % potravy dospělých tygřích žraloků. Kromě menších kytovců napadá i velryby, například keporkaky či plejtváky obrovské. Do útoku na velryby se může najednou zapojit i několik desítek žraloků. Příležitostně zkonzumuje jakékoliv další tvory, kteří se ocitnou v moři v jeho loveckém revíru. V žaludcích žraloků tygřích je mnohdy možno nalézt tak nepravděpodobnou kořist, jako jsou části koní, ovce, kozy, psi, kočky, krysy či netopýři. Velmi rád se živí na mršinách.\nKromě živočichů požírá i různé předměty, jako jsou plechovky, kanystry, kusy plechů, plasty, uhlí či dřevo, semena, zeleninu, tašky, peří, kožené výrobky a jiné odpadky hozené lidmi do moře. Předpokládá se, že žraloci tygří v pravidelných intervalech vyvrhují nestravitelné zbytky potravy z žaludku do moře – kromě pozřených odpadků jde o části želvích krunýřů, které nedokáží projít trávicím traktem. Jelikož želvy jim zůstávají dlouho v žaludcích, je možné, že jejich celkový podíl na žraločí potravě je tímto nadhodnocen.\n\nVydrží dlouho bez potravy (minimálně několik týdnů), ale údaje o přesné době maximálního půstu nejsou k dispozici.\n\nŽraloci tygří využívají barvy své kůže a pomalých pohybů jako kamufláže. Přibližují se jakoby neznatelně a mimochodem ke své kořisti, a pokud se jim podaří dostat na krátkou vzdálenost, prudce zaútočí. Obvykle vyhlédnutou oběť nepronásledují, neboť nejsou schopni vytrvalého rychlého plavání. Rovněž nedokáží příliš prudce manévrovat. Některé želvy toho využívají a snaží se při útoku uhýbat utaženou zatáčkou a zároveň natočením svého těla do vertikální polohy, aby je žralok nemohl uchopit do svých čelistí. Pokud se oběť drží na místě, žralok okolo ní mnohdy krouží předtím, než zaútočí.\n\nŽralok tygří je jediným zástupcem čeledi modrounovití, který je vejcoživorodý. Na severní polokouli probíhá páření mezi březnem a květnem a porod mezi dubnem a červnem následujícího roku, na jižní polokouli jsou páření a porod zhruba o půl roku posunuty. Samice zabřeznou obvykle jednou za tři roky. Doba březosti trvá 13–16 měsíců, přičemž mláďata se po vylíhnutí z vajíčka živí v děloze výměšky z lůna matky. Samice následně porodí 10–82 mláďat, nejčastěji to bývá 30–35. Porod probíhá v hloubkách 15–100 metrů. Velikost žraloků při narození dosahuje 51–90 cm, výjimečně až 105 cm, hmotnost se pohybuje mezi 3–6 kg. Mláďata mají tělo ohebnější než starší jedinci. Těsně po narození jsou zranitelná, stávají se často kořistí různých žraloků, někdy může doházet i ke kanibalismu Mladí žraloci prodělávají velmi rychlý růst, který má omezit jejich zranitelnost na co nejkratší období. Během prvního roku tak dorostou do délky okolo 1,5 metru, přičemž pak se růst zpomalí a ve čtyřech letech obvykle měří okolo 2,5 metru. Následuje další výrazné zpomalení růstu. Sexuální zralosti dosahují ve věku 7–8 let, při délce 226–350 cm, respektive 310–320 cm. Délka života je odhadována na 27 až 50 let. V zajetí bývá naděje na dožití podstatně kratší, zaznamenané maximum je 20 let. Je to způsobeno zřejmě tím, že mrtvá strava je pro ně méně atraktivní a stísněné prostory akvárií nepřispívají ke kondici a zdraví.\n\nMladí jedinci mohou padnout za oběť mnoha různým predátorům (ryby, žraloci, kytovci). Dospělci mají jen minimum nepřátel, kromě člověka jde především o kosatku dravou, která dokáže zabít žraloky tygří všech velikostí. Sám žralok je hostitelem štítovců, kteří ho využívají jako ochranu, dopravní prostředek a zdroj potravy, neboť požírají zbytky jeho kořisti. V očích může mít i parazita \"Caligus oculicola,\" což je druh klanonožce\".\" \n\nLidé žraloky tygří zabíjejí kvůli masu, kůži, ploutvím, játrům a trofejím (zuby, čelisti). Stávají se úlovky jak sportovních, tak komerčních rybářů, a to jak záměrně, tak při lovu jiných druhů (tzv. \"bycatch\"). Některé populace kvůli intenzivnímu lovu zaznamenaly rapidní úbytek, což se do budoucna může ukázat jako problém a hrozba pro přežití druhu. V současnosti (2016) je druh Mezinárodním svazem ochrany přírody veden jako téměř ohrožený. Kromě toho, že jsou cílem různě zaměřených rybářů, bývají zabíjeni i v rámci tzv. programů kontroly žraloků, neboť především ve vodách tropických ostrovů jsou považováni za hrozbu.\n\nNeexistuje žádný specifický program ochrany žraloků tygřích. Pouze ve vodách Mexického zálivu a při atlantickém pobřeží USA spadá druh pod \"Fisheries Management Program\". Jeho lovecká kvóta je od roku 1999 omezena na 622 tun ročně a minimální velikost na 137 cm. Organizace Greenpeace zařadila žraloky (včetně tygřích) do tzv. červeného seznamu plodů moře, který obsahuje ryby a další mořské živočichy, již se běžně prodávají po světových trzích, ale patří do neudržitelného rybaření.\nNa Havajských ostrovech domorodci nerozlišovali mezi tygřími a bílými žraloky a nazývali oba druhy \"Niuhi\". \"Niuhi\" byli spíše obáváni než uctíváni. Konzumace jejich očí údajně umožňovala vhled do budoucnosti, čehož využívali především místní králové. Nicméně někteří Havajci považují tygří žraloky za \"na `aumakua\" (duchy předků; singulár = `\"aumakua\") a uctívají je. Na Maledivách měli tito žraloci také zvláštní postavení a byli nazýváni \"Femunu\". Ze zubů žraloků tygřích vyráběli a stále vyrábějí domorodci na mnoha ostrovech Pacifiku válečné palice, kopí či dýky.\n\nŽralok tygří je považován za člověku nebezpečného tvora, který v sobě kombinuje zvědavost s poměrně agresivním chováním. Podle oficiálních údajů k roku 2015 je zodpovědný za 111 nevyprovokovaných útoků z celkem 828 zaznamenaných pro všechny žraloky, přičemž 31 jich skončilo smrtí člověka, což z něj činí druhého nejnebezpečnějšího žraloka po žralokovi bílém (314 nevyprovokovaných, z toho 80 smrtelných). Za třetího nejnebezpečnějšího je považován žralok bělavý, který může žít i ve sladké vodě. Tato statistika sice začíná už rokem 1580, ale víceméně spolehlivé údaje pocházejí až z druhé poloviny 20. století, tudíž je potřeba k číslům přistupovat opatrně. Navíc ne vždy je správně určen druh útočníka a do statistiky nejsou zahrnuty nejisté případy, např. z válečných dob nebo při velkých ztroskotáních. Jedná se tedy nutně o neúplné údaje a celkový počet útoků a obětí všech žraloků bude podstatně vyšší. Přes výše uvedené se nebezpečnost žraloka tygřího vůči lidem nadhodnocuje a člověk není jeho běžnou kořistí. Jedná se především o zvědavého tvora a při dodržení jistých pravidel hrozí z jeho strany jen velmi malé nebezpečí.\n\n\n"}
{"id": "288202", "url": "https://cs.wikipedia.org/wiki?curid=288202", "title": "Nehvízdky", "text": "Nehvízdky\n\nNehvízdky (dříve také Malé Nehvizdy) je vesnice v okrese Praha-východ, součást obce Nehvizdy. Nachází se 1,5 km na severovýchod od Nehvizd. Je zde evidováno 9 adres. Na severu k ní těsně přiléhá Záluží, část Čelákovic.\n\nPrvní písemná zmínka o Nehvízdkách pochází z roku 1421. Během třicetileté války byla ves vypálena a zcela vylidněna.\n\n"}
{"id": "288216", "url": "https://cs.wikipedia.org/wiki?curid=288216", "title": "Abdéry", "text": "Abdéry\n\nAbdéry, (také Abdéra, , \"Ávdira\"), bylo starověké řecké město na pobřeží Thrákie, ležící 17 km severovýchodovýchodně od ústí řeky Nestos a téměř přesně proti ostrovu Thasos.\n\nMísto nyní administrativně spadá pod řeckou regionální jednotku Xanthi. Moderní obec Abdéra podle sčítání v roce 2011 měla 19 005 obyvatel. Od téhož roku zahrnuje i do té doby samostatné obce Selero a Vistonida, jakožto samostatné obecní jednotky. Obecní jednotka Abdéra se dělí na čtyři komunity (Abdéra, Mandra, Myrodato a Nea Kessani); vlastní komunita Abdera, jež má pouze necelých 1100 obyvatel, se skládá z vesnic Abdera, Giona, Lefkippos, Pezoula a Skala.\n\nŘecká mytologie připisuje založení města Héraklovi, který na tomto místě pohřbil svého přítele Abdéra. Historicky bylo město založeno kolonisty z Klazomen. Tradičně uváděné datum založení roku 654 př. n. l. není přes jisté důkazy na řecké keramice ze 7. století př. n. l. dostatečně důvěryhodné. \nMěsto začalo prosperovat po roce 554 př. n. l., když se sem přestěhovala velká část obyvatel maloasijského Teu (včetně básníka Anakreóna) s cílem uniknout perskému panství (Hérodotos I.168). Hlavní typ abdérských mincí je identický s mincemi Teu. Abdérské stříbrné mince jsou známy pro svoji krásu a bohatost rubových stran.\n\nVe vnitřní politice města docházelo k častému kolísání mezi demokracií a oligarchií.\n\nPerská říše se Abdér zmocnila v letech 513 a 512 př. n. l., potom opět v roce 492 př. n. l. za vlády Dareia I. Později se město stalo členem Athénského námořního spolku a bojovalo na straně Athén v Peloponéské válce. \n\nAbdéry byly bohatým městem, třetím nejbohatším v Athénském námořním spolku, díky své produkci obilí a díky primátu svého přístavu v obchodě s vnitrozemím Thrákie a s Odryským královstvím.\n\nDíky své prosperitě bylo město opakovaně drancováno: roku 376 př. n. l. Tribalii, 350 př. n. l. Filipem II. Makedonským, později Lýsimachem, Seleuky, Ptolemaii a opět Makedonci. Roku 170 př. n. l. obléhaly a vydrancovaly město římské armády a armády Eumena II. krále Pergamu.\n\nPokles významu města se datuje do druhé poloviny 4. století př. n. l.. \n\nRuiny města je možno stále spatřit na mysu Balastra rozložené na sedmi nízkých kopcích a mezi východním a západním přístavem. Na jihozápadních kopcích se nalézají zbytky středověkého sídliště Polystylonu.\n\nAbdéry jsou titulárním sídlem římskokatolické církve v prefektuře Rodopi na jižním pobřeží Thrákie.\n\nObyvatelé Abdér byli v athénské lidové slovesnosti pokládáni za vesnické či provinční hlupáky, něco jako Kocourkovské. Jeden z dobových vtipů zněl: „Abdéřan viděl eunucha mluvit se ženou a otázal se ho, jestli je to jeho manželka. Když se mu dostalo odpovědi, že eunuši nemohou mít manželku, Abdéřan se zeptal: ‚Takže je to tvá dcera?‘“ Odtud slovo \"abdérita\" jako označení pro hlupáka, omezence, zaostalého člověka. Na tento stereotyp navázali i novověcí autoři jako například Christoph Martin Wieland, který do města položil děj svého románu \"Abdéřané\". Do Abdér zasadili děj své hry \"Osel a stín\" i Jan Werich a Jiří Voskovec.\n\nZ města pocházeli významní filosofové Démokritos, Prótagorás z Abdér a Hekateus z Abdér, jenž byl i historikem.\n\n\n"}
{"id": "288217", "url": "https://cs.wikipedia.org/wiki?curid=288217", "title": "Vincent Lecavalier", "text": "Vincent Lecavalier\n\nVincent Lecavalier (* 21. dubna 1980 Ile Bizard, Québec, Kanada) je bývalý kanadský hokejový útočník.\n\nV roce 1998 byl draftován týmem Tampa Bay Lightning na celkově prvním místě. V roce 2004 vyhrál Stanley Cup po finálovém sedmizápasovém boji s Calgary Flames. V sezóně 2006/07 se stal nejlepším střelcem ligy. Patří k hráčům s nejlepší střelou zápěstím na světě.\n\nOd sezony 2013-14 hrál v NHL za tým Philadelphia Flyers, kam z Tampy, kde působil od roku 1998, v červenci 2013 přestoupil. Po třech sezónách ve Philadelphia Flyers byl vyměněn do Los Angeles Kings, kde také ukončil po 17 sezónách v NHL svou kariéru.\n\n"}
{"id": "288225", "url": "https://cs.wikipedia.org/wiki?curid=288225", "title": "Katedrála Panny Marie (Girona)", "text": "Katedrála Panny Marie (Girona)\n\nKatedrála Panny Marie v katalánském městě Girona (Španělsko) se nachází na nejvýše položeném místě ve městě. Stavba je se šířkou 22,98 m nejširší jednolodní gotickou katedrálou na světě. Stavba započala v 11. století v románském slohu, ve výstavbě se pak pokračovalo ve 13. století už ve slohu gotickém, zachován zůstal románský ambit a také věž. Katedrála byla dostavěna v 18. století, práce na výzdobě průčelí katedrály byly však dokončeny až ve 20. století.\n\nOd počátků christianizace bylo město Girona sídlem biskupství, které sídlilo při katedrále Panny Marie a současně spravovalo kostel svatého Felixe vystavěný nad hrobem tohoto mučedníka blízko městských hradeb. V době arabské nadvlády v roce 717 se Arabové rozhodli vystavět zde mešitu. V roce 785 se Girona osvobodila z arabské nadvlády, když se vzdala Karlovi I. Velikému a uchýlila se pod ochranu Franské říše. V roce 882 se zformovala první komunita kanovníků a v roce 908 byl kostel znovu vysvěcen.\n\nPodle záznamů, jež se dochovaly počínaje rokem 1015, se katedrála nacházela v té době v žalostném stavu. Biskup Pedro Roger (syn Rogera I. z Carcassonne) dokončil důležité opravy zdí a střešní krytiny. Aby získal prostředky na uhrazení výdajů za opravy katedrály, prodal svému švagrovi Ramónu Borellovi, hraběti z Barcelony, kostel svatého Daniela, za který obdržel 100 uncí zlata. O čtyři roky později, v roce 1019, mohly být zahájeny práce na klášteře a přilehlých budovách; k dalšímu rozšíření v románském slohu pak došlo ještě v roce 1031 a 1064.\nPo provedení dalších rekonstrukčních prací byl kostel opětovně vysvěcen v roce 1038. K tomuto roku se datují dvě důležité práce, které pravděpodobně pochází z dílen v Rosellónu: biskupská stolice a oltář bohatě zlacený díky 300 uncí zlata z pozůstalosti hraběnky Ermesindy. Po přestavbě ve 12. století doznala změn i původní podoba kláštera. V roce 1081 se začalo se stavbou věže přiléhající k jižní straně kláštera a která byla dokončena v roce 1117.\n\nNa konci 13. století bylo navrženo katedrálu rozšířit, neboť se již v té době jevila jako nedostačující. Pro tento účel pokladník Guillén Jofré vydal 10 000 katalánských sueldos; práce započaly ale až po roce 1312. Změna spočívala v nahrazení původního románského kněžiště tvořeného apsidou kněžištěm gotickým, doprovázeným chórovým ochozem a na něj navazujícími devíti polygonálními kaplemi. Stavebními pracemi byl pověřený Enrique de Narbona (Henri de Fauran). Po jeho smrti práce vedl jeho bratr Jaime Faverán (Jacques de Fauran), architekt katedrály v Narbonne. V jeho práci pak dále pokračovali architekti Guillermo Cors, Francisco Saplana a Pedro Sacoma, který tuto etapu rekonstrukce dovršil v roce 1347. Jakmile byla tato část dokončena, architekt Guillermo Monry pokračoval rozšířením části chóru sousedícího s kněžištěm, práce dokončil roku 1368.\n\nVýstavba hlavní části katedrály původně plánované jako trojlodní byla pozastavena po návrhu pokračovat ve stavbě pouze jednou lodí. Návrh se setkal s prudkou kritikou barcelonských architektů a diskuse, která se na toto téma rozpoutala, trvala pak s přestávkami plných 50 let. V letech 1386 a 1416–17 byly svolány komise expertů, vážených architektů a stavitelů. Rozhodnutí padlo na poradě těchto expertů roku 1417. Především barcelonští stavitelé pochybovali o technické proveditelnosti jednolodního řešení. V průběhu debaty přitom postupně vítězila estetická kritéria prosazovaná kapitulou nad kritérii technickými. Rozhodnutí vybudovat podélný trakt katedrály jako jednolodí bylo odůvodněno tím, že bude \"„krásnější a pozoruhodnější“\". Práce se ujal mistr Guillermo Bofill. Propojení podle původního plánu vybudovaného závěru katedrály s jedinou, rozměrnou lodí vyřešil příčnou zdí s arkádou o třech obloucích. Vybudováním ohromné lodi o délce 50 m, šířce 23 m a výšce 34 m vznikl v celosvětovém měřítku jedinečný, dodnes nepřekonaný monument gotické architektury. Mistr Bofill se dokončení prací nedožil, poslední část byla dokončena až v 16. století mistrem José Ferrerem. Až v roce 1604 bylo zbořeno původní, do té doby dochované románské průčelí.\n\nHlavní přístupové schodiště před katedrálou bylo zbudováno v roce 1607. Barokní fasáda pochází z roku 1730, zachováno bylo gotické sloupořadí svatého Michala na severní straně katedrály a sloupořadí Apoštolů, dokončené ve 14. století, na straně jižní.\n\nStavba průčelí katedrály započala roku 1606, práce se ale zpožďovaly a do roku 1680 nepokračovaly vůbec; v následujících letech poté pak jen pomalu a s opětovnými přestávkami. Práce nebyly zcela dokončeny ještě ani v roce 1960; po následující dva roky místní sochaři Josep M. Bohigas, Antoni Casamor, Jaume Busquets a Domènec Fita pracovali na monumentálních sochách, jež byly instalovány do prázdných výklenků.\n\nPrůčelí je vybudováno ve stylu barokního klasicismu. Vstupní portál zdůrazňuje rozměrná sloupová přízední konstrukce s nikami, která je po způsobu oltáře rozdělena do tří etáží. Nad nejvyšší etáží na ni nasedá mohutné kruhové okno s trojúhelným frontonem, v němž je umístěna též kartuše s datací 1733. Pod korunní římsou je fasáda doplněna ještě arkádou, tvořenou sedmi segmentově ukončenými okny. Niky všech tří etáží fasády průčelí jsou osazeny sochami zhotovenými ve 20. století.\n\nInteriér je tvořen jedinou lodí s gotickou křížovou klenbou o čtyřech polích nesenou opěrnými pilíři, mezi nimiž jsou situovány postranní kaple. Ve východní části lodě (u presbytáře) prostor osvětlují velká lomená gotická okna s kružbami. Pod nimi probíhají okénka triforia, plynule navazujícího na triforium v presbytáři. Hlavní loď od závěru katedrály dělí příčná zeď prolomená arkádou o třech lomených obloucích. Větší střední oblouk ústí do presbytáře, nižší oblouky po stranách do chórového ochozu. Na nad oblouky je prolomena trojicí kruhových oken. Dvě menší okénka po stranách po způsobu rozety zdobí kružbový obrazec. Výrazně větší střední okno, které dosahuje až ke klenbě již kružbou opatřeno není, stejně jako při popisu průčelí zmíněné kruhové okno v protilehlé, západní stěně. Okna presbytáře s vitrajemi pocházejí ze 16. století.\n\nKatedrála je vybavena jednoduchými lavicemi ze 16. století. Navzdory jejich kvalitní řezbářské výzdobě působí v prostoru monumentální katedrály poněkud skromně. Důležitou prací je biskupská stolice mistra Eloye. Zachovala se ještě také románská biskupská stolice vytesaná z jednoho kusu mramoru. Moderní varhany z roku 1943, umístěné nikoli na kruchtě, která v katedrále není vybudována, ale přímo na podlaze v prostoru lodi, nahradily nástroj ze 16. století postavený mistrem J. Bordonsem.\n\nV presbytáři se nachází hlavní oltář. Pochází ze 14. století, je zdoben zlacením a smaltem a patří k cenným gotickým zlatnickým památkám. S pracemi na oltáři začal mistr Bartomeu v roce 1325, pak pokračoval Ramón Andreu z Gerony a dokončil je Pedro Bernés asi kolem roku 1358. Motivem výzdoby, která je tvořena jednotlivými reliéfy umístěnými v několika řadách nad sebou, je život Ježíše Krista. Rozměrnější střední reliéf zobrazuje Madonu s malým Ježíšem. Zlacený baldachýn nad oltářem je nesen čtyřmi sloupy a byl zhotoven mezi roky 1320 a 1326 pravděpodobně týmiž mistry jako ostatní výzdoba. Románská oltářní menza o šířce 2,5 m a hloubce 1 m je opracována z mramoru. Původní bohatá zlacená reliéfní výzdoba z alabastru vykládaná drahými kameny byla prodána v roce 1809 francouzským vojákům, aby bylo možné zaplatit daně, jež Francouzi sami vyhlásili.\n\nV kaplích přiléhajících k chórovému ochozu a k lodi je dochována řada především barokních, bohatě zdobených oltářů.\n\nOkna katedrály pocházejí zhruba ze tří období. Nejstarší vitraje se přisuzují Mistru presbytáře. Novější vitraje jsou přisuzované Guillemu de Letumgard a byly zhotoveny na začátku druhé poloviny 14. století. Nejvýznamnější z nich je Kalvárie situovaná v centru chórového ochozu a velká vitraj Antoni Thomase na jižní straně katedrály. Vznik ostatních vitrají spadá do pozdější doby. Z nich vynikají zejména vitraje z první třetiny 18. století, umístěné v obou rozměrných kruhových oknech, které jsou prací barcelonského mistra Francesca Saladrigy. Jsou považovány za jedny z nejlepších vitrají španělského baroka. Nejnovější vitraje pochází až ze začátku 20. století.\n\nKolem poloviny 18. století byla značná část vitrají poškozena, zvláště rozety, aniž by se přesně vědělo jak a proč k poškození došlo. Restaurátorské práce začaly téměř ihned, ještě před koncem století. Následkem nevhodné techniky použité při restaurátorských pracích však na opravených oknech po čase oproti původním originálům vybledly barvy. Na konci 20. století byl proveden výzkum a nové restaurátorské práce. Snaha zmenšit nepříznivý dojem z přítomnosti příliš světlých oken, kterými pronikalo více světla, a zlepšit ztracenou kresbu vitrají byla však úspěšná jen částečně, některé škody jsou nenapravitelné.\n\nKatedrála v Gironě ukrývá jak v kostele, tak i v klášteře mnoho hrobů. Četné hrobky biskupů, příslušníků královských rodin, šlechticů, umělců, architektů a ostatních významných osob jsou cennými uměleckými pracemi. Jsou rozmístěny po celé katedrále. Mezi nimi vynikají zejména tyto hrobky:\n\n\nV kaplích svatého Bernarda, svaté Marty, svatého Isidra, Naděje a svaté Eleny jsou umístěny různé hrobky z 13. až 16. století. Kromě ostatních sarkofágů je možno v podlaze ambitu kláštera vidět velké množství náhrobních desek s nápisy a příslušnými erby.\n\nV kapitulní síni a sakristii katedrály je muzeum, ve kterém jsou uloženy cenné umělecké předměty, mezi jinými především:\n\nRománský ambit, jehož autorem je Arnau Cadell, pochází z 12. století. Ambit má lichoběžníkový půdorys ohraničený již dříve existujícími hradbami, zdí katedrály a budovami, jež se dochovaly z dřívějších dob. Arkády ambitu mají zdvojené sloupy s hlavicemi zdobenými rostlinnými a zoomorfními motivy. Kaple je prací mistra Bartomeu. Ambit katedrály v Gironě je považován ze jeden z umělecky nejcennějších v celém Katalánsku.\n\nNa nejvyšším místě katedrály na špici věže je umístěna soška připomínající anděla. Původně měla soška jako zpodobení Víry oči zavázané šátkem. Po restaurátorských pracích byla zpět socha osazena bez šátku přes oči, protože socha byla známa jako anděl pro svá křídla a také proto, že šátek přes oči nebyl pro velkou vzdálenost ze země vidět.\n\nTato socha vsazená do zdi poblíž Carlemanyho věže je jediným chrličem ve tvaru lidské postavy na katedrále. Podle legendy žila kdysi jedna žena, která se věnovala čarodějnictví. Aby ukázala svou nenávist k náboženství, měla ve zvyku házet kameny na budovu katedrály. Jednoho dne božím zásahem zkameněla a pak ji umístili na katedrálu, aby z jejích úst už nevycházely kletby a zlořečení, nýbrž jen čistá dešťová voda.\n\n\n"}
{"id": "288226", "url": "https://cs.wikipedia.org/wiki?curid=288226", "title": "Nepřátelé hadů", "text": "Nepřátelé hadů\n\nPřestože hadi v přírodě patří mezi predátory a jejich kořistí se stávají převážně jiní živočichové, mají nezanedbatelné množství přirozených nepřátel a sami se tak často stávají potravou.\n\nPro hady jsou úhlavními nepřáteli nejenom samotní hadi, ale plazi všeobecně jako takoví. Mezi teraristy zabývajícími se chovem hadů je všeobecně známo, že na lov svých blízkých příbuzných jsou z jedovatých hadů specializované (ofiofágní) hlavně některé druhy kober, např. kobra královská (\"Ophiophagus hannah\"), která se živí převážně hady, popř. ještěry. Dalším známým požíračem hadů je korálovcovitý had bungar kroužkovaný (\"Bungarus fasciatus\"), z nejedovatých jsou to především korálovky rodu \"Lampropeltis\", nebo jihoamerická musurana. Zatímco korálovka pruhovaná (\"Lampropeltis getulus\") loví jedovaté hady jako jsou chřestýši, ploskolebci a korálovci, musurana (\"Clelia clelia\") se zaměřila na jedovatého křovináře rodu \"Bothrops\".\n\nHadím masem si občas zpestří jídelníček i jiné četné druhy hadů. Z ostatních plazů jsou hadům nebezpeční téměř všechny druhy krokodýlů a dravých, masožravých želv, z ještěrů jsou to hlavně draví varani a větší druhy ještěrkovití. Mláďata, či menší druhy hadů příležitostně padnou za oběť i takovým tvorům jako jsou obojživelníci, převážně se jedná o některé velké druhy skokanů a ropuch, např. skokan volský (\"Rana catesbeiana\"), nebo ropucha Blombergova (\"Bufo blombergi\").\n\nRyby jsou málo známí nepřátelé hadů. Už z důvodu nesnadného pozorování ulovení hada rybami je jen málo informací o početnosti tohoto jevu a tak základní informace chybí. Je však zřejmé, že hadi se příležitostně stávají kořistí ryb jak sladkovodních, tak i mořských. Asi největším nepřítelem mořských hadů jsou žraloci, v povodí řeky Amazonky je nejčastěji napadána anakonda velká (\"Eunectes murinus\") dravými, tetrovitými rybami piraněmi rodu \"Serrasalmus\".\nMezi významné lovce hadů patří bezesporu ptáci. Jenom v Evropě si hady zpestřuje jídelníček víc jak 30 druhů ptáků, z nichž někteří mají hady jako hlavní složku potravy. Kromě několika druhů čápů, volavek, dravců, sov a mnohých havranovitých, loví příležitostně hady i velké množství ostatních ptáků, z nichž asi nejznámější je africký hadilov písař (\"Sagittarius serpentarius\") který patří mezi dravce a ibis posvátný (\"Threiskiornis aethiopica\"), uctívaný jako skvělý lovec hadů již starými Egypťany. Lovem jedovatých chřestýšů v USA a Mexiku je pověstná nelétavá kukačka kohoutí (\"Geococcyx californicus\"), stejně jako je známý v Austrálii obratný lovec hadů - ledňák obrovský (\"Dacelo novaeguineae\").\nHadi mají plno nepřátel též mezi savci, z nichž se snad ani jeden druh nespecializuje výhradně na lov hadů, i když u některých tato potrava převládá. Snad nejznámějšími hubiteli hadů jsou drobné šelmičky promyky (např. promyka mungo či promyka červená), žijící v Indii a na africkém kontinentě. Pověstné jsou jejich nelítostné boje hlavně s velkými jedovatými hady (např. kobry, mamby), proti jejichž jedu si tyto mrštné vražedkyně vytvořily značnou imunitu. Indové si od pradávna zvykli dávat je svým dětem jako společníky, kteří s nimi spí v ložnici - fungují nejen jako domácí mazlíček, ale též jako vysoce efektivní ochrana pro případ, že by se do domu dostal jedovatý had. Podobně sveřepým nepřítelem hadů s vysokou odolností vůči jejich jedům je medojed kapský (\"Mellivora capensis\").\n\nV Evropě je známý svým postojem vůči zmijím hmyzožravý ježek západní (\"Erinaceus europaeus\"), který tyto jedovaté hady s oblibou loví a žere. Příležitostně však loví hady mnoho druhů zvířat, hlavně lasicovité šelmy, ale i lišky, vlci, či medvědi. Na hada často zaútočí i druhy, které se jinak masem neživí. Tímto jsou známí především některé druhy afrických býložravých kopytníků, jako jsou buvoli, zebry, nebo pakoně, kteří hada úmyslně zabijí svými kopýtky. Velice agresivně se dokáží chovat jak afričtí, tak i asijští sloni, kteří hada mohou udupat během několika málo sekund. Z amerického i indického kontinentu jsou známy případy podobného chování např. u bizonů, u některých druhů severoamerických jelenců rodu \"Odocoileus\", nebo u sambara indického (\"Rusa unicolor\"). Podle legendy byli na řeckém ostrově Rhodos vypuštěni daňci (\"Dama dama\"), aby vyhubili jedovaté hady - (zřejmě zmije růžkaté - \"Vipera ammodytes\"). Co je na této legendě pravdy není bohužel nic známo, jisté však je, že na ostrově Rhodos dnes žádní jedovatí hadi nežijí, ačkoliv se to tam jimi dříve jen hemžilo. To je přinejmenším pozoruhodné. Slovo Rhodos navíc pochází z fénického „rhod“ (had), což svědčí o hojném výskytu hadů v daleké minulosti. V každém případě byl na ostrově postaven daňkům monumentální, bronzový pomník.\n\nPřestože mají hadi ve volné přírodě celou řadu nepřátel a většina z nich si nenechá ujít příležitost hada ulovit, z této strany největší nebezpečí nehrozí. Daleko nejhorším nepřítelem hadů je člověk, který má také největší podíl na drastickém úbytku hadů v přírodě takřka po celém světě. Pomineme-li odvěkou, po generace pěstovanou nenávist lidí k hadům a jejich brutální zabíjení ze strachu nebo pro jídlo (v mnoha státech Asie a jižní Ameriky se hadi jedí ve velkém množství), největším nebezpečím je asi devastace původních biotopů a znečištění životního prostředí. Obludné mýcení tropických deštných lesů, regulování toků řek, vysoušení mokřadů, to vše negativně ovlivňuje hadí populace po celé planetě. Nepředstavitelné množství jedovatých odpadních látek vypouštěných do ovzduší, do řek a do oceánů, rezistentní pesticidy a jiné chemické postřiky ze zemědělství, zahubily a geneticky poškodily v padesátých a šedesátých letech obrovské množství dravých ptáků, predátorů na samém vrcholku potravní pyramidy. Tento fenomén je všeobecně znám a hodně se již o něm napsalo. Jen málokdo si ale tehdy uvědomil, že hadi jsou s ptáky na stejném stupni potravní pyramidy a že jejich úhyn je s nimi naprosto srovnatelný. Pesticidy (např. u nás již zakázané DDT), se ukládají v tělech relativně dlouhověkých hadů, kteří se živí hlavně drobnými hlodavci, ptáky a ještěry. Ti jsou zase kontaminovaní svojí potravou - hmyzem, proti kterému je vlastně chemická válka vedena. Kontaminace vyvolává genetické poruchy a deformace, neplodnost a mnoho dalších, dosud málo prozkoumaných potíží, vedoucích k postupnému vymírání celých živočišných druhů, nejenom hadů.\n\nPlazi spolu s obojživelníky jsou asi nejvíce ohroženou skupinou, snad ještě kritičtěji, než savci, či ptáci. Odhaduje se, že evropské populace plazů jsou ohroženy téměř ze 70 - 80%, ve většině státech střední Evropy je již dnes ohrožení vlastně 100% . Člověk svými nevhodnými zásahy do krajiny narušil souvislost vhodného biotopu a rozčlenil tak areál na poměrně malé izolované ostrůvky, kde se ještě hadům daří v omezeném počtu přežívat. Vzdálenost mezi těmito ostrůvky života je pro drtivou většinu plazů nepřekonatelná (savci a ptáci snadněji překonávají větší vzdálenosti), takže tam kde dojde k vymření populace na určité lokalitě, znovuosídlení a opětné rozšíření druhu bez pomoci člověka je prakticky vyloučené. Proto se zakládají ochranářské organizace a Červené knihy, přijímají se zákony a ustanovení. Všechna tato opatření by však byla asi málo platná bez iniciativy nadšenců a dobrovolníků, kteří bez ohledu na čas a dřinu jezdí většinou na vlastní náklady po ohrožených lokalitách, mapují výskyt i úbytek jednotlivých druhů, zakládají pro hady kladiště a zimoviště, nebo čistí břehy řek a rybníků od lidských odpadků. Mnozí z nich jezdí po školách a mládežnických organizacích, kde formou přednášek a otevřených besed seznamují nastupující generaci s problematikou úbytku plazů nejenom na našem území, ale všude na světě.\n\n"}
{"id": "288227", "url": "https://cs.wikipedia.org/wiki?curid=288227", "title": "Frank Borman", "text": "Frank Borman\n\nFrank Frederick Borman (* 14. března 1928 Gary, Indiana, USA) je americký astronaut z projektů Gemini a Apollo.\nV roce 1950 ukončil studium na americké vojenské akademii (United States Military Academy) s titulem inženýra. V roce 1962 obhájil další vědeckou hodnost na kalifornském leteckém institutu. Hned nato se stal učitelem termodynamiky na vojenské akademii a v témže roce 1962 se objevil ve druhé, devítičlenné skupině amerických astronautů připravujících se na lety do vesmíru. Po výcviku byl jmenován velitelem záložní posádky Gemini 4 a o půl roku později do hlavní posádky Gemini 7.\nJe ženatý a má dvě děti.\n\nPoprvé letěl do vesmíru jako velitel na palubě kosmické lodi Gemini 7 v prosinci 1965 společně s Lovellem. Na oběžné dráze byla již Gemini 6A, byl to tedy skupinový let dvou spolupracujících lodí a tehdy to byl let dlouhodobý, s přistáním na vlnách oceánu. Mise trvala 14 dní.\n\nPodruhé vzlétl z mysu Canaveral v Apollu 8 o tři roky později, opět jako velitel lodě. V posádce s ním byli James Lovell a William Anders. Loď letěla bez měsíčního modulu na oběžnou dráhu kolem Měsíce v rámci přípravy pozdějšího přistání jiného Apolla na jeho povrchu. Měli prvenství, že jako lidé poprvé překonali druhou kosmickou rychlost. Po letu trvajícím 147 hodin přistáli na hladině Tichého oceánu.\nVe vesmíru strávil téměř 20 dní.\n\n\nV květnu 1969 se s aktivní účasti astronauta v týmu rozloučil a stal se jedním z ředitelů NASA. Rok poté, 1. července 1970 odešel plukovník Borman i z NASA a zároveň z amerického letectva. Převzal místo viceprezidenta společnosti Eastern Airlines a o osm let později se stal jejím prezidentem.. V roce 1982 byl uveden v Ohiu do National Aviation Hall of Fame (Národní letecká síň slávy).\n\n"}
{"id": "288232", "url": "https://cs.wikipedia.org/wiki?curid=288232", "title": "Košice (rozcestník)", "text": "Košice (rozcestník)\n\nNázev Košice má více sídel:\n\n\n\nPodobný název mají\n"}
{"id": "288236", "url": "https://cs.wikipedia.org/wiki?curid=288236", "title": "Okres Hartberg", "text": "Okres Hartberg\n\nHartberg byl okres v rakouské spolkové zemi Štýrsko. Měl rozlohu 955,70 km² a žilo tam 67 778 obyvatel (2001). Sídlem okresu bylo město Hartberg. Sousedil se spolkovými zeměmi Dolní Rakousko a Burgenland a štýrskými okresy Weiz a Fürstenfeld.\n\nK 1. lednu 2013 byl spojen s okresem Fürstenfeld a vznikl nový okres Hartberg-Fürstenfeld.\n\n"}
{"id": "288237", "url": "https://cs.wikipedia.org/wiki?curid=288237", "title": "Achtl", "text": "Achtl\n\nAchtl či achtlík je stará česká objemová jednotka, jíž se v minulosti proměřoval objem obilí. Slovo je odvozeno od německého slova achtel (stará německá jednotka hmotnosti a plošného obsahu), jež znamená \"osminu\". \n\nByla užívána také tato alternativní jména:\n\n1 achtl = 2,906 litru = 1/32 korce = 3/2 pinty.\n\nHájkova kronika uvádí pod pojmem achtl jinou jednotku: věrtel. Zde ale není jisté zdali se tehdy nejednalo o omyl - věrtel totiž znamená přesně jednu čtvrtinu, nikolivěk jednu osminu.\n\n"}
{"id": "288242", "url": "https://cs.wikipedia.org/wiki?curid=288242", "title": "Kapradinový květ", "text": "Kapradinový květ\n\nKapradinový květ je v lidových představách květ zlatého kapradí, bájné rostliny která kvete pouze jednou za rok, o půlnoci na Svatojánskou noc. Věří se že v sobě skrývá velkou magickou moc a víra v něj je nejspíše velice stará a souvisí s letním slunovratem.\n\nV Lotyšské kultuře se kapradinový kvítek ukazuje jen za noci Jāņi 23. – 24. června, kdy se oslavuje letní Slunovrat. Slouží jako symbol plodnosti. Během této noci odcházejí mladé páry do lesa \"hledat kapradinový kvítek\". \n\nVe skutečnosti není kapradí kvetoucí rostlinou. Existuje i názor, že se mýtus opírá o skutečnou realitu a pokoušeli se v minulosti křížením rostlin kvetoucí kapradinu vyšlechtit. Některé kvetoucí rostliny vypadají jako kapradí, a některé dokonce kvetou pouze v noci. Avšak některé druhy kapradin jako například podezřeň královská (\"Osmunda regalis\") mají výtrusnice v těsných shlucích, které mohou na první pohled květ připomínat.\n\n"}
{"id": "288243", "url": "https://cs.wikipedia.org/wiki?curid=288243", "title": "Portugalská východní Afrika", "text": "Portugalská východní Afrika\n\nPortugalská východní Afrika je název pro portugalská zámořská území rozkládající se ve východní Africe, především na území dnešního Mosambiku.\n\nPortugalské obchodní stanice se na východoafrickém pobřeží poprvé objevily v roce 1498, když mořeplavec Vasco da Gama jako první Portugalec dosáhl Mosambického pobřeží. Některé z těchto kolonií byly později v 19. století převzaty pod kontrolu portugalskou výsadní koloniální Mosambickou společností.\n\nPortugalci v oblasti ovládli následující kolonie, které se souhrnně nazývají \"Portugalská východní Afrika\":\nV roce 1951 se všechny kolonie spojily v jedinou kolonii pod názvem \"Moçambique\". Ve většině případů zůstala původní jména kolonií i dnešním Mosambickým provinciím.\n\n\n"}
{"id": "288245", "url": "https://cs.wikipedia.org/wiki?curid=288245", "title": "Gamajun", "text": "Gamajun\n\nGamajun (rusky \"Гамаюн\") je kouzelný věštecký pták ve slovanské mytologii, obzvláště se vyskytující v ruské kultuře. Je symbolem zdravé moudrosti a znalosti, žije na ostrově daleko na východě blízko ráje. Gamajun je zobrazován jako velký pták s ženskou hlavou, podobně jako Sirin a Alkonost. \n\nDaniil Andreev ve své kosmografii \"Roza Mira\" zastává názor, že Sirény, Alkonostové a Gamajunové jsou v ráji vtěleni do archandělů.\n"}
{"id": "288248", "url": "https://cs.wikipedia.org/wiki?curid=288248", "title": "Argun", "text": "Argun\n\nArgun může znamenat:\n\n\n"}
{"id": "288250", "url": "https://cs.wikipedia.org/wiki?curid=288250", "title": "Pták Ohnivák", "text": "Pták Ohnivák\n\nPták Ohnivák je bytost ze slovanských pohádek, velký planoucí pták s rudým a zlatým peřím pocházející z daleké země. Jeho pera, i když jsou vytrhnuta, stále jasně svítí. Podobná bytost je známa ve folklóru celého světa, vzhledem se mu podobá například fénix.\n\nČeská pohádka \"Pták Ohnivák a liška Ryška\" je dílem Karla Jaromíra Erbena, který ji vytvořil na základě tří známých českých variant a uveřejnil roku 1858 v almanachu Máj pod pseudonymem J. E. Miletínský. Vypráví o králi, v jehož zahradě rostla jabloň plodící každý den jedno zlaté jablko. To se však začalo ztrácet a tak postupně povolal své tři syny, aby chytili zloděje. Jediným úspěšným je nejmladší syn, který získá pero Ptáka Ohniváka, zloděje jablek. Král poté své syny vyslal, aby pro něj ptáka získali. Nejmladší princ se na cestě spřátelil s liškou Ryškou, která mu poradí, kde má Ohniváka hledat. V důsledku neuposlechnutí liščiných rad musí však získat koně Zlatohřiváka a pannu Zlatovlásku z mořského zámku. Na cestě domů je však zabit svými bratry a oloupen, ale nakonec jej liška pomocí živé vody oživí a on se vrací do svého království.\n\nRuská pohádka \"Carevič Ivan a šedý vlk\" zpracovaná Alexandrem Afanasjevem začíná stejně jako česká, ale liší se tyranským charakterem krále, lišku nahrazuje šedý vlk a Ivanovou nevěstou je Jelena Překrásná.\n\nV Aarne–Thompsonově katalogu patří tato pohádka k typu 550 \"Search for the golden bird\" – hledání zlatého ptáka, součást podskupiny 500–559 \"Supernatural Helpers\" – nadpřirození pomocníci. Mezi další pohádky o „zlatém ptáku“ patří \"Zlatý pták\" bratří Grimmů, irská pohádka \"Řecká princezna a mladý zahradník\", skotská pohádka \"Jak Ian Diereach získal modrého sokola\" nebo svahilská pohádka \"Nunda, pojídač lidí\". Česká verze obsahuje mnohé společné motivy s Erbenovou pohádkou O Zlatovlásce. Mořský zámek a podslunečné panství, kde hrdina získává svou pozdější nevěstu, je symbolem podsvětí.\n\n\n"}
{"id": "288253", "url": "https://cs.wikipedia.org/wiki?curid=288253", "title": "Argun (řeka)", "text": "Argun (řeka)\n\nArgun (, , , na horním toku ) je řeka v Gruzii (kraj Mccheta-Mtianetie, historická oblast Chevsuretie) a v Čečenské autonomní republice Ruské federace. Řeka je dlouhá 148 km a její povodí má rozlohu 3390 km².\n\nČečenské slovo „\"Orga\"“ (\"Орга\") znamená „\"úzká hluboká soutěska\"“, „\"proláklina\"“. Současně lze toto slovo vysvětlit jako hydronymum, odvozené z výrazu „\"ark\"“ či „\"arg\"“, znamenajícího v čečenském horském nářečí „\"řeka\"“. \n\nArgun pramení na jižních svazích Velkého Kavkazu nedaleko průsmyku Medvědího kříže. V horní části protéká hlubokými údolími a přitékají do něho toky, odvodňující severní svahy a ledovce Velkého Kavkazu. Mezi vesnicí Šatili a hranicí s Čečenskem je největším pravostranným přítokem Argunu 18 km dlouhá řeka Andaki.\n\nNa čečenském území řeka Argun protéká okresy Galan-Čož, Itum-Kali, Šatoj, Groznyj a Šali. Na horním toku má tato řeka, zde známá pod názvem Čanty-Argun, velké množství větších i menších přítoků. Poblíž zřícenin pevnosti Coj-Peda do něj přitéká od západu z historické oblasti Malchisty ledovcová řeka Meši (\"Меши-Хи\", \"Меше-Хи\"). Kromě mnoha desítek říček a potoků lze v úseku od Coj-Pedy až po soutok s pravostranným přítokem Cheldichoj-Erk v Itum-Kali jmenovat například přítoky Majstichi, Gešichu, Bora, Kokčichu, Tongchajark a Kerigo.\nTok řeky Argunu pokračuje dále Argunskou soutěskou až k okresnímu středisku Šatoji a kolem obcí Zony a Jaryš-Mardy ke vsi Čišky, kde se spojuje s Šaro-Argunem, přitékajícím z horských oblastí na jihovýchodě Čečenska. Po soutoku pokračuje soutěskou k tzv. \"Argunským vratům\" u Duba-Jurtu. Odtud pak již teče po rovině k městu Argun a dále k soutoku s řekou Sunžou u obce Iljinskaja. Na tomto posledním úseku tvoří Argun přírodní hranici mezi okresy Groznyj a Šali. \n\nZdroj vody je smíšený. Řeka celoplošně nezamrzá.\n\nSoutěskou řeky Argun vedla od starověku cesta, spojující Předkavkazsko s oblastí Chevsuretie. Horské území v okolí Argunské soutěsky bylo od pradávna sídlem etnik, jejichž kultura, náboženství a tradice se mj. promítly nejen do místní toponymie a jazyka, ale i do podoby památek zdejší středověké architektury, reprezentované zejména četnými horskými pevnostmi a stavbami obranných, obytných a strážních věží. \n\n"}
{"id": "288259", "url": "https://cs.wikipedia.org/wiki?curid=288259", "title": "Luneta", "text": "Luneta\n\nLuneta (z franc. \"lunette\", zdrobnělina z lat. \"luna\", Měsíc) je půlkruhová plocha stěny (tvar Měsíce ve čtvrti), nejčastěji pod valenou klenbou nad okny a dveřmi, případně malba na takové ploše. Jedná se také o pronik valené klenby jinou klenbou s menší výškou i rozponem. Slouží obvykle k umístění oken. Někdy se jako luneta označuje i jakýkoli půlkruhový dekorativní útvar nade dveřmi, například tympanon.\n\nMalbu v lunetách proslavila Michelangelova výzdoba Sixtinské kaple ve Vatikánu z let 1508-1512. Jeho malované lunety a trojúhelné kápě nad nimi spojují stěny a strop, takže vnitřek kaple působí jako jediný celek. Výzdoba lunet je pak charakteristická pro renesanční, barokní a novorenesanční architekturu.\n\nNejznámější lunety v Česku se nacházejí v prostorách Národního divadla v Praze. Alšovy lunety se nacházejí na stěnách pod stropem a v Liebscherově předsíni před foyerem na prvním balkóně. Jedná se o cyklus 14 lunet \"Vlast\" a jde o důležitý zdobný prvek divadelní budovy stejně jako například Ženíškův triptych, obrazy Vojtěcha Hynaise na prezidentském schodišti nebo v slavnostní opona rovněž Vojtěcha Hynaise.\n\n\n\n"}
{"id": "288260", "url": "https://cs.wikipedia.org/wiki?curid=288260", "title": "David Limberský", "text": "David Limberský\n\nDavid Limberský (* 6. října 1983, Plzeň) je český fotbalový obránce či fotbalový záložník a bývalý reprezentant, od července 2008 působící v klubu FC Viktoria Plzeň. Zkušený hráč, klíčový pro své mužstvo, dokáže podpořit útok. Může nastoupit na krajích obrany i zálohy. Mimo Česko působil na klubové úrovni v Itálii a Anglii.\n\nJe odchovancem Viktorie Plzeň. Do Viktorky zamířil v žákovských letech z Tatranu Třemošná. Za Plzeň nastupoval zpočátku na postu záložníka.\n\nPřed jarní části sezony 2002/03 se propracoval do A-mužstva. V roce 2004 působil na hostování v italské Modeně FC, o rok později hostoval v Anglii, konkrétně v Tottenhamu Hotspor. Po návratu z hostování jej tehdejší trenér Plzně Stanislav Levý přeřadil na post levého obránce. Ve Viktorce zažil období v nejvyšší soutěži i ve druhé lize. Celkem za tým odehrál 81 ligových utkání, ve kterých nastřílel osm branek.\n\nV lednu 2004 odešel hostovat do italské Modeny FC. V klubu strávil půl roku, během kterého se neprosadil. Odehrál pouze čtyři zápasy v lize, gól nedal.\n\nPřed jarní částí ročníku 2004/05 si ho na testy vzal anglický Tottenham Hotspur FC, kde byl přijat a zamířil do klubu na hostování do června 2005. Trenér Martin Jol jej nenasadil ani k jednomu utkání anglické Premier League.\n\nV létě 2007 se dostal do hledáčku pražské Sparty, kam také přestoupil a uzavřel s „letenskými“ kontrakt na tři roky. Zprvu se do základní sestavy prosazoval často, ovšem později se na hřiště dostával méně. Za Spartu odehrál 13 ligových střetnutí, branku nevsítil.\n\nV letním přestupovém období roku 2008 si ho opět vyhlédla Viktoria Plzeň a tak se tento obránce/záložník vrátil zpět do západočeského klubu. S Viktorkou uzavřel smlouvu na tři roky.\n\n8. července 2010 nastoupil v dresu Plzně k historicky prvnímu zápasu českého Superpoháru, který sehrávají mistr ligy, tehdy AC Sparta Praha, a vítěz národního poháru (Viktoria Plzeň). Trofej vyhrála pražská Sparta, utkání skončilo výsledkem 1:0. David Limberský se dočkal této trofeje o rok později, kdy Viktoria Plzeň jako mistr ligy porazila držitele českého poháru Mladou Boleslav. Utkání skončilo nerozhodně 1:1 po 90 minutách hry; prodloužení se nehraje, na pokutové kopy zvítězila Plzeň 4:2. V sezóně Gambrinus ligy 2010/11 získal s klubem ligový titul, ke kterému přispěl 2 góly ve 29 zápasech v lize.\n\n22. července 2011 nastoupil k zápasu o český Superpohár, který Plzeň na domácím stadionu vyhrála nad FK Mladá Boleslav až na pokutové kopy 4:2 (po 90 minutách byl stav 1:1, prodloužení se v tomto utkání nehraje).\n\nPlzeň se v ročníku 2011/12 Ligy mistrů UEFA propracovala z 2. předkola až do základní skupiny LM. Ve druhém předkole přešla přes arménský celek Pjunik Jerevan po výsledcích 4:0 a 5:1. Ve 3. předkole následoval postup přes norský Rosenborg Trondheim (výhry 1:0 a 3:2) a ve 4. předkole přes dánský FC Kodaň (výhry 3:1 a 2:1). V základní skupině H si zahrál proti dvěma evropským velkoklubům FC Barcelona (prohry 0:2 a 0:4) a AC Milan (prohra 0:2 a remíza 2:2). Třetím klubem, s nímž se západočeský klub utkal byl běloruský BATE Borisov (výhra 1:0 a remíza 1:1). Plzeň obsadila v konečném součtu 3. místo před BATE a díky tomu si zajistila účast v jarní vyřazovací části Evropské ligy 2011/12. Zde se Plzeň střetla s německým Schalke 04 a po výsledcích 1:1 doma a 1:3 venku po prodloužení vypadla.\n\nV sezóně 2011/12 bojovala Plzeň v posledním kole se Slovanem Liberec o titul, utkání skončilo nerozhodně 0:0, tento výsledek stačil Liberci na první místo a Plzeň spadla na 3. příčku za pražskou Spartu. David vstřelil v této sezóně 1 gól během 29 ligových startů.\n\nV červenci 2012 podepsal Limberský s Plzní novou čtyřletou smlouvu do roku 2016.\n\n15. září 2012 v 7. kole hostila Plzeň v přímém souboji o čelo tabulky pražskou Spartu. Ve 40. minutě poslal Pavel Horváth chytrou přihrávku mezi dva bránící sparťanské hráče Limberskému, který vběhl do pokutového území a po kontaktu s Josefem Hušbauerem upadl. Zpomalené záběry kamer prokázaly, že pád nafilmoval. Rozhodčí Matějek odpískal pokutový kop, ačkoli podobná situace nastala i o chvíli dříve, kdy na druhé straně upadl ve „vápně“ právě Josef Hušbauer. Limberský se po zápase vyjádřil, že podle něj to byla jasná penalta, protože došlo ke kontaktu. Pokutový kop proměnil Pavel Horváth a výsledkem 1:0 utkání skončilo. Vedení Sparty mj. i kvůli této situaci zvažovalo, že dá mužstvu pokyn, aby nenastoupilo do druhého poločasu , nicméně se tak nestalo a zápas se dohrál. Po utkání se Limberský vyjádřil, že AC Sparta Praha získala 20 ligových titulů za pomoci rozhodčích, za tento výrok pražský klub požadoval veřejnou omluvu. 27. září 2012 rozhodla disciplinární komise o pokutě 40 000 Kč pro hráče za nafilmování faulu i za jeho výroky po zápase. O zastavení činnosti (zákaz startu v jednom či více zápasech) disciplinární komise neuvažovala. David Limberský během řízení přiznal, že simuloval, k čemuž komise přihlédla jako k polehčující okolnosti. Klub FC Viktoria Plzeň se musel Spartě Praha písemně omluvit za znevažující výroky svého hráče. Sezónu Gambrinus ligy 2012/13 završil ziskem ligového titulu, Plzeň porazila v posledním 30. kole 1. června sestupující FC Hradec Králové 3:0 a udržela si náskok před největším konkurentem Spartou Praha.\n\nV základní skupině B Evropské ligy 2012/13 byla Plzeň přilosována k týmům Atlético Madrid (Španělsko), Hapoel Tel Aviv (Izrael) a Académica de Coimbra (Portugalsko). V prvním utkání Plzně 20. září 2012 na domácí půdě proti portugalskému týmu Académica de Coimbra absolvoval Limberský kompletní počet minut, Plzeň vyhrála 3:1. I v dalším utkání 4. října s Atléticem Madrid nastoupil v základní sestavě, španělský celek zvítězil doma 1:0 gólem v samotném závěru. 25. října cestovala Plzeň do Izraele k utkání proti Hapoelu Tel Aviv a většinu prvního poločasu byla pod tlakem soupeře. Limberský nastoupil od začátku zápasu, střetnutí skončilo výsledkem 2:1 pro hosty, Plzeň si s 6 body upevnila druhou příčku za vedoucím Atléticem Madrid. 8. listopadu 2012 přivítala Plzeň Hapoel Tel Aviv v odvetě na domácím hřišti a vyhrála 4:0, díky tomuto výsledku se posunula s 9 body o skóre na čelo tabulky před doposud vedoucí Atlético Madrid (které v souběžném zápase prohrálo v Coimbře 0:2). Izraelský celek hrál navíc od 41. minuty oslaben o jednoho hráče. David Limberský odehrál kompletní zápas a ve 44. minutě dostal žlutou kartu. 22. listopadu nastoupil v Portugalsku v utkání proti Coimbře, zápas skončil 1:1. Tento výsledek zajistil Plzni postup do jarní fáze Evropské ligy. 6. prosince 2012 odehrál zápas v Plzni proti Atléticu Madrid (výhra Viktorie Plzeň 1:0). Plzeň si tak se 13 body zajistila konečné 1. místo v tabulce skupiny B o 1 bod před druhým Atléticem. 14. února 2013 v jarní vyřazovací části Evropské ligy 2012/13 nastoupil v šestnáctifinále proti domácímu italskému mužstvu SSC Neapol. Plzeň zvítězila v Neapoli 3:0. Hrál i o týden později v domácí odvetě, kterou Plzeň opanovala poměrem 2:0 a postoupila do osmifinále. Do prvního zápasu osmifinále proti tureckému klubu Fenerbahce Istanbul nemohl kvůli karetnímu trestu nastoupit. 14. března v odvetě v Istanbulu již byl v základní sestavě, Viktoria remizovala 1:1 a vypadla z Evropské ligy.\n\n27. září 2013 se během ligového zápasu s domácí Vysočinou Jihlava zranil, natrhl si stehenní sval. Původně se neměl objevit na hřišti dříve než v půli listopadu, nakonec se stihl vrátit 23. října v utkání základní skupiny Ligy mistrů 2013/14 proti domácímu Bayernu Mnichov, souboj německého mistra s českým vyzněl jednoznačně pro Bayern 5:0. Trenér Pavel Vrba jej 22. listopadu 2013 v ligovém utkání proti domácí Zbrojovce Brno (výhra 3:1) postavil na místo levého záložníka, když jeho post (levého beka) obsadil Romanem Hubníkem. V sezoně skončila Viktoria na druhém místě v lize a po dramatickém průběhu i v českém poháru.\n\nV prvním soutěžním zápase nastoupil za Viktorii 18. července 2014 v Superpoháru proti AC Sparta Praha (prohra 0:3). Díky umístění Plzně na druhé příčce konečné tabulky předchozí sezóny se s Viktorkou představil ve 3. předkole Evropské ligy UEFA 2014/15 proti rumunskému týmu FC Petrolul Ploiești. V první utkání klub uhrál na půdě soupeře nadějnou remizu 1-1. V odvetě Plzeň prohrála 1-4 a z evropských pohárů vypadla.\n\n17. srpna 2014 vstřelil ve čtvrtém ligovém kole proti FC Hradec Králové (výhra 4:0) krásný úvodní gól z voleje do „šibenice“ z hranice vápna. Dvě kola před koncem ročníku 2014/15 získal s mužstvem další mistrovský titul.\n\nPřed ročníkem 2015/16 prodloužil s Plzní smlouvu do léta 2018. 18. července 2015 se podílel na zisku Superpoháru, když Viktorka porazila FC Slovan Liberec 2:1. S Plzní se představil ve 3. předkole Ligy mistrů UEFA, kde klub narazil na izraelský celek Maccabi Tel Aviv FC. V prvním zápase na půdě soupeře Viktorka zvítězila 2:1, ale v odvetě prohrála 0:2 a vypadla. S mužstvem následně hrál 4. předkolo Evropské ligy UEFA, kde tým narazil na klub ze Srbska, konkrétně na FK Vojvodina Novi Sad. Po výhrách 3-0 a 2-0 Plzeň postoupila do základní skupiny Evropské ligy, kde bylo mužstvo nalosováno do skupiny E společně s FK Dinamo Minsk (Bělorusko), Villarreal CF (Španělsko) a Rapid Vídeň (Rakousko). V konfrontaci s těmito týmy Západočeši získali čtyři body, skončili na třetím místě a do jarní vyřazovací části nepostoupili. Za Plzeň v základní skupině Evropské ligy odehrál všech šest utkání.\n\n13. září 2015 vstřelil v ligovém zápase proti 1. FK Příbram dva góly a pomohl k výhře 4:0. Druhá branka byla tečovaná střela a přelobovala příbramského brankáře Aleše Hrušku. V ročníku 2015/16 získal tři kola před konce sezony s Viktorkou mistrovský titul, klub dokázal ligové prvenství poprvé v historii obhájit.\n\nS Viktorkou postoupil přes ázerbájdžánský Qarabağ FK (remízy 0:0 a 1:1) do 4. překola play-off Ligy mistrů UEFA, což znamenalo jistou podzimní účast Plzně v evropských pohárech. 4. předkolo LM Západočeši proti bulharskému PFK Ludogorec Razgrad výsledkově nezvládli (prohra 0:2 a remíza 2:2) a museli se spokojit s účastí ve skupinové fázi Evropské ligy UEFA. Viktorka byla nalosována do základní skupiny E společně s AS Řím (Itálie), Austria Vídeň (Rakousko) a FC Astra Giurgiu (Rumunsko).\n\nV prvním kole odehrál Limberský za Viktorku celý zápas a Plzeň remizovala 15. 9. 2016 na domácí půdě s AS Řím 1:1. K dalšímu zápasu základní skupiny cestovala Plzeň 29. září 2016 do Rakouska, kde se střetla s Austrií Vídeň. Limberský nastoupil na celé střetnutí, které skončilo bezbrankovou remízou. 20. 10. 2016 podlehla Plzeň s Limberským v základní sestavě Astře Giurgiu 1:2. V Odvetě hrané 3. listopadu 2016 na hřišti Astry nenastoupil, Viktorka remizovala se soupeřem 1:1. V předposledním zápase Plzeň definitivně ztratila naději na postup, když podlehla římskému AS v poměru 1:4. Z výhry se Západočeši radovali až v posledním střetnutí hraném 8. prosince 2016 (Limberský kvůli zranění nehrál), kdy před domácím publikem otočili zápas proti Austrii Vídeň z 0:2 na 3:2, přestože od 18. minuty hráli oslabeni o jednoho hráče. Plzeň touto výhrou ukončila 14 zápasovou sérii bez vítězství v Evropské lize. Viktoria skončila v základní skupině na třetím místě.\n\nAktuální k 18. prosinci 2018\nDavid Limberský oblékal dres českých reprezentací do 20 a 21 let. Reprezentoval ČR na Mistrovství světa hráčů do 20 let 2003 ve Spojených arabských emirátech, kde český tým vedený Pavlem Vrbou obsadil po remízách 1:1 s Austrálií a s Brazílií a porážce 0:1 s Kanadou obsadil nepostupové čtvrté místo v základní skupině C. nepostupové čtvrté místo v základní skupině C. David vstřelil oba góly českého týmu.\n\nPrvní zápas v A-mužstvu absolvoval 5. června 2009, bylo to domácí přátelské utkání proti Maltě (výhra ČR 1:0) a Limberský nastoupil od začátku druhého poločasu. V 86. minutě dostal žlutou kartu.\n\nPo evropském šampionátu 2012 nastoupil v prvním přátelském utkání nového reprezentačního cyklu 15. srpna 2012 ve Lvově proti domácí Ukrajině (0:0). Další utkání 8. září v Kodani proti Dánsku (kvalifikační zápas o MS 2014 v Brazílii, opět 0:0) a přátelský zápas 11. září v Teplicích proti Finsku (prohra 0:1) neabsolvoval. Objevil se v základní sestavě až v kvalifikačním zápase proti Maltě 12. října, v prvním poločase se uvolnil na levé straně a odcentroval míč před bránu, kde jej Theodor Gebre Selassie uklidil hlavičkou za záda maltského brankáře Andrewa Hogga. Tato akce ukončila čtyřzápasové střelecké trápení českého týmu bez vstřeleného gólu (mimo tří výše zmíněných zápasů i prohra 0:1 z evropského šampionátu s Portugalskem). Utkání skončilo výhrou ČR 3:1, v nastaveném čase chytil ještě Petr Čech přísně nařízený pokutový kop. 16. října 2012 nastoupil Limberský v Praze v kvalifikačním zápasu s Bulharskem (0:0). 14. listopadu 2012 odehrál přátelský zápas se Slovenskem v Olomouci, český národní tým vyhrál nad Slovenskem 3:0. 6. února 2013 nastoupil v přátelském utkání v Manise proti domácímu Turecku, Česká republika zvítězila 2:0. 22. března 2013 odehrál na Andrově stadionu v Olomouci kvalifikační zápas s Dánskem, český výběr podlehl soupeři 0:3.\n\n3. června 2014 v přátelském utkání na Andrově stadionu v Olomouci proti Rakousku (prohra 1:2) vedl národní tým poprvé jako kapitán.\n\nV červenci 2016 po evropském šampionátu ve Francii oznámil konec své reprezentační kariéry, celkem odehrál v letech 2009–2016 za český národní tým 40 zápasů a vstřelil jeden gól.\n\nZúčastnil se Mistrovství Evropy ve fotbale 2012 v Polsku a na Ukrajině, kde česká reprezentace vypadla ve čtvrtfinále s Portugalskem po výsledku 0:1. David Limberský zasáhl do všech 4 utkání českého týmu na šampionátu (mimo čtvrtfinále ještě zápasy v základní skupině, postupně proti týmům Ruska (prohra 1:4), Řecka (výhra 2:1) a Polska (výhra 1:0)).\n\nTrenér Pavel Vrba jej zařadil do závěrečné 23členné nominace na EURO 2016 ve Francii. V úvodním zápase českého týmu proti favorizovanému Španělsku (porážka 0:1) a ve druhém utkání 17. června proti Chorvatsku (remíza 2:2) nastoupil v základní sestavě. Ve třetím zápase 21. června proti Turecku již nehrál, český tým prohrál 0:2 a v základní skupině D obsadil se ziskem jediného bodu poslední čtvrté místo.\n\nGóly Davida Limberského v české reprezentaci do 21 let\n\nV rozhovoru v roce 2011 přiznal, že byl v mimofotbalovém životě rebel: \"„Když jsem byl mladší, trošku jsem řádil. Předtím jsem tomu nedával tolik, co jsem měl. A asi i to byl důvod, proč jsem se nechytil jinde. Měl jsem to na háku. Teď už to tak není.“\" Ovšem i nadále hřeší především na své mediální výstupy v televizních rozhovorech, silniční nehodu v opilosti nebo příspěvky na sociálních sítích.\n\nNa podzim 2012 během domácího zápasu proti Spartě podle televizního záznamu naprosto evidentně nafilmoval pokutový kop, díky kterému Plzeň vyhrála 1:0. Přitom v přestávkovém televizním rozhovoru o této situaci prohlásil \"„Jasný kontakt, jasná penalta,“\" a poté v pozápasovém rozhovoru prohlásil, že \"„Sparta získala 20 titulů tím, že jí pomáhali rozhodčí“\". Za toto jednání byl později potrestán disciplinární komisí LFA pokutou ve výši 40 000 Kč, neboť k simulaci se přiznal, ale zároveň se za ni odmítl omluvit. Příslušný sudí (Matějek) byl za tuto chybně odpískanou penaltu suspendován na pět zápasů.\n\nLimberský se tím dostal v nemilost sparťanských a mnoha dalších mimoplzeňských fanoušků, kteří mu to dávají dodnes najevo především pokřikem \"„Limberský, ty jsi hovado!“\" nebo různými transparenty. Označují jej také jako „Lžimberský“.\n\nPo ligovém utkání v Brně 22. listopadu 2013 vulgárně reagoval na fanouška, který pokřikoval, že jim zápas (1:3) vyhrál rozhodčí. Přitom on sám rok předtím obviňoval stejným způsobem Spartu Praha – tu však rovnou z 20 ligových titulů.\n\nPři ligovém utkání na jaře 2016 na hřišti Sparty Praha ukázal vztyčené prostředníčky fanouškům Sparty, kteří na něj celý zápas hanlivě pokřikovali a pískali při každém jeho kontaktu s míčem. On sám své chování odůvodnil výrokem \"„Asi jsem si potřeboval ulevit. Oni na mě můžou beztrestně dvě hodiny křičet a já nemůžu nic?“.\" Za toto jednání byl později potrestán disciplinární komisí LFA pokutou ve výši 50 000 Kč a musel jít ve volném čase trénovat mládež.\n\nBěhem přátelského utkání mezi Plzní a Legií Varšava 25. ledna 2015 zranil agresivním zákrokem slovenského útočníka Ondreje Dudu poté, co mu zezadu šlápl na holeň a kotník. Potrhal mu tím vazy v kotníku a vyřadil na měsíc ze hry. Za toto se mu posléze omluvil.\n\nV noci 9. září 2015 po postupu českého národního týmu na EURO 2016 boural se svým vozem značky Bentley v opilosti v pražské čtvrti Smíchov přímo před zraky policejní hlídky. Z místa nehody se jí snažil utéci, což se mu však nepodařilo. Po dopadení mu policisté naměřili 1,5 ‰ alkoholu v krvi a zahájili trestní řízení. Hrozil mu až tříletý trest odnětí svobody, ale nakonec bylo trestní stíhání podmínečně zastaveno, aniž by musel k soudu. Pomohlo mu, že se přiznal, uhradil škodu, měl čistou kartu řidiče a navrhl si trest v podobě ročního zákazu řízení (březen 2016-2017). V autě s ním měl sedět spoluhráč Ondřej Vaněk a dvě ženy.\n\nFotbalista se následně za svůj čin omluvil, přičemž vedení klubu mu udělilo pokutu 950 000 Kč, zbavilo jej funkce kapitána týmu a pohrozilo, že jakékoliv další porušení profesionální smlouvy bude mít pro jeho další klubové působení fatální následky.\n\nLimberský si nechal zaplatit opravu auta ve výši 1 200 000 Kč přes kamaráda, který mu však peníze zpronevěřil.\n\nV prvním ligovém utkání po kauze odehraném 13. září 2015 na hřišti 1. FK Příbram (výhra 0:4), vstřelil úvodní gól a oslavil jej gestem řízení automobilu, kdy napodoboval točení volantem. Od Limberského zvolené oslavy se následující den vedení klubu Viktoria Plzeň distancovalo a přijalo další interní opatření, o nichž ovšem již veřejnost neinformovalo.\n\nBěhem oslav ligového titulu Viktorie Plzeň za sezónu 2015/16 si sednul za volant autobusu, který odvážel fotbalisty ze stadionu na náměstí. Skandováním ho k tomu vyzvali spoluhráči a fanoušci, přičemž naráželi právě na podzimní aféru nabouraného Bentley.\n\nK celé záležitosti se mj. ironicky vyjádřil paralympijský vítěz Jiří Ježek, který ji označil jako úspěšnou integraci hendikepovaných sportovců. Na to reagovali plzeňští příznivci na domácím zápase s Libercem 26. září 2015 formou transparentu s textem: \"„Ježek má vztek, že nemůže pít i do druhý nohy.“\".\n\nUdálost se později stala předlohou pro 4. díl seriálu Vyšehrad, ve kterém fotbalista Lavický nabourá svůj sportovní vůz a následně neúspěšně utíká policii. Reakce Limberského na sebe nenechala dlouho čekat, Jakuba Štáfka (spoluautora a hlavního představitele seriálu) označil za průměrného herce.\n\nV srpnu 2018 poškrábal neznámý muž Limberského Bentley v centru Plzně. Škoda se vyšplhala na 150 000 Kč.\n\nPo utkání Viktorie Plzeň s Libercem 11. března 2017 utekl z hotelového soustředění týmu na noční tah a vrátil se až druhý den nad ránem. Od klubu měl poté dostat vysokou pokutu a zároveň mu mělo být naznačeno, aby si v létě hledal nové angažmá. Navíc to mohl být jeden z důvodů, proč se nevešel do nominace utkání na hřišti Bohemians dne 15. března 2017. Sarkasticky se ho zastal Jakub Štáfek alias Julius Lavický.\n\nJeho oblíbenou sociální sítí je Instagram, kde na svém profilu rád dává na odiv svou životní úroveň. Kvůli tomu se také dostal v baru do konfliktu s jedním z plzeňských hokejistů. Pornoherce Rocca Siffrediho označil na společné fotce za svého hrdinu.\n\nČasto své příspěvky zveřejňuje impulsivně a některé poté kvůli jejich nevhodnosti maže - především když komentuje sportovní dění, které se dotýká jeho kariéry. O to populárnější však tyto příspěvky jsou a vyvolávají tak mediální zájem.\n\nNa konci podzimní části sezóny 2018/19 vedla Slavia Praha ligu před Viktorií Plzeň, která se ji snažila celý podzim dohnat. V posledním podzimním zápase mezi Jabloncem a Slavií 17. prosince 2018 nebyl Severočechům uznán gól po faulu Chramosty. Limberský kvůli tomu na svém instagramovém profilu kritizoval Jaroslava Tvrdíka (předsedu představenstva Slavie) za údajné finanční ovlivňování rozhodčích, přičemž Chramostův gól označil za „rekulérní“. Druhý den se za svá vyjádření omluvil a označil je za zbytečná a hloupá. Měsíc poté byl předvolán před disciplinární komisi LFA, od které za toto jednání dostal pokutu 20 000 Kč.\n\nNa podzim 2019 po oznámení nominace národního týmu k zápasům proti Anglii a Severnímu Irsku zveřejnil oficiální nominaci trenéra Šilhavého na svůj profil. Chtěl poukázat na chybu ve jméně svého spoluhráče Radima Řezníka, který zde byl uveden jako Tomáš Řezník. Zároveň tím však zveřejnil telefonní čísla na trenéra Šilhavého a reprezentačního manažera Sionka.\n\nNa konci ligového utkání Viktorie Plzeň na hřišti Mladé Boleslavi dne 6. 10. 2019 byl odpískán pokutový kop ve prospěch domácích. Ten následně proměnil Komličenko a zajistil tak svému týmu výhru 2:1 nad Plzní. Limberský sledoval zápas kvůli zranění pouze v televizi, načež rozhodnutí rozhodčího ho rozlítilo natolik, že vzkázal videorozhodčím, že jsou klauni a pokud to byla penalta, končí s fotbalem. Komise rozhodčích poté na této penaltě neshledala nic neregulérního, takže potvrdila původní verdikt rozhodčího Lercha. Limberský však nakonec svou kariéru neukončil - chtěl to vysvělit v pořadu Tiki Taka televize O2, tam však nedostal od svého klubu povolení vystoupit.\n\nPřed volbami do Poslanecké sněmovny na podzim 2017 se na Instagramu netajil svými politickými preferencemi, když vyfotil volební lístek SPD. Po kritice v komentářích reagoval tak, že údajně uvažoval také o ODS a ANO.\n\nPřed prezidentskými volbami v lednu 2018 označil za svého favorita Jiřího Drahoše.\n\nOd roku 2002 do roku 2013 byl ve vztahu s Michaelou Kratochvílovou, se kterou má dceru Natálii (* 2008) a syna Davida (* 2011). V listopadu 2015 se vyrojily spekulace, že randí s modelkou Dominikou Mesarošovou, což nepotvrdili ani nevyvrátili. V zimě 2016 navázal vztah s modelkou Lenkou Olbertovou, která tím podváděla svého tehdejšího manžela Šimona Leitnera. S ním se rozešla až v červenci 2017 a proto svůj poměr zveřejnili až tehdy. Od té doby se velmi často chlubí svými peprnými fotkami na Instagramu. Limberský ji v říjnu 2018 požádal o ruku.\n\nSvému tehdejšímu kamarádovi Čeňkovi Pazderkovi napůjčoval celkem přes pět milionů korun na nákup luxusních aut, které měl pak výhodně prodat a o zisk se s Limberským rozdělit, nic takového se však nestalo. Do tohoto obchodu zapletl Limberský také svého spoluhráče Daridu, který vložil přes jeden milion korun. Pazderka však Limberského, Daridu nebo Petrželu označil za závislé na hazardu s tím, že jim půjčoval na tento druh zábavy a přijaté peníze označil za splátky zapůjčených peněz. Celý případ se dostal až ke Krajskému soudu v Plzni.\n"}
{"id": "288265", "url": "https://cs.wikipedia.org/wiki?curid=288265", "title": "Šlapanická švestka", "text": "Šlapanická švestka\n\nŠlapanická švestka je odrůda švestky. Byla vyšlechtěna pravděpodobně kolem roku 1930 panem Barešem ve Šlapanicích u Brna v jeho vlastní školce, kterou ve městě měl. V pomologii „Stručné dějiny ovocnictví moravského“ z roku 1900 je popisováno okolí Brna, ovšem zdejší švestka není ještě zmiňována, zřejmě v tomto období nebyla ještě známa. Nezmiňuje ji ani publikace „České ovoce“ z roku 1924, uvádí ji až Vaňkova pomologie z roku 1937.\n\nJde o ekotyp Domácí švestky, která právě v okolí Šlapanicka vykazovala a stále vykazuje vynikající výsledky. Švestka je velmi odolná vůči mrazu, přestála i velkou mrazovou kalamitu bez problému. Je velice chutná a vykazuje velmi vysoký vzrůst, čímž je charakteristická. Je samosprašná. Patří k vynikajícím odrůdám, je však postižena značnou citlivostí k viróznímu onemocnění šarce. Krajovým odrůdám se už nevěnuje dostatečná pozornost, a proto přežívá v počtu pár jedinců pouze ve Šlapanicích.\n\nJe známo mnoho dalších krajových odrůd Domácí švestky (okolo 30), které mají těžiště svého výskytu právě tam, kde byly vyšlechtěny.\n\nŠlapanická švestka je zařazena Ministerstvem zemědělství mezi odrůdy pěstované v prostorovém izolátu oprávněné čerpat dotaci. To znamená, že pokud by se firma či zahradnictví rozhodly začít očkovat a prodávat Šlapanickou švestku, dostaly by dotaci. Na samostatně rostoucí stromy v zahradách se dotace nevztahuje.\n\nDr. Kadlec, Šlapanicer Zwetsche, Prune de Šlapanice, Barešova švestka\n\n"}
{"id": "288266", "url": "https://cs.wikipedia.org/wiki?curid=288266", "title": "Stříbrné Hory (okres Havlíčkův Brod)", "text": "Stříbrné Hory (okres Havlíčkův Brod)\n\nStříbrné Hory (německy Böhmisch Schützendorf) je obec ležící zhruba sedm kilometrů východně od města Havlíčkův Brod a tři kilometry severozápadně od Přibyslavi. Nadmořská výška je okolo 473 m nad mořem. V obci je evidováno 99 domů a žije zde obyvatel, kteří mohou využívat služby prodejny, místní knihovny, mateřské školky a pohostinství. Při jihovýchodním okraji obce protéká Borovský potok, který je pravostranným přítokem řeky Sázavy.\n\nOd roku 1898 procházela jižně od vsi jednokolejná lokální železniční trať postavená společností Místní dráha Německý Brod - Tišnov, na které byla zastávka \"Český Šicendorf\" (později psáno \"Český Šicndorf\"). V roce 1953 byl provoz převeden na novou, zpočátku jednokolejnou, ale ještě v 50. letech zdvojkolejněnou hlavní trať Havlíčkův Brod – Brno, na které je zastávka \"Stříbrné Hory\".\n\nVe stabilním katastru je k roku 1838 uveden název „Schützendorf Böhmisch“ s českou alternativou „Czeskeg Ssicendorf“ a „Silberberg“ je název osady na konci směrem k Borovskému potoku.\n\nMapa 3. vojenského mapování uvádí „Böhmisch Schützendorf“, název Silberberg není uveden.\n\nK roku 1890 uváděn název „Stříbrné Horky“ a v letech 1900–1910 „Stříbrné Horky t. Stříbrné Hory“ pro osadu obce Český Schützendorf. Během let 1939–1945 je uváděn název Böhmisch-Schützendorf /Český Šicndorf s částmi obce 1. Böhm.-Schützendorf / Český Šicndorf a 2. Silberberg / Stříbrné Hory.\n\nOd roku 1946 nebo 1947 je název Stříbrné Hory používán pro celou obec.\n\nHistorie Stříbrných Hor je nedílně spojena s těžbou stříbra na Havlíčkobrodsku. První písemná zmínka o obci je doložena z roku 1654. V roce 1880–1930 osada obce Český Šicndorf, v letech 1950–1988 samostatná obec. V období od 1. ledna 1989 do 23. listopadu 1990 příslušela jako místní část k Přibyslavi. Od 24. listopadu je samostatnou obcí.\n\n\n\n"}
{"id": "288278", "url": "https://cs.wikipedia.org/wiki?curid=288278", "title": "Tomáš Hinšt", "text": "Tomáš Hinšt\n\nTomáš Hinšt je český filmový režisér.\n\nNarodil v Brně. Zajímal se o fotografie svého otce Antonína Hinšta. Psal také hororové povídky a později hrál divadlo (1976 v Dětském dramatickém souboru Pírko v Brně; 1977 v Dětském studiu Divadla na provázku - v režii Zdeňka Pospíšila účinkoval v úspěšné inscenaci \"Bramborový den aneb Objevení Ameriky\"; v roce 1979 s divadelní skupinou M-Dílna Brno ve hře G. Sóse \"Tři přání\". V exilu pak hostoval s pantomimickými vystoupeními v německém Heiligenhausu, poté v Paříži a naposled na Sokolském sletu ve Vídni, kde ukončil svou hereckou kariéru a zaměřil se pouze na režii hraného filmu.\n\nV roce 1980 emigroval a usadil se ve Spolkové republice Německo. Doučil se německy, dodělal maturitu, studoval psychologii na univerzitě ve Wuppertalu, a v roce 1986 se stal hostujícím posluchačem na Vysoké škole filmu a televize v Mnichově (Odd. III: Režie hraného filmu). Začal točit své první experimentální a hrané krátké filmy, na které vydělával peníze v různých profesích (jako taxikář, noční hlídač v domově důchodců Nelly-Sachs-Haus, fotograf pro Photo-Press-Service Düsseldorf, obráběč hrubého kamene, asistent režie, kameraman, režisér). Po roce 1989 se vrátil do Čech a absolvoval FAMU v Praze, na katedře hrané režie (1991–1997) pod vedením Věry Chytilové, Jiřího Svobody a Zdenka Sirového. Nyní žije střídavě v Mnichově, v Praze, v Miami a v Brně.\n\nO originálním jeho způsobu vidění nejlépe vypovídají jeho filmy, a to nejen ty, které byly několikrát mezinárodně oceněny (viz filmografie), ale i jeho filmařské excesy, v nichž vede herce, jak sám říká, do „filmového éteru“.\n"}
{"id": "288279", "url": "https://cs.wikipedia.org/wiki?curid=288279", "title": "Buddhové z Bámjánu", "text": "Buddhové z Bámjánu\n\nBuddhové z Bámjánu (: تندیس‌های بودا در باميان) byly dvě obří sochy stojících Buddhů vytesané do skalního masivu v bámjánském údolí v Afghánistánu. Sochy se nacházely přibližně 230 kilometrů severozápadně od afghánského hlavního města Kábulu v nadmořské výšce okolo 2 500 metrů. Byly vytvořeny v 6. století a stály až do roku 2001, kdy byly zničeny radikální islámsko-politickou skupinou Tálibán, ačkoliv se proti tomu postavilo i množství muslimských států.\n\nSochy, reprezentující Buddhu Vairóčanu a Buddhu Šákjamuniho, byly typickým příkladem prolínání vlivů indického a řeckého sochařství. Hlavní části byly vytesány přímo do pískovce, avšak detaily byly vymodelovány z hmoty sestávající z bláta a slámy pokryté štukem. Zatímco větší z Buddhů měl být jednolitě obarven karmínově červenou barvou, menší byl původně různobarevný. Celá vnější vrstva i s barvami však podlehla povětrnostním vlivům. Větší socha Buddhy měřila přes 50 metrů a menší přes 30 metrů. Sochy dělila vzdálenost 850 metrů. Ve skalách bývalo možné spatřit také tři menší sochy sedících Buddhů, které však podlehly času již mnohem dříve. Ve skalním masivu se zachovaly celé jeskynní systémy, často umístěné v několika patrech nad sebou, které byly, podobně jako výklenky soch, vyzdobeny nástěnnými malbami.\n\nV roce 2003 byli bámjánští Buddhové spolu s dalšími archeologickými památkami bámjánského údolí přijati na Seznam světového dědictví UNESCO. I po zničení soch mnozí badatelé dále prozkoumávají oblast. Na základě popisu čínského poutníka Süan-canga někteří z nich věří, že se zde nachází další, až několikasetmetrová socha ležícího Buddhy, a věnují se jeho hledání. Uvažovalo se též o rekonstrukci soch, ale tento záměr nebyl uskutečněn.\n\nBámján v minulosti ležel na křižovatce tras hedvábné stezky, která zajišťovala obchodní spojení mezi Čínou a Indií na jedné straně a Centrální Asií, Středním východem a Evropou na straně druhé. Již od prvních století našeho letopočtu se zde usídlovali poutníci, kteří si ve skalách hloubili jeskynní příbytky. Ty sloužily jako stálé obydlí až několika tisícům mnichů i jako dočasné příbytky poutníků a nejrůznějších pocestných. V bámjánském údolí je kolem 1000 těchto jeskyní, od malých cel až po rozsáhlé svatyně vyzdobené freskami, reliéfy a sochami.\n\nPrvní buddhističtí mniši, kteří v oblasti Bámjánu šířili svou víru, byli podle tradice vysláni již králem Ašókou. Rozkvět buddhismu však v Bámjánu nastal až v průběhu 2. století za dob krále Kanišky, asi nejznámějšího vládce z Kušánské dynastie králů Baktrie, tj. územněsprávního celku, který se zde rozkládal od 6. století př. n. l. do 7. st. n. l. Na následujících několik století se pak Bámján stal významným centrem náboženské, převážně buddhistické vzdělanosti. Jak dokazují četné pozůstatky měst a opevnění v údolí, oblast byla také významným centrem obchodu. V následujících staletích byl buddhismus z oblasti postupně vytlačován islámem, až byl vypuzen úplně. Mniši byli nuceni z oblasti Bámjánu odejít a údolí bylo z převážné části opuštěno. Město Bámján, které se nachází nedaleko bámjánského údolí, se dochovalo až do současnosti a je hlavním městem stejnojmenné provincie.\n\nObě sochy nesly známky tzv. gandhárského umění, které se v této oblasti rozvíjelo přibližně od 1. století př. n. l. Pramenilo ze vzájemného vlivu řeckého a buddhistického umění. V gandhárském sochařství jsou typické buddhistické náměty v řeckém pojetí zobrazované v antickém rouchu. Oba Buddhové pak byli typickým příkladem tohoto stylu, přičemž na dalších vyobrazeních této oblasti lze rozpoznat i další, např. čínské vlivy. Ve skále bývaly umístěné také sochy sedících Buddhů a v přilehlých jeskyních se dodnes nachází vzácné malby.\n\nSochy, z nichž větší reprezentovala Buddhu Vairóčanu a menší Buddhu Šákjamuniho, stávaly ve výklencích v jižní stěně pískovcového masivu. Navzájem byly od sebe vzdáleny 850 metrů a dívaly se směrem k místům, kde stávalo město a procházeli poutníci a karavany. Hrubé obrysy soch byly vytesány přímo do skály, přičemž detaily jako obličejové části či roucho byly doplněny směsí z bláta a slámy. Sukno bylo vytvářeno nezvyklou a unikátní technikou. Na jeho obrys byla dřevěnými kolíky přichycena lana, která byla následně pokryta štukem, čímž se vytvořilo zvrásnění celého roucha. Další části, jako spodní díl pravé nohy, byly vytvářeny podobnou technikou. Nejprve byly do skály vyhloubeny díry, do kterých byly vsunuty dřevěné kůly. Ty sloužily jako konstrukce pro přichycení hliněné hmoty vytvarované do podoby chybějící části nohy. Následně byla celá noha překryta vrstvou štuku představující sukno. Hluboký výklenek většího Buddhy měl představovat tělesné halo (mandorlu). Předpokládá se také, že horní části obličejů tvořily dřevěné masky. Podle německého badatele Edmunda Melzla byl větší z Buddhů původně obarven karmínově červenou barvou, zatímco menší byl různobarevný, jiní autoři udávají, že části soch byly pozlacené. Údaje o výšce soch se liší, některé zdroje například uvádí, že větší socha Buddhy měřila okolo 55 metrů a menší kolem 38 metrů, zatímco další hovoří o výškách 53 a 35 metrů. S touto výškou tak byl větší Buddha až do svého zničení v březnu 2001 jedním z největších stojících zpodobnění Buddhy na světě. Největší stojící sochou Buddhy byla v té době japonská socha Ušiku Daibucu, která však představuje Buddhu Amitábhu.\n\nZachovaný výklenek většího Buddhy je 58 m vysoký, 24 m široký a 16 m hluboký. Obsahuje dva do skály vytesané ochozy, které byly původně zdobeny nástěnnými malbami Buddhů a bódhisattvů. Dolní ochoz se spolu s přilehlými jeskynními chrámy nachází v přízemí a horní ochoz, který je prosvětlován otvory do výklenku, je vyhlouben v oblasti hlavy. V červenci 2002, kdy sochy již byly zničeny, byla nedestruktivními geofyzikálními metodami zkoumána oblast o rozloze 1 hektaru před výklenkem většího Buddhy. Průzkum, na němž se podílely organizace UNESCO, ICOMOS a afghánský Národní archeologický institut, zjistil, že tudy vedla cesta a stávaly zde různé stavby, vstupní brána a podél skály ochranná zeď. Někteří archeologové věří, že někde mezi oběma výklenky jsou pod zemí ukryty i pozůstatky buddhistického chrámu.\n\nVýklenek menšího Buddhy je 38 m vysoký a 16 m široký. Ještě před zničením sochy v roce 2001 byl vyzdoben poměrně zachovalými freskami a osm ve skále vytesaných jeskyní ze 3. až 6. století bylo přístupných vchodem při úpatí sochy. Většina z těchto jeskyní měla tvar osmiúhelníku a byla rovněž vyzdobena freskami, které však již byly do značné míry zvětrané. V březnu 2003 tálibánské jednotky zničily i tyto zbytky maleb. Výklenek je obklopen sedmi patry galerií, z nichž každá je tvořena několika jeskyněmi, které původně sloužily jako svatyně, schůzovní místnosti či cely mnichů. Některými z těchto jeskyní prochází schodiště, které vedlo na vrchol sochy. Jeskyně jsou ve špatném stavu a některé z nich se zřítily.\n\nVe skále bývaly také sochy sedících Buddhů. Jedna byla vytesána asi 50 metrů západně od menšího stojícího Buddhy, ovšem v průběhu věků byla zničena, takže do dnešních dnů po ní zůstal jen 6,2 m široký, 7,6 m vysoký a 3 m hluboký výklenek se zbytky maleb, umístěný ve výšce 30 metrů nad úpatím skály. Výklenek je obklopen 15 jeskyněmi a propojenými ochozy v několika patrech. Další velká socha sedícího Buddhy bývala v 10,8 m vysoké, 14 m široké a 3 m hluboké jeskyni patřící ke skupině jeskyní mezi oběma stojícími Buddhy. Socha byla zničena vlivem prosakující vody a činností vandalů, ovšem její zbytky bylo možné spatřit ještě v 70. letech 20. století.\n\nV prostorné jeskyni, která byla součástí velkého jeskynního komplexu 140 metrů západně od tohoto místa, bývala ještě jedna malá socha sedícího Buddhy. Freskami bohatě zdobený výklenek je 5,6 m široký, 6,5 m vysoký a 4,5 m hluboký a je vytesaný ve výšce 30 m. Ze sochy, která byla pravděpodobně dřevěná a pocházela z 5. až 6. století, se zachoval pouze kamenný podstavec a malby již také podléhají povětrnostním vlivům. Skála obsahuje ještě další jeskynní systémy, z nichž některé jsou obydlené. V jedné z jeskyní lze spatřit ceněnou nástěnnou malbu bódhisattvy obklopeného šesti Buddhy s korunou.\n\nVědci z  v Grenoblu analyzovali některé jeskynní malby pocházející ze 7. století a v dubnu 2008 oznámili, že několik z nich bylo malováno barvami na bázi oleje. Jeho zdrojem zřejmě byly vlašské ořechy a máky, které v oblasti rostly. Vynález olejových barev se dosud připisoval evropským malířům, ovšem bámjánské kresby je předešly o šest století, a staly se tedy nejstaršími známými olejomalbami.\n\nSochy Buddhů v Bámjánském údolí vznikaly postupně v rozmezí 3. a 6. století, v období rozkvětu buddhismu v oblasti. Postupem doby však v souvislosti s šířením islámu jejich význam začal upadat, staly se ohroženými, až byly v roce 2001 zcela zničeny.\n\nPočátky obou velkých soch Buddhů sahají do 3. století, kdy si jejich vytesání objednali stoupenci lókóttaravádové školy, jedné z mnoha tehdejších škol théravádového buddhismu. Dokončení se sochy dočkaly až o několik století později; menší ze soch okolo roku 507 a větší kolem roku 551.\n\nPrvní písemnou zmínku o sochách zanechal okolo roku 400 čínský cestovatel Fa-sien. Okolo roku 630 oblast navštívil další čínský poutník Süan-cang, který oblast Bámjánu popsal jako kvetoucí buddhistické centrum s deseti kláštery a několika tisíci mnichy. Dále mimo jiné napsal, že obě sochy Buddhů byly zdobeny zlatými šperky, jejichž „záře oslňuje zrak“. Süan-cang dokonce popsal další – třetí – sochu Buddhy, tentokrát však ležícího, o délce několikanásobně větší než sochy stojící, která však zřejmě byla již dávno zcela zničena. V současné době oblast zkoumají archeologické týmy ve snaze nalézt její základy.\n\nOd doby, kdy byly sochy vystavěny, se o ně starali především buddhističtí mniši obývající tamní jeskynní obydlí. Se stále častějšími nájezdy muslimů v následujících stoletích však mniši začali bámjánskou oblast pomalu opouštět, a když se v 7. a 8. století chopila vlády arabská umajjovská dynastie, byl buddhismus z oblasti takřka úplně vytlačen. Až do 14. století přežívali buddhističtí mniši jen v malých komunitách, které muslimští vládci do jisté míry tolerovali. Dokud tato malá společenství existovala, mohla se o sochy starat. Když však roku 1321 jedna z chánovských dynastií zakázala buddhismus úplně, byli i poslední mniši nuceni opustit zemi a bámjánští Buddhové začínali ztrácet svou původní podobu. Jeskyně místo mnichů obydleli pastevci se svými stády.\n\nV 19. století se sochy staly předmětem zájmu evropských amatérských archeologů. Britský cestovatel Alexander Burnes, který navštívil Bámján roku 1832, je považován za jejich novodobého objevitele. Burnes zde pořídil cenné náčrty na nichž lze vidět, v jakém stavu se sochy nacházely v té době. Ke konci 19. století byly sochy poničeny v důsledku nepokojů spojených se sporem mezi novým emírem Abdurrahmánem Chánem a Hazáry. V roce 1919 se moci v Afghánistánu chopil Amanulláh, který si dokázal uvědomit výjimečnost obou soch a jejich nevídanou historickou hodnotu, a začal podnikat rázná opatření na jejich ochranu. Avšak vládci po něm následující již takové pochopení neměli a sochy nadále ponechali jejich vlastnímu osudu.\n\n23. května 1920 dorazil k sochám Čech Josef Aul, propuštěný zajatec z první světové války, který se rozhodl prchnout z Ruska před blížící se občanskou válkou a vydal se z Turkmenistánu přes Afghánistán do Indie. Roku 1924 své zážitky popsal ve dvoudílné publikaci \"V zemi Tamerlanově a Zarathuštrově\" a roku 1947 publikoval upravenou verzi pod názvem \"Karavanou do Indie\".\n\nPodle jeho líčení místní muslimské obyvatelstvo sochy nazývalo výrazem \"dev\", který označoval zlé duchy a nečisté síly. V té době již sochy měly zničené obličeje až po ústa, okolo uší však byly zachované vlnící se vlasy, a na jejich tělech byly četné hluboké jamky. Větší socha měla roztříštěné nohy pod koleny, menší měla nohy zachované, zato však byla bez rukou. Aul vystoupal třemi poschodími jeskyní vytesaných ve skále až na vrchol hlavy menšího z Buddhů. Výklenek byl podle jeho popisu vyzdoben barevnými kresbami poprsí mužů a žen, mužských postav a obrazy Buddhy, jejichž náčrtky zveřejnil v první ze zmíněných knih. Řada postav byla ozdobena svastikou. Jeskyně v blízkosti většího Buddhy Aul nenavštívil, protože schody v nich již byly zřícené.\nRoku 1969 se s pomocí indických archeologů rozběhly práce na opravách soch. Protože počasí nedovolovalo pracovat déle než čtyři měsíce v roce, byla do roku 1973 opravena pouze menší socha. Práce pokračovaly nadále velmi pomalu, až roku 1979 musely být kvůli sovětské invazi do země a následné válce zastaveny.\n\nPřesto v prosinci roku 1981 afghánský ministr informatiky a kultury podepsal nominaci bámjánského údolí na Seznam světového dědictví, která byla o čtyři měsíce později doručena organizaci UNESCO. V letech 1982 až 1983 nominaci hodnotila asociace ICOMOS a zapsání památek na seznam doporučila s podmínkou, že bude zajištěna jejich ochrana. Podobně se v červnu 1983 vyjádřil i Úřad Výboru pro světové dědictví. V prosinci téhož roku pak Výbor pro světové dědictví konstatoval, že podmínka nebyla splněna a zapsání oblasti na seznam odložil.\n\nSochy Buddhů byly již od středověku vystaveny nebezpečí zničení. To však přišlo až s islámským radikalismem na počátku 21. století.\n\nV roce 1996 získala moc v Afghánistánu radikální nábožensko-politická skupina Tálibán. Když v roce 1997 dobyla jedna z tálibánských skupin i bámjánské údolí, začal jeden z jejích velitelů vyhrožovat, že obě sochy Buddhů vyhodí do vzduchu, v čemž mu zabránili jeho nadřízení. Avšak již následujícího roku tálibánští vojáci odpálili hlavu menšího z Buddhů a do větší ze soch navrtali množství děr, které měly sloužit pro uložení dynamitu.\n\nV červenci 1999 vůdce Tálibánu Muhammad Umar prohlásil, že souhlasí se zachováním kulturního dědictví země, do něhož patřily i sochy Buddhů. S množstvím návštěvníků, kteří přijížděli z celého světa, představovali totiž Buddhové velký zdroj příjmů. Brzy na to však začali afghánští radikální duchovní prosazovat rázná opatření, jejichž cílem bylo odstranit z afghánské společnosti vše „neislámské“. V reakci na to Tálibán vydal striktní nařízení, které zakazovalo veškeré formy vyobrazování lidských postav včetně televize, což bylo v souladu s přísnou interpretací islámského náboženského práva. Poté události nabraly rychlý spád. Tálibán, který tehdy ovládal téměř celý Afghánistán, se rozhodl v zemi zničit veškeré sochy, mezi něž patřili i oba Buddhové. Mnoho zemí v čele s UNESCO se proti tomuto rozhodnutí postavilo a snažilo se zabránit zničení soch. Dokonce i tehdejší spojenec Afghánistánu Pákistán se vyjádřil pro zachování obou soch.\n\nObě sochy Buddhů však začaly být ničeny jen o několik týdnů později. Nejdříve byly po několik dní ostřelovány protiletadlovými zbraněmi, což je značně poškodilo, avšak nezničilo úplně. Poté tálibové použili protitankové miny, které umístili přímo do spodní části soch. Několikadenní proces ničení byl úspěšný a obě sochy byly zlikvidovány. Spotřebovalo se na to okolo 50 tun výbušnin. Akce vyžadovala i spolupráci s Hazáry, kteří obývají místní jeskyně. I přesto, že Hazárové jsou šíité, byli tradičně pokládáni za strážce obou Buddhů. Pokud někdo z nich odmítl s Tálibánem spolupracovat a pomoci při kladení min, byl zastřelen jako nepřítel islámu.\n\n10. března 2001 mluvčí Tálibánu Abdal Hají Mutmain oznámil, že sochy jsou zničeny z 80–90 % a práce na jejich demolici je takřka u konce. Umar odůvodňoval svůj čin tím, že islám nedovoluje zobrazovat živé bytosti. Je však možné, že šlo jen o záminku; údajně akce byla spíše odplatou za to, že OSN uvalila na Afghánistán přísné ekonomické sankce.\n\nV roce 2003 bylo údolí přijato na Seznam světového dědictví UNESCO pod názvem , což lze přeložit jako „Kulturní krajina a archeologické pozůstatky Bámjánského údolí“. Nakonec však muselo tento seznam opustit v roce 2013. Celkem se jedná o osm konkrétních památek s plochou ochranného pásma 341,95 hektarů, přičemž sochy Buddhů zabírají jeho větší část. Ke světovému dědictví byla zdejší oblast přiřazena pod kritérii i, ii, iii, iv a vi.\n\nPřestože obě sochy byly takřka zcela zničeny, jejich hlavní rysy lze stále rozpoznat. Odstřelování soch však natolik poškodilo celý masiv, že do skály musely být ukotveny kovové výztuže, které mají za úkol zabránit úplnému zřícení. Zejména UNESCO a Japonsko finančně přispívají na údržbu i rekonstrukci památek. Údolí Bámjánu se i nadále těší velkému přílivu turistů. Výzkumné týmy od té doby nadále pokračují v prozkoumávání celé oblasti včetně hledání snad až 300 metrů dlouhé sochy ležícího Buddhy. K nejvýznamnějším zastáncům teorie o její existenci patří Zamerjálaj Tarzí, profesor archeologie na Štrasburské univerzitě. Němečtí archeologové v roce 2006 oznámili nalezení sútry, která byla ukryta v jedné ze soch. I když je v jiných zemích poměrně běžné, že jsou do nitra buddhistických soch vkládány buddhistické texty, v tomto případě se jedná o vůbec první písemný dokument, který byl nalezen v buddhistické soše na území Afghánistánu.\n\nNěkteří vědci se zabývali myšlenkou rekonstrukce obou soch. Švýcarská podpořila snahy o fyzickou rekonstrukci soch vytvořením trojrozměrných počítačových modelů, které byly založeny na třech různých sadách fotografií. První obsahovala 15 fotografií vybraných a stažených z internetu, druhá obsahovala tři fotografie s vysokým rozlišením pořízené roku 1970 Robertem Kostkou z rakouské , a třetí fotografie turisty Haralda Baumgartnera, který Bámján navštívil v letech 1965 až 1969. Zatímco počítačové modely založené na první a třetí sadě fotografií sloužily čistě k testování nových fotogrametrických postupů a algoritmů, modely na základě Kostkových fotografií byly vytvořené s relativní přesností 1–2 cm a podle jejich autorů mohly posloužit při fyzické rekonstrukci zničených soch. Ta by však byla nesmírně nákladná a mnozí také poukazovali na fakt, že značná část materiálu ze soch byla rozmetána na prach a odvál ji vítr.\n\nNěkteří umělci též navrhovali řešení, které by sochy alespoň částečně nahradilo. Mezi nejdiskutovanější patřil návrh japonského umělce Hiro Jamagaty, který prosazoval laserovou projekci, jež by na skalní stěnu promítala barevné obrazy Buddhů. Žádný z těchto návrhů však nebyl uskutečněn.\n\nV roce 2006 byl uveřejněn dokumentární film s názvem \"Obří buddhové\", který se zabýval zničením bámjánských Buddhů. Ve filmu hrál jednu z hlavních rolí i Tajsir Alony, reportér televize Al-Džazíra, kterému se jako jedinému podařilo udělat záznam zničení soch. Při natáčení dokumentu se někteří svědci tragické události vyjádřili, že Tálibánu při ničení pomáhali inženýři ze Saúdské Arábie. Autor filmu, švýcarský režisér Christian Frei, v dokumentu také vyjádřil názor, že sochy byly zničeny přímo na příkaz Usámy bin Ládina.\n\n\n\n"}
{"id": "288280", "url": "https://cs.wikipedia.org/wiki?curid=288280", "title": "Chepreš", "text": "Chepreš\n\nChepreš je staroegyptská výhradně královská pokrývka hlavy, jeden z důležitých panovnických odznaků, jímž byla na vyobrazeních osoba krále odlišována od ostatních. Pro svou barvu a předpokládaný význam je v egyptologii zpravidla označována jako „modrá koruna“, ačkoli není jisté, zda byla skutečně součástí regálií tak, jak tomu bylo u bílé, červené a spojené koruny. Někteří badatelé se domnívají, že koruna \"chepreš\" je odvozena od vojenské přílby a protože se objevuje ve scénách zobrazujících krále při vojenských aktivitách, bývala dříve uváděna jako „válečná koruna“. Toto užití ale zdaleka není výhradní; proto je toto označení v současné době badateli považováno za překonané. Na rozdíl od ostatních čelenek užívaných panovníky jí nikdy nejsou ozdobeni bohové. Snad je tomu tak proto, že ikonografie bohů se ustálila poměrně záhy, zatímco modrá koruna je spolehlivě prokázána až v době Nové říše.\n\nStejně jako další egyptské královské koruny není ani koruna \"chepreš\" archeologicky doložena a je známa jen nepřímo z vyobrazení králů; není proto jisté, z jakého materiálu byla vyrobena. Badatelé předpokládají, že mohla být zhotovena z vyztužené tkaniny nebo spíše z kůže (v tomto případě možná z kůže pštrosí.) a na takto vytvořený základ byly připevněny kovové kroužky. Vždy je doplněna ureem, ze zadní části někdy splývají dvě stuhy.\n\nZa první doklad používání modré koruny je pokládána zmínka na stéle z Druhé přechodné doby, nicméně prvním panovníkem, u nějž je bezpečně doloženo její užívání, je Amenhotep I., druhý král 18. dynastie. Častěji se objevuje za vlády Hatšepsuty, běžně pak za Amenhotepa III. a především Achnatona. Podle četnosti jejího využívání na vyobrazeních zůstává oblíbená i u dalších králů po celé následující období Nové říše. Zcela se přestává používat za vlády 25. dynastie. Důvody nejsou zřejmé – snad to souvisí s nám neznámým významem, který mohl být čelence přičítán, a jeho možnému nesouladu s neegyptským (núbijským) původem dynastie, případně tomu, že se núbijští panovníci rozhodli ve svém politickém programu klást důraz na ty aspekty královské moci, které byly vyjadřovány jinými korunami.\n\nV následujícím období 26. dynastie byla modrá koruna hojně používána ze dvou propagandistických důvodů: jednak právě proto, že ji příslušníci předchozí cizí dobyvatelské dynastie vyhnané z Egypta Psammetikem I. nenosili, takže se „její používání v tomto období pravděpodobně ztotožňovalo se zdůrazňováním egyptského původu“ dynastie nové, jednak proto, že v obecném významu „mohla být do velké míry spojována s nárokem na legitimitu vlády“.\n\n"}
{"id": "288290", "url": "https://cs.wikipedia.org/wiki?curid=288290", "title": "Bámjánské údolí", "text": "Bámjánské údolí\n\nBámjánské údolí se nachází ve stejnojmenné provincii v Afghánistánu. Celé údolí je známo především díky řadě buddhistických památek, které se zde nachází. Mezi nejznámější zajisté patřily zdejší obří sochy Buddhů, jejichž počátky sahají do antických dob a které byly zničeny Tálibánem v roce 2001.\n\nMimo bámjánských Buddhů se jedná především o zdejší rozsáhlý systém jeskynních příbytků, které jsou často zdobeny dosud zřetelnými nástěnnými malbami. V mnoha jeskyních se pak nacházejí pozůstatky větších či menších soch, někdy i s oltářem. Řada jeskyní se tak dá považovat za malé chrámy.\n\nPro svou mimořádnou hodnotu byly starobylé památky v Bamjánském údolí v roce 2003 zařazeny na Seznam světového dědictví UNESCO pod názvem , což by se dalo přeložit jako „Kulturní krajina a archeologické pozůstatky v Bámjánském údolí“. Celkem se jedná o osm konkrétních památek. Celková plocha ochranného pásma, které spadá pod ochranu světového dědictví, čítá 341,95 hektarů, přičemž pásmu dominuje okolí bámjánských Buddhů, které zabírá jeho větší část. Ke světovému dědictví bylo Bámjánské údolí přiřazeno hned skrze pět kritérií, a to i, ii, iii, iv, vi.\n"}
{"id": "288293", "url": "https://cs.wikipedia.org/wiki?curid=288293", "title": "Aksaj", "text": "Aksaj\n\nAksaj může znamenat:\n\n\n\n"}
{"id": "288295", "url": "https://cs.wikipedia.org/wiki?curid=288295", "title": "Aksaj (rameno Donu)", "text": "Aksaj (rameno Donu)\n\nAksaj ( ) je pravé rameno řeky Don v Rostovské oblasti v Rusku. Je 79 km dlouhé.\n\nZprava do něj ústí řeka Tuzlov.\n\nV rozsáhlém údolí řeky se pěstují melouny, dýně a nacházejí se v něm ovocné zahrady. Na řece leží město Novočerkassk.\n"}
{"id": "288300", "url": "https://cs.wikipedia.org/wiki?curid=288300", "title": "Blecha morová", "text": "Blecha morová\n\nBlecha morová (\"Xenopsylla cheopis\" Rothschild, 1903) je parazitem hlodavců (zejména krys a potkanů), sekundárně pak člověka, rozšířená zvláště v tropech a subtropech, odtud rozvlečená na lodních krysách a lidech do všech větších přístavů a měst ve světě. V Evropě i v severní části. Živí se krví hostitele. Patří mezi nejnebezpečnější přenašeče chorob mezi hmyzem. Velmi snadno přechází na člověka. Je přenašečem dvou významných patogenů: \"Yersinia pestis\" (původce moru lidí), \"Rickettsia typhi\" (původce endemického tyfu). Dospělec průměrně žije 3 měsíce.\n\nNemá na hlavě ani na pronotu hřebeny.Od blechy lidské se liší postavením hlavy a jejím počtem štětin, potom jsou ještě další nepatrné detaily. Je menší a světlejší než je blecha lidská, barvy rezaté, samička měří 2-3 mm a sameček 1,5-2 mm.\n"}
{"id": "288302", "url": "https://cs.wikipedia.org/wiki?curid=288302", "title": "Gugliemo Agnelli", "text": "Gugliemo Agnelli\n\nGugliemo Agnelli (1238, Pisa – 1313 tamtéž) byl italský sochař a architekt.\nAgnelli byl žákem Nicoli Pisana. Roku 1257 vstoupil do dominikánského řádu v Pise.\n\nJeho nejlepším dílem je spolupráce s Pisánem na sarkofágu sv. Dominika v bazilice sv. Dominika v Bologni. Roku 1293 byl činný v katedrále v Orvietu. Roku 1304 se vrátil do Pisy, kde provedl několik sochařských a stavitelských zakázek, a kde pracoval na fasádě kostela San Michele in Borgo.\n"}
{"id": "288303", "url": "https://cs.wikipedia.org/wiki?curid=288303", "title": "Kufr (rozcestník)", "text": "Kufr (rozcestník)\n\nKufr má více významů:\n\n"}
{"id": "288309", "url": "https://cs.wikipedia.org/wiki?curid=288309", "title": "Blackbird (píseň, The Beatles)", "text": "Blackbird (píseň, The Beatles)\n\n„Blackbird“ je píseň britské skupiny The Beatles. Píseň je podepsána autorským tandemem Lennon/McCartney, jejím skutečným autorem je však výhradně Paul McCartney.\n\nNa jaře roku 1968 byli Beatles v indickém Rišikéši, kde mohli používat pouze akustické kytary. Tato skutečnost měla přímý vliv na vznik několika písní, které se později objevily na dvojalbu \"The White Album\". Kromě písně „Blackbird“ se dále jedná o písně „Mother Nature's Son“, „Dear Prudence“, „Happiness Is A Warm Gun“ a „Julia“.\n\nExistují dvě teorie o vzniku písně. Podle první byl McCartney v Rišikéši jednoho dne brzy ráno probuzen zpívajícím kosem. Podle druhé je píseň metaforou boje amerických černochů za rovnoprávnost.\n\nPíseň byla složena a nahrána na přelaďované kytaře - obě struny E byly podladěny na D. Doprovod byl zahrán prstovým kytarovým stylem, typickým pro folkové kytaristy.\n\nDo nahrávky byly přimíchány zvuky ptáků, které pocházejí z pásku EMI se zvukovými efekty nazvaného \"Volume Seven: Birds Od A Feather\".\n\nPaul McCartney pořídil tuto nahrávku 11. června 1968 ve studiu číslo 2 na Abbey Road. Žádný další člen skupiny se na nahrávce nepodílel. John Lennon ve stejnou dobu pracoval ve studiu číslo 3 na experimentální nahrávce „Revolution 9“.\n\nPíseň si vyžádala 6 hodin nahrávání, bylo pořízeno celkem 32 záznamů, přičemž pro výslednou nahrávku byl použit záznam číslo 32.\n\nProducentem nahrávky byl George Martin.\n\nPíseň byla vydána ve Velké Británii 22. listopadu 1968 EMI-Apple Records na dvojalbu \"The Beatles\" pod katalogovými čísly PCS 7067 a PCS 7068. Ve Spojených státech amerických vyšlo toto album 25. listopadu 1968 na značce Capitol pod katalogovým číslem SWBO 101.\n\nAlbum bylo 22. července 1987 vydáno na CD pod katalogovým číslem CDS 7 46443 8.\n\nPředtím nevydaný záznam číslo 4 byl vydán na albu The Beatles Anthology 3 dne 21. října 1996.\n\nVydavatelská práva vlastní od roku 1968 společnost Northern Songs Ltd.\n\n\n"}
{"id": "288311", "url": "https://cs.wikipedia.org/wiki?curid=288311", "title": "Bioć", "text": "Bioć\n\nBioć (cyrilicí Биоч) je pohoří nacházející se na severozápadě Černé Hory, v opštině Plužine. Nejvyšším vrcholem je hora Veliki Vitao (2396 m). Jedná se o páté nejvyšší černohorské pohoří.\n\nLeží v jihovýchodní části Dinárských hor. Patří do trojice menších pohoří – Bioć, Maglić a Volujak, které bývají prezentovány jako jeden celek. Největší plochu z těchto tří masivů zabírá právě skupina Bioć s několika vrcholy překračujícími výšku 2300 m. Na severu je Bioć od Magliće oddělen Mratinjskou dolinou a dolinou \"Urdeni do\". Na západě je Bioć ohraničen krasovou planinou \"Presjeka\" a údolím \"Smrekovica\", za nimiž se zvedají pohoří Volujak a Lebršnik. Na jihu sousedí se Žagricou – odděluje je údolí říčky Vrbnica. Východní ohraničení tvoří řeka Piva, za níž se rozkládá Pivska planina.\n\nMasiv charakterizuje jednolitý hřeben s množstvím zajímavě tvarovaných štítů. Nad ledovcovými údolími \"Mratinj dol\" a \"Urdeni do\" ční strmé vrcholy Bioće s impozantními stěnami – např. 150 m vysoká \"Modra stena\" a především 600 m vysoká \"Zmajeva stena\".\n\n\nVzhledem k vápencové stavbě je pohoří Bioć poměrně chudé na vodní zdroje. Většími vodními toky jsou pouze říčka Vrbnica a Mratinjský potok tekoucí do řeky Piva. Nachází se tu také několik ponorů a vyvěraček. V Bioći se rovněž nalézají tři ledovcová jezera – Velké a Malé Stubljanské jezero a Mratinsko jezero.\n\nMasiv je poměrně komunikačně obtížně přístupný. Do nitra hor vede jen několik úzkých cest se špatným povrchem. Nejsnazší přístup umožňuje Mratinjská dolina. Sem je také soustředěna turistika v pohoří. \n"}
{"id": "288323", "url": "https://cs.wikipedia.org/wiki?curid=288323", "title": "Ekvalizace histogramu", "text": "Ekvalizace histogramu\n\nEkvalizace histogramu je metoda upravující kontrast rastrového obrazu s využitím jeho histogramu (sloupkového diagramu).\n\nMetoda obvykle zvyšuje lokální kontrast rastrových obrázků, zejména když jsou použitá obrazová data reprezentována blízkými hodnotami. Díky těmto úpravám intenzity mohou být jednotlivé jasové hodnoty v histogramu lépe rozloženy. Tyto změny umožňují získat v obrazu větší kontrast.\n\nMetoda je užitečná pro obrazy, které jsou buď příliš tmavé, nebo příliš světlé. Ekvalizace histogramu může vést ke zřetelnějšímu znázornění struktur u rentgenových snímků kostí a ke zvýraznění detailů fotografií, které jsou podexponované nebo přeexponované. Hlavní výhoda této operace je, že je poměrně jednoduchá a současně invertibilní (jestliže známe funkci ekvalizace histogramu, pak můžeme obnovit původní obrázek). Výpočet není nikterak výpočetně náročný. Nevýhodou metody je to, že je nerozlišující, což znamená, že může zvětšit kontrast šumu v pozadí, zatímco se sníží užitečný signál.\n\nZdá se, že ekvalizaci histogramu využívají i biologické nervové sítě. To bylo konkrétně pozorováno a dokázáno u oka mouchy.\n\nMějme rastrový obraz ve stupních šedi a nechť formula_1 jako počet výskytů úrovně šedé formula_2. Pravděpodobnost výskytu bodu úrovně šedé formula_2 v obrazu pak je:\n\nkde formula_5 je celkový počet různých úrovní šedi v obrazu, formula_6 celkový počet bodů v obrazu. Pak je formula_7 vlastně sloupcový diagram normalizovaný do intervalu formula_8.\n\nDefinujme formula_9 jako \"kumulativní distributivní funkci\" odpovídající formula_7:\n\nNyní chceme definovat transformaci hodnot pixelů ve formě formula_12 tak, aby kumulativní distributivní funkce formula_13 byla ve svém oboru hodnot linearizována. Tato transformace je definována:\n\nVíme, že T mapuje úrovně šedi do intervalu formula_8. Abychom vrátili hodnoty do jejich původní oblasti,\nmusíme na výsledek aplikovat následující jednoduchou transformaci:\n\nPopsali jsme vyrovnání histogramu na obrazu ve stupních šedi. Metoda může být použita i na barevné obrazy. Vhodné je ale nejprve převést obraz do barevného modelu YIQ (vyrovnání histogramu pak aplikujeme na kanál Y) nebo HSV.\n"}
{"id": "288324", "url": "https://cs.wikipedia.org/wiki?curid=288324", "title": "CakePHP", "text": "CakePHP\n\nCakePHP je open source webový aplikační framework pro vývoj webových aplikací založených na PHP 4/5. Vznikl v roce 2005 v reakci na úspěch Ruby on Rails. CakePHP však není pouhým portem Ruby on Rails, i když implementuje mnoho užitečných vlastností Rails. Celý systém je postavený na vzoru Model-view-controller (MVC).\n\n"}
{"id": "288325", "url": "https://cs.wikipedia.org/wiki?curid=288325", "title": "Sagami (provincie)", "text": "Sagami (provincie)\n\nProvincie Sagami (: 相模国; \"Sagami no kuni\") byla stará japonská provincie, na jejímž území se dnes rozkládá většina prefektury Kanagawa, mimo měst Jokohama a Kawasaki. Sagami sousedila s provinciemi Izu, Kai, Musaši a Suruga.\n\nStaré hlavní město provincie se nacházelo poblíž dnešního města Hiracuka. Během období Sengoku byl nejdůležitějším hradem v provincii hrad v Odawaře, byť většinou byla Sagami ovládána z větší sousední provincie Musaši.\n"}
{"id": "288332", "url": "https://cs.wikipedia.org/wiki?curid=288332", "title": "Palice", "text": "Palice\n\nSlovo palice má několik významů:\n\n"}
{"id": "288333", "url": "https://cs.wikipedia.org/wiki?curid=288333", "title": "Bitvy českých dějin", "text": "Bitvy českých dějin\n\nBitvy, boje a válečné operace patří v českých dějinách k tématu, jehož výklad byl ve 20. století ovlivněn různými pohledy na historii. Rozporná či zkreslující stanoviska poplatná době se týkala zejména období husitských válek, účasti českých vojáků v rakousko-uherské armádě či působení československých legií za obou světových válek. Přehled důležitých bitev začíná vznikem českého státu, kdy v bojích válčili zejména králové, jejich šlechtici a družiny. Pokračuje ve vrcholném středověku, kdy se postupně začínali do bojů zapojovat i námezdní žoldnéři a kdy se čeští bojovníci stali \"dobrým zbožím.\" Důležitý přelom v dějinách bitev nastal roku 1649, kdy císař Ferdinand III. ustanovil, že má určitá část žoldnéřů zůstat trvale v činnosti, tedy i v době míru, což bylo počátkem vzniku stálé armády. I v habsburské, resp. rakousko-uherské armádě tvořili její významnou část odvedenci z českých zemí, přičemž se jednalo procentuálně o tolik mužstva, kolik činilo procento jednotlivých národů habsburské monarchie. Např. roku 1914 tvořili Češi v počtu obyvatelstva i v počtu řadových příslušníků armády 13%, u důstojníků z povolání byla situace horší, Češi tvořili pouze 4,8%, drtivá většina důstojníků byla německé a maďarské národnosti. V první světové válce prokázali Češi své schopnosti jak v řadách rakousko-uherské armády, tak v zahraničních legiích, a po návratu prokázali svoje umění při bojích s maďarskými bolševiky na Slovensku či v československo-polské válce. V předválečné době byla československá armáda připravena k boji, ovšem politická reprezentace rozhodla jinak. Avšak i v období 2. světové války došlo v zahraničí ke vzniku československých vojenských jednotek, které se postavily v boji proti nepříteli. \n"}
{"id": "288336", "url": "https://cs.wikipedia.org/wiki?curid=288336", "title": "Frohen-le-Grand", "text": "Frohen-le-Grand\n\nFrohen-le-Grand je ves a bývalá obec departementu Somme v bývalém regionu Pikardie, ve Francii.\n\nVes Frohen-le-Grand se nachází u silnice D938, asi 20 mil severovýchodně od Abbeville, na souřadnicích 02° 12' 23\" východní délky a 50° 12' 13\" severní šířky. Před spojením s Frohen-le-Petit zahrnovala obec území o rozloze 5,37 km². Nadmořská výška území se pohybuje mezi 36 m n. m. a 120 m n. m. a průměrná výška je 41 m n. m.\n\nOd 1. ledna 2007, Frohen-le-Grand a Frohen-le-Petit se spojily do nové obce Frohen-sur-Authie.\n\n\n"}
{"id": "288338", "url": "https://cs.wikipedia.org/wiki?curid=288338", "title": "Palice (květenství)", "text": "Palice (květenství)\n\nPalice (\"spadix\") je druh květenství (v podstatě typ klasu), v němž drobné květy spočívají na dužnatém hlavním vřeteni květenství. Palice je typickým květenstvím některých jednoděložných rostlin, zejména z čeledí árónovité (\"Araceae\") a orobincovité (\"Typhaceae\"). \nU většiny zástupců árónovitých je toto květenství podepřeno či obaleno jedním velkým listenem, nazývaným toulec. Typickým zástupcem je toulitka (\"Anthurium\"). \n\nU jednodomých zástupců je zabráněno samoopylení tak, že nejprve dozrávají pestíky, a až po nich prašníky. Tento jev se nazývá proterogynie (opak proterandrie, kdy nejprve dozrávají prašníky). Existují však i dvoudomé druhy.\n"}
{"id": "288343", "url": "https://cs.wikipedia.org/wiki?curid=288343", "title": "Bradatice", "text": "Bradatice\n\nSlovo bradatice má více významů:\n\n"}
{"id": "288347", "url": "https://cs.wikipedia.org/wiki?curid=288347", "title": "Kroužkovec", "text": "Kroužkovec\n\nKroužkovec může znamenat:\n\n"}
{"id": "288348", "url": "https://cs.wikipedia.org/wiki?curid=288348", "title": "Pál Szinyei Merse", "text": "Pál Szinyei Merse\n\nPál Szinyei Merse (též Paul von Szinyei-Merse nebo Szinyei Merse Pál) (4. července 1845, Chminianska Nová Ves – 2. února 1920, Jarovnice) byl uherský (maďarský) malíř. Patřil k průkopníkům impresionismu v Uhersku a celé střední Evropě.\n\nMalířství studoval na Akademii v Mnichově u Sándora Wagnera a od roku 1867 u Karla von Piloty.Jeho nejdůležitější dílo Snídaně v přírodě(1872-73)zůstalo nepochopeno jeho současníky. Proto se Pál Merse stahuje do ústraní a na čas přestává malovat. žije životem uherského šlechtice a zasedá v uherském parlamentu (1879-1901). Po svém více než dvacetiletém angažmá v parlamentu se opět věnuje umění. Slaví úspěchy v Paříži, Mnichově, Berlíně i Římě a jeho přátelé jej i přesvědčí, aby svou Snídani vystavil znovu v Budapešti a ona je publikem přijata s nadšením. V rámci impresionismu vyvíjí svůj osobitý styl typický hrou s barvami a se světlem. Roku 1905 se stává ředitelem Akademie výtvarných umění v Budapešti. Zakládé první uherskou Společnost moderního umění a Kroužek uherských impresionistů. Hned po jeho smrti v roce 1920 zakládají jeho studenti Společnost Szenei Merse, která měla pak na umění v Maďarsku vliv v době mezi světovými válkami.\n\n"}
{"id": "288351", "url": "https://cs.wikipedia.org/wiki?curid=288351", "title": "Northrop", "text": "Northrop\n\nNorthrop Corporation byl americký výrobce letadel. Jejím zakladatelem byl Jack Northrop, který založil celkem tři výrobce letecké techniky. Prvním byla Avion Corporation, založená v roce 1927. Už v roce 1929 ji, jako svou pobočku Northrop Aviation Corporation, pohltil výrobce \"United Aircraft and Transport Corporation\". V roce 1931 se mateřská společnost přesunula do státu Kansas.\n\nJack Northrop poté společně s Donaldem Douglasem založily novou firmu Northrop Corporation, sídlící v kalifornském El Segundo. Tato firma vytvořila několik poměrně úspěšných typů, například Northrop Gamma a Northrop Delta. Mateřská firma Douglas Aircraft však v roce 1937 firmu zrušila a přeměnila ve svou pobočku El Segundo.\n\nJack Northrop, který stále toužil po vlastní firmě, v roce 1939 založil novou firmu Northrop Corporation, sídlící v kalifornském Hawthornu. Spoluzakladatelem firmy byl Moye Stephens. Tato společnost nakonec přetrvala až do roku 1994.\n\nFirma se dlouhodobě zabývala vývojem létajících křídel, jelikož Jack Northrop možnosti této koncepce zkoumal už od 30. let. Vznikla řada typů samokřídel, například pokusný Northrop N-1M, neortodoxní stíhací prototypy Northrop XP-79 Flying Ram a Northrop XP-56 Black Bullet a strategická bombardovací samokřídla Northrop YB-35 a Northrop YB-49. Skutečné sériové výroby se až o mnoho let později dočkalo samokřídlo, využívající technologii stealth, Northrop B-2 Spirit.\n\nKonvenčně řešené typy byly úspěšnější. V druhé světové válce bojoval těžký noční stíhač Northrop P-61 Black Widow, ze kterého byl odvozen průzkumný letoun \"Northrop F-15/RF-61C\". Na počátku 50. let se do služby dostal stíhací letoun pro operace za každého počasí Northrop F-89 Scorpion a v letech šedesátých byl ve velkých sériích vyráběn lehký stíhač Northrop F-5 Freedom Fighter. Z něj byla také odvozena úspěšná cvičná varianta Northrop T-38 Talon. \n\nSlibný dvoumotorový stíhač Northrop YF-17 se neúspěšně střetl s typem General Dynamics F-16 Fighting Falcon v soutěži \"LWF\" na nový lehký stíhací letoun. Firma Northrop vyvinula i mezikontinentální řízenou střelu \"Snark\".\n\nSpolečnost se v roce 1994 sloučila s jiným americkým leteckým výrobcem Grumman, aby vytvořily společnost Northrop Grumman, která patří k největším výrobcům letecké techniky.\n\n"}
{"id": "288354", "url": "https://cs.wikipedia.org/wiki?curid=288354", "title": "Městská autobusová doprava v Třebíči", "text": "Městská autobusová doprava v Třebíči\n\nMěstská autobusová doprava v Třebíči tvoří systém městské hromadné dopravy. Třebíč byla v roce 2018 obsluhována celkem deseti autobusovými linkami, z nichž tři byly páteřní a sedm doplňkových. Provozovatelem byla místní společnost TRADO-MAD, která byla roku 2004 odkoupena společností ICOM transport se sídlem v Jihlavě. Na jaře roku 2008 byl stávající dopravce jediným účastníkem výběrového řízení pro obsluhu městské dopravy na další období a byl opět vybrán. Jízdné v třebíčské městské autobusové dopravě bylo do roku 2016 nepřestupní, od té doby je přestupní tak, že je potřeba přestup uskutečnit do půl hodiny. V roce 2017 přepravily autobusy městské dopravy 3 180 576 cestujících.\n\nV roce 2019 byla připravena aplikace s názvem MAD Třebíč, ta byla objednána městem Třebíč. Aplikace v reálném čase sleduje pohyb a polohu autobusů MAD Třebíč. Aplikace je k říjnu roku 2019 k dispozici pro OS Android. Aplikace zobrazuje fotografii autobusu, jeho SPZ a případně zpoždění. Na zastávkách byly instalovány QR kódy, které vedou na aplikaci.\n\nV 19. století v Třebíči jezdily první omnibusy či vozky tažené koňmi. První návrhy zavedení autobusové dopravy v Třebíči proběhly v polovině 20. století, to se však nepodařilo, neboť nebyly dostupné autobusy.\n\nPrvní autobusy linkové místní dopravy se v Třebíči rozjely 1. prosince 1954; první dvě linky spojovaly Nové Dvory s Borovinou a Horku-Domky s Týnem. Skutečná městská hromadná doprava, tedy MHD s tarifními podmínkami odpovídajícími statusu městské dopravy, byla v Třebíči zřízena 1. června 1977. Počet linek byl tehdy rozšířen na 7 a i nadále MHD obsluhovala i Stařeč, Ptáčov, Kožichovice a také Mastník, později však bylo od obsluhy těchto přidružených nebo i samostatných obcí upuštěno, s výjimkou Ptáčova. V roce 1986 byl podle studie Dopravoprojektu Brno omezen počet linek na 6 a současně zvýšen počet autobusů pro třebíčskou MHD.\n\nPůvodním dopravcem byla ČSAD, v roce 1993 byl zdejší závod ČSAD privatizován a přejmenován na TRADO, roku 1996 se provoz MHD vyčlenil do samostatného podniku TRADO-MAD s. r. o., v roce 2003 se staly obě společnosti TRADO samostatnými součástmi holdingu ICOM transport. \n\nV současné době je v provozu celkem 10 linek, které zajišťují dopravu po celém městě. Všechny linky (kromě tzv. školní linky) staví na centrálním Karlově náměstí. MHD je hojně využívaná, protože historické centrum je v údolí a novější paneláková a činžovní zástavba až o 70 metrů výše. Páteřními linkami jsou linky 1, 4 a 5. Tyto tři linky mají také největší počet spojů, a to jak v pracovní dny (interval 30 minut, v ranní a časně odpolední špičce s posilami), tak i o víkendu (interval 60 minut), kdy jezdí ve vzájemném prokladu a s přestupními návaznostmi na Karlově náměstí.\n\nHlavním uzlem je zastávka \"Karlovo náměstí\" (devět linek) a zastávka \"Komenského náměstí\" (linky 1, 4, 5, 13, 14, 21). Důležitými konečnými stanicemi jsou zastávky \"sídl. Za rybníkem\" (linky 1, 5, 14, 21), \"Poliklinika\" (1, 4, 10 ,14) a \"Týn\" (5) \"Hřbitov\" (5, 10)\n\nV roce 2018 bylo ve městě instalováno 8 digitálních displejů s aktuálními časy odjezdů.\n\nV prosinci 2018 bude vyhlášen nový jízdní řád, stejně tak budou přejmenovány některé ze zastávek MHD. Dojde k přejmenování zastávek Hřbitov (nově U Hřbitova), Poliklinika (nově Poliklinika Vltavínská), Atom hotel (nově Hotel Atom), Týn – na ul. M. Majerové (nově Na Holečku), Týn – na ul. Táborská (nově Lavického), Marie Majerové – u ZŠ kpt. Jaroše (nově ZŠ Kpt. Jaroše), Průmysl masný (nově TIPAFROST), Autodružstvo (nově Palečkův mlýn), gen. Svobody (nově Gen. Svobody), Znojemská – na ul. Demlova (nově Demlova, školka) a Borovina, BOPO (nově Koželužská).\n\nKe konci roku 2016 měla skončit smlouva se současný provozovatelem a město hledalo soutěží provozovatele jiného. V dubnu 2016 vznikla pracovní skupina, která se zabývala připomínkováním záměru výběrového řízení na nového autobusového dopravce, v plánu bylo osadit autobusy USB zásuvkami, Wi-Fi sítí či terminály pro platbu bezkontaktními platebními kartami. Soutěž měla být v hodnotě 280 milionů koun, smlouva měla být uzavřena na celkem osm let, tj. do konce roku 2024. Základní jízdné mělo podražit na 12 korun, současně s tím by měli mít jízdné zdarma lidé nad 70 let. Měsíční kupon měl stát proti původním 190 Kč 250 Kč, nově měla být k dispozici půlroční a roční předplatní jízdenka. \n\nVeřejná zakázka byla vyhlášena v polovině května 2016, kdy doplňující otázky vznesly tři společnost, byly jimi ZDS Psota, TREDOS a TRADO MAD, do soutěže se pak zapojila pouze společnost TRADO MAD. Ta pak zvitězila a od 1. ledna 2017 se stala provozovatelem za nových podmínek. Od nového roku vyjelo celkem 10 nových autobusů, vznikl prodejní automat na čipové karty, zmodernizoval se informační systém a připravila se technika na modernizaci. Nabídková cena pro 910 tisíc km ročně byla 58 549 400 Kč ročně. Náklady města na městskou dopravu pak dosáhly po přepočtu na přibližně 41,5 milion korun. Částka je přibližně o 3 miliony Kč vyšší, než za stávajících podmínek.\n\nV návaznosti na veřejnou zakázku přišel 3. října 2016 všem zastupitelům města Třebíče dopis od \"Spolku transparentní dopravy\", který kritizoval výslednou cenu a také podmínky zakázky. Z důvodu možného porušení zákona chystal spolek podání k Vrchnímu státnímu zastupitelství, jež by mělo prošetřit regulérnost veřejné zakázky. Spolek také podal podnět k Úřadu pro ochranu hospodářské soutěže. Dne 5. října také bylo podáno ve věci veřejné zakázky trestní oznámení na třebíčském oddělení Policie ČR. Mluvčí radnice prohlásila, že se domnívá, že \"Spolek transparentní dopravy\" je propojen s hnutím \"Změna pro Vysočinu\", za které kandidoval v krajských volbách v roce 2016 nejhlasitější kritik radnice Jaromír Barák. \n\nVeřejnou zakázkou se listopadu zabývalo i zastupitelstvo města. Úřad pro ochranu hospodářské soutěže podnět přijal, 3. listopadu 2016 zahájil správní řízení a vydal předběžné opatření, zakazující podepsání smlouvy s vítězným uchazečem. Smlouva však byla podepsána ještě před vydáním předběžného opatření a tak od 1. ledna 2017 autobusovou dopravu v Třebíči provozuje vítězný subjekt. Úřad tak již nemohl zrušit výběrové řízení, to zůstalo platné, mohl však uložit za provinění pokutu.\n\nNa listopadovém jednání zastupitelstva města se však vedly další spory o této zakázce, přítomni byli i zástupci právních kanceláří, které zastupují město Třebíč (Tomáš Kruták z Kruták & Partners) a Spolek transparentní dopravy (Oldřich Kozumplík z Kroupa-Helán). Kruták uvedl, že během výběrového řízení nikdo toto nenapadl. Advokát Kozumplík naopak zpochybnil zákonnost předpokládané hodnoty zakázky, neboť ta byla navýšena z 280 milionů Kč na 465 milionů Kč. Dne 4. ledna 2017 bylo vydáno prvostupňové rozhodnutí Úřadu pro ochranu hospodářské soutěže, za správní delikt dostal zadavatel (tj. město Třebíč) pokutu ve výši 1,5 milionu Kč. Kritickou částí zadání mělo být požadované povinné kryté stání. Město prohlásilo, že se chce bránit proti rozhodnutí ÚOHS právními prostředky. Dále bylo podáno trestní oznámení v Praze. \n\nMěsto Třebíč však prohlásilo, že proti rozhodnutí ÚOHS podá rozklad a v případě, že dojde k naplnění rozhodnutí a bude město muset pokutu zaplatit, tak ji bude požadovat po společnosti, jež připravovala projekt. Ředitel ÚOHS zamítl rozklad, který podalo město Třebíč a potvrdil tak pokutu ve výši 1,5 milionu korun. Město s rozhodnutím nesouhlasilo a připravilo žalobu ke správnímu soudu. I přes problémy však došlo k navýšení cestujících v městské dopravě, v lednu 2017 si předplatní kupón zakoupilo o 2405 cestujících více, než v lednu předchozího roku. V květnu 2017 však město Třebíč zaplatilo pokutu ve výši 1,5 milionu Kč, důvodem bylo to, že pokuta měla konkrétní splatnost. Pokutu město vymáhalo po administrátorovi zakázky, který proti tomuto byl pojištěn a předběžně přislíbil, že částku zaplatí. Město podalo správní žalobu proti rozsudku ÚOHS. Žaloba proti rozsudku ÚOHS byla v březnu roku 2019 zamítnuta a předseda ÚOHS Petr Rafaj tak potvrdil rozhodnutí prvoinstančního soudu. Starosta města Pavel Pacal prohlásil, že město bude nadále rozhodovat o postupu po obdržení písemného vyhotovení rozsudku. Dalším postupem může být podání kasační stížnosti k Nejvyššímu správnímu soudu ČR. Soud prohlásil, že rozhodnutí o tom, jak se budou autobusy chránit před sněhem a ledem je na dodavateli a nemůže být součástí zadání.\n\nVozový park v prošel rozsáhlou modernizací. Staré autobusy značky Karosa, nesplňující nové ekologické normy, byly vyměněny za autobusy nové. V letech 2003–2008 byly pořízeny výhradně autobusy značky Mercedes-Benz a to řady Citaro a Conecto. Provozovatel MAD \"Trado – MAD s. r. o.\" se při podpisu nové smlouvy o zajištění dopravní obslužnosti zavázal, že od roku 2009 začne kupovat pouze autobusy na plynový pohon, přesto v následujícím období došlo kromě dodání několika plynových autobusů i k dodání nových Mercedesů Conecto s dieselovým pohonem. Několik autobusů bylo od roku 2008 do Třebíče přesunuto v rámci koncernu ICOM z jiných měst (Ústí nad Orlicí, Jindřichův Hradec, Pelhřimov). V roce 2017 vyjely nové autobusy s volným připojením na wi-fi síť, nabíjecími konektory na mobilní telefony a bezdotykovými platebními terminály pro platbu jízdného u řidiče. Stejně tak bude zprovozněno zvukové hlášení zastávek.\n\n\nCeny občanských jízdenek tarifu MHD v Třebíči v posledních 30 letech měly vzrůstající tendenci a nominálně se desetinásobně zdražily, jak je vidět v následující tabulce.\n\nNejprve bylo jízdné placeno v hotovosti. Samoodbavovací systém využívající znehodnocovací strojky na jízdenky, původem maďarské, byl zaveden od 1. ledna 1980. Používání jednorázových jízdenek pořizovaných v automatech nebo u smluvních prodejců bylo opuštěno v lednu 1993, kdy se zavedl nástup pouze předními dveřmi, jízdné se vhazovalo za dohledu řidiče do kasičky, jízdenka se nevydávala.\n\nBěhem prvního pololetí roku 1997 byl ve všech autobusech MHD zaveden provoz tzv. elektronické pokladny, do které cestující při nástupu vhodil mince (ovšem muselo jít o přesnou částku, pokladny peníze nevracely; tento typ pokladny se dodnes používá např. v Mariánských Lázních) nebo vložil čipovou kartu a tato pokladna mu vydala jízdenku. V případě čipových karet šlo zpočátku o čipové karty sítě CityCard, které byly použitelné i v automatu na pitnou heraltickou vodu a také ve všech dalších automatech této sítě. Ve druhé polovině roku 2000 došlo ke změně, kdy začaly být vydávány karty platné jen pro MAD Třebíč a automat na heraltickou vodu. Vydavatelem těchto karet byla zpočátku společnost \"CityCard, a. s., Praha\", později karty vydávala společnost \"AC Karty, s. r. o., Praha\". Po celou dobu existence těchto karet byla sleva při použití karty 10 % oproti klasické platbě mincemi. Předplatní průkazky i nadále kontroloval řidič. \n\nKoncem roku 2004 byly v autobusech namísto elektronických pokladen instalovány nové přístroje, díky nimž lze využívat bezkontaktní karty (jiný typ než předchozí čipové) platné v celé síti koncernu ICOM. Do čipových karet lze nabíjet tarifní \"elektronickou peněženku\" nebo paušální předplatní jízdenku, při placení mincemi se platí přímo řidiči. V souvislosti s touto změnou systému odbavení bylo k 1. lednu 2005 zvýšeno plné jízdné při placení mincemi ze 7 na 10 Kč a zlevněné jízdné z 3 na 5 Kč. Při platbě tarifní kartou se však platilo původní nižší jízdné ve výši 7 Kč, respektive 3 Kč, při platbě v hotovosti pak vyšší desetikorunové, respektive pětikorunové, jízdné. Od tohoto data bylo rovněž možné platit i vyšší částkou, než je cena jízdného, na rozdíl od automatu, který nevracel přeplatek, řidič autobusu tuto možnost má. U řidiče je též možné dobít \"elektronickou peněženku\" částkami od 100 do 1000 Kč v řádu celých stovek. Od 1. ledna 2017 došlo ke změnách v jízdném, kdy základní jízdné bylo zvýšeno na 12 Kč, elektronické jízdné vyšlo na 9 Kč. Pro seniory nad 70 let je jízdné zdarma.\n\nV městské autobusové dopravě platí také tzv. režijní karty, která je vydávána pracovníkům provozovatele dopravy nebo návštěvám města a opravňuje je na využití služeb dopravy zdarma. Bezplatně mohou cestovat osoby v případě splnění podmínek, těmi jsou např. strážník městské policie v uniformě, dětské kočárky s dítětem či invalidní vozík s jeho uživatelem. Mezi lety 2016 a 2017 došlo k navýšení počtu prodaných časových jízdenek, v případě měsíčních jízdenek bylo zakoupeno 557 v roce 2017 a 441 v roce 2016. Od 1. ledna 2019 je provozována bezplatná autobusová doprava pro osoby doprovázející kočárky. Bezplatný tarif pro kočárky byl připraven primárně pro to, aby mohly osoby s kočárky nastupovat prostředními dveřmi, problémem se ukázalo, že pro nástup s kočárkem je potřeba souhlas řidiče, je třeba i nadále nastupovat předními dveřmi. Dopravce striktně toto pravidlo vyžaduje.\n\nV roce 2019 došlo k navýšení tržeb za prodané jízdné.\n\nPředplatné jízdenky u zlevněných tarifů stály v roce 2017 v měsíční verzi 80 Kč u dětí i důchodců a 210 Kč ve čtvrtletní verzi pro důchodce.\n\n\n"}
{"id": "288355", "url": "https://cs.wikipedia.org/wiki?curid=288355", "title": "FIFA 08", "text": "FIFA 08\n\nFIFA 08 je dalším pokračováním populární série počítačových her vytvořených firmou Electronic Arts resp. její divizí EA sports. FIFA 08 je fotbalová simulace a patří do kategorie sportovních her. V České republice vychází od roku 2007 v plné české lokalizaci s českým komentářem, o který se postarali profesionální fotbaloví komentátoři Jaromír Bosák a Petr Svěcený. Spolu s Pro Evolution Soccer (PES) patří mezi nejoblíbenější fotbalové a sportovní hry vůbec.\n\nKromě přímého hraní jednotlivých zápasů v režimu přátelských zápasů hra umožňuje tzv. Manager mode, kde si hráč vybere mužstvo a jako jeho trenér a manažer v jedné osobě ho provede přes všechny zápasy sezóny, zahraje si evropské poháry a může si nakupovat hráče z jiných klubů.\n\nDalší možností je hrát samostatně pohárové soutěže všech dostupných zemí, nebo si vytvořit turnaj vlastní.\n\nJako motivace slouží hráči bonusové body, které získává postupným dosahování \"challenge\", tedy výzev jako například vyhrané turnaje, šňůra vítězství v řadě, otočení zápasu v posledních minutách atd. Za tyto body si hráč může nakoupit různá vylepšení, nebo odemknout bonusové možnosti hry, jako jsou nové sady dresů, míče, stadiony atp.\n\nHerní mód trénink slouží pro nováčky k naučení ovládání a pro zkušené k nacvičování efektivních zakončení nebo složitějších herních kombinací.\n\nSamozřejmostí je i hra více hráčů. Ta je realizována buď na jednom počítači, kdy jde hrát 1 na 1 nebo až v šesti lidech. Předpokladem je ovšem dostatek herních ovladačů.\nHra přes internet je v síti EASO dostupná každému s legální kopií hry. Ostatní hráči mohou využít přímého připojení přes IP počítače druhého hráče.\n\n\"FIFA 08\" obsahuje 621 licencovaných týmů, 43 národních týmů, 30 lig a více než 15 000 licencovaných hráčů.\n\nČeské neoficiální stránky hry\nOficiální stránky hry\n"}
{"id": "288361", "url": "https://cs.wikipedia.org/wiki?curid=288361", "title": "Podkozí", "text": "Podkozí\n\nPodkozí je částí obce Chyňava, okres Beroun. Nachází se ve Středočeském kraji v České republice.\n\nPodkozí patří mezi malé vesnice. Počet jeho stálých obyvatel se pohybuje kolem padesáti. Kolem vesnice protéká potok Kačák, jenž byl znám v minulém století ve spojitosti s trampskou činností. Podkozí je obklopeno lesy, chatovými osadami a poli. Krajina v okolí je mírně kopcovitá. Podkozí ožívá ruchem především v letních měsících, kdy z nedalekých měst Kladna a Prahy přijíždějí do okolí obce rekreanti a chataři. Vilu si zde postavil i Petr Kellner.\n\nPrvní písemná zmínka o vesnici pochází z roku 1566.\n\n"}
{"id": "288362", "url": "https://cs.wikipedia.org/wiki?curid=288362", "title": "Riftie hlubinná", "text": "Riftie hlubinná\n\nRiftie hlubinná (\"Riftia pachyptila\"), někdy nazývaná bradatice, je hlubokomořský kroužkovec ze skupiny vláknonošců a jediný zástupce rodu riftie. \"Riftia pachyptila\" žije na dně Tichého oceánu v temnotě v hloubce přes 1,6 km v okolí tzv. černých kuřáků (). Snášejí extrémně vysoké teploty okolní vody a vysokou koncentraci síry. Dorůstají délky až 3 metrů a tloušťky kolem 5 cm, jsou tedy největšími žijícími druhy kroužkovců.\n\nJejich dlouhé červovité tělo je zakončeno červeným koncem, který slouží k výměně plynů, zejména sirovodíku, oxidu uhličitého, kyslíku a podobně. Velká část těla je krytá v bílých rourkách. Nemá trávicí soustavu, základní živiny se přivádějí do těla do specializovaného orgánu, trofozomu, který obsahuje symbiotické bakterie. Ty pak mohou tvořit až polovinu hmotnosti celé riftie a mění chemosynteticky (oxidací sulfanu) plyny přijaté z vody na organické látky. Tento proces objevila jako první Colleen Cavanaugh.\n\nČervená barva riftií je způsobená specializovanými molekulami hemoglobinu. Riftia musela vyřešit problém, že musí dopravovat do trofozomu nejen kyslík, ale i sirovodík. Aby se neotrávila sulfanem, který má u normálního hemoglobinu \"přednost\", má dva druhy hemoglobinu. První \"velký hemoglobin\" váže kyslík, druhý \"malý hemoglobin\" obsahuje 12 atomů zinku a váže sulfan..\n\nLhotský, Josef (2015). \"Úvod do studia symbiotických interakcí mikroorganismů. Nový pohled na viry a bakterie\". Praha, Academia, 208 s.\n\n\n"}
{"id": "288368", "url": "https://cs.wikipedia.org/wiki?curid=288368", "title": "Štír bahijský", "text": "Štír bahijský\n\nŠtír bahijský (\"Tityus bahiensis\") je jeden z nejjedovatějších štírů na světě. Vyskytuje se v Brazílii, Argentině a v Paraguayi. Jeho bodnutí nevyvolává téměř žádnou reakci v místě vpichu, přesto bývá často smrtelné. Stejně nebezpečný je štír samičí (\"Tityus serrulatus\"). Dorůstá rozměrů 5,5–6,5 cm. Může mít 32–82 mláďat. Dospívá po pátém svleku. Dožívá se 21–37 měsíců. Protijed vyrábí institut Butantan v São Paulu.\n\n\n"}
{"id": "288369", "url": "https://cs.wikipedia.org/wiki?curid=288369", "title": "Měřice", "text": "Měřice\n\nMěřice je v původním smyslu slova univerzální název pro různé jednotky a míry (např. pro korec nebo čber). \n\nTeprve až po zavedení soustavy dolnorakouských měr na území celé tehdejší Rakouské monarchie v roce 1765 se tímto názvem začala označovat tzv vídeňská Metze, což byla dutá míra o velikosti 61,49 litru jakož i jednotka plošného obsahu o velikosti 1918 metrů čtverečních, což bylo přesně 1/3 vídeňského jitra.\n\nNa Moravě se ale také užívala měřice ve velikosti 53,55 litru = 192 korbelíků = 16 mázlíků, později se hodnota ustálila na hodnotě 70,60 litru.\n\nNa Slovensku byla užívána míra s velmi podobným názvem merica.\n\n\n"}
