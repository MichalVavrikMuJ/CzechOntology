{"id": "227219", "url": "https://cs.wikipedia.org/wiki?curid=227219", "title": "Tukanovití", "text": "Tukanovití\n\nTukanovití (Rhamphastidae) je čeleď obsahující 37 druhů tukanů a arassariů, kteří patří k nejpozoruhodnějším ptákům světa. Po zemi se vyskytuje několik různě vybarvených a velkých druhů; mezi nejznámější patří zřejmě tukan obrovský (\"Ramphastos toco\").\n\nVšechny druhy žijí v korunách stromů hustého deštného lesa v oblasti Amazonky a ohraničené zalesněné oblasti Ameriky. Žijí v nejvyšších patrech lesa a jen málokdy se přibližují k zemi.\n\nTukani jsou ptáci střední velikosti (30 – 61 cm), s ohromným, zářivě velkým zobákem. Je skoro z poloviny tak dlouhý, jako celé tělo. Pestré zbarvení je variabilní nejen jako rozlišovací znak mezi druhy, ale také i uvnitř druhu. Zbarvení peří tukanovitých je nejčastěji tmavé, často černé s kontrastně zbarvenými skvrnami na hlavě a na šíji, což podtrhuje zbarvení zobáku.\n\nJejich křídla jsou krátká a tupá a ptáci je používají k letu jen zřídka. Mají krátké a silné nohy a drápy, kterými se pevně přidržují větví, přičemž jsou dva prsty otočeny dozadu a dva dopředu. U většiny druhů se samec a samice od sebe neliší.\n\nZobák tukanovitých je vyplněn plástovitou hmotou kosterní tkáně, proto je velmi lehký, a přesto velice silný. Jakou má ale funkci, není přesně jasné. Možná slouží v období rozmnožování k signalizaci a přilákání pozornosti protějšku pohlaví, možná na obranu před predátory. Existuje také domněnka, že slouží k získání potravy, ke které by se jinak tukanovití nedostali. Přitom ale musíme uvážit, že existuje celá řada ptáků, která se k potravě dostane, aniž by takový zobák měla. Je také možné, že tukanovití svým hrozivým zobákem chrání svá mláďata v hnízdě. Díky své velké ploše a oběhu krve v jeho vnitřku funguje zobák výborně také jako termoregulátor – tato schopnost je pravděpodobně plně vyvinuta až v dospělosti.\n\nTukani žerou nejrůznější druhy ovoce, na stromech žijící hmyz a někdy i větší kořist – ptáčata, vejce, ještěrky. Tukan uchopí svoji kořist, hodí hlavou dozadu a pomocí dlouhého, úzkého a u kořene opeřeného zobáku ji hodí do hltanu. Mnohdy se živí i vajíčky menších ptáků a patří dokonce k nejčastějším predátorům ptačích hnízd v oblast Střední a Jižní Ameriky.\n\nTukanovití hnízdí v dutinách stromů nebo v opuštěných datlích hnízdech. Některé druhy pokrývají zem listím, jiní si podestýlají zem v hnízdě vrstvou vyvržených ovocných slupek. Na 2 – 4 vajíčkách v jedné snůšce sedí oba rodiče. Přitom si tukani překlápějí svůj dlouhý ocas a záda, aby se vešli do tohoto stísněného prostoru.\n\nMláďata se rodí holá, slepá a rostou pomalu. Po třech týdnech otevírají oči a trvá přibližně 6 týdnů, než obrostou peřím. Mají ztluštělé rohovité mozoly na patách, na kterých sedí, pravděpodobně na ochranu před tvrdou podložkou na zemi v hnízdě. Pokud nemají ještě plné opeření, tak zůstávají v hnízdě a oba rodiče ho krmí.\n\nNejčastěji chovaným zástupcem čeledi tukanovití je tukan obrovský. Běžně jsou všichni tukanovití chování ve venkovních voliérách s možným přeletem do zimoviště, přirozeností pro ně je hnízdit v kmenech stromů, proto je dobré dodržovat i to. Zpravidla tito ptáci nesnášejí přímé sluneční záření a suché horko.\n\n\n\n\n\n\n\n\n"}
{"id": "227221", "url": "https://cs.wikipedia.org/wiki?curid=227221", "title": "Kaplice-nádraží", "text": "Kaplice-nádraží\n\nKaplice-nádraží je osada postavená u železniční stanice Kaplice na trati České Budějovice – Summerau. Je částí obce Střítež, jejíž obecní úřad zde sídlí. Žije zde 187 obyvatel. Obcí prochází hlavní mezinárodní tah E55.\n\nOpodál vesnice Raveň, u Nové hospody (604 m), bylo po roce 1871 zřízeno nádraží, které v roce 1877 dostalo název Kaplice podle nedalekého města.\n\nPo roce 1920 byla v prvním patře hospody zřízena pošta, u nádraží postavilo hospodářské družstvo mlýn, pekárnu, mlékárnu a konzum. Rovněž zde byly vybudovány sklady dřevařských a stavebních materiálů a několik rodinných domů. V sedmdesátých letech u nádraží vyrostly budovy velkých stavebních firem a velkosklady zemědělských produktů.\n\nNa pravé straně nádraží, směrem k Rozpoutí, bývala šachta, ve které se kopalo stříbro a olovo. Důl byl otevřen kolem roku 1480, pak zřejmě kvůli nevýnosnosti zanikl. Byl obnoven v roce 1825, ale v roce 1833 se v něm přestalo pracovat definitivně.\nJsou záznamy o tom, jak horníci oživili Kaplici a okolí, když o významných svátcích chodili s kahany do kostela stát špalír. Mezi lidmi se udržovala legenda, že důl měl odvodňovací šachtu, která vedla k Pořešínu a do řeky Malše (4 km).\n\nPo zřízení kaplického nádraží sloužil zaplavený důl jako zdroj vody pro parní lokomotivy.\n\nByl zde též na přelomu sedmdesátých a osmdesátých dvacátého století let natočen výukový film ČSD \"Nepřímá výprava vlaků.\"\n"}
{"id": "227222", "url": "https://cs.wikipedia.org/wiki?curid=227222", "title": "Taboo (rapper)", "text": "Taboo (rapper)\n\nTaboo (* 14. července 1975, Los Angeles), pravým jménem Jaime Luis Gómez je americký rapper, herec a zpěvák, známý svým účinkováním v kapele The Black Eyed Peas.\n\nTaboo se narodil v Los Angeles, má nevlastního otce. V 18 letech (v roce 1993) se mu narodil syn Joshua Parish Gomez. Byl rozvedený, 12. července 2008 si vzal svou dlouholetou přítelkyni Jaymie Dizon, se kterou má již 2 děti.\n\nJeho hudební kariéra začala v roce 1995, kdy se připojil ke skupině The Black Eyed Peas. Taboo je také známý díky svému tanci, který je inspirován bojovým uměním kung-fu a zvláštním stylem oblékání.\n\nV roce 2005 hrál roli Ramireze ve filmu \"Špína\" a téhož roku spolu s kapelou vystoupil ve filmu \"Buď v klidu\". Jeho dalším filmovým vystoupením byla role Vegy ve filmu \"\" (2009).\n"}
{"id": "227225", "url": "https://cs.wikipedia.org/wiki?curid=227225", "title": "Langobardština", "text": "Langobardština\n\nLangobardština (nebo též lombardština, ale existuje i románský jazyk lombardský) je vymřelý germánský jazyk, který používali Langobardi, germánský kmen sídlící na území dnešní severní Itálie v 6. století. Od 7. století byl jazyk spolu s kmenem výrazně vytlačován latinsky hovořícím obyvatelstvem. Poslední zmínky o lombardštině datujeme kolem roku 1000. Zachovaly se pouze fragmenty a žádná písemná podoba ve formě literatury. Z tohoto důvodů je také velice obtížné získat detailnější informace o morfologii a syntaxi.\n"}
{"id": "227226", "url": "https://cs.wikipedia.org/wiki?curid=227226", "title": "Glenfiddich", "text": "Glenfiddich\n\nGlenfiddich \"(čti: glenfidych)\" je skotská palírna společnosti William Grant & Sons nacházející se ve městě Dufftown v hrabství Banffshire, jež vyrábí skotskou sladovou whisky.\n\nPalírna byla založena v roce 1886 Williamem Grantem a do dnešních dní je ve vlastnictví rodiny Grantových. Tato palírna byla první skotskou palírnou, která vyvážela svou whisky do zahraničí. Produkuje whisky značky Glenfiddich, což je 12letá, 15letá a 18letá whisky s obsahem alkoholu 43 % - 51 %. Část produkce se používá do míchaných whisky Burnside a Warhead. Tato whisky je rozmanité chuti lišící se stářím jednotlivých druhů.\n\n\n\n"}
{"id": "227227", "url": "https://cs.wikipedia.org/wiki?curid=227227", "title": "Líza Simpsonová", "text": "Líza Simpsonová\n\nLíza Marie Simpsonová (anglicky Lisa Marie Simpson) je jedna z hlavních postav animovaného seriálu Simpsonovi. Ve škole ji pro její inteligenci a samé jedničky vnímají jako šprtku, čímž dochází k jejímu postupnému vyčleňování ze společnosti. Miluje poníky a společně s bratrem Bartem se rádi dívají na animovaný seriál Itchy & Scratchy Show. Vždy je vzorná žačka, která má samé jedničky, kdežto její bratr Bart má samé pětky. Hodně se s bratrem provokují. Jedno ale mají společné, milují Šášu Krustyho. V seriálu ji namluvila v původním znění Yeardley Smithová, v českém znění pak až do 27. řady Helena Štáchová. Po úmrtí Štáchové v roce 2017 dabuje Lízin hlas herečka Ivana Korolová. \n\nJe sestrou Barta Simpsona a Maggie Simpsonové a dcerou Homera a Marge. Žije společně s rodinou ve Springfieldu.\nLíza je velmi inteligentní dívka (její IQ je 156 – epizoda Chytrý a chytřejší). Učení se jí vždy zdá lehké. Jejím největším koníčkem je hra na saxofon, má ráda především jazz a blues. Její oblíbené LP je \"Birth of the Cool\" od Milese Davise. Líza je buddhistka, ráda se zabývá historickými, filozofickými nebo vědeckými problémy. Zajímá se také o politiku, kde zastává levicové postoje. Ráda se učí a snaží se recyklovat odpad. Pod stromečkem by však nejraději viděla poníka. Má kočku Sněhulku II. Je zapřisáhlou vegetariánkou a ekologickou aktivistkou.\nMatt Groening jí dal jméno po své sestře Lise Groeningové.\n\n"}
{"id": "227228", "url": "https://cs.wikipedia.org/wiki?curid=227228", "title": "Depo Izmajlovo", "text": "Depo Izmajlovo\n\nDepo Izmajlovo ( ) je jedním z patnácti dep moskevského metra. Slouží třetí a čtvrté lince metra. Nachází se poblíž stanice Izmajlovskaja a slouží od 14. ledna 1950.\n\nVystřídalo se v něm mnoho souprav. Nejprve sem byly dodány vlaky složené z vozů soupravy metra typu A i typu B (vyřazeny 1975). Typ V se zde pak usídlil v období mezi roky 1958 až 1961, typ G v letech 1954 – 1958 a 1969 – 1975. Další modernější typ vlaků moskevského metra, typ D, zde býval deponován mezi lety 1965 až 1995. Od roku 1992 zde naopak jsou i soupravy typu Em a od roku 2006 i vlaky Rusič, které se používají na Filjovské lince a na její větvi do Moskva-Siti, budované jako lehké metro.\n\n"}
{"id": "227230", "url": "https://cs.wikipedia.org/wiki?curid=227230", "title": "Čestný doktorát", "text": "Čestný doktorát\n\nČestný doktor (lat. \"doctor honoris causa\", zkratka dr. h. c. uváděná za jménem a oddělena od něj čárkou) je čestný akademický titul, který je udělován bez studia a skládání zkoušek (\"honorary degree\"). Často jej uděluje akademická instituce (nejčastěji univerzita či jiná vysoká škola), kterou příslušná osobnost nestudovala ani na ní jinak nepůsobila – nemá tedy spojitost s formálně dosaženým studiem, respektive vzděláním (kvalifikací). Udělením titulu čestného doktora se většinou oceňují významné zásluhy určité osobnosti v určitém oboru vědy či umění, zásluhy o mír, určitý stát, rozvoj vztahů mezi státy, zásluhy na poli ochrany lidských práv, zásluhy, kterými daná osobnost dosáhla i zahraničního ohlasu apod. Udělení titulu může být provedeno slavnostním akademickým obřadem – promocí, titul bývá často udělen při příležitosti návštěvy instituce danou osobností. Dnes se tedy de facto jedná o uznání, určité ocenění zásluh dané osobnosti určitou institucí.\n\nNěkteré instituce čestné tituly (\"honoris causa\") – čestné doktoráty (ale třeba i čestné profesury atp.) – dokonce prodávají, resp. udělují je za stanovený finanční příspěvek pro danou instituci, např. různé církve ve světě apod.; formálně jej v České republice může udělovat kdokoliv komukoliv. \n\nZkratka dr. h. c. mult. (z lat. \"doctor honoris causa multiplex\") znamená, že dotyčný je držitelem více čestných doktorátů. Například bývalý československý a český prezident Václav Havel obdržel 46 čestných doktorátů.\n\nJediná v minulosti kodifikovaná forma zápisu zkratky tohoto titulu je \"dr. h. c.\" (tedy s malým \"d\" a s mezerami po \"dr.\" i \"h.\"), pokračuje-li věta dále, píše se za tímto titulem čárka, jelikož jde (vzhledem k uvedené osobě) o apoziční vztah (přístavek).\n\nTento čestný titul je v Česku „akademický“ v tom smyslu, že je většinou udílen akademickou institucí (podrobné podmínky udělení mohou být upraveny vnitřním předpisem dané vysoké školy, např. pokynem rektora), nejedná se však o akademický titul ve smyslu práva, resp. vysokoškolského zákona – ten čestný doktorát ani zkratku vůbec nezmiňuje; obecná zkratka tohoto titulu se tak tvoří dle českého úzu – tradice, zvyklosti z minulosti. Doktorát je „čestný“, tedy neznačí doktorské vzdělání dotyčného, není v současnosti ani zmíněn zákonem (či jeho zkratka), nelze jej tedy např. zapsat do občanského průkazu atp. V jiných státech (Německo, USA) může být ustálená forma zápisu zkratky jiná. Např. \"prof. Dr. Dr. h.c. mult. Ludwig Maximilian Eichinger\", ředitel Institutu pro německý jazyk v Mannheimu, nebo \"Staatsminister a.D. Dr. h.c. mult. Hans Zehetmair\", předseda Rady pro německý pravopis. Na Slovensku se jedná o čestný akademický titul ve zkratce \"Dr.h.c.\", který je kodifikován tamějším vysokoškolským zákonem.\n\n\n"}
{"id": "227234", "url": "https://cs.wikipedia.org/wiki?curid=227234", "title": "Václav Drbola", "text": "Václav Drbola\n\nVáclav Drbola (16. října 1912, Starovičky – 3. srpna 1951, Jihlava), kněz brněnské diecéze, byl administrátorem farnosti Babice v okrese Třebíč a jedním z nezákonně odsouzených v tzv. babických procesech. \n\nVáclav Drbola se narodil ve Starovičkách 16. října 1912. Po absolvování obecné školy vystudoval reálné gymnázium v Hustopečích a v roce 1933 vstoupil do brněnského alumnátu (semináře). Vystudoval teologii a roku 1938 byl vysvěcen na kněze. V kněžské službě působil nejdříve ve Slavkově u Brna, poté v Čučicích a od roku 1943 jako kaplan v Bučovicích. V tomto městě pracoval aktivně s mládeží v organizaci Orel a Spolku katolických tovaryšů (až do zákazu činnosti obou spolků). Do Babic byl přeložen, protože byl zdejší farář Arnošt Poláček ve vyšetřovací vazbě.\n\nV květnu 1951 byl kontaktován Ladislavem Malým vydávajícím se za agenta CIC, který má na jihozápadní Moravě připravit a vést protikomunistický odboj. Dodnes není zjištěno, kým opravdu Ladislav Malý byl, zda spolupracovníkem StB nebo dobrodruhem a opilcem, který byl nevědomě řízen StB, přičemž některé akce podnikal na „vlastní pěst“. Ladislav Malý si získal Drbolovu důvěru nepravdivou informací o převozu pražského arcibiskupa Josefa Berana do zahraničí i o jeho údajné prosbě sehnat spolehlivého zpovědníka. Brzy poté byl Václav Drbola zatčen, stalo se tak ráno 17. června 1951. Vraždu v Babicích, která byl spáchána 2. července 1951, komunistický režim zneužil k tomu, aby osoby mající vědomí o Ladislavu Malém byly souzeny jako spolupachatelé vraždy. V případu „Babice“ totiž nešlo o vyšetření kriminálního činu, nýbrž o jeho politické zneužití. K výpovědi: „Dodávám, že jsem si plně vědom své odpovědnosti za zločiny provedené teroristy v Babicích“, byl Václav Drbola donucen po mučení (např. dostal svorky na prsty; Ludvík Stehlík, jeho farník, který se dostal ve spojení s případem Babice také do vězení, vzpomíná: \"„Hned ve vedlejší místnosti vyslýchali pana faráře Drbolu a on strašně řval: Nešlapejte po mně.“\"\n\nStátní soud Brno odsoudil Václava Drbolu v Jihlavě k trestu smrti oběšením (absurdita rozsudku je zřejmá již z toho, že o „babické vraždě“, uskutečněné dva týdny po svém zatčení, se mohl dozvědět až ve vězení). Rozsudek byl vykonán na dvoře krajské věznice v Jihlavě. Proces byl provázen rozsáhlou propagandistickou kampaní. Kupříkladu novinářka Ludmila Cekotová uveřejnila v novinách záhy článek nazvaný „Babický farář Drbola“, kde Drbolu vykreslila jako bezcharakterního primitiva, článek se nezakládal na pravdě.\n\nV letech 1990–1997 byl Václav Drbola soudně rehabilitován. A v současnosti probíhá proces jeho beatifikace.\n\nV Babicích na Třebíčsku odhalili začátkem srpna 2013 bustu místního kněze Václava Drboly. Odhalení busty bylo součástí Dne smíření, který připravila římskokatolická církev. V obci byl zatím jen pomník, který připomíná zastřelené funkcionáře místního národního výboru. Bronzová busta od sochaře Stanislava Františka Müllera je umístěna na kamenném podstavci před farou. V roce 2019 Ústav pro studium totalitních režimů nechal na faru v Babicích umístit pamětní desku se jménem Václava Drboly. Tabulka je součástí projektu Poslední adresa.\n\nV září 2011 byla zahájena diecézní fáze beatifikačního řízení (společné pro Václava Drbolu a Jana Bulu). V lednu 2015 došlo k zapečetění obálek k odeslání do Vatikánu. Dalším krokem procesu blahořečení Jana Buly a Václava Drboly bylo ukončení procesní části v rámci biskupství brněnského a posléze došlo ke slavnostnímu zapečetění všech materiálu na slavnostní mši, materiály budou převezeny do Vatikánu. Od února probíhá proces beatifikace, kdy byla spuštěna sbírka právě pro urychlení procesu blahoslavení daných kněžích, teologové a další odborníci budou zkoumat údaje a události za 11 let práce kněžích v diecézi. Poslední instancí bude tzv. kolegium kardinálů, celý proces by měl trvat přibližně pět let.\n\nV červenci 2017 skončila tzv. vatikánská část řízení, Kongregace pro blahořečení a svatořečení rozhodla, že biskupství materiály připravilo správně a pověst o mučednické smrti existuje. Nyní se připravuje tzv. Positio (spis o pro další komise), dle kterého pak rozhodne Vatikán o blahořečení a případném svatořečení. Na urychlení prací se pořádají sbírky ve farnostech, kde Drbola působil.\n\n\n\n"}
{"id": "227235", "url": "https://cs.wikipedia.org/wiki?curid=227235", "title": "HEPA filtr", "text": "HEPA filtr\n\nHEPA filtr je typ filtru vzduchu. HEPA je zkratkou z prvních písmen slov „high efficiency particulate arrestance“ („zachytávání mikročástic s vysokou účinností“).\n\nTento typ vzduchového filtru je schopen ze vzduchu s minimálně 99,97% účinností odstranit částice o velikosti 300 nanometrů (částice této velikosti jsou pro HEPA filtry nejobtížněji filtrovatelné). Větší částice jsou filtrovány s ještě vyšší účinností.\n\nHEPA filtr je jakýsi „chomáč“ náhodně uspořádaných vláken. Podstatnými parametry jsou šířka těchto vláken, jejich vzájemná vzdálenost a tloušťka celého filtru.\n\nHEPA filtr byl používán při projektu Manhattan, aby se zabránilo kontaminaci vzduchu radioaktivními látkami. Kromě jaderné energetiky se HEPA filtr v současné době často používá ve vysavačích jako výstupní prachový filtr, schopný zachytit mikroskopické částečky prachu a alergeny. Filtr najdeme také ve většině moderních čističek vzduchu. Dále filtr nalézá své využití ve zdravotnictví, farmacii – při přípravě sterilních lékových forem jako jsou infuze, injekce, oční kapky a přípravě cytostatik, výzkumu (např. součást filtrační jednotky flowboxů) a při výrobě mikroprocesorů.\n\n"}
{"id": "227239", "url": "https://cs.wikipedia.org/wiki?curid=227239", "title": "Lemon D", "text": "Lemon D\n\nLemon D, vlastním jménem Kevin King, je jungle a drum and bassový DJ a producent z Brixtonu v Jižním Londýně. Založil Valve Recordings ve spolupráci se svým dlouhodobým spolupracovníkem Dillinjou, se kterým navrhl a vybudoval Valve Sound System, systém s údajně nejtvrdšími basy na světě (na druhou stranu existují tvrzení, že není nejhlasitější). Je to jediný sound system vytvořený pro účely drum and bassu.\n\nJedny z jeho alb jsou Big Bad Bass a The Killa-Hertz with Dillinja.\n\n"}
{"id": "227241", "url": "https://cs.wikipedia.org/wiki?curid=227241", "title": "Jaroměřice nad Rokytnou (zámek)", "text": "Jaroměřice nad Rokytnou (zámek)\n\nZámek Jaroměřice nad Rokytnou je barokní šlechtické sídlo a společně se zámeckým chrámem sv. Markéty tvoří dominantu a symbol města Jaroměřic nad Rokytnou. Je ve vlastnictví státu (správu zajišťuje Národní památkový ústav) a je přístupný veřejnosti. Je chráněn jako národní kulturní památka.\n\nNěkteří badatelé soudí, že na místě dnešního zámku stávala středověká tvrz. Měla vzniknout na strategicky výhodném místě: na skále z jižní strany chráněné bažinami, jež vytváří říčka Rokytná. Proti tomu stojí názor, že tvrz není nijak písemně doložena, že pro její zřízení nebyl důvod (držitelé Jaroměřic v Jaroměřicích sídlo neměli), a že tedy tvrz možná vznikla až na samém konci středověku – po roce 1498 – předtím, než započala její renesanční přestavba.\n\nPodobu renesančního zámku a jeho existenci dokládají stará vyobrazení Jaroměřic (např. to z roku 1693) a skalní sklepy s chodbami. K přestavbě tvrze na zámek přikročil \"Ludvík Meziříčský\" (vládl v letech 1554–1576) hned zkraje své vlády. Tvrz se stala zámkem se třemi jednopatrovými křídly. Střední křídlo bylo obráceno k náměstí, obě boční křídla k řece. Souměrně upravená zahrada dosahovala pouze k řece a při ní byla obklopena zdí. Na západě zahrada sousedila s farou.\n\nDo roku 2018 se památkáři a historici domnívali, že západní křídlo patřilo hraběti a východní patřilo hraběnce. Podle několik let trvajícího výzkumu tomu však mělo být naopak. Podle všeho rozsáhlá knihovna hraběte byla umístěna ve východním křídle zámku. Současně s výzkumy vznikla publikace pod názvem Proměny zámeckého areálu, ta má 582 stran a mezi jejími autory jsou různí historici z několika států.\n\nSoučasnou podobu získal zámek až přestavbou, za kterou stál poslední z Questenberků – Jan Adam. Není zcela jasné, kdo byl tvůrcem prvotního návrhu barokní přestavby zámku a kostela. Mohli to být Johann Lukas von Hildebrandt i Jakub Prandtauer. Vedením stavby mohl být pověřen také Tomáš Gravani. Z ideální podoby se podařilo realizovat jen část. I tak je ale zámek pro svou rozlehlost i výzdobu (sál předků, sala terrena, lázně, taneční sál ad.) cennou kulturní památkou.\n\nSoučástí projektu barokní přestavby zámku bylo i založení zámecké zahrady na pravém břehu Rokytné. Zámecký park má rozlohu přibližně 9 ha, z toho asi 8 ha právě na pravém břehu. Vody říčky Rokytné byly vzduty, a tím cíleně mohla v parku vzniknout dvě slepá říční ramena vytvářející z části zahrady umělý ostrov. Při úpravě zámku došlo k odrubání skal, takže už nejsou patrné. Zbořen byl též zchátralý komplex fary.\n\nFideikomis Kouniců tvořily velkostatky Nové Zámky s Českou Lípou o 5 436 hektarech a Houska o 1 506 hektarech výměry v Čechách, Slavkov o 3 338 hektarech, Uherský Brod o 6 028 hektarech a Jaroměřice o 3 403 hektarech výměry na Moravě. Smrt Aloise Václava v listopadu 1848 znamenala pro rod ránu. Kníže nezanechal mužské potomky a mezi jeho dcerami, sestrou Marií Terezií (1763–1803), provdanou hraběnkou Bruntálskou z Vrbna, a příbuznými z české větve rodu se rozhořel dlouholetý spor o dědictví. \n\nJeho nemalou část, fideikomisní panství Jaroměřice nad Rokytnou, získal výnosem c. k. nejvyššího soudního dvora z 28. dubna 1897 Rudolf hrabě z Vrbna a Freudenthalu, vnuk Marie Terezie z Kounic (provdané Bruntálské z Vrbna) a vzdálený synovec Rudolfa hraběte z Bruntálský z Vrbna (1813–1883). Později císař František Josef povolil Rudolfovi Kristiánovi přijmout jméno a erb Kaunitz-Rietberg-Questenbergů, takže dnem 1. března 1898 vznikl rod hrabat „Wrbna-Kaunitz-Rietberg-Questenberg und Freudenthal”. Rudolf Eugen mu pak odkázal panství Holešov.\n\nRudolf Kristián byl dvakrát ženat, poprvé s hraběnkou Terezií Choryňskou z Ledské (1870–1888), s níž měl dceru Marii Terezii, provdanou za hraběte Radeckého, podruhé s Elvírou, rozenou princeznou bavorskou z královského rodu Wittelsbachů. S ní měl syny Rudolfa (1892–1936) a Alfonse (1896–1976) a dceru Isabelu (1894–1964), provdanou za hraběte Esterházyho.\n\nRudolf Kristián byl obdivovatelem komorní hudby a houslistou, sbíral hudební nástroje a na zámek v Jaroměřicích zval četné známé hudební umělce. Chov anglických plnokrevníků, náročná rekonstrukce zámku po požáru v roce 1910, ale především spor o kounicovské dědictví a luxusní způsob života Rudolfovy manželky ovlivnily rodové finance, do kterých zasáhla pozemková reforma. K vyvlastnění jaroměřických lesů došlo ve II. etapě, jednalo se o 1 874 ha. Konfiskovány byly i dvory Horní Újezd, Štěpánovice, Jakubov a Vicenice. \n\nV roce 1927 hrabě Rudolf zemřel, zanechal po sobě obrovský dluh, který přesahoval nominální hodnotu celého jaroměřického panství. V závěti nabyté statky rozdělil mezi své dva syny (v té době svobodné). Po smrti Rudolfa spravoval velkostatky Holešov a Jaroměřice centrální ředitel arcibiskupských statků Jan Holub, který vyřizoval pozůstalost a jehož zásluhou byla Holešovu poskytnuta Penzijním fondem úředníků a podúředníků arcibiskupství olomouckého půjčka 1 500 000 Kč. Po tragické smrti hraběte Rudolfa z Vrbna (1892–1936) se dostal i holešovský zámek do složitých poměrů a měl být v roce 1940 prodán zemskému úřadu v Brně pro účely zemské vychovatelny dětí. Rudolfově matce Elvíře hraběnce Bruntálské z Vrbna (1868–1943) zůstal zámek Jaroměřice nad Rokytnou a zbylé části jaroměřického panství. Město Jaroměřice, které se potýkalo s nedostatkem bytů, mělo též na zámku ubytováno část nájemníků, kteří ale dostali už v srpnu 1938 od správce velkostatku výpověď, aby větší část zámku pronajal „k jinému důležitému účelu”. V září 1938 započala baronka Elvíra Wrbna-Kaunitz rozprodávat svoje rozsáhlé nemovitosti, náležející k velkostatku a zámku.\n\nV roce 1943 se Deutsche Reichsbahn začaly potýkat s nedostatkem železničního personálu (hlavně srojvedoucích) a „do budoucna si mělo každé Ředitelství drah svůj dorost železničních úředníků a náhradního železničních zaměstnanců vychovávat ve vlastních internátních učilištích” („Künftig soll jede Reichsbahndirektion ihren Nachwuchs an Beamten und Ersatzkräften in ihrer eigenen Reichsbahnschule ausrichten”), kde by se jim vedle vedle odborných vědomostí dostalo i „výchovy k disciplíně a vojenským pořádkům”. Po smrti Elvíry Bavorské byla na zadlužené panství uvalena nucená správa a roku 1943 koupily zámek německé říšské dráhy, které zde podle daných potřeb zřídily internátní drážní učiliště (Reichsbahnschule). Po válce tak velkostatek přešel na Československé státní dráhy. Na začátku listopadu 1944 byl na jaroměřickém velkostatku zřízen tábor pro etnické Němce z Banátu, který se nacházel už od 19. února 1945 opuštěný.\n\nČeskoslovenské státní dráhy, kterým takto spadl velkostatek doslova do klína, měly se zámkem vlastní plány. Už o prázdninách 1945 se na zámku nacházely na ozdravném pobytu děti Ostravska a Brněnska. ČSD počítaly i nadále využívat zámek pro podnikové rekreační účely.\n\nO konfiskaci majetku „E. Wrbna Kaunicové” podle dekretu č. 108/45 Sb. rozhodla na konci srpna 1946 rada ONV v Moravských Budějovicích. Konfiskát velkostatku Jaroměřice nad Rokytnou připadl pod správu Ministerstvo zemědělství (Národní pozemkový fond). Komise, vytvořená v roce 1945 ze zástupců Ministerstva zemědělství a Ministerstva školství a osvěty, rozhodovala o přidělení památkových objektů jednotlivým institucím. Již počátkem roku 1946 vybrala ze všech kulturně cenných stavebních objektů na zkonfiskovaném zemědělském majetku v Čechách, na Moravě a ve Slezsku 48 hradů a zámků, které měly být ponechány výlučně v majetku státu za účelem zpřístupnění veřejnosti. Z ostatních 477 historických sídel, u kterých se počítalo s předáním dalším veřejnoprávním subjektům nebo sdružením, se rozsáhlý mobiliář umísťoval do tzv. „sběren“ Národní kulturní komise, která byla zřízena též v Jaroměřicích (další se nacházely na zámcích Veltrusy, Hořovice, Kačina, Ječniště, Hrádek u Nechanic, Žleby, Sychrov, Horšovský Týn, Kozel, Litomyšl, Blatná, Kynžvart, Šternberk, Pernštejn, Lysice, Valtice, Bruntál).\n\nDnem 1. května 1947 byly Národní kulturní komisi ze správy Národního pozemkového fondu při ministerstvu zemědělství dány do správy a kulturního využití vedle dalších také tzv. objekty barokní: Náchod, Libochovice, Mnichovo Hradiště, Klášterec nad Ohří, Bruntál, Jemniště, Jaroměřice nad Rokytnou, Milotice, Krásný Dvůr, Hořovice, Veltrusy, Buchlovice, Slavkov, Vizovice, Dačice, Dobříš, Kozel, Valtice, Lysice. V dubnu roku 1948 převzala Národní kulturní komise z Prahy zámek Jaroměřice n. R. a dojednala nájemní smlouvu pro západní křídlo zámeckého objektu včetně bočního nádvoří a zelinářské zahrady pro město Jaroměřic n. R., které mělo provést adaptační práce pro zajištění výuky hospodyňské školy. Na podzimu roku 1947 se ze zámku vystěhoval poštovní a telegrafní úřad, který se přestěhoval do budovy, adaptované stavitelskou firmou Františka Veškrny. \n\nPolnosti a hospodářské budovy velkostatku zůstaly pod správou Ministerstva zemědělství, které převzaly Československé státní statky. Dnem 1. ledna 1950 byl zřízen Státní statek Jaroměřice nad Rokytnou (s hospodářstvím „Dvorek”), který obdržel též půdu od Správy státních statků v Janově a státního rybářství ve Velkém Meziříčí o celkové výměře 2 046 ha. Tímto přešel pod správu Státního statku také Státní statek v Uherčicích. V roce 1963 byl státní statek změněn na Semenářský státní statek Jaroměřice nad Rokytnou a zařazen do svazku šlechtitelských a semenářských podniků. V roce 1973 byl do semenářského státního statku Jaroměřice začleněn Semenářský státní statek Třebíč.\n\nV roce 2017 na zámku natáčela reportáž ruská TV Samara, byla pozvána kanceláří kraje Vysočina Vysočina Tourism ve spolupráci s CzechTourism. Byla natočena prohlídka hlavní prohlídkové trasy, kde štáb provedla manželka kastelána. Ruští turisté mají rádi baroko a v rámci Roku baroka natočila TV Samara reportáž z barokního zámku. V říjnu téhož roku do zámku dorazí další ruský televizní štáb, který natočí patnáctiminutovou reportáž ze zámku a z dalších zámků v Česku.\n\nV roce 2019 vznikl záměr pro obnovu dvou mostů v zámeckém parku, jednoho dřevěného (lávka o délce 12,5 metru), druhého ocelového o délce 24 metrů. V červnu téhož roku pak byly zbudovány dva piloty, které jsou betonové a obložené kamenem. Dřevěný most je budován jako ocelový obložený dřevem, důvodem je moderní postup stavby a vyšší nosnost. Ocelový most je budován jako tankový, po kterém do parku má vjíždět těžká mechanizace.\n\nZámek je spjat s hudební produkcí a představeními barokní opery v italštině, němčině i češtině, které podporoval Jan Adam. V této době působilo na panství mnoho významných hudebníků, jako František Antonín Míča. Ten zde zkomponoval a provedl svou operu \"L'origine di Jaromeritz in Moravia\", která byla záhy provedena také v českém překladu pod názvem \"O původu Jaroměřic\", jde tak o vůbec první známou operu, která byla provedena česky.\n\nV současnosti je zámek využíván ke konání koncertů a různých kulturních akcí. Jednou z nejvýznamnějších je \"Mezinárodní hudební festival Petra Dvorského\".\n\nV roce 2016 byla na zámku otevřena výstava automobilů a motocyklů, vystaveny jsou i řidičské průkazy místní šlechty a fotografie šlechty s vozidly. V dubnu 2017 byla otevřena výstava o lese a o lovu. V dubnu roku 2019 byla otevřena výstava pod názvem Od pole válečného po objetí múz, ta ukazuje život na zámku za rodu Questenberků, je vystaveno mnoho předmětů připomínající právě rod Questenberků.\n\nZámecký park je volně přístupný veřejnosti.\n\n\n"}
{"id": "227244", "url": "https://cs.wikipedia.org/wiki?curid=227244", "title": "Abilio Jose Osório Soares", "text": "Abilio Jose Osório Soares\n\nAbilio Jose Osório Soares (2. června 1947 Laclubar, Východní Timor – 17. června 2007 Kupang, Indonésie) byl indonéský politik a guvernér Indonésií okupovaného Východního Timoru 1992 – 1999.\n\nOd mládí byl Soares známý jako příznivec připojení Portugalského Timoru k Indonésii vojenskou silou. V době občanské války kolaboroval s indonéskou armádou s cílem umožnit invazi Indonésanů, která se nakonec ke konci roku 1975 uskutečnila. Sloužil pak jako starosta hlavního města Dili, než se stal ke konci roku 1992 guvernérem.\n\nSoares sloužil jako guvernér okupovaného Východního Timoru v letech 1992 – 1999. V historii této země byl značně kontroverzní postavou. Byl zastáncem politiky indonéské vlády, která se snažila východní část ostrova Timor integrovat přímo do rámce Indonéské republiky. Stál proti těm silám svého rodného ostrova, které bojovaly o samostatnost bývalé portugalské kolonie. Mnoho ostrovanů vinilo Soarese z přímého porušování lidských práv a dalších zvěrstev během jeho vlády. Velké demonstrace za nezávislost ostrova se v Dili konaly v letech 1994 a 1995.\n\nKrutosti vyvrcholily v období příprav referenda o nezávislosti země organizovaného OSN 30. srpna 1999. Tehdy bylo zabito kolem 1400 lidí, více než 250 000 lidí bylo násilně vystěhováno na západní část ostrova nebo do jiných oblastí Indonésie. Mnoho dalších občanů bylo oběťmi mučení a únosů. Tyto zločiny měly na svědomí milice ve spojení s armádními silami a měly zastrašit obyvatelstvo, aby hlasovalo proti samostatnosti.\n\nSoares dával příkazy, které vedly k dalším krutostem: k masakru spáchaného 6. dubna 1999 v kostele v Liquice, k vraždění v domě vůdce osvobozeneckého boje Manuela Carrascalaa 17. dubna 1999, v rezidenci biskupa města Belo 6. září 1999 a v kostele v Suai téhož dne.\n22. února 2003 byl Soares spolu se sedmi dalšími bývalými činiteli země obviněn OSN, která vykonávala prozatímní správu ostrova, z genocidy, zločinů proti lidskosti a válečných zločinů, které byly spáchány od 1. ledna do 26. října 1999. Již 14. srpna 2002 byl odsouzen za tyto zločiny Indonéským tribunálem pro Východní Timor na tři léta do vězení. Na příkaz indonéského Nejvyššího soudu však byl 5. listopadu 2004 propuštěn.\nSoares zemřel na rakovinu v Kupangu 17. června 2007 po čtyřdenním kómatu. Přes protesty Timořanů mu indonéská vláda uspořádala státní pohřeb. Pohřbu se sice nezúčastnil indonéský prezident Susilo Bambang Yudhoyono, ale přítomna byla řada guvernérů okolních indonéských provincií. Byl pohřben na hřbitově Dharma Loka v Kupangu.\n\nSoares po sobě zanechal manželku Marii Angelu Correiu de Lemos Osório Soaresovou, čtyři děti a svoji matku Beatris Osório Soaresovou (86 let).\n\n"}
{"id": "227245", "url": "https://cs.wikipedia.org/wiki?curid=227245", "title": "Valjalská základní škola", "text": "Valjalská základní škola\n\nValjalská základní škola (estonsky Valjala Põhikool) je v současnosti jediná základní škola v estonské obci Valjala. Nachází se přímo v městečku Valjala, administrativním centru obce. \n\nKoncem švédského období (na ostrově Saaremaa v letech 1645-1710) byly ve všech estonských farnostech zřizovány školy, v nichž se měly venkovské děti učit čtení a psaní, katechismu a zpěvu církevních písní. Ve Valjale však až do roku 1790 nebylo vzdělaného školmistra, a tak školní vyučování bylo svěřováno vždy někomu z venkovanů, kdo prokázal znalosti čtení, psaní a zpěvu. Teprve v roce 1790 byl do Valjaly ustanoven jako první skutečný školmistr Fr. L. Eichfuss. U této příležitosti byla také postavena nejstarší školní budova.\n\nTato situace trvala až do začátku 19. století. V letech 1816 a 1819 však došlo ke změnám zákonů, které podněcovaly vznik vesnických škol. Do roku 1824 tak vzniklo ve Valjalské farnosti celkem 16 škol, z nichž tři (ve vesnicích Jõõri, Haeska a Mäemõisa) měly placené učitele, kteří vyučovali děti jednou týdně ve všední den, a 13 bylo nedělních škol, v nichž vyučoval neplacený učitel o nedělích. Ve všech šestnácti školách bylo v tomto roce zapsáno 549 žáků. Do roku 1840 se počet škol zvýšil na 17 a počet žáků na 561.\n\nV 70. letech 19. století se počet vyučovacích dnů zvýšil na dva týdně, a k dosavadním vyučovacím předmětům (čtení a psaní, katechismus, církevní zpěv) přibylo studium Bible a dějepis. Ve školách ve vesnicích Jõõri, Tõnija, Sakla, Kõnnu, Koksi, Rahu, Reeküla, Võhksa, Kuiste a Siiksaare byly do osnov navíc přidány i počty. Celkem tehdy pracovalo 18 vesnických škol s celkem 419 žáky (z toho 201 chlapců a 218 dívek).\n\nVe 20. století se počet vesnických škol začal výrazně zmenšovat. V roce 1919 se na území obce Valjala učilo ještě v devíti základních školách, v roce 1940 již jen ve čtyřech. V roce 1973 pak byla vybudována nová škola ve Valjale s cílem soustředit do ní základní školní vzdělávání celé obce. Tím začínají dějiny Valjalské základní školy v užším smyslu. Škola byla nově konstituována jako Valjalská osmiletá škola, jejím ředitelem byl jmenován Arvo Paiste. Škola měla zpočátku 114 žáků. Během 70. let pak byly zrušeny zbylé dvě školy v Kallemäe a v Lööne a jejich žáci převedeni do valjalské školy. V roce 1988 byla škola v souvislosti se školskou reformou přeměněna na devítiletou. V roce 1992 byla přejmenována na Valjalskou základní školu.\n\nVe školním roce 2006-2007 měla škola 133 žáků, z nichž 19 školu opustilo jako absolventi 9. tříd. Ředitelem školy je Aive Mõistlik, jako učitelé ve škole pracují Andre Kuntsel, Anne Heinsalu, Ene Kask, Helen Aasmaa, Tiina Kuusk, Ülle Lahi, Anneli Nõmm, Anneli Saar, Ulvi Peeters, Ulvi Põldema, Eret Krull, Ester Vaiksaar, Tõnu Soots, Eve Väli, Ülle Kuusk-Kupits a Kersti Püüding, jako zájmoví vedoucí a vychovatelé Siiri Saar a Liljan Sepp. Liljan Sepp je zároveň kronikářkou školy.\n\nŠkola nabízí svým žákům též řadu volnočasových aktivit — kroužky kopané, košíkové, šachu a ručních prací, školní sbor a kapelu, soubor lidového tance a doučování.\n\n"}
{"id": "227249", "url": "https://cs.wikipedia.org/wiki?curid=227249", "title": "Klepadlo", "text": "Klepadlo\n\nKlepadlo je palička kruhového tvaru dopadající na kovovou kovadlinku nebo desku na dveřích. Klepadlo je nejčastěji kované ze železa nebo lité z bronzu. Nejčastějším motivem je lví hlava.\n\n"}
{"id": "227252", "url": "https://cs.wikipedia.org/wiki?curid=227252", "title": "Kazi", "text": "Kazi\n\nKazi je postava z českých pověstí, dcera Kroka, sestra Libuše a Tety, známá především jako kouzelnice a léčitelka. První zmínka o ní pochází z Kosmovy kroniky z počátku 12. století, mnohé motivy s ní později spojované, jako manželství s Bivojem nebo hrad Kazín pochází až z Dalimilovy a Hájkovy kroniky z 16. století a byly zpopularizovány především Starými pověstmi českými Aloise Jiráska.\n\nKosmas tuto postavu důsledně nazývá \"Kazi\" a tak její jméno četli i mnozí pozdější opisovači, překladatelé a následovníci, zatímco u Dalimila je nazývána \"Kazě\" a u Václava Hájka \"Káša\". Význam a původ tohoto jména je nejasný.\n\nV Kosmově Kronice Čechů z počátku 12. století Kazi zmiňuje jako jednu z dcer Kroka:\n\nDruhá zmínka o ní následuje po scéně kdy byla během soudu uražena Libuše:\n\nKronika tak řečeného Dalimila z počátku 14. století zmiňuje Kazi pod jménem Kazě a to pouze krátce:\n\nKronika Přibíka Pulkavy z Radenína z druhé poloviny 14. století píše o Kazi toto:\n\nKronika česká Václava Hájka z Libočan z první poloviny 16. století nazývá tuto postavu Káša a uvádí že žila v 8. století, v roce 710 si měly po Krokově smrti sestry rozdělit zemi losem. Jeho základní charakteristika postavy je velmi podobná Kosmově:\n\nPo vzoru Dalimila Hájek Kazi také přisuzuje hrad:\n\nHájek také přisuzuje Kazi manžela a to Bivoje, což je postava poprvé se objevující se v jeho díle. Bělu, údajnou zakladatelku hradu Bílína, v Pulkavově kronice ztotožněnou s Kazi, Hájek označuje za Kazinu dceru.\n\nUvádí též přísloví uváděné Kosmou a to v následující verzi:\n\nPopulární verze se objevuje ve Starých pověstech českých Aloise Jiráska z roku 1984.\n\nV tomto díle Kazi také vystupuje v pověsti o Bivojovi.\n\nMnozí badatelé, například Václav Vladivoj Tomek, Jozef Škultéty nebo Lubor Niederle považovali postavu Kazi za odvozenou od místního jména Kazín, to však není pro dobu nejstarších zmínek o ní doloženo.\n\nPodle Dušana Třeštíka odpovídají funkce tří Krokových dcer teologickému rozlišení pověry na \"idolatria\" – modloslužebnictví spojené s Tetkou, \"divinatio\" – hadačství spojené s Libuší a \"magia\" – kouzelnictví spojené s Kazi. Podle jeho názoru je však možné že podobné funkce měly sestry již v tradičním vyprávění.\n\nPolský lingvista Aleksander Brückner vyložil Kazi ze staročeského káza „kázeň, trest“ a vykládal tak přísloví zmiňované Kosmou jako „To nedovede ani trest napravit.“. Toto přísloví ale není v jiných pramenech doloženo, takže není jisté zda nešlo o literární fikci. Za autentické pokládal přísloví německý historik Julius Lippert, přičemž pokládal jeho znění v Hájkově kronice za starší a správnější, ve skutečnosti se však jedná o evidentní překlad z Kosmova latinského originálu.\n\nObjevují se také amatérské pokusy vyložit jméno Kazi z keltských jazyků. Podle různých zdrojů má například znamenat „kráska“, „vznešený“ nebo „úcta, láska“.\n\n"}
{"id": "227253", "url": "https://cs.wikipedia.org/wiki?curid=227253", "title": "Zavedení pravostranného provozu v Československu", "text": "Zavedení pravostranného provozu v Československu\n\nK zavedení jízdy vpravo „v přiměřeně vhodné době“ se signatářské státy včetně Československa zavázaly v rámci dodatku k Pařížské úmluvě v roce 1926. V roce 1931 Československo přislíbilo, že změnu zavede do pěti let. Bylo o ní však rozhodnuto teprve Opatřením Stálého výboru Národního shromáždění č. 275/1938 Sb. ze dne 10. listopadu 1938. Účinnost tohoto ustanovení byla stanovena na 1. května 1939.\n\nObsazení části republiky dne 15. března 1939 Německem však vedlo k uspíšení účinnosti - výnosem vrchního velitele německé armády Brauchitsche byl pravostranný provoz v Protektorátu Čechy a Morava zaveden dnem 17. března 1939, v Praze až od neděle 26. března 1939 od 3 hodin ráno. Například v Ostravě se naopak jezdilo vpravo již od prvního dne okupace.\n\nOblasti Československa, které byly postoupeny Německé říši Mnichovskou dohodou, se staly součástí Německé říše a vztahovalo se na ně veškeré tehdejší německé právo, včetně dopravních předpisů. Pravostranný provoz byl proto v těchto oblastech zaveden záhy po odstoupení Německu během počátku října roku 1938 (jednalo se např. o města Liberec, Ústí nad Labem, Český Krumlov, Cheb, Karlovy Vary, Opava). Jde o první oblasti Československa a dnešní České republiky, kde byla uvedena do praxe jízda vpravo (vyjma malého Hlučínska, které do roku 1920 patřilo k Německu).\n\nNa Slovensku byl pravostranný provoz zaváděn v letech 1939–1941.\n\nZvláštností byla první liberecká tramvajová trať, na jejíž krátké dvojkolejné části (od nádraží k mostu přes Nisu) byl z důvodu uspořádání navazujících jednosměrných úseků pravostranný provoz již od počátku, tedy od 25. srpna 1897.\n\nLevostranný provoz byl po mnoho let též na některých železničních tratích, přestože v českých zemích od roku 1851 platil zákon, který nařizoval pravostranný provoz. Důvody zavedení levostranného provozu na některých tratích jsou podle historika Pavla Schreiera neznámé, ale hlavní roli mohla hrát inspirace v zahraničí – například ve Švýcarsku a ve Francii vlaky dosud standardně jezdí vlevo. V ČR byly stálou výjimkou trati soukromé společnosti KFNB (Kaiser Ferdinands-Nordbahn), na které se na rozdíl od státem provozovaných tratí nevztahovala v plném rozsahu tehdy platná legislativa. Na trati z Prahy do Benešova se jezdilo vlevo od roku 1905 až do konce 40. let, levostranný provoz byl též na trati mezi Chomutovem a Chebem, kde na posledním úseku byl zrušen roku 2006. Do roku 2009 se jezdilo vlevo v úseku Bohumín – Petrovice u Karviné. Poslední českou tratí s levostranným provozem byla trať Břeclav – Bohumín, kde byl původně pravostranný provoz, levostranný provoz zaveden od roku 1872 a pravostranný provoz byl opět zaveden 9. prosince 2012. Důvodem zavedení pravostranného provozu je sjednocení pravidel evropské železniční sítě.\n\n\n"}
{"id": "227259", "url": "https://cs.wikipedia.org/wiki?curid=227259", "title": "Jiří Zajíc", "text": "Jiří Zajíc\n\nJiří „Edy“ Zajíc (* 17. května 1951 Praha) je český katolický pedagog a publicista. Publikuje zejména v oblasti výchovy, vzdělávání, občanské společnosti, médií, náboženství a duchovního života. Zakládal a vedl Redakci náboženského života Českého rozhlasu, podílel se na založení České rady dětí a mládeže, jejíž Kancelář vedl v letech 2001–2005. Je spoluautorem knižních rozhovorů s Erazimem Kohákem a kardinálem Vlkem.\n\nVystudoval numerickou matematiku na Matematicko-fyzikální fakultě Univerzity Karlovy.\n\nJelikož jej vždy především přitahoval proces výchovy, které se s ohledem na tehdejší politické poměry nemohl přímo profesně věnovat, snažil se tuto orientaci uplatnit jednak v zaměření své matematické aprobace:\njednak dobrovolnickou činností přímo s dětmi a mládeží – v 70. a 80. letech i v rámci „ilegálních církevních aktivit“:\n\n\n\n\n"}
{"id": "227260", "url": "https://cs.wikipedia.org/wiki?curid=227260", "title": "Seznam mytických postav české historie", "text": "Seznam mytických postav české historie\n\nSeznam mytických postav české historie rekonstruovaný na základě textů Kosmovy Kroniky České, kroniky Václava Hájka z Libočan a dalších materiálů. Jde o historicky nedoložené nebo nepřímo zmíněné postavy historie.\n\n\n\nČeský historik Vladimír Karbusický předložil jiné vysvětlení seznamu bájných českých knížat. Podle něj se nejedná o seznam skutečných osob, ale o koruptelu (zkomolení textu přepisováním v důsledku nepochopení nebo neznalosti původního znění) staročeského textu.\nZe zápisu v kronikách:\nCrocco kazi thetka lubossa premizl\nnezamysl mnata voyn unizla(v)\ncrezomysl neclan(am?) gostivit\n\nmůžeme z nesporných, nezvratných hlásek, vyskytujících se v různých variantách opisů, vytvořit textový fragment:\nKrok’ kazi (Tetha, Thetka atd.), lubo… pŕemyśl…\nnezamyśl…m… na ta voj’n… ni zla,\nkr’z… my s… neklan…(am)…, gosti vít… \n\nCož ve volném překladu znamená:\n\"„Zastav svůj krok, cizinče (Němče, Theute), a raději přemýšlej;\"\n\"nezamýšlíme (na tebe) ani vojny ani zla,\"\n\"kříži my se neklaníme, hosty vítáme…“.\"\n\nNebo ve volné interpretaci blízké původnímu textu:\nKrok kazi, Teuthe, lubo si přemyšlaj;\nnezamyšlame na tě vojny ni zla,\nkřesu my se neklaname, hosti vítáme.\n\nPodle Karbusického, jak vyplývá z jeho rozboru, nejde o sled osobních jmen, ale o porušený text s konkrétním významem. Nejspíše je to varování Němcům (Theutonům, příp. přímo Thakulfovi) před válkou a zároveň nabídka míru, v souvislosti s významnou událostí z roku 849, tzv. bitvou u záseků (porážka východofranckých vojsk Čechy, popsaná ve Fuldských letopisech, kde je zmíněna i mírová nabídka Čechů před vojnou). Rekonstruovaný text je pak pravděpodobně úryvkem nějakého neznámého epického zpěvu o válce s Němci, tradovaném v dvorském prostředí, a později i zapsaném (minimálně byl zaznamenán tento dějově významný úryvek - nabídka mírového ujednání). \nVětšina historiků tuto teorii, po jejím zveřejnění v r. 1964, ovšem nepřijala.\n\n"}
{"id": "227263", "url": "https://cs.wikipedia.org/wiki?curid=227263", "title": "Hans Falkenhagen", "text": "Hans Falkenhagen\n\nHans Falkenhagen (13. května 1895, Wernigerode – 26. června 1971, Rostock) byl německý fyzik zabývající se výzkumem elektrolytů a profesor na universitě v Rostocku.\n\nHans Falkenhagen objevil neutron přibližně ve stejnou dobu jako James Chadwick, neodvážil se ale svoje výsledky výzkumu uveřejnit. Když se Chadwick dozvěděl o Falkenhagenovu objevu, nabídl mu, že se o Nobelovu cenu podělí. Falkenhagen ale skromně odmítl.\nV roce 1949 se stal řádným profesorem katedry pro teoretickou fyziku na universitě v Rostocku.\n\n\n"}
{"id": "227277", "url": "https://cs.wikipedia.org/wiki?curid=227277", "title": "Hughesova medaile", "text": "Hughesova medaile\n\nHughesova medaile, pojmenovaná po vynálezci mikrofonu Davidu Edwardovi Hughesovi, je jedním z několika medailí udělovaných Královskou společností. Hughesova medaile je především cenou udělovanou: „Za původní objev ve fyzikálních přírodních vědách, zvláště elektřině a magnetismu nebo jejich aplikacích.“ \n\nMedaile je postříbřena, a je spojena s darem 1000 liber. Je udělována od roku 1902, prvním oceněným byl fyzik J. J. Thomson, objevitel elektronu. Mezi další držitele patří např.: Hans Geiger, Alexander Graham Bell, Stephen Hawking, Enrico Fermi.\n\n"}
{"id": "227278", "url": "https://cs.wikipedia.org/wiki?curid=227278", "title": "Banff a Macduff", "text": "Banff a Macduff\n\nSkotská města Banff a Macduff (skotskou gaelštinou Banbh/MacDhuibh) leží u pobřeží Severního moře, cca 60 km severně od města Aberdeen a zároveň východně od přístavu Fraserburgh. Obě tato historická města leží velmi blízko u sebe, odděluje je pouze řeka Deveron. Města jsou turisticky atraktivní pro svou historii, golf a okolní přírodu s hnízdišti mnoha mořských ptáků. Je zde malý, původně rybářský přístav, kam často směřují menší turistické lodě.\n\n"}
{"id": "227283", "url": "https://cs.wikipedia.org/wiki?curid=227283", "title": "Karel Šebek", "text": "Karel Šebek\n\nKarel Šebek (* 3. dubna 1941 Jilemnice nebo Vrchlabí, od 11. dubna 1995 nezvěstný) byl český surrealistický básník a výtvarník.\n\nNarodil se v rodině Štětkových jako Karel Štětka, dětství prožil v Jilemnici u babičky. Po Karlově maturitě otec nechal celou rodinu přejmenovat na Šebkovy. Karel Šebek byl synovcem spisovatele Jaroslava Havlíčka a bratrancem klinického psychologa a básníka Zbyňka Havlíčka. Jeho děd, gymnaziální profesor Karel Štětka, byl zakladatelem pravděpodobně prvního podkrkonošského spiritistického nakladatelství.\nKarel Šebek absolvoval jedenáctiletou školu a sanitářský kurs a nastoupil na místo sanitáře v psychiatrické léčebně v Dobřanech u Plzně. Byl inspirován fantaziemi schizofreniků i jinak duševně nemocných, zkoušel na sobě účinky různých léků a drog, po neúspěšném pokusu pomoci několika pacientům k útěku z blázince se pokusil o sebevraždu a následně přešel roku 1960 z role ošetřovatele do role pacienta.\n\nPo propuštění pracoval v lese, na stavbě mládeže, na poště, v knihkupectví, v kotelně, v automobilce i jinde.\n\nOd počátku 60. let opsal Šebek na psacím stroji mnoho desítek (zhruba dvě stovky) surrealistických knih. Jejich autory byli André Breton, Paul Éluard, Vítězslav Nezval, Bohuslav Brouk, Zbyněk Havlíček, Vratislav Effenberger, Petr Král, Stanislav Dvorský a mnoho dalších.\nZbyněk Havlíček jej seznámil se Surrealistickou skupinou. Zasvětil jej do poezie, seznámil jej s dílem Bretona a dalších literátů; básníků a prozaiků. Psaní „naordinoval“ Havlíček svému bratranci Karlovi v rámci arteterapie, nicméně Karel byl básníkem a zůstal jím až do svého zmizení, do jaké míry bylo jeho dílo arteterapií je diskutabilní, každopádně jeho život se prolínal s poezií a poezie se prolínala s jeho životem víc než u kteréhokoliv jiného umělce té doby u nás.\n\nV polovině 60. let se opět usídlil v psychiatrické léčebně a s Havlíčkem v rámci terapie experimentoval s LSD; pokusů s LSD se dobrovolně účastnila téměř celá tehdejší jinak ilegálně působící Surrealistická skupina.\n\nPo smrti Zbyňka Havlíčka, který podlehl leukémii, se roku 1969 Šebek začal nenávratně propadat do hlubin úzkostné toxické psychózy. V tomto období opakovaně pobýval v psychiatrických léčebnách (Kosmonosy, Sadská, Bohnice, protialkoholní léčebna v Praze u Apolináře…), několikrát se pokusil o sebevraždu, horečně psal a rozesílal texty.\n\nPětadvacetkrát se neúspěšně pokusil o sebevraždu. Při pádu ze čtvrtého patra z bytu v domě v Lublaňské ulici v Praze (u náměstí I. P. Pavlova) dopadl na trabant. Trabant byl zcela zdemolován, Šebek zůstal živ a zdráv s lehkým zraněním. V bytě toho času sídlila komunita narkomanů, ale Šebek komunitu přetvořil na „továrnu na poezii a koláže“. Všichni narkomani tvořili jako diví básně, lepili a vystřihovali koláže. Mezi Šebkovy legendární pokusy o sebezničení patří např. srážka s lokomotivou. Kráčel po trati proti lokomotivě. Ocitl se pět minut v klinické smrti, ale přežil. Věšel se, lano se utrhlo, polykal prášky, vypumpovali mu žaludek. Surrealistický básník a prozaik Pavel Řezníček jej nazval „posledním žijícím fextem“ (nesmrtelnou bytostí). Své krédo „Život je choroba, kterou je nutné přežít“ naplnil Karel Šebek beze zbytku svým životem.\n\nV dubnu 1995 byl dočasně propuštěn z léčebny v Dobřanech. Odjel do Prahy. Potom co byl odmítnut několika přáteli, protože se choval nezvykle podivně, agresivně (chtěl si vypůjčit peníze nebo cokoliv, co lze zpeněžit; nakonec získal alespoň příspěvek na nové brýle), se rozhodl vrátit. Naposledy byl viděn 11. dubna 1995 přítelem básníkem na nádraží, rozloučili se, Šebek odjel do léčebny v Dobřanech, jak tvrdil. Od té doby je nezvěstný. Stal se legendou, surrealisté a mnoho dalších umělců a příznivců jej považují za nejprokletějšího českého básníka naší doby.\n\nPrvní literární pokusy psal již v útlém mládí.\n\nŠebkovy básně otiskovaly Analogon, Literární noviny, Tvar, Orientace, Host, Vokno, Doutník, samizdatový sborník Koruna a další tiskoviny.\n\n\nPo světě existují tisíce opisů nikdy nevydaných Šebkových básní, které rozesílal během svého života.\n\n\n\nV červnu 2015 byly v galerii Morzin ve Vrchlabí (19. 6.) a v Jilemnici (20. 6) uspořádány dvě výstavy autorových koláží a kreseb pod názvem \"Karel Šebek žije\". (V Jilemnici pod názvem \"Zítra je nikdy aneb Třikrát Jilemnice\".) 31. března 2016 se pod stejným názvem otevřela výstava Šebkových koláží a kreseb v prostorách knihovny Libri prohibiti na Senovážném náměstí v Praze.\n\n"}
{"id": "227287", "url": "https://cs.wikipedia.org/wiki?curid=227287", "title": "Miltonduff", "text": "Miltonduff\n\nMiltonduff je skotská palírna společnosti Pernod-Ricard nacházející se ve městě Elgin v hrabství Morayshire, jež vyrábí skotskou sladovou whisky.\n\nPalírna byla založena v roce 1824 a produkuje čistou sladovou whisky. Tato palírna leží v přilehlé vesnici Miltonduff poblíž Elginu. Produkt zvaný Mosstowie byl stáčen, z dnes již nepoužívaných kotlů značky Lomond. Produkuje whisky značky Miltonduff a Mosstowie, což je 12letá whisky s obsahem alkoholu 43 %. Část produkce se používá do míchaných whisky Gordon & MacPhail. Tato whisky může být příjemně sladké až drsně octovité chuti.\n"}
{"id": "227290", "url": "https://cs.wikipedia.org/wiki?curid=227290", "title": "Saarepeedi (obec)", "text": "Saarepeedi (obec)\n\nObec Saarepeedi (estonsky Saarepeedi vald) je samosprávná obec náležející do estonského kraje Viljandimaa.\n\nV obci Saarepeedi žije necelý půldruhý tisíc obyvatel ve dvanácti vesnicích Aindu, Auksi, Karula, Kokaviidika, Moori, Peetrimõisa, Saarepeedi, Taari, Tobraselja, Tõnissaare, Võistre a Välgita. Administrativním centrem obce je vesnice Saarepeedi, podle níž je obec pojmenována.\n\n\n"}
{"id": "227316", "url": "https://cs.wikipedia.org/wiki?curid=227316", "title": "Národní park Banff", "text": "Národní park Banff\n\nNárodní park Banff je nejstarší kanadský národní park zaujímající rozlohu 6 640 km². Rozkládá se v jihozápadní Albertě 120km od Calgary a byl založen roku 1885. Tento park nabízí krásné scenérie Skalnatých hor a krásné pohledy na jezero Louise. Na území parku leží městečko Banff, jež je považováno za turistické centrum oblasti.\n\nNa severu sousedí s Národním parkem Jasper, na hranici s Britskou Kolumbií sousedí s národními parky Yoho a Kootenay. Na jihu sousedí s Provinčním parkem Kananaskis Country. Společně s okolními parky kanadských Skalnatých hor je součástí světového přírodního dědictví UNESCO.\n\nVývoj Národního parku Banff se odehrával v konfliktu mezi ochranou přírody a rozvojem oblasti. Poté, co byly v oblasti objeveny termální prameny, rozhodl se tehdejší kanadský premiér John A. Macdonald ukončit spory o právo na komerční využití oblasti tím, že oblast pramenů v roce 1885 vyhlásil za malou chráněnou rezervaci, která se později rozšířila do dnešní rozlohy parku. Původní rozloha parku byla pouhých 26 kilometrů čtverečních. K prvnímu rozšíření parku došlo v roce 1887, kdy se chráněná oblast rozšířila na 674 km² a získala název \"Rocky Mountains Park\". Stala se tak prvním národním parkem v Kanadě a po Yellowstonském národním parku v USA druhým v Severní Americe. K rozvoji parku významně přispěla Canadian Pacific Railway, která protla území parku již v roce 1875. Pro automobily se stalo město Banff přístupné až v roce 1911. V témže roce park dosáhl také největší rozlohy - 11 400 km², poté byla jeho velikost zredukována a ještě několikrát změněna. Dnešní rozlohu a název má park od roku 1930. Pojmenován byl podle železniční zastávky, dnešního města Banff. V současné době se za vstup do parku platí vstupné. Návštěvníci si musí zakoupit Park Pass nebo využít Discovery Pass, který je platný pro více než 100 kanadských národních parků a chráněných území.\n\nNárodní park Banff se nachází ve Skalnatých horách (Rocky Mountains) na západní hranici státu Alberta a státu Britská Kolumbie, přesněji v lesnatém ekoregionu Alberta Mountain. Město Banff se nachází 128 kilometrů na západ od Calgary a 401 km na jihozápad od Edmontonu. Na severu sousedí národní park Banff s národním parkem Jasper, kdežto na západě sdílí hranice s národním parkem Yoho a na jihu s národním parkem Kootenay. Na jihu a na východě od Banffu se rozprostírá oblast Kananaskis Country, která zahrnuje regionální parky Bow Valley Wildland Provincial Park, Spray Valley Provincial Park a Peter Lougheed Provincial Park.\n\nTranskanadská dálnice vede národním parkem Banff, a to od jeho východní hranice poblíž městečka Canmore, dále přes město Banff a město Lake Louise až do národního parku Yoho v Britské Kolumbii. Město Banff je hlavním obchodním centrem národního parku Banff. Vesnička u jezera Lake Louise se nechází na křižovatce Transkanadské dálnice a silnice Icefields Parkway, která se rozpíná na sever od města Jasper.\n\nMěsto Banff, které bylo založeno v roce 1883, je komerčním centrem celého národního parku. Své jméno získalo podle hrabství Banffshire ve Skotsku. Původně to byla pouze železniční zastávka ležící na řece Bow v oblasti horkých pramenů na Canadian Pacific Railway. Dnes je to živé a turisty obsypané městečko v alpském stylu. Které má podle sčítání s roku 2005 8352 obyvatel, z toho skoro 7000 trvalých. V polovině 20.století město protla Transkanadská dálnice.\n\nPo městě Banff je druhým nejčastějším cílem turistů jezero Louise a pod ním položená stejnojmenná vesnička. Jezero je známé svou nádhernou zelenomodrou barvou a úchvatným okolím, díky nimž je každoročně doslova obsypáno davy turistů. Kousek od jezera Louise se nachází další půvabné jezero - Moraine, které je zase proslulé pro svoji sytě modrou barvu a umístění v nádherném Údolí deseti vrcholů. Třetí jezerní perlou parku je potom jezero Peyto. V parku se také nachází mnoho ledovců a to především na hranici s Národním parkem Jasper, kde se rozkládá velká ledovcová oblast Columbia Icefield. Nejvyšší horou parku je Mount Assiniboine, který se nachází na hranici Alberty a Britské Kolumbie a pro svůj vzhled je přezdíván Matterhorn Severní Ameriky.\n\nKromě klasické turistiky láká národní park Banff také množstvím dalším aktivit - jízda na kánoi po jezeře, rafting, pozorování divokých zvířat včetně medvědů, jízda na koních nebo koupání v přírodních horkých pramenech.\n\n"}
{"id": "227342", "url": "https://cs.wikipedia.org/wiki?curid=227342", "title": "Seznam estonských obcí", "text": "Seznam estonských obcí\n\nToto je abecední seznam estonských obcí (\"vald\"), tedy samosprávných územních jednotek, které nemají status města. Obce jsou uvedeny svým úplným estonským názvem. Pro samosprávné jednotky se statusem města viz Seznam estonských statutárních měst. Pro všechny samosprávné jednotky viz Seznam estonských samospráv.\n\nAbja – \nAegviidu – \nAhja – \nAlajõe – \nAlatskivi – \nAlbu – \nAmbla – \nAnija – \nAntsla – \nAre – \nAseri – \nAudru – \nAvinurme\n\nEmmaste\n\nHaanja – \nHaaslava – \nHalinga – \nHaljala – \nHalliste – \nHanila – \nHarku – \nHelme – \nHummuli – \nHäädemeeste\n\nIisaku – Illuka – Imavere\n\nJuuru – Jõelähtme – Jõgeva – Jõhvi – Järva-Jaani – Järvakandi\n\nKaarma – \nKadrina – \nKaisma – \nKaiu – \nKambja – \nKanepi – \nKareda – \nKarksi – \nKarula – \nKasepää – \nKehtna – \nKeila – \nKernu – \nKihelkonna – \nKihnu – \nKiili – \nKoeru – \nKohtla – \nKohtla-Nõmme – \nKoigi – \nKolga-Jaani – \nKonguta – \nKoonga – \nKose – \nKullamaa – \nKuusalu – \nKõlleste – \nKõpu – \nKõrgessaare – \nKõue – \nKõo – \nKäina – \nKärla – \nKäru\n\nLaekvere – \nLaeva – \nLaheda – \nLaimjala – \nLasva – \nLavassaare – \nLeisi – \nLihula – \nLohusuu – \nLuunja – \nLüganuse – \nLümanda\n\nMaidla – \nMartna – \nMeeksi – \nMeremäe – \nMikitamäe – \nMisso – \nMooste – \nMuhu – \nMustjala – \nMõniste – \nMäetaguse – \nMäksa – \nMärjamaa\n\nNissi – \nNoarootsi – \nNõo – \nNõva\n\nOlustvere – \nOrava – \nOrissaare – \nOru – \nOtepää\n\nPadise – \nPaide – \nPaikuse – \nPaistu – \nPajusi – \nPala – \nPalamuse – \nPalupera – \nPeipsiääre – \nPiirissaare – \nPihtla – \nPuhja – \nPuka – \nPuurmani – \nPõdrala – \nPõltsamaa – \nPõlva – \nPärsti – \nPöide – \nPühalepa\n\nRaasiku – \nRae – \nRaikküla – \nRakke – \nRakvere – \nRannu – \nRapla – \nRidala – \nRisti – \nRoosna-Alliku – \nRuhnu – \nRõngu – \nRõuge – \nRägavere – \nRäpina\n\nSaarde – \nSaare – \nSaarepeedi – \nSaksi – \nSaku – \nSalme – \nSangaste – \nSaue – \nSauga – \nSonda – \nSurju – \nSuure-Jaani – \nSõmerpalu – \nSõmeru\n\nTabivere – \nTaebla – \nTaheva – \nTahkuranna – \nTali – \nTamsalu – \nTartu – \nTarvastu – \nToila – \nTootsi – \nTori – \nTorgu – \nTorma – \nTudulinna – \nTõlliste – \nTõstamaa – \nTähtvere – \nTüri\n\nUrvaste\n\nVaivara – \nValgjärve – \nValjala – \nVara – \nVarbla – \nVarstu – \nVasalemma – \nVastse-Kuuste – \nVastemõisa – \nVastseliina – \nVeriora – \nVigala – \nVihula – \nViimsi – \nViiratsi – \nVinni – \nViru-Nigula – \nVormsi – \nVõru – \nVõnnu – \nVäike-Maarja – \nVändra – \nVärska – \nVäätsa\n\nÕru\n\nÜlenurme\n"}
{"id": "227349", "url": "https://cs.wikipedia.org/wiki?curid=227349", "title": "Konfederační pohár FIFA", "text": "Konfederační pohár FIFA\n\nKonfederační pohár FIFA je mezinárodní fotbalová soutěž, která je pořádána organizací FIFA. Turnaje se každé čtyři roky zúčastňují vítězové všech šesti kontinentálních mistrovství, které se hrají pod patronací jednotlivých kontinentálních asociací: Mistrovství Asie ve fotbale, Africký pohár národů, Zlatý pohár CONCACAF, Copa América, Oceánský pohár národů, Mistrovství Evropy ve fotbale, dále pak úřadující mistr světa a hostitelská země. V případě, že je mistr světa zároveň mistrem kontinentálního turnaje, hraje Konfederační pohár druhý tým (finalista) z daného kontinentálního turnaje. O dalších možnostech se rozhoduje individuálně.\n\nOd pátého ročníku turnaje (v roce 2001) se Konfederační pohár FIFA hraje (jako jakási „generální zkouška pořadatele“) v zemi či zemích, které budou pořadateli nejbližšího mistrovství světa, a to vždy v roce předcházejícím roku uspořádání tohoto světového šampionátu.\n"}
{"id": "227355", "url": "https://cs.wikipedia.org/wiki?curid=227355", "title": "Gravimetrie (chemie)", "text": "Gravimetrie (chemie)\n\nGravimetrie (vážková analýza) je metodou chemické kvantitativní analýzy, která je založená na vyloučení stanovované složky ve formě málo rozpustné sloučeniny (tj. vylučovací forma složky) a na jejím převedení na sloučeninu o přesně definovaném složení (tj. forma k vážení), která se poté váží. V některých případech se váží přímo izolovaná sraženina.\n\n\nMetoda je použitelná pro stanovení iontů železitých Fe a také iontů železnatých Fe. Ionty Fe je však nutné napřed kvantitativně zoxidovat na ionty Fe přídavkem potřebného množství vhodného oxidačního činidla ke vzorku (např. roztok kyseliny dusičné). Podstatou metody je srážení roztoku soli Fe roztokem amoniaku. Reakcí vzniká nerozpustný hydroxid železitý Fe(OH), který se po oddělení od roztoku (filtrací) převede žíháním na vzduchu při cca 1000 °C na oxid železitý FeO (forma k vážení).\n\nProbíhá podle rovnice:\n\nVzniklá sraženina se žíháním převede na formu k vážení podle rovnice:\n\nProbíhá podle rovnice:\n\nProbíhá podle rovnice:\n\nProbíhá podle rovnice:\n\nVzniklá sraženina se žíháním převede na formu k vážení podle rovnice:\n"}
{"id": "227356", "url": "https://cs.wikipedia.org/wiki?curid=227356", "title": "Linkwood", "text": "Linkwood\n\nLinkwood je skotská palírna společnosti United Distillers nacházející se ve městě Elgin v hrabství Morayshire, jež vyrábí skotskou sladovou whisky.\n\nPalírna byla založena v roce 1824 Peterem Brownem a produkuje čistou sladovou whisky. Tato palírna má od roku 1971 šest kotlů. Ani palírna Linkwood se nevyhnula existenčním problémům a byla uzavřena v období druhé světové války a v rozmezí let 1985-1990. Produkuje whisky značky Linkwood, což je 12letá whisky s obsahem alkoholu 43%. Většina produkce se používá do míchaných whisky \"White Horse\", \"Haig\", \"Bell's\", \"Dimple\". Tato whisky zanechává silný dojem na patře.\n\n\n"}
{"id": "227358", "url": "https://cs.wikipedia.org/wiki?curid=227358", "title": "Seznam estonských statutárních měst", "text": "Seznam estonských statutárních měst\n\nToto je abecední seznam estonských statutárních měst, tedy sídel se statusem města, která jsou samosprávnými jednotkami, vydávajícími vlastní statut (\"põhimäärus\"). Pro města bez vlastní samosprávy viz seznam estonských měst, pro samosprávné jednotky bez statusu města viz seznam estonských obcí, pro přehled všech samosprávných jednotek viz seznam estonských samospráv.\n\nElva\n\nHaapsalu\n\nJõgeva\n\nKallaste – Kärdla – Keila – Kiviõli – Kohtla-Järve – Kunda – Kuressaare\n\nLoksa\n\nMaardu – Mõisaküla – Mustvee\n\nNarva – Narva-Jõesuu\n\nPaide – Paldiski – Pärnu – Põltsamaa – Põlva – Püssi\n\nRakvere\n\nSaue – Sillamäe – Sindi\n\nTallinn – Tartu – Tõrva\n\nValga – Viljandi – Võhma – Võru\n"}
{"id": "227360", "url": "https://cs.wikipedia.org/wiki?curid=227360", "title": "Ian Anderson Plays The Orchestral Jethro Tull", "text": "Ian Anderson Plays The Orchestral Jethro Tull\n\nIan Anderson Plays the Orchestral Jethro Tull (2005) je album a DVD od Iana Andersona vedoucího skupiny Jethro Tull, v podání symfonického orchestru Neue Philharmonie Frankfurt, řízeného Johnem O'Harou, DVD bylo nahráno na zámku Rosengarten v Mannheimu 8. listopadu 2004.\n\nUskutečnila se série koncertů s tímto názvem. Anderson, O'Hara a orchestr cestovali po Evropě a Spojených státech v průběhu roků 2004 a 2006.\n\n\n\n\n\n\nV USA CD a DVD vydáno 4. října 2005\n\n\n"}
{"id": "227361", "url": "https://cs.wikipedia.org/wiki?curid=227361", "title": "Arassari smaragdový", "text": "Arassari smaragdový\n\nArassari smaragdový, někdy také uváděn pod názvem arassari lesklý (\"Aulacorhynchus prasinus\"), je 35 cm velký, převážně zelený pták z čeledi tukanovitých s tmavým ocasem, žluto-černým zobákem a světle hnědým temenem a zátylkem.\n\nArassari smaragdový se vyskytuje na území v rozmezí od jižního Mexika a Nikaraguy po Venezuelu, Kolumbii, Ekvádor a Peru.\n\nJeho přirozeným biotopem jsou vlhké horské lesy, otevřená krajina s hustým porostem stromů, kde se ukrývá. Žije v nadmořských výškách mezi 1800-3000 m.\n\nArassari smaragdový je plachý pták, který sedává v korunách stromů, buď v párech, nebo v malých skupinkách. Ozývá se přitom hlasitým voláním.\n\nArassari smaragdový je všežravý, živí se hmyzem, drobnými plazy, vejci a mláďaty jiných druhů ptáků, plody a bobulemi různých rostlin.\n\nHnízdí v dutinách stromů, často v opuštěných dutinách datlů, které často ze svého hnízda sám odežene. Samice snáší 3-4 vejce, na jejichž inkubaci i o na následné péči o mláďata se podílí oba rodiče.\n\n\n"}
{"id": "227362", "url": "https://cs.wikipedia.org/wiki?curid=227362", "title": "Beverly Hills", "text": "Beverly Hills\n\nBeverly Hills je město v okresu Los Angeles, které je ze tří světových stran obklopeno stejnojmennou metropolí. Na východě sousedí s městem West Hollywood a losangeleskou čtvrtí Beverly Grove, na jihu se čtvrtí Pico-Robertson, na západě s Westwood a na severu s Beverly Crest a Hollywood Hills West.\n\nNa místě, kde tehdy stála fazolová farma, se roku 1914 skupina investorů rozhodla nalézt ropu. Ačkoli zde žádnou ropu nenašli, nalezli zde vodní prameny, a na nich se rozhodli vybudovat město. V roce 2013 ve městě žilo přes 34 500 obyvatel, rozloha Beverly Hills je 14,8 km². Město má pravděpodobně nejznámější poštovní adresu na světě; 90210. Beverly Hills je také domovem mnoha celebrit.\n\nBeverly Hills spolu s městem West Hollywood a dvěma čtvrtěmi Los Angeles (Bel-Air a Holmby Hills) patří do \"Platinum Triangle\"; jedné z nejbohatších oblastí Kalifornie, respektive celých USA.\n\nPrvní Evropan zavítal do této oblasti v létě roku 1769. O téměř 50 let později se zde usadila Maria Rita Quinteros de Valdez s manželem. Svůj pozemek o výměře 18 km nazvali Rancho Rodeo de las Augas. To v češtině znamená “Ranč rodea na vodě“. Roku 1854 byl ranč prodán druhému starostovi Los Angeles, Benjaminu Davisu Wilsonovi. Po prodeji byl celý pozemek rozporcován na menší parcely. Každá byla o výměře 0,30 km. Většinu z nich skoupili obchodní partneři Henry Hammel, a Andrew H. Denker. Na těch pak ve velkém pěstovali fazole. Jejich farma se tehdy nazývala Hammel and Denker Ranch, a zajímavostí je, že již roku 1888 zde plánovali vybudovat město které se mělo jmenovat “Morocco“.\n\nRoku 1900 skupina devíti obchodníků založila těžební společnost Amalgamet Oil Company. Tato skupina koupila Hammel and Danker Ranch, a začala zde hledat ropu. Bohužel ji zde nenašli tolik, kolik by potřebovali na úspěšné komerční využití, nicméně roku 1906 zoragnizovali společnost Rodeo Land and Water Company. Celou oblast přejmenovali na Beverly Hills, rozkouskovali na malé parcely, a následně je začali prodávat. První část z jména byla zvolena po stejnojmenném městě v Massachusetts, ta druhá pak po blízkých kopcích. První budova tu na jedné z těchto parcel stála roku 1907.\n\nBeverly Hills byla jednou z mnoha tehdy budovaných osad, v níž směli žít pouze lidé bílé pleti. Omezující smlouva zakazovala vlastnictví jakékoliv nemovitosti na místních pozemcích lidem jiné než bílé pleti. Taktéž bylo zakázáno prodávat dům či parcelu židům.\n\nPodnikatel Burton Green začal s konstrukcí The Beverly Hills Hotel roku 1911. Dokončen byl o rok později. Dokončením hotelu se, tou dobou již mírně skomírající prodeje parcel a nemovitostí, opět nastartovaly. Už roku 1914 mělo Beverly Hills dost obyvatel na to, aby se z osady stálo samosprávné město. Ve stejném roce se rozhodli vlastníci společnosti Rodeo Water and Land Company oddělit obchod s pozemky od obchodování s vodou.\n\nRoku 1919 se na Summit Drive začala stavět luxusní vila Douglase Fairbankse a Mary Pickford. Dokončena byla o dva roky později, a od novinářů dostala přezdívku “Pickfair“.\n\nPočátkem 20. let vzrostla populace Beverly Hills natolik, že se zásoby vody staly politickou záležitostí. Roku 1923 se naskytlo řešení, a sice připojení k městu Los Angeles. Proti připojení byli jak slavní herci, jež tu měli své vily, tak i městská rada.\n\nRoku 1928 byl ve městě otevřen hotel Beverly Wilshire Apartment Hotel (dnes se jmenuje Beverly Wilshire Hotel) na Wilshire Boulevard. V dubnu 1931 byla otevřena současná městská radnice.\n\nZačátkem 40. let se mnozí černí herci a podnikatelé navzdory zákazu začali stěhovat do Beverly Hills. Kvůli tomu se místní bílé obyvatelstvo dožadovalo dodržování smlouvy u soudu. Mezi obžalovanými byly mimo jiných také černí herci Hattie McDaniel, Louise Beavers, nebo Ethel Waters. Národní asociace pro rovnoprávnost barevných obyvatel (National Association for the Advancement of Colored People) se postavila na obranu obžalovaných, a byla úspěšná. Nejvyšší soud spojených států v roce 1948 rozhodl o nevymahatelnosti a neplatnosti městských smluv, v níž se zvýhodňují bílí obyvatelé. Tento proces se jmenuje Shelley vs. Kraemer, a je v krátkosti o tom, že afroamerická rodina jménem Shelley se rozhodla koupit dům v St. Louis, nicméně v tomto městě tehdy také platila smlouva, která znemožňovala vlastnictví půdy osobám černé pleti. Tato afroamerická rodina se soudila s mužem jménem Kraemer. Soud zde dospěl k názoru, že tato smlouva je čistě soukromé ujednání původních obyvatel.\n\nRoku 1956 koupil podnikatel Paul Trousdale půdu v okolí Doheny Ranch. Během pár let tu vybudoval komplex Trousdale Estates, a přesvědčil městskou radu Beverly Hills o připojení svého komplexu k městu. Mezi residenty tohoto kompelxu svého času patřili taková jména jako Elvis Presley, Frank Sinatra, Dean Martin, Ray Charles, nebo Richard M. Nixon.\n\nV polovině 90. let se objevil návrh rozšířit červenou linku metra podél Wilshire Boulevard hlouběji do centra Beverly Hills, nicméně město tento návrh nepodpořilo.\n\nBeverly Hills, a přilehlé město West Hollywood jsou společně obklopeny městem Los Angeles. Většina obyvatel žije v  nížině, která je umístěná ve středu města. Domy postavené v kopcích v severní části města jsou podstatně dražší, než domy v této nížině. Santa Monica Boulevard odděluje nížinu na dvě části; jižní a severní koleje. Tento název odkazuje na staré tramvajové koleje společnosti Pacific Electric, které byly kdysi velmi vytížené, a dopravovali osoby z centra Los Angeles až k plážím na Santa Monice. Téměř všechny obchody a úřady jsou v Beverly Hills soustředěny jižně od Santa Monica Boulevard. To je místo, kde se nachází dvě známé stavby města; Beverly Hills Hilton a Beverly Hills Hotel.\n\nCentrum Beverly Hills je v severní části ulice \"Rodeo Drive\", dále je vymezené \"Santa Monica Boulevard\" a \"Wilshire Boulevard\". Ve střední části Beverly Hills, na Santa Monica Boulevard, stojí budova \"radnice Beverly Hills.\"\n\nDomy jižně od Wilshire bulváru mají typickou městskou architekturu a bývají většinou menší než ty na severu. Na jihu města je více apartmánů nebo bytů, a je to také oblast, v níž jsou ceny domů a bytů nejlevnější.\n\nSvé sídlo v Beverly Hills od roku 2011 mají filmová studia Metro-Goldwyn-Mayer.\n\nBeverly Hills má horké léta a příjemně teplé zimy. Průměrná teplota v srpnu je 29,4 C, v lednu je to pak 19,5 C. Ročně zde naprší 480 mm dešťových srážek.\n\nPro léto je zde charakteristický mírný vánek, nicméně některé zimní dny jsou zde chladné, příležitostně doplňovány deštěm. Sníh zde naposledy napadl během zimy 1958.\n\nRodeo Drive je 3 km dlouhá ulice plná luxusních obchodů. Její severní konec je na křižovatce se slavným bulvárem Sunset. Obchodní oblast, která obklopuje Rodeo Drive, je známa jako “Golden Triangle“. Za otce Rodeo Dive je považován Fred Hayman, který zde roku 1967 otevřel první high-end butik.\n\nSocha na jižním konci Rodeo Drive se jmenuje Rodeo Drive Walk of Style. Socha je zde umístěna od roku 2003. Nápad vztyčit zde sochu přišel z hlavy samotného otce Rodeo Drive Freda Haymana.\n\nThe Beverly Hills Hotel se nachází na bulváru Sunset, a je to jeden z nejikoničtějších hotelů světa. Hotel je často asociován s hollywoodskými herci, hudebnímy hvězdami, a jinými celebritami. Hotel má 208 pokojů a 28 domků; všechny mají fasádu natřeno na broskvově růžovou s prvky zelené, což je tradiční barva hotelu. The Beverly Hills Hotel byl postaven roku 1912, což bylo ještě před existencí samotného města. Původnímy majiteli byly bohatá vdova Margaret J. Anderson a její syn Stanley S. Anderson.\n\nBeverly Hills City Hall je radnice a historická památka v Beverly Hills. Radnice je obklopena bulváry North a South Santa Monica, North Roxford Drive, a North Crescent Drive, přičemž hlavní vchod do radnice se nachází na  North Roxford Drive.  Předtím, než byla vybudována tato budova se coby radnice používaly prostory hotelu Beverly Hills. Od poloviny dvacátých let se radnicí stala dvoupodlažní budova na Burton Way. Současná radnice byla dokončena roku 1932. Budovu navrhovali designéři a architekti William J. Gage a Harry O. Koerner. Radnice je postavená ve španělském kolonizačním stylu.  Téhož roku ji noviny Los Angeles Times nazvali „Nejdražší a nejokázalejší radnicí široko daleko.“ Roku 1982 budova radnice prošla rozsáhlou rekonstrukcí.\n\nBeverly Hills Civic Center je pamětihodnost, která slouží jako hlavní náměstí Beverly Hills. Civic Center bylo vybudováno roku 1982 při rekonstrukci radnice, v jejíž bezprostřední blízkosti se Civic Center nachází.\n\nBeverly Hills Financial Center je budova, jež se nachází na bulváru Wilshire. Stavba je vysoká 42 metrů.\n\nRoku 1952 dokončil americký architekt Frank Lloyd Wright práce na své poslední stavbě v Los Angeles; touto budovou je Anderson Court Shops. Tato stavba je malé třípatrové obchodní centrum. Ačkoliv je dům třípatrový, tak zde nabízí své produkty pouze šest společností.\n\nElektrická fontána je vodní fontána ve městě. Nachází se na křižovatce bulvárů Santa Monica a Wilshire. Fontána zde vyrostla začátkem 30. let minulého století.\n\nWilshire Beverly Center je pamětihodnost, kterou lze nalézt na rohu bulváru Wilshire a Beverly Drive. Tato devítipatrová budova byla postavena roku 1962. V základech budovy lze nalézt pohrobky panické hrůzy z nukleárního útoku během 60. let minulého století, jelikož je zde obrovská místnost, v které se může ukrývat až 4000 lidí po dobu až 14 dní.\n\nK roku 2010 zde žilo 34,109 obyvatel. Hustota obyvatel je zde 2,306 osoby/km. Rasová pestrost je následující:\n\nMěsto se vyskytuje v různých filmech a televizních seriálech. Mezi ně patří snímky \"Policajt v Beverly Hills\" (1984), \"Policajt v Beverly Hills II\" (1987), \"Policajt v Beverly Hills III\" (1994) a \"Čivava z Beverly Hills\" (2008) či seriál \"Beverly Hills 90210\" (1990–2000). Beverly Hills bylo také součástí videohry Grand Theft Auto V (2013)\n\n"}
{"id": "227363", "url": "https://cs.wikipedia.org/wiki?curid=227363", "title": "Pühalepa (obec)", "text": "Pühalepa (obec)\n\nObec Pühalepa (estonsky Pühalepa vald) je samosprávná obec v estonském kraji Hiiumaa.\n\nV obci Pühalepa žije přibližně sedmnáct set obyvatel ve 47 vesnicích Ala, Aruküla, Hagaste, Harju, Hausma, Hellamaa, Heltermaa, Hiiessaare, Hilleste, Kalgi, Kerema, Kukka, Kuri, Kõlunõmme, Leerimetsa, Linnumäe, Loja, Lõbembe, Lõpe, Määvli, Nõmba, Nõmme, Palade, Paluküla, Partsi, Pilpaküla, Prählamäe, Puliste, Pühalepa, Reikama, Sakla, Salinõmme, Sarve, Soonlepa, Suuremõisa, Suuresadama, Sääre, Tammela, Tareste, Tempa, Tubala, Undama, Vahtrepa, Valipe, Viilupi, Vilivalla a Värssu. Správním centrem obce je vesnice Tempa.\n\n"}
{"id": "227365", "url": "https://cs.wikipedia.org/wiki?curid=227365", "title": "Ladislav Helge", "text": "Ladislav Helge\n\nLadislav Helge (21. srpna 1927, Praha – 31. ledna 2016, Praha) byl český režisér a scenárista, který točil v 50. a 60. letech 20. století.\n\nStudoval obchodní školu. Za 2. světové války byl totálně nasazen jako soustružník v Nové Pace. Od roku 1945 spolupracoval se zakladatelem Československého filmového archivu Jindřichem Brichtou, avšak hledal cesty pro vlastní tvůrčí filmovou práci . Po válce začal (od roku 1949) jako asistent režie u Jiřího Krejčíka (byl to jeden z mála lidí ze štábu, na které tento svérázný extrovertní režisér neřval).\nBěhem normalizace šly všechny jeho filmy do „trezoru“ kvůli kritickému podtextu tehdejší situace v Československu. Často spolupracoval se spisovatelem Ivanem Křížem.\n\nSe začátkem normalizace byl zařazen mezi nežádoucí tvůrce, proto jeho kariéra u filmu byla zastavena a v letech 1972–1977 pracoval jako zaměstnanec Československé pošty..\n\nPo roce 1977 nastoupil jako scenárista a režisér Laterny Magiky, kde působil 15 let. \n\nPůsobil také jako pedagog a vedoucí Katedry režie FAMU a byl i dlouhodobým členem Umělecké rady FAMU. .\n\n\n\n"}
{"id": "227367", "url": "https://cs.wikipedia.org/wiki?curid=227367", "title": "Tatra 80", "text": "Tatra 80\n\nTatra 80 byl luxusní automobil, postavený na bázi vozu Tatra 70 v kopřivnické firmě Tatra. Vozy byly určeny pro reprezentační účely pro nejmajetnější zákazníky. První vůz byl veřejnosti představen v roce 1930. Celkem bylo do roku 1935 vyrobeno pouze 22 vozů, i když poslední vůz s poloaerodynamickou karosérií byl vyroben ještě v roce 1937.\n\nTatra 80 byla největším a také nejdražším osobním automobilem v historii značky. Jeho výrobou v Tatře vyvrcholil vývoj vodou chlazených motorů. Konstrukčně T 80 vycházela z modelu Tatra 70, s nímž měla shodný podvozek. Podvozek byl stavěn podle tradiční koncepce Tatra; motor, převodová skříň, centrální roura a skříň zadní nápravy tvořily nosnou část vozu, na které byla dvěma příčnými nosníky připevněna karoserie. Vpředu i vzadu měly vozy výkyvné polonápravy.\n\nVůz poháněl vodou chlazený dvanáctiválcový motor s modifikovaným rozvodem SV a válci do V o objemu 5990 cm³. Ten poskytoval výkon 115-120 koní. Motor předával výkon přes jednokotoučovou suchou spojku a čtyřstupňovou převodovku na kola zadní nápravy. Maximální rychlost 2400 kilogramů těžkého vozu se pohybovala mezi 130 až 140 kilometry v hodině.\n\nVozy byly vyráběny jako šestimístné limuzíny, nebo landaulety či kabriolety. Vyrobeny byly i tři vozy s karoseriemi vyrobenými na zakázku, například firmou Sodomka. Nástupcem T 80 byl od roku 1934 vyráběný vůz T 70 A. Tatra 80 v provedení landaulet s poznávací značkou P-24 284, kterou používal prezident T. G. Masaryk, byla předána Správě domu prezidenta republiky v Praze-Hradčanech v červnu 1935. V současnosti je tento vůz v Národním technickém muzeu v Praze. Soubor pěti původních automobilů Tatra – NW Präsident (1898), Tatra 11 (1925), Tatra 80 (1935), Tatra 77a (1937) a Tatra 87 (1947) ze sbírek Národního technického muzea byl vládou ČR dne 29. září 2005 prohlášen za Národní kulturní památku.\n\n\n"}
{"id": "227370", "url": "https://cs.wikipedia.org/wiki?curid=227370", "title": "2007 v hudbě", "text": "2007 v hudbě\n\nTento článek obsahuje události související s hudbou, které proběhly v roce 2007.\n\n\n\n\n"}
{"id": "227371", "url": "https://cs.wikipedia.org/wiki?curid=227371", "title": "Fomalhaut", "text": "Fomalhaut\n\nFomalhaut (α Piscis Austrini) je nejjasnější hvězda v souhvězdí Jižní ryby a 17. nejjasnější hvězda oblohy s zdánlivou hvězdnou velikostí 1,12. Je to hvězda hlavní posloupnosti spektrální třídy A<nowiki>3</nowiki>V. Je 2krát větší a 14krát svítivější než Slunce, od kterého se nachází 25 světelných let. Název Fomalhaut znamená v  arabštině „\"tlama ryby\"“ (arab. فم الحوت fum al-ḥūt). K dalším jménům patří Difda al Auwel, Hastorang a Os Piscis Meridiani.\n\nPo Slunci a Polluxu je Fomalhaut při pohledu ze Země třetí nejjasnější hvězdou, u které byla potvrzena přítomnost planety – Fomalhaut b.\n\nFomalhaut byla jednou ze čtyř královských hvězd. Spolu s Regulem, Aldebaranem a Antarem sloužil k rozdělování roku na čtyři roční období.\n\nV roce 2008 vyšla v časopise \"Science\" zpráva, že Hubbleův teleskop poprvé v historii vyfotografoval exoplanetu v oboru viditelného světla. Planeta je označená jako Fomalhaut b. Je přibližně 3× hmotnější než Jupiter a obíhá hvězdu Fomalhaut ve vzdálenosti cca 119 AU.\n\nFomalhaut je v poslední době považována spolu s hvězdou TW Piscis Austrini za dvojhvězdu. Nejnověji spolu s hvězdou LP876-10 dokonce za trojhvězdu.\n\n\n\n"}
{"id": "227372", "url": "https://cs.wikipedia.org/wiki?curid=227372", "title": "Zbyněk Brynych", "text": "Zbyněk Brynych\n\nZbyněk Brynych (13. července 1927 Karlovy Vary – 24. srpna 1995 Praha) byl český režisér a scenárista.\n\nPo maturitě se dostal do Krátkého filmu Praha jako scenárista, krátce poté jako vedoucí stavby, v Armádním filmu již pracoval jako režisér, aby nakonec zakotvil na Barrandově jako asistent režie (u Weisse, Cikána nebo Hubáčka) a později režisér. Jeho prvním samostatným filmem byla \"Žižkovská romance\" z roku 1958. Jeho filmy se vyznačují vizuální a stylistickou čistotou, dobře dramatizoval i uvolňoval filmovou atmosféru.\n\nOd 80. do konce 90. let 20. století točil německé televizní filmy, v roce 1969 natočil adaptaci románu Amerika Franze Kafky (\"Amerika oder der Verschollene\"), roku 1971 pak adaptaci Remarqova románu Noc v Lisabonu (\"Die Nacht von Lissabon\").\n\nV roce 1964 obdržel Státní cenu a v roce 1968 byl jmenován zasloužilým umělcem.\n\n\n\n"}
{"id": "227375", "url": "https://cs.wikipedia.org/wiki?curid=227375", "title": "Karosa NO 80", "text": "Karosa NO 80\n\nKarosa NO 80 je model autobusového návěsu, který v jediném kusu vyrobila na začátku 60. let 20. století Karosa Vysoké Mýto.\n\nNávěs NO 80 je založený na konstrukci autobusu Škoda 706 RTO. Jedná se o jednonápravové vozidlo, které bylo zapřaženo za klasickým nákladním tahačem. NO 80 má celokovovou polosamonosnou karoserii, která byla zvnějšku oplechována, v interiéru obložena umakartem. Čalouněné sedačky s potahy z umělé kůže byly rozmístěny příčně 2+2 se střední uličkou. Vstup do vozu zajišťovaly jedny mechanické, tzv. bouchací dveře, které byly umístěny v pravé bočnici v přední části návěsu. Vůz byl vybaven naftovým topením.\n\n\nPrvní projekty koncepce návěsu pro hromadnou dopravu osob se objevily roku 1958. Bylo rozhodnuto o výrobě unifikované řady autobusů Karosa SB (délka 10 m), Škoda 706 RTO (11 m) a Škoda 706 RTO-K (kloubový, 16 m), přívěsu Karosa B 50 a návěsu NO 80. Prototyp autobusového návěsu byl vyroben na konci roku 1960, v lednu 1961 byl představen odborné veřejnosti a poté byl nasazen do zkušebního provozu. Jako tahač mohl být použit nákladní automobil Škoda 706 RTTN či Tatra 137. Výhodou osobního návěsu byla možnost jej kdykoliv odpojit a nahradit návěsem nákladním (například dovoz zaměstnanců na stavbu a poté materiálu na staveniště). Výhledově se uvažovalo i o vojenské variantě. Jenže již v době stavby prototypu vyvíjela Karosa novou autobusovou řadu Š, takže z unifikované řady se masové výroby dočkal pouze autobus RTO.\n\nPrototyp návěsu NO 80 byl ve zkušebním provozu v několika podnicích ČSAD (např. Tábor, Bratislava, Gottwaldov, Brno aj.). Poté byl v roce 1962 natrvalo předán ČSAD Bratislava, které jej uplatnilo v okolí Šaľy, kde jezdil 17 let. Jeho tahač 706 RTTN byl po návozu zaměstnanců do podniků využíván i v nákladní dopravě (jak bylo původně plánováno).\n\nNa začátku 21. století byl vrak návěsu objeven na Slovensku. Postupně proběhla jeho náročná renovace. Veřejnosti byl poprvé představen (spolu s také renovovaným tahačem Škoda 706 RTTN) v létě 2007 v Praze. O necelý rok později byl poprvé vypraven na vyhlídkovou jízdu s cestujícími (stalo se tak 26. dubna 2008 v Brně).\n\n\n\n"}
{"id": "227377", "url": "https://cs.wikipedia.org/wiki?curid=227377", "title": "Walter Ruttmann", "text": "Walter Ruttmann\n\nWalter Ruttmann (také \"Walther Ruttmann\"; 28. prosince 1887, Frankfurt nad Mohanem – 15. července 1941, Berlín) byl německý filmový režisér, vedle Hanse Richtera nejvýznamnější představitel německého abstraktního filmu.\n\nNarodil se ve Frankfurtu nad Mohanem jako syn zámožného obchodníka. Otec sice brzy zemřel, ale rodina, tvořená ještě matkou a dvěma staršími sestrami, zůstala poměrně dobře materiálně zajištěna. To umožnilo Walterovi věnovat se hudbě, o kterou projevoval zájem už v raném věku, a ve dvanácti letech začal hrál na violoncello. Poté, co v roce 1905 získal na frankfurtském gymnáziu maturitu, odešel do Curychu, aby zde zahájil studium architektury. To však po dvou letech přerušil a přesídlil do Mnichova, kde se rozhodl studovat malířství. Přitom bylo rozvíjeno i jeho hudební nadání, když spolu s přítelem hrával po kavárnách. Jeho první úspěchy byly v oblasti výtvarného umění – několikrát zvítězil v plakátové soutěži a z příjmů ze svého umění mohl poměrně dobře žít až do roku 1914.\n\nV roce 1913 byl povolán do armády. Nejdříve sloužil v Darmstadtu, krátce po vypuknutí první světové války byl poslán na východní frontu. Zde působil jako poručík dělostřelectva a důstojník plynové obrany. Válku snášel velmi těžce, kvůli špatnému zdravotnímu stavu často pobýval v sanatoriích, poté, co byl v roce 1917 propuštěn, se do Německa vrátil jako rozhodný odpůrce války.\n\nPo válce se nejdříve dále věnoval malířství, narůstal však také jeho zájem o filmovou techniku. Brzy si pořídil vlastní kameru a začal experimentovat. Kinematografie pro něj znamenala nový druh výtvarného umění, odmítal hraný film, film jako román. Založil Ruttmann-Film s.r.o. se sídlem v Mnichově a zkonstruoval vlastní trikový stůl, který si v červnu 1920 nechal patentovat. Tři čtvrtě roku potom pracoval na svém prvním filmu, který měl veřejnou premiéru 27. dubna 1921 v Berlíně. 12minutový ryze abstraktní \"Lichtspiel Opus 1\" je sestavený z asi 10000 samostatně barvených obrazů a představuje hru různobarevných ploch a tvarů. Hudebním podklad pochází od Maxe Buttinga. Jednalo se o vůbec první veřejné představení abstraktního filmu v Německu.\n\nV následujících letech postupně představil ještě další tři části série \"Lichtspiel Opus\", mimo to se podílel i na jiných projektech. Vyráběl pozadí k filmu \"Dobrodružství prince Ahmeda\" Lotte Reinigera, jehož prostřednictvím se mu také dostalo nabídky Fritze Langa účasti na jeho filmu \"Nibelungové\", kde tvořil animované sekvence sokolího snu.\n\nPo letech studiové výroby abstraktních filmů ho omezení s tím spojená přivedla k potřebě práce se skutečným materiálem. Na základě myšlenky Carla Mayera vznikl v roce 1927 Ruttmannův nejúspěšnější film, umělecký dokument \"\". Jeho cílem bylo vytvoření vizuální symfonie použitím autentických záběrů zachycených kameramany v ulicích Berlína. Využívá metodu montáže s obzvláštním důrazem na tempo a rytmus. Koncipován je jako jeden všední den ve velkoměstě od rána do půlnoci, zachycuje společenský život ve všech úrovních, technický a průmyslový rozvoj Berlína ve dvacátých letech, všech předmětů ale užívá pouze jako prostředku k rytmické skladební kompozici, kterou se snaží diváka upoutat. Výjimečně dbal na dokonalý soulad mezi obrazem a hudbou, kterou pro tento film ve spolupráci s režisérem vytvářel skladatel Edmund Meisel. Z původní skladby se však dochovala pouze klavírní verze. Film měl premiéru 23. září 1927 v Berlíně a setkal se s poměrně pozitivním přijetím, zároveň ale, nahlížený jako dokument, mu byl vyčítán přílišný důraz na estetickou stránku na úkor vystižení sociálního rozměru města. \n\nV dalších letech začal experimentovat také se zvukem. I na něj aplikoval metodu montáže a už v roce 1928 vznikl zvukový film \"Německý rozhlas\", který se ale nedochoval. O rok později vytvořil, původně jako reklamní film pro Hamburg-Amerika-Linie, \"Melodii světa\". čtyřicetiminutový, tehdy nejdelší film se zvukem, používá materiál z celého světa (z velké části nenatočený jím samotným) a utváří komplexy témat jako architektura, doprava, náboženství, válka nebo práce. Na počátku roku 1930 se vrátil do Berlína, aby zde realizoval tentokrát rozhlasovou hru \"Víkend\". Skládá se z nejrůznějších ruchů, útržků rozhovorů nebo písní zachycených v reálných podmínkách – v ulicích, na nádražích nebo v továrnách. \n\nDále pracoval na různých malých projektech, točil na zakázku, například osvětový film o pohlavních chorobách \"Nepřítel v krvi\" (1931). Spolupracoval s různými režiséry, společně se Sergejem Ejzenštejnem a Hansem Richterem natočili film, který ale zůstal ztracený. Stal se uměleckým spolupracovníkem francouzského režiséra Abela Gance. Nabídku natočit svůj první hraný film dostal ve fašistické Itálii. Tak vznikl film \"Ocel\", tragický milostný příběh z prostředí oceláren v Terni, v nacistickém Německu později dostal název \"Arbeit macht glücklich\".\n\nV roce 1933 se vrátil do Německa. Mnoho jeho přátel po uchopení moci národními socialisty opustilo zemi, Ruttmann se ale se systémem sžil. S režisérkou Leni Riefenstahlovou spolupracoval na tvorbě nacistického propagandistického filmu \"Triumf vůle\". Měl za úkol vytvořit prolog o vzestupu NSDAP, ve výsledku však jeho příspěvek nebyl použit a od Ruttmanna v tomto filmu pochází pouze úvodní titulky.\n\nOd roku 1935 byl úředníkem UFA a dostával menší zakázky, realizoval reklamní a průmyslové filmy, v roce 1940 ještě dva propagandistické filmy o produkci zbraní.\n\na další\n\n"}
{"id": "227378", "url": "https://cs.wikipedia.org/wiki?curid=227378", "title": "Čierny Váh (vodní nádrž)", "text": "Čierny Váh (vodní nádrž)\n\nČierny Váh (česky: \"Černý Váh\") je údolní přehradní nádrž na Liptově na Slovensku, která byla vybudovaná na středním toku Černého Váhu v 2. polovině 20. století v nadmořské výšce 733 m. Nádrž má objem 3,7 mil. m³ vody. Vodní dílo se skládá ze dvou nádrží, přičemž horní nádrž byla vybudována na krasové plošině Vyšné Sokoly v nadmořské výšce 1160 m.\n\nPřečerpávací vodní elektrárna je největší elektrárnou svého druhu na Slovensku. Elektrárna byla uvedena do provozu v roce 1981 a má výkon 735 MW. Průměrná roční produkce elektrické energie je 370,8 GWh.\n"}
{"id": "227380", "url": "https://cs.wikipedia.org/wiki?curid=227380", "title": "Lil Wayne", "text": "Lil Wayne\n\nDwayne Michael Carter, Jr. (* 27. září 1982, New Orleans, Louisiana, USA), lépe známý pod pseudonymem Lil' Wayne, je americký rapper a zakladatel labelu Young Money Entertainment. V devíti letech se upsal labelu Cash Money Records, kde účinkoval ve skupině \"The B.G.'z\".Ve svých patnácti letech zakládá kapelu Hot Boys, kde se objevují další členové - Juvenile, Turk a B.G, přičemž Dwayne je nejmladší. Jejich debut Get It How U Live! se dostává na první příčku mezi Top R&B/Hip-Hop Album v časopise Billboard. Je pětinásobným držitelem prestižní ceny Grammy.\n\nJeho nejúspěšnějším albem je až v pořadí šesté - \"Tha Carter III\" (2008), jen v USA se ho prodalo okolo 3,8 milionu kusů. V roce 2010 vydal album nazvané \"Rebirth\", které obsahuje prvky rockové hudby. V roce 2010 si odseděl osmi měsíční trest ve věznici, během trestu vydal album \"I Am Not a Human Being\", které dosáhlo na první místo v Billboard 200, což se naposledy povedlo uvězněnému umělci v roce 1995, tím byl 2Pac. V září 2012 zlomil rekord Elvise Presleyho v počtu písní, které se umístily v žebříčku Billboard Hot 100, toho času jich měl 109.\n\nNarodil se ve čtvrti Hollygrove ve městě New Orleans, stát Louisiana v roce 1982. Když se narodil bylo jeho matce 19 let, rodiče se rozvedli o dva roky později a jeho otec tehdy opustil rodinu. Dwayne Carter poté navštěvoval základní školu Lafayette Elementary School a grantový program dramatického klubu ve škole Eleanor McMain Secondary School. V dětství poslouchal skupinu Nirvana.\n\nPrvní rapovou píseň napsal v osmi letech. Roku 1991 potkal Bryana \"Birdman\" Williamse, rappera a majitele Cash Money Records. Dwayne Carter si tehdy začal říkat \"Baby D\" (bylo mu 9 let). Poté nahrával freestyly na Williamsův záznamník, což ho přivedlo ke smlouvě s Cash Money Records. Roku 1995 se stal členem dua The B.G.'z, které tvořil on a o dva roky starší rapper B.G., který si tehdy říkal \"Lil Doogie\", ve stejném roce bylo vydáno jejich debutové album \"True Story\". Ve třinácti letech se postřelil zbraní ráže 9 mm, zachránil ho kolemjedoucí policista, který ho odvezl do nemocnice. Poté navštěvoval školu McMain Magnet School, kde exceloval, avšak ve čtrnácti letech studium ukončil, aby se věnoval své hudební kariéře. Své jméno Lil Wayne si později zvolil dle svého skutečného jména Dwayne, když vypustil D, jelikož i jeho otec se jmejuje Dwayne a on se chtěl odlišovat od otce, který ho opustil.\n\nRoku 1999 se stal členem právě vznikající Cash Money Records skupiny nazvané The Hot Boys, kterou s ním tvořili rappeři Juvenile, B.G. a Turk. Tehdy mu bylo 15 let, a tím byl nejmladším členem skupiny. Ve stejném roce vydali své první nezávislé album nazvané \"Get It How U Live!\". O dva roky později v roce 1999 vydali svůj major debut u Cash Money / Universal. Toto album nazvané \"Guerrilla Warfare\" debutovalo na páté příčce žebříčku Billboard 200 a prodalo se ho přes milion kusů v USA. Jediným úspěšnějším singlem z alba byla píseň \"I Need A Hot Girl\" (ft. Big Tymers). Skupina se rozpadla v roce 2001, do té doby již žádné album nevydali. Roku 1999 Lil Wayne také hostoval na veleúspěšném singlu rappera Juvenilea „Back That Thang Up“.\n\nStejného roku vydal i své debutové sólo album nazvané \"The Block Is Hot\". To debutovalo na třetí příčce žebříčku Billboard 200, a také se ho prodalo přes milion kusů v USA. Jedinou úspěšnější písní byla \"Tha Block Is Hot\" (ft. Juvenile a B.G.). Celé album produkoval Cash Money producent Mannie Fresh.\n\nJeho druhé sólo album \"Lights Out\", debutovalo na 16. příčce žebříčku Billboard 200, čímž nezopakovalo úspěch alba předchozího. I proto získalo jen certifikaci zlatá deska za prodání 500 000 kopií alba v USA. Desku opět z cela vyprodukoval Mannie Fresh. Jedinou písní, která se dostala do hitparád byla \"Shine\" (ft. Birdman, Mickey & Mack 10). Ve stejném roce jako člen \"Cash Money Millionaires\" nahrál úspěšnou píseň „Project Chick“ ze soundtracku k filmu Baller Blockin'.\n\nV roce 2002 vydal své třetí studiové album nazvané \"500 Degreez\", to ho vrátilo do \"Top 10\" žebříčků, když debutovalo na šesté příčce. V prodeji opět zaručilo zlatou desku od společnosti RIAA. Toto album je posledním Lil Wayneovým albem, které kompletně produkoval producent Mannie Fresh. Opět jedinou úspěšnější písní se stala „Way of Life“ (ft. Big Tymers & TQ).\n\nRoku 2003 vydal svůj první mixtape nazvaný \"Da Drought\".\n\nJeho čtvrtým albem započala série alb nazvaných \"Tha Carter\". V červnu 2004 bylo vydáno první z nich. Debutovalo na páté příčce a získalo certifikaci zlatá deska. Většinu z písní opět produkoval Mannie Fresh. Z tohoto alba pochází velmi úspěšný singl \"Go D.J.\", který se vyšplhal na 14. příčku v žebříčku Billboard Hot 100. Je tak prvním Lil Wayneovým singlem v Top 20 a první singl, který získal certifikaci zlatý singl. Ve stejném roce hostoval na písni „Soldier“ od skupiny Destiny's Child, na které mimo něj hostoval i rapper T.I.. Tato spolupráce je prvním singlem s Lil Waynem v Top 10 Billboard Hot 100. Téhož roku vydal mixtapy \"Da Drought 2\" a \"The Prefix\".\n\nPáté album nazvané \"Tha Carter II\" znamenalo pro Lil Waynea obrovský posun. Ukončil spolupráci s producentem jeho předchozích alb a vyzkoušel nové tváře, což přineslo úspěch. Album debutovalo na druhé příčce žebříčku Billboar 200 a prodalo se ho v USA přes 1,2 milionu kusů, celosvětově poté přes dva miliony. Nejúspěšnější písní z alba byl jeho tehdy první platinový singl „Fireman“, který se vyšplhal na 32. příčku. Další úspěšnou písní z alba je „Hustler Musik“. Ve stejném roce nahrál mixtape \"The Suffix\", na kterém spolupracoval i DJ Khaled.\n\nRok 2006 byl ve znamení očekávané spolupráce Lil Waynea a jeho mentora Birdmana. Spolupráce \"Like Father, Like Son\" byla vydána v říjnu 2006. Debutovala na třetí příčce a získala certifikaci zlatá deska. Z ní pochází úspěšné platinové singly „Stuntin' Like My Daddy“ a „Leather So Soft“. V roce 2006 také hostuje na velmi úspěšných písních „Gimme That“ od zpěváka Chrise Browna, „Make It Rain“ od rappera Fat Joea a \"You\" od zpěváka Lloyda. Tento rok nahrál i dva mixtapy, a to první a druhý díl série \"Dedication\", na které spolupracuje DJ Drama.\n\nRok 2007 byl rokem EP \"The Leak\", mixtapu \"Da Drought 3\", ale hlavně očekáváním alba \"Tha Carter III\".\n\nAlbum \"Tha Carter III\" bylo vydáno v červnu 2008. Předcházel mu veleúspěšný singl „Lollipop“ (ft. Static Major), který se vyšplhal na první místo žebříčku Billboard Hot 100. Byl to první Wayneův mezinárodně vydaný singl, velký úspěch zaznamenal v Kanadě, ve Spojeném království nebo třeba i na Novém Zélandu. Singl se stal v USA 5× platinovým. Dalším velmi úspěšným singlem byla píseň \"A Milli\", která debutovala na šesté příčce žebříčku Billboard Hot 100 a byla přehrávána v Kanadě i ve Spojeném království. Tento singl získal ocenění 2× platinový singl. Dalším Top 10 singlem byla píseň „Got Money“ (ft. T-Pain), která debutovala právě na 10. příčce, singl byl opět 2× platinový. Poté bylo konečně 10. června 2008 vydáno celé album. To debutovalo na prvních příčkách žebříčků Billboard 200, Top R&B/Hip-Hop Albums, Top Rap Albums a Canadian Albums Chart. Získalo certifikace 3× platinové album v USA, 2× platinové v Kanadě a zlaté ve Spojeném království. Dosud jde o jeho nejúspěšnější album. Po vydání alba byl vydán ještě čtvrtý oficiální singl, a to píseň \"Mrs. Officer\" (ft. Bobby Valentino & Kidd Kidd), která se umístila na 16. příčce. Mimo oficiální singly se v druhé polovině hitparády Billboard Hot 100 umístily písně \"You Ain't Got Nuthin\" (ft. Fabolous & Juelz Santana), „3 Peat“ a „Mr. Carter“ (ft. Jay-Z). Za album získal tři ceny Grammy.\n\nTento úspěšný rok se podepsal i na úspěchu jeho hostování na jiných písních, jako například: T-Pain - „Can't Believe It“, Usher - „Love in This Club Part II“, Game - „My Life“, Kevin Rudolf - „Let It Rock“, T.I. - „Swagga Like Us“, Keri Hilson - „Turnin' Me On“ nebo Kanye West - „See You in My Nightmares“. Také vydal mixtape \"Dedication 3\".\n\nPo úspěchu alba \"Tha Carter III\" se v roce 2009 začal věnovat svému labelu Young Money Entertainment, který spadá pod Cash Money Records / Universal Records. Tam upsal tehdy nováčky na hudební scéně, těmi byli Drake a Nicki Minaj.\n\nBěhem roku 2009 byl odsouzen na devět měsíců do vězení za nelegální držení zbraně, nástup na výkon trestu byl stanoven na únor 2010. Ještě v prosinci 2009 vydal společné album Young Money Records nazvané \"We Are Young Money\". To debutovalo na 9. místě žebříčku Billboard 200 a získalo certifikaci zlatá deska. Nejúspěšnějším singlem byla píseň „Bedrock“ (ft. Lloyd), která se umístila na druhé příčce. Další Top 10 písní byla \"Every Girl\". V hitparádách se poté objevil i třetí singl „Roger That“. Téhož roku vydal i mixtape \"No Ceilings\" a EP \"Mr. Carter\". Také oznámil, že hodlá vydat svůj rockový debut nazvaný \"Rebirth\". Toto album bylo plánováno již pro rok 2009, ale nakonec bylo vydáno až v roce 2010.\n\nAlbum \"Rebirth\" bylo vydáno v únoru 2010 v období, kdy Lil Wayne nastupoval do výkonu trestu do vězení. Album debutovalo na druhé příčce a získalo certifikaci zlatá deska za 500 000 prodaných kusů v USA. Úspěšnými singly z alba, které se oba dostaly do Top 20 byly „Prom Queen“ a „Drop the World“ (ft. Eminem). Další vcelku úspěšnou písní byla „Knockout“ (ft. Nicki Minaj).\n\nDalší album \"I Am Not a Human Being\" bylo vydáno v den Wayneových 28. narozenin a v období, kdy byl ve vězení. Původně mělo jít pouze o EP, ale nakonec bylo toto dílo vydáno jako album. Debutovalo na prvním místě žebříčku Billboard 200, čímž se stalo po několika letech prvním albem, které se umístilo na prvním místě ačkoliv jeho autor byl ve vězení. Album získalo certifikaci zlatá deska, ale prodalo se ho v USA již kolem 900 000 kusů. Jediným singlem z alba je Top 10 píseň „Right Above It“ (ft. Drake). Dalšími úspěšnými písněmi z alba jsou: „Gonorrhea“ (ft. Drake), „What's Wrong With Them“ (ft. Nicki Minaj) a „I Am Not a Human Being“.\n\nRoku 2010 hostoval na úspěšných písních „Miss Me“ od Drakea a „No Love“ od Eminema.\n\nAlbum \"Tha Carter IV\" bylo vydáno v létě 2011. Z alba jsou známy úspěšné singly „6 Foot 7 Foot“ (ft. Cory Gunz), „John“ (ft. Rick Ross), „How to Love“, „She Will“ (ft. Drake) a z Deluxe edition verze také singl „Mirror“ (ft. Bruno Mars). Alba se v USA v první týden prodalo 965 000 kusů, čímž debutovalo na první příčce žebříčku Billboard 200. Po vydání alba bylo současně v žebříčku Billboard Hot 100 jedenáct písní z alba, to je téměř nejvíce v historii, více měli jen The Beatles v roce 1964. K březnu 2012 se alba v USA prodalo 2 144 000 kusů. Mimo to hostoval na velmi úspěšných písních Chrise Browna „Look at Me Now“, Jay Seana „Hit the Lights“ a DJ Khaleda „I'm on One“.\n\nPo úspěchu alba \"Tha Carter IV\" oznámil práce na druhém společném albu umělců z Young Money Entertainment. Také obnovil nahrávání společného alba s Juelzem Santanou, tento projekt započal již v roce 2006, ale tehdejší společné písně byly vydány na mixtapu nazvaném \"Blow\", nové album by mělo nést název \"I Can't Feel My Face\". Do budoucna dále chystá vydání alb \"Rebirth 2\", \"Tha Carter V\" a \"Tha Carter VI\".\n\nV dubnu 2012 oznámil, že ruší album \"I Can't Feel My Face\", které měl nahrát s Juelzem Santanou. Jako důvod uvedl slabou komunikaci ze strany Santany. Písně, které připravoval pro tento projekt dokončí sám a vydá na svém albu \"I Am Not a Human Being II\". Prvním singlem k tomuto albu je píseň „My Homies Still“ (ft. Big Sean), která debutovala na 38. příčce žebříčku Billboard Hot 100. Dalšími singly jsou „No Worries“ (29. příčka) a především „Love Me“ (ft. Drake a Future) (9. příčka), A za zmínku také stojí singl „Rich As Fuck“ (ft. 2 Chainz). Původně mělo být album vydáno 11. prosince 2012, ale bylo odloženo na březen roku 2013. O první týden prodeje v USA se prodalo 217 000 kusů, čím debutovalo na 2. příčce žebříčku Billboard 200. Celkem se v USA prodalo 529 000 kusů.\n\nTaké se podílel na společné kompilaci hudebních společností Cash Money Records a Young Money Entertainment. Kompilační album \"Rich Gang\" bylo vydáno 23. července 2013. Sám se podílel na třech skladbách - na singlech „Tapout“ a „We Been On“, a písni „Bigger Than Life“, v deluxe verzi alba pak na dalších dvou „Have It Your Way“ a „Paint Tha Town“. Alba se celkem prodalo pouhých 40 000 kusů. V září 2013 vydal mixtape \"Dedication 5\".\n\nV únoru 2014 oznámil nahrávání svého jedenáctého alba s názvem \"Tha Carter V\". V květnu 2014 vydal první singl „Believe Me“ (ft. Drake), píseň se umístila na 26. příčce v americkém žebříčku Billboard Hot 100. V červenci 2014 oznámil, že album bude vydáno v srpnu nebo v září 2014. Také oznámil, že po dvou měsících po vydání alba \"Tha Carter V\" chce vydat další album s pracovním názvem \"D.O.A. (Da Other Album)\". V srpnu řekl, že by album \"Tha Carter V\" mělo být vydáno 28. října 2014, ale na konci října bylo vydání odloženo. Nové datum vydání bylo stanoveno na 9. prosince 2014 s tím, že pro album nahrál 31 písní, a tak bude rozděleno na dvě části, z nichž první měla vyjít v prosinci 2014 a druhá později. V prosinci 2014 se však rozhádal s šéfem Cash Money Records rapperem Birdmanem a oznámil, že hodlá odejít z labelu. Album tak bylo odloženo na neurčito. V lednu 2015 vydal zdarma ke stažení mixtape \"Sorry 4 the Wait 2\". Spor s Birdmanem, majitelem labelu Cash Money Records - na kterém Lil Wayne působil od svých devíti let, tedy přes dvacet tři let - pokračoval i v roce 2015. Lil Wayne v lednu začal chystat žalobu za práva na album \"Tha Carter V\" a další nezaplacené autorské poplatky; spekuluje se, že v žalobě požaduje až 51 milionů dolarů. V dubnu ustoupil od podání žaloby.\n\nKvůli sporům s vedením Cash Money Records je vydání alba \"Tha Carter V\" odloženo na neurčito a je možné, že album nikdy nevyjde. Wayne proto začal nahrávat nezávislý projekt s názvem \"Free Weezy Album\", jež měl být původně vydán v březnu 2015.\n\nV červnu se přidal k vlastníkům autorské streamovací služby TIDAL. Dne 4. července 2015 vydal nezávislé album \"Free Weezy Album\" u svého labelu Young Money Entertainment. Z alba byl vydán singl \"Glory\", ale v hitparádách nezabodoval. Album bylo nejdříve dostupné exkluzivně na streamovací službě TIDAL, kde si ho během prvního týdne pustilo přes 10 milionů uživatelů.\n\nV listopadu 2015 rapper 2 Chainz oznámil, že nahrává společné album s Lil Waynem. Vydání projektu \"ColleGrove\" oznámil producenta Kanye West na Twitteru. Projekt byl vydán 4. března 2016. Dne 15. ledna 2016 Lil Wayne a 2 Chainz vystoupili v The Tonight Show Starring Jimmy Fallon se singlem „Rolls Royce Weather Everyday“. Kvůli závazku u Cash Money Records, bylo album společností Def Jam označeno za album od 2 Chainz, Lil Wayne je pouze uveden jako hostující umělec (téměř na každé písni).\n\nV květnu 2017 byl vydán kompilační mixtape \"T-Wayne\", na kterém byly zveřejněny písně z dlouho plánovaného společného projektu se zpěvákem T-Pain. Písně byly nahrány v roce 2009. V prosinci roku 2017 vydal mixtape \"Dedication 6\" jako šestou část mixtape série, kterou pro něj mixuje DJ Drama.\n\nNa konci září 2018 vydal své dlouho připravované album \"Tha Carter V\". Název alba poprvé představil již v roce 2012 jako plánované pokračování alba \"Tha Carter IV\" z roku 2011. V roce 2013 však místo něj vydal album \"I Am Not a Human Being II\". Od té doby promoval \"Tha Carter V\" jako své další (a možná poslední) album. V průběhu let bylo oznámeno několik termínů vydání, které ale nebyly dodrženy. Na konci roku 2014 vypukl spor mezi Lil Waynem a Birdmanem, šéfem labelu Cash Money Records. Wayne se tak dostal do obchodního sporu o práva na obsah alba \"Tha Carter V\", který nakonec vyústil v soudní spor. V lednu 2015 vydal jako kompenzaci fanouškům nezávislý mixtape \"Sorry 4 the Wait 2\"; v polovině roku 2015 následovalo nezávislé album \"Free Weezy Album\". Soudní spor nakonec (po několika letech) skončil dohodou a odchodem Waynea z Cash Money Records. Album \"Tha Carter V\", které bylo v produkci celých šest let, tak nakonec vydal u svého labelu Young Money s distribucí u Republic Records. Album má 23 písní a vydání nepředcházelo zveřejnění žádného singlu.\n\nAlbum bylo pro Lil Waynea úspěšným comebackem. Debutovalo na 1. příčce žebříčku Billboard 200, což se mu podařilo naposledy v roce 2011 s albem \"Tha Carter IV\". V USA se v první týden prodeje prodalo celkem 480 000 ks alba (po započítání streamů). Klasický prodej činil 140 000 ks, zatímco streamy se vyhouply k 433 milionům, což byl v počtu streamů historicky druhý nejúspěšnějí debutový týden. V žebříčku Billboard Hot 100 se po zveřejnění alba umístilo celkem 22 ze 23 písní z alba, čímž Wayne vyrovnal Drakeův rekord. Nejlépe se umístily písně \"Mona Lisa\" (ft. Kendrick Lamar) (2. příčka), \"Don't Cry\" (ft. XXXTentacion) (5. příčka), \"Uproar\" (7. příčka), \"Let It Fly\" (ft. Travis Scott) (10. příčka), \"Dedicate\" (14. příčka), \"Can't Be Broken\" (17. příčka) a \"What About Me\" (ft. Sosamann) (24. příčka). Do konce roku 2018 se alba prodalo celkem 856 000 ks.\n\nV roce 2019 vydal dva promo singly \"G-Code\" (s V-Town a Young Robbery ft. Chewy Loc) a \"Gimme Brain\" (s Travis Barker a Rick Ross), oba v hitparádách propadly. V téže době hostoval na písni \"Jealous\" od DJ Khaleda (ft. Chris Brown, Big Sean & Lil Wayne) (54. příčka). Úspěšnější byl také singl \"Be Like Me\" od Lil Pumpa (ft. Lil Wayne) (72. příčka).\n\nNa konci ledna 2020 vydal své třinácté studiové album s názvem \"Funeral\". Album má celkem 24 písní a mezi hosty jsou Big Sean, Jay Rock, Adam Levine, 2 Chainz nebo XXXTentacion. Před vydáním alba nebyl zveřejněn žádný singl. Šlo o jeho již páté album, které debutovalo na 1. příčce žebříčku Billboard 200, a to se 139 000 prodanými kusy (po započítání 134 milionů streamů) během prvního týdne prodeje v USA. Po vydání alba se v žebříčku Billboard Hot 100 umístilily čtyři písně: “I Do It” (ft. Big Sean a Lil Baby) (33. příčka), “Mahogany” (61. příčka), “Mama Mia” (87. příčka) a “Funeral” (88. příčka). Píseň “I Do It” byla jeho 82. písní, která se umístila v Top 40 písních hitparády Billboard Hot 100, čímž překonal Elvise Presleyho. Více už má jen Drake.\n\nMá čtyři děti. Jeho první dítě, dcera Reginae se narodila, když mu bylo patnáct let. Její matkou je Antonia Johnson, kterou si vzal roku 2004, v roce 2006 se však rozvedli. Roku 2008 se narodil syn Dwayne III., roku 2009 pak druhý syn Lennox Samuel Ari toho porodila herečka a modelka Lauren London. V roce 2009 se mu narodil ještě chlapec Neal, kterého porodila zpěvačka Nivea B. Hamilton.\n\nV roce 2004 si udělal vyrovnávací středoškolské testy GED. Poté navštěvoval \"University of Houston\", avšak kvůli časovému vytížení univerzitu opustil. Později navštěvoval kurzy psychologie na \"University of Phoenix\".\n\nJe fanouškem týmů Green Bay Packers, Boston Bruins, Los Angeles Lakers a Boston Red Sox. Také vypomáhá na sportovním televizním kanálu ESPN. Také založil svojí skate značku TRUKFIT.\n\nVyznáním je praktikujícím římským katolíkem. Také spravuje charitativní neziskovou organizaci One Family Foundation, která pomáhá se vzděláváním mladistvých.\n\n\n\n"}
{"id": "227381", "url": "https://cs.wikipedia.org/wiki?curid=227381", "title": "Andrzej Munk", "text": "Andrzej Munk\n\nAndrzej Munk [Andřej Munk] (6. října 1921 - 21. září 1961) byl polský režisér. Společnými prvky jeho díla jsou tendence rozlišovat všechny odstíny mezi pravdou a lží, ukazování jiných úhlů pohledu, boření schématičnosti a „černobílosti“ soudobých filmových koncepcí, a nastavování zrcadla svému národu demýtizovat jeho lpění na polském heroismu. Často zobrazuje cynismus, animalitu, vyhledává momenty selhání postavy jako člověka a bortí pojmy jako hrdost, čest, hrdinství a jiné vyšší principy.\n\n\nV průběhu natáčení \"Pasažérky\" Munk zemřel - film dokončil jeho asistent Witold Lesiewicz.\n\n"}
{"id": "227382", "url": "https://cs.wikipedia.org/wiki?curid=227382", "title": "Seznam estonských samospráv", "text": "Seznam estonských samospráv\n\nTento seznam obsahuje soupis všech estonských samosprávných územních jednotek (\"omavalitsus\") bez ohledu na to, zda mají status města (\"linn\") či jsou venkovskými obcemi (\"vald\"). Samosprávy jsou řazeny podle krajů a v rámci krajů podle abecedy. Kraje i samosprávy jsou uvedeny svým úplným estonským názvem.\n\nAegviidu vald -\nAnija vald -\nHarku vald -\nJõelähtme vald – \nKeila linn – \nKeila vald – \nKernu vald – \nKiili vald – \nKose vald – \nKuusalu vald – \nKõue vald – \nLoksa linn – \nMaardu linn – \nNissi vald – \nPadise vald – \nPaldiski linn – \nRaasiku vald – \nRae vald – \nSaku vald – \nSaue linn -\nSaue vald -\nTallinna linn -\nVasalemma vald – \nViimsi vald\n\nEmmaste vald – \nKõrgessaare vald – \nKäina vald – \nKärdla linn – \nPühalepa vald\n\nAlajõe vald – \nAseri vald – \nAvinurme vald – \nIisaku vald – \nIlluka vald – \nJõhvi vald -\nKiviõli linn – \nKohtla vald – \nKohtla-Järve linn – \nKohtla-Nõmme vald – \nLohusuu vald – \nLüganuse vald – \nMaidla vald – \nMäetaguse vald – \nNarva linn – \nNarva-Jõesuu linn – \nPüssi linn -\nSillamäe linn – \nSonda vald – \nToila vald – \nTudulinna vald – \nVaivara vald\n\nJõgeva linn – \nJõgeva vald – \nKasepää vald -\nMustvee linn – \nPajusi vald – \nPala vald – \nPalamuse vald – \nPuurmani vald -\nPõltsamaa linn – \nPõltsamaa vald – \nSaare vald – \nTabivere vald – \nTorma vald\n\nAlbu vald – \nAmbla vald – \nImavere vald – \nJärva-Jaani vald – \nKareda vald – \nKoeru vald – \nKoigi vald – \nPaide linn – \nPaide vald – \nRoosna-Alliku vald – \nTüri vald – \nVäätsa vald\n\nHaapsalu linn – \nHanila vald – \nKullamaa vald – \nLihula vald – \nMartna vald – \nNoarootsi vald – \nNõva vald – \nOru vald – \nRidala vald – \nRisti vald – \nTaebla vald – \nVormsi vald\n\nHaljala vald – \nKadrina vald – \nKunda linn – \nLaekvere vald – \nRakke vald – \nRakvere linn – \nRakvere vald – \nRägavere vald – \nSaksi vald – \nSõmeru vald – \nTamsalu vald – \nVihula vald – \nVinni vald – \nViru-Nigula vald – \nVäike-Maarja vald\n\nAhja vald – \nKanepi vald – \nKõlleste vald – \nLaheda vald – \nMikitamäe vald – \nMooste vald – \nOrava vald – \nPõlva linn – \nPõlva vald – \nRäpina vald – \nVastse-Kuuste vald – \nVeriora vald – \nVärska vald\n\nAre vald – \nAudru vald – \nHalinga vald – \nHäädemeeste vald – \nKaisma vald – \nKihnu vald – \nKoonga vald – \nLavassaare vald – \nPaikuse vald -\nPärnu linn – \nSaarde vald – \nSauga vald – \nSindi linn – \nSurju vald – \nTahkuranna vald -\nTali vald – \nTootsi vald – \nTori vald – \nTõstamaa vald – \nVarbla vald – \nVändra vald\n\nJuuru vald – \nJärvakandi vald – \nKaiu vald – \nKehtna vald – \nKohila vald – \nKäru vald – \nMärjamaa vald – \nRaikküla vald – \nRapla vald – \nVigala vald\n\nKaarma vald – \nKihelkonna vald – \nKuressaare linn – \nKärla vald – \nLaimjala vald – \nLeisi vald – \nLümanda vald – \nMuhu vald – \nMustjala vald – \nOrissaare vald – \nPihtla vald – \nPöide vald – \nRuhnu vald – \nSalme vald – \nTorgu vald – \nValjala vald\n\nAlatskivi vald -\nElva linn – \nHaaslava vald – \nKallaste linn – \nKambja vald – \nKonguta vald – \nLaeva vald – \nLuunja vald – \nMeeksi vald – \nMäksa vald – \nNõo vald – \nPeipsiääre vald – \nPiirissaare vald – \nPuhja vald – \nRannu vald – \nRõngu vald – \nTartu linn – \nTartu vald – \nTähtvere vald – \nVara vald – \nVõnnu vald – \nÜlenurme vald\n\nHelme vald – \nHummuli vald – \nKarula vald – \nOtepää vald – \nPalupera vald – \nPuka vald – \nPõdrala vald – \nSangaste vald – \nTaheva vald – \nTõlliste vald – \nTõrva linn – \nValga linn – \nÕru vald\n\nAbja vald – \nHalliste vald – \nKarksi vald – \nKolga-Jaani vald – \nKõo vald – \nKõpu vald – \nMõisaküla linn – \nOlustvere vald – \nPaistu vald – \nPärsti vald – \nSaarepeedi vald – \nSuure-Jaani vald – \nTarvastu vald – \nVastemõisa vald – \nViiratsi vald – \nViljandi linn – \nVõhma linn\n\nAntsla vald – \nHaanja vald – \nLasva vald – \nMeremäe vald – \nMisso vald – \nMõniste vald – \nRõuge vald – \nSõmerpalu vald – \nUrvaste vald – \nVarstu vald – \nVastseliina vald – \nVõru linn – \nVõru vald\n\n"}
{"id": "227415", "url": "https://cs.wikipedia.org/wiki?curid=227415", "title": "Benriach", "text": "Benriach\n\nBenriach je skotská palírna společnosti Intra Trading nacházející se ve městě Elgin v hrabství Morayshire, jež vyrábí skotskou sladovou malt whisky.\n\nPalírna byla založena v roce 1898 Johnem Duffem a jeho dvěma společníky a produkuje čistou sladovou malt whisky. V roce 1900 tuto palírnu dosavadní majitel J. Duff prodává společnosti Longmorn Distillery Co Ltd. Poté byla palírna na dlouhou dobu uzavřena. Palírnu uvedla do provozu až společnost The Glenlivet Distilleries Ltd, a to roku 1965. Ta ji v roce 1977 prodává společnosti Seagram Distillers plc. Neblahý osud palírny pokračoval v roce 2001, kdy byla prodána společnosti Chivas a opětovně uzavřena. Až v roce 2004 kupuje palírnu jihoafrická společnost Intra Trading a uvádí ji do opětovného provozu. Produkuje whisky značky Benriach, což je 10letá whisky s obsahem alkoholu 43 %. Většina produkce se používá do míchaných whisky Chivas Regal, Something Special, Queen Anne a dalších. Tato whisky je lehká a svěží, připomínající svou chutí kanadskou whisky.\n\n\n"}
{"id": "227419", "url": "https://cs.wikipedia.org/wiki?curid=227419", "title": "Erika Hníková", "text": "Erika Hníková\n\nErika Hníková (* 24. prosince 1976, Praha) je česká dokumentaristka, do povědomí vstoupila zejména svým filmovým debutem \"Ženy pro měny\".\n\nÚspěšně absolvovala Katedru dokumentární tvorby FAMU. Již její studentské filmy dosáhly některých ocenění. Její absolventský a první celovečerní film \"Ženy pro měny\" pojednává o úskalích kosmetického průmyslu a jeho marketingových praktikách, o provázanosti s módními časopisy a o ochotě některých žen zajít pro vidinu zkrášlení svého zevnějšku daleko. Dokument zaznamenal úspěch v kinosálech i na DVD a například v roce 2004 získal Cenu diváků na Mezinárodním festivalu dokumentárních filmů v Jihlavě.\n\nJejí druhý dlouhometrážní dokument se jmenuje \"Sejdeme se v Eurocampu\" a byl vyroben v roce 2006. Od července 2006 do září 2007 pracovala Erika Hníková coby šéfredaktorka časopisu Nový Prostor. Natáčela také v Afghánistánu film pro Člověka v tísni.\n\n"}
{"id": "227421", "url": "https://cs.wikipedia.org/wiki?curid=227421", "title": "Sunbeam Arab", "text": "Sunbeam Arab\n\nSunbeam Arab byl letecký motor vyvinutý roku 1916 firmou Sunbeam Motor Car Co. Ltd. sídlící ve Wolverhamptonu. Vyráběl se v letech 1917 a 1918. Motor byl objednán a zaveden do výroby ještě před dokončením vývoje, aniž byly v dostatečném rozsahu provedeny potřebné provozní zkoušky, výsledkem potom bylo, že motor v provozu trpěl značnými vibracemi a navíc nebyl příliš spolehlivý. Většina strojů Bristol F.2B Fighter, které v licenci stavěla National Aircraft Factory No. 3 a které měly pohánět motory Sunbeam Arab I, nakonec ve většině dostávaly spolehlivější (a také výrazně výkonnější) motory Rolls-Royce Falcon III.\n\nMotor se od roku 1917 vyráběl v reduktorové verzi Arab I (poháněl mj. letouny Avro 530, Bristol 21 Scout F, Bristol 15 F.2B Fighter, Mann Egerton B, S.E.5 a S.E.5a, či Sopwith T.1 Cuckoo, v roce 1918 byla zahájena výroba verze Arab II s přímým náhonem vrtule (ten poháněl stroje Bristol 21 Scout F, Grain Griffin a S.E.5a). Motorů Arab I bylo vyrobeno 590, verze Arab II potom 605 kusů.\n\n\n\n\n"}
{"id": "227423", "url": "https://cs.wikipedia.org/wiki?curid=227423", "title": "Edwin O. Reischauer", "text": "Edwin O. Reischauer\n\nEdwin Oldfather Reischauer (15. října 1910 Tokio – 1. září 1990 La Jolla, Kalifornie) byl jedním z nejvýznamnějších amerických odborníků na dějiny a kulturu Japonska a východní Asie. Od roku 1961 do roku 1966 byl americkým velvyslancem v Japonsku.\n\nReischauer prožil dětství a mládí v Tokiu, kde navštěvoval Americkou školu v Japonsku. V roce 1931 absolvoval Univerzitu Oberlin a v roce 1939 získal doktorát z filozofie na Harvardově univerzitě. Většinu své kariéry strávil na Harvardu, kde působil jako ředitel \"Institutu Harvard-Yenching\" (Harvard-Yenching Institute) a předseda \"Oddělení jazyků Dálného Východu\" (Department of Far Eastern Languages). Na Harvardu rovněž založil \"Japonský institut\" (Japan Institute), který byl roku 1985 na jeho počest přejmenován na \"Institut japonských studií Edwina O. Reischauera\" (Edwin O. Reischauer Institute of Japanese Studies).\n\nSpolečně s Georgem M. McCunem vyvinul Reischauer tzv. McCune-Reischauerův přepis korejského jazyka do latinky.\n\n"}
{"id": "227426", "url": "https://cs.wikipedia.org/wiki?curid=227426", "title": "Longmorn (palírna)", "text": "Longmorn (palírna)\n\nLongmorn je skotská palírna společnosti Pernod-Ricard nacházející se ve městě Elgin v hrabství Morayshire, jenž vyrábí skotskou sladovou malt whisky.\n\nPalírna byla založena v roce 1894 Johnem Duffem a jeho dvěma společníky Georgem Thomsonem a Charlesem Shirresem a produkuje čistou sladovou malt whisky. Tato palírna postavená na místě staré kaple má jméno odvozené od gaelského Lhanmorgund (což znamená: \"místo svatého muže\"). V roce 1977 kupuje palírnu společnost Seagram, která ji poté v roce 2001 prodává francouzské firmě Pernod-Ricard. Produkuje whisky značky Longmorn, což je patnáctiletá whisky s obsahem alkoholu 43 %. Většina produkce se používá do míchaných whisky Something Special, Queen Anna. Tato whisky má bohatou dominantní chuť.\n\n\n"}
{"id": "227427", "url": "https://cs.wikipedia.org/wiki?curid=227427", "title": "Liturgická barva", "text": "Liturgická barva\n\nLiturgická barva je barva, jíž se odlišují obřadní roucha a jiná paramenta používaná v liturgii v určitý svátek, určité liturgické období nebo při jiné zvláštní příležitosti. Praxe užívání liturgických barev existuje především v římskokatolické církvi a některých církvích sjednocených s Římem, ve starokatolické církvi, anglikánské církvi, některých luterských církvích a některých dalších ritech. Liturgické barvy mají hluboký a prastarý symbolický význam a jejich užívání napříč liturgickým rokem není nahodilé. Odvíjí se od tradičního chápání jednotlivých barev ve starověkém a posléze i středověkém prostředí.\n\nLiturgické barvy je nutné striktně odlišit od barev určujících v římskokatolické církvi a některých dalších církvích pozici duchovního v rámci církevní hierarchie.\nPůvod liturgických barev je třeba hledat v antických barvířských technikách, zejména v barvení za pomoci výměšku purpurových hlemýžďů. Čím byl oděv obarvený touto technikou tmavší, tím byl slavnostnější a vznešenější. Situace se mění v 9. - 10. století, když se prosazuje levnější technika barvení za pomoci rostlinných šťáv a v souvislosti s tím se mění i symbolické chápání jednotlivých barev. Tu nejslavnostnější nově nezaujímá temně purpurová, ale bílá, do té doby považována za barvu smutku (což se ostatně udrželo například v Ruské pravoslavné církvi, kdy se bílá barva nosí při pohřbech).\n\nVlastní kánon liturgických barev se ustálil kolem roku 1200, náznaky jsou ale již v době karolinské. První přesný popis zvyklostí spojených s užíváním liturgických barev podává Inocenc III. (papežem 1198–1216), později byl tento kánon přejat a doporučen Durandem Mendským na konci 13. století. Ovšem teprve Tridentský koncil (1545–1563) závazně předepsal tento kánon barev. Po II. vatikánském koncilu byl převzat s drobnými změnami.\n\nŘímskokatolická liturgie rozlišuje 4 základní barvy: bílá, červená, zelená a fialová a dvě speciální - růžová (užívá se pouze 2× v roce a to ještě nepovinně) a černá (pro pohřby a 2. listopadu na Dušičky). Někdy lze vidět i modré mariánské ornáty, ale v českých zemích to není vnímáno jako samostatná liturgická barva, je povoleno jí však oficielně užívat ve Španělsku, Portugalsku a bývalých španělských koloniích (např. Filipíny). Všechny tyto barvy kromě černé a fialové může nahradit liturgické roucho ve zlaté barvě. V liturgických barvách bývá kněžský ornát či pluviál nebo štóla, dále antependium na oltáři a přehozy na ambonu, na kalichovém velu, palách a na přenosném pultíku pro liturgické texty.\n\nPřehled užívání jednotlivých liturgických barev během liturgického roku v římském ritu řádné formy uvádí následující tabulka. Potřebné rubriky je možno nalézt ve \"Všeobecných pokynech k římskému misálu\".\nJe to slavnostní barva, užívá se při těch největších církevních slavnostech a svátcích (pokud je předepsaná bílá liturgická barva).\n\nDirektář je liturgické kalendárium určující svátky a památky na konkrétní datum církevního roku (Církevní rok trvá od 1. neděle adventní do slavnosti Krista Krále). Direktář schvaluje liturgická komise dané církevní provincie. V direktáři je uvedeno často na jeden den více možných mešních formulářů, přičemž záleží na konkrétním knězi, jaký formulář si vybere. Direktář v souvislosti se svátky a památkami určuje také závazně liturgické barvy na konkrétní dny.\n\nNapříklad:\n\nStarokatolické církve mají vesměs podobný kánon liturgických barev jako římskokatolická církev, odlišnosti jsou minimální (neexistuje například modrá barva, vyskytují se drobné odlišnosti v používání některých barev). Liturgická praxe se však může v jednotlivých národních starokatolických církvích navzájem lišit.\n\nV rámci Anglikánské církve nenalézáme pevně daný kánon liturgických barev, ty jsou pouze doporučeny a je v tomto ohledu povoleno respektovat lokální tradice. Oficiální web Anglikánské církve doporučuje následující 4 barvy:\n\nObec křesťanů má stanoven jednotný kánon liturgických barev. Pro každé liturgické období je stanovena jednak hlavní liturgická barva pro antependium, kasuli, plášť, taláry ministrantů a vélum, jednak doplňková barva, která se objevuje na ornamentech kasule a límci pláště. Je-li doplňková barva stejná jako hlavní barva, pak se ornamenty kasule a límec pláště odlišují texturou materiálu (a s ní spojeným optickým rozdílem odstínu).\n\nVe východních ritech se nevyskytuje žádný jednotný kánon liturgických barev, jisté zvyklosti týkající se užívání určitých barev nalézáme v byzantském ritu a zejména v řecké církvi.\n\nByzantský ritus, v němž jsou slouženy bohoslužby všech východních pravoslavných církví a východních katolických církví, nemá jednoznačně stanovený systém liturgických barev. Bohoslužebné knihy však rozlišují striktně světlé a tmavé barvy parament.\n\nŘecká pravoslavná církev užívá často tmavě, vínově červenou pro nejslavnostnější svátky a dále během roku širokou škálu jiných barev, nejčastěji zlatou a bílou.\n\nU liturgie slovanského pravoslaví, které bylo historicky ovlivněno západní liturgickou tradicí, nalézáme podrobnější a přesnější rozdělení liturgických barev během církevního roku:\n\nRuská pravoslavná církev se v rodině pravoslavných církví liší počtem i užitím liturgických barev. \"Nastol'naya Kniga Sviashchenno-sluzhitelia\" uvádí až osm liturgických barev, jednotné předpisy pro jejich užívání ale nejsou. Tabulka uvádí jejich nejběžnější užití:\n\nZ evangelických církví používají liturgické barvy zejména tradiční luterské církve. Základní používané barvy jsou fialová, bílá, červená a zelená, vedle nich se místně či při zvláštních příležitostech používají ještě černá, růžová a modrá.\n\nFialová barva se používá v přípravných obdobích před hlavními svátky, respektive v dobách pokání, tedy v době adventní a pašijové a v Den pokání a modlitby.\n\nBílá barva se používá v době vánoční, epifanijní a velikonoční, jakož i o některých menších svátcích.\n\nČervená barva se používá na Květnou neděli, na Velký pátek a při Svatodušních svátcích\n\nZelená barva se používá v době církevního mezidobí\n\nČerná barva se používá o pohřbech a případně na Velký pátek\n\n\n"}
{"id": "227431", "url": "https://cs.wikipedia.org/wiki?curid=227431", "title": "Ondřej Šourek", "text": "Ondřej Šourek\n\nOndřej Šourek (* 26. dubna 1983, Ledeč nad Sázavou, Československo) je bývalý český fotbalový obránce. Hrával na pozici stopera, byl kvalitním hlavičkářem. Prošel klubová angažmá v České republice, na Slovensku a v Polsku. Zahrál si i Ligu mistrů UEFA (v dresu Slavie i Žiliny) a Pohár UEFA.\n\nPo skončení hráčské kariéry se stal asistentem hlavního trenéra Pavla Procházky u juniorského týmu FC Vysočina Jihlava.\n\nS fotbalem začínal v rodném městě Ledeč nad Sázavou, odkud se přes Havlíčkův Brod dostal do jihlavského klubu FC Vysočina. Tady působil od dorostu (1996). V A-mužstvu Jihlavy nasbíral 105 startů ve druhé lize a 24 v první lize.\n\nOndřej Šourek v létě 2007 podepsal smlouvu s fotbalovou Slavií, ale ta se s jeho klubem Jihlavou nedohodla na částce, a smlouva tak měla platit až od ledna 2008. Kluby se ale nakonec dohodly. V sezoně 2007/08 získal se Slavií mistrovský titul, i když hrával jako náhradník. Ochutnal s týmem atmosféru Ligy mistrů UEFA.\n\nPo roce (v létě 2008) přestoupil do týmu slovenského vicemistra MŠK Žilina, kde se propracoval do základní sestavy. I zde se v sezóně 2009/10 těšil z titulu mistra ligy a zahrál si Ligu mistrů UEFA i Pohár UEFA.\n\nV létě roku 2011 změnil dres znovu - ze Žiliny zamířil do týmu Podbeskidzie Bielsko-Biała, nováčka polské nejvyšší ligy, podepsal dvouletou smlouvu. Od českého záložníka Františka Metelky získal o klubu dobré reference, svou roli sehrála i blízkost klubu u českých hranic, což kvůli rodině upřednostnil. Angažmá v Polsku se podle jeho slov příliš nevydařilo a tak po roce (v létě 2012) usiloval o návrat do FC Vysočiny Jihlava, klubu, v němž zahájil svou profesionální fotbalovou kariéru. V Podbeskidzie ho nahradil slovenský obránce Michal Piter-Bučko.\n\nJihlava postoupila v sezóně 2011/12 do první ligy. V 7. ligovém kole sezóny 2012/13 hrál klub z Vysočiny doma proti Baníku Ostrava, Ondřej Šourek se gólem podílel na výhře 3:2, když ve 28. minutě zvyšoval na 2:1 (Jihlava zároveň zůstala po 7. kole jediným neporaženým týmem a posunula se na 5. místo průběžné tabulky). Od října 2014 do října 2015 nehrál, prodělával vleklé zdravotní trable s patou. Ve Vysočině působil celkem čtyři sezóny, tu poslední navlékal kapitánskou pásku.\n\nV létě 2016 mu vypršela smlouva s Vysočinou Jihlava, poté přijal angažmá v druholigovém českém klubu SK Dynamo České Budějovice. Zde odehrál v sezóně 2016/17 26 ligových zápasů, branku nevstřelil. Poté se v létě 2017 rozhodl ukončit profesionální kariéru. <br>\nNa amatérské úrovni začal hrát nižší ligu v rakouském SC Wieselburg.\n\nOndřej Šourek si připsal jeden start za českou reprezentaci do 20 let. Nastoupil 1. května 2003 ve druhém poločase přátelského zápasu proti Maďarsku (výhra domácího Maďarska 5:1), gól nevstřelil.\n\nZa českou \"jedenadvacítku\" nastoupil ve 2 přátelských zápasech, neskóroval.\n28. dubna 2004 nastoupil v zápase v Sofii proti domácímu Bulharsku, jenž \"lvíčata\" prohrála 0:4 a 22. května 2004 byl u domácí výhry ČR s Tureckem 1:0.\n\n"}
{"id": "227432", "url": "https://cs.wikipedia.org/wiki?curid=227432", "title": "Wolseley Python", "text": "Wolseley Python\n\nWolseley Python — letecký motor vyráběný během roku 1917 firmou Wolseley Motors Ltd. z anglického Birminghamu. Jednalo se o licenci francouzského motoru Hispano-Suiza 8Aa (Python I) a 8Ab (Python II). Firma Wolseley vyrobila pouze 100 motorů Python I (řada z nich byla později přestavěna na výkonnější verzi Python II se zvýšeným kompresním poměrem). Krátce poté byl ve výrobě nahrazen typem Wolseley Viper. Poháněl stíhací letouny S.E.5 a SPAD S.VII.\n\n\n\n\n\n\n\n"}
{"id": "227434", "url": "https://cs.wikipedia.org/wiki?curid=227434", "title": "Wolseley W.4A* Viper", "text": "Wolseley W.4A* Viper\n\nWolseley Viper — letecký motor vyráběný roku 1918 anglickou firmou Wolseley Motors Ltd. Jednalo se o licenci francouzského motoru Hispano-Suiza 8Ab o výkonu 180 koní. Motor měl na rozdíl od francouzského vzoru unašeč vrtule podle britských standardů. Vyjma prvních osmi kusů dostaly všechny ostatní klikový hřídel s protizávažími. Vyráběl se poměrně krátce, záhy byl doplněn (a později nahrazen) motorem Wolseley Adder, vybaveným reduktorem.\n\nMotor Viper poháněl letouny Avro 552, Martinsyde F.6, S.E.5a, Sopwith T.1 Cuckoo či Sopwith Antelope.\n\n\n\n\n\n"}
{"id": "227438", "url": "https://cs.wikipedia.org/wiki?curid=227438", "title": "Glenlossie", "text": "Glenlossie\n\nGlenlossie je skotská palírna společnosti United Distillers nacházející se ve městě Elgin v hrabství Morayshire, jež vyrábí skotskou sladovou whisky.\n\nPalírna byla založena v roce 1876 Johnem Duffem a produkuje čistou sladovou malt whisky. Tato palírna stojí vedle palírny Mannochmore poblíž řeky Gedloch Burn. V roce 1929 palírna vyhořela. Glenlossie je velmi málo známá palírna. Produkuje whisky značky Glenlossie, což je 10letá whisky s obsahem alkoholu 43%. Tato whisky má delikátní viktoriánskou chuť.\n"}
{"id": "227442", "url": "https://cs.wikipedia.org/wiki?curid=227442", "title": "Jõhvi (obec)", "text": "Jõhvi (obec)\n\nObec Jõhvi (estonsky Jõhvi vald) je samosprávná jednotka estonského kraje Ida-Virumaa, zahrnující město Jõhvi, městečko Tammiku a několik okolních vesnic.\n\n"}
{"id": "227445", "url": "https://cs.wikipedia.org/wiki?curid=227445", "title": "Wolseley Adder", "text": "Wolseley Adder\n\nWolseley Adder byl letecký motor vyráběný anglickou firmou Wolseley Motors Ltd.. Jednalo se o licenci francouzského motoru Hispano-Suiza 8Bb, vybaveného reduktorem (francouzské motory Hispano-Suiza řady 8B byly vybavovány reduktory se třemi různými převodovými poměry, v Británii u firmy Wolseley vyráběné reduktorové motory Adder měly téměř všechny jen reduktor s převodovým poměrem 1,686 – šlo o tzv. „1185 gear“, číslo zhruba udávalo počet otáček vrtule při 2000 otáčkách klikového hřídele; pouze na několika byl zkušebně namontován reduktor „1513 gear“ s převodem 1,321). Motory verzí Adder I až Adder III se lišily pouze jinými klikovými hřídeli.\n\nMotor Adder poháněl letouny S.E.5a a Sopwith 5F.1 Dolphin I (druhý z nich pouze motorem Adder I).\n\n\n\n\n\n"}
{"id": "227447", "url": "https://cs.wikipedia.org/wiki?curid=227447", "title": "Judská poušť", "text": "Judská poušť\n\nJudská poušť (hebr. מדבר יהודה \"Midbar Jehuda\") se nachází na východě Izraele, mezi Judskými horami a Mrtvým mořem.\n\nJudská poušť je na západě ohraničena klimatickou hranicí, kterou tvoří svahy Judských hor a města Ramalla a Arad. Od západu do středu pouště činí úhrn ročních srážek 250 mm. Na jihu se klimatická hranice nenachází, Judská poušť přechází plynule v Negevskou poušť. Za hranici se považuje údolí Nachal Chimer. Východní hranice pouště je očividná – tvoří ji útesy, na jejichž úpatí začíná Mrtvé moře. Severní hranicí jsou dvojí útesy.\n\nV poušti se nachází mnohá vádí (z arabského \"wadi\", hebrejsky \"nachal\"). Mezi nejznámější patří Vádí Kelt či Nachal Kidron, mnohá z nich pak proslavily nálezy tzv. svitků od Mrtvého moře, např. Nachal Kumran, Vádí Murabba'at (někdy Nachal Darga), Nachal David, Nachal Mišmar či Nachal Arugot. Významným tokem je také vádí Nachal Chever a do něj ústící Nachal Choled.\n\n"}
{"id": "227449", "url": "https://cs.wikipedia.org/wiki?curid=227449", "title": "SC Corinthians Paulista", "text": "SC Corinthians Paulista\n\nSport Club Corinthians Paulista je fotbalový klub ze São Paula, který se pravidelně účastní nejvyšší brazilské fotbalové soutěže, Série A. Corinthians vznikl v roce 1910 a mezi fanoušky je přezdíván jako \"Timão\" (velký tým).\n\nCorinthianským největším rivalem jsou Palmeiras, São Paulo FC a Santos FC. Klub hraje v dresech s černými a bílými (odtud také pojmenování \"Alvinegro\").\n\nJe to jeden z nejúspěšnějších klubů Brazílie, vyhrál 4× \"brazilskou ligu\", 2× \"brazilský pohár\" a 25× \"São Paulo stát ligu\". V roce 2000 se stal historicky prvním klubem který získal mistrovství světa klubů, ty oficiální trofeje k\n\n\n"}
{"id": "227452", "url": "https://cs.wikipedia.org/wiki?curid=227452", "title": "Štefan Füle", "text": "Štefan Füle\n\nŠtefan Füle (* 24. května 1962 Sokolov) je bývalý český diplomat a politik, od května do listopadu 2009 ministr pro evropské záležitosti ve vládě Jana Fischera. Od února 2010 do října 2014 zastával post eurokomisaře zodpovědného za rozšiřování EU a politiku sousedství.\n\nStudoval na Filozofické fakultě Univerzity Karlovy (1980–1981) a Státním institutu mezinárodních vztahů v Moskvě (1981–1986). Od roku 1982 do 1989 byl členem Komunistické strany Československa.\n\nV roce 1987 se stal zaměstnancem ministerstva zahraničí, v roce 1988 se účastnil studijního programu pro odzbrojení Organizace spojených národů, 1990 až 1995 byl prvním tajemníkem Stálé mise při OSN a členem české delegace v Radě bezpečnosti (1994–1995). Po návratu do České republiky byl ředitelem odboru mezinárodních organizací a následně ředitelem odboru bezpečnostní politiky. Z této pozice se podílel také na jednáních ČR o vstupu do NATO. Byl velvyslancem v Litvě (1998–2001) a ve Spojeném království (2003–2005). V letech 2001 až 2002 byl prvním náměstkem ministra obrany Jaroslava Tvrdíka. Od července 2005 až do svého jmenování ministrem pro evropské záležitosti 8. května 2009 zastával post velvyslance České republiky při NATO. Od května 2009 do listopadu stejného roku byl ministr pro evropské záležitosti ve vládě Jana Fischera.\n\nVláda České republiky 10. listopadu 2009 rozhodla, že má být (po projednání v příslušném sněmovním výboru) navržen jako evropský komisař do tzv. druhé Barrosovy Evropské komise (2010–2014), ve které po schválení nahradil Vladimíra Špidlu. Do funkce komisaře pro rozšíření a sousedskou politiku EU nastoupil 10. února 2010, kdy byla nová Evropská komise schválena. Působil v ní do 31. října 2014.\n\nV letech 2015 až 2017 zastával funkce zvláštních zmocněnců ministra zahraničních věcí ČR pro OBSE a Západní Balkán.\n\nOd listopadu 2017 do června 2018 působil v pozici člena dozorčí rady investiční skupiny CEFC Europe. Od června 2018 do října 2018 byl členem představenstva CITIC Europe Holdings a od listopadu 2018 působí jako poradce CITIC Europe Holdings. \n\nOd roku 2018 působí ve funkci předsedy Správní rady Smíšené česko čínské komory vzájemné spolupráce.\n\nJe rozvedený, má dcery Beatu a Veroniku a syna Michala.\n\nŠtefan Füle je držitelem dvou státních vyznamenání:\n\n\n"}
{"id": "227453", "url": "https://cs.wikipedia.org/wiki?curid=227453", "title": "Mannochmore", "text": "Mannochmore\n\nMannochmore je skotská palírna společnosti United Distillers nacházející se ve městě Elgin v hrabství Morayshire, jež vyrábí skotskou sladovou malt whisky.\n\nPalírna byla založena v roce 1971 společností John Haig & Co. a produkuje čistou sladovou malt whisky. Tato palírna byla v roce 1985 uzavřena a znovuotevřena byla v roce 1989. Poté ji koupila společnost United Distillers a v roce 1995 byla opět uzavřena. Nyní se střídá s výrobou s palírnou Glenlossie. Produkuje whisky značky Mannochmore, což je 12letá whisky s obsahem alkoholu 43%. Tato whisky má silně aromatickou chuť.\n\n\n"}
{"id": "227454", "url": "https://cs.wikipedia.org/wiki?curid=227454", "title": "Patrice Abanda", "text": "Patrice Abanda\n\nPatrice Abanda (* 3. srpna 1978, Jaunde, Kamerun) je bývalý kamerunský fotbalový obránce.\n\nPůsobil v české Gambrinus lize, do které se po úspěchu na olympijských hrách v Sydney dostal v dresu Sparty Praha. Tam se ale neprosadil a po působení v Drnovicích a Teplicích opustil českou ligu. V roce 2007 hrál za albánský klub KS Besa Kavajë.\n\nS kamerunským olympijským výběrem získal zlato na Letních olympijských hrách 2000 v Sydney, kde Kamerun porazil ve finále Španělsko na pokutové kopy.\n\n"}
{"id": "227455", "url": "https://cs.wikipedia.org/wiki?curid=227455", "title": "Rahman Njie", "text": "Rahman Njie\n\nRahman Abdou Njie (* 13. října 1973, Banjul) je bývalý gambijský fotbalový obránce a reprezentant.\n\nV roce 1993 se objevil v české první lize v týmu FC Svit Zlín, kam přišel z Türkiyemspor Berlin, hrajícího 5. nejvyšší ligu v Německu. Odehrál však jen tři zápasy na jaře 1994 a pak z týmu odešel zpět do Německa. V německé lize působí v různých klubech od roku 1991. Jde většinou o kluby hrající 4. a 5. nejvyšší soutěž.\n\nV sezóně 1995/96 odehrál jeden zápas za druholigový SG Wattenscheid 09, který však následující sezónu odehrál ve 3. lize. Ve druhé nejvyšší lize se Njie objevil ještě v sezóně 2000/01, kdy nastoupil v šesti utkáních za VfL Osnabrück. V sezóně 2007/08 nastupuje za SpVgg Bayern Hof v Oberlize Bayern, 4. nejvyšší německé lize.\n\nNjie debutoval v A-mužstvu Gambie v roce 2003, za národní tým nastoupil celkem v 5 zápasech a vstřelil 1 branku.\n\n"}
{"id": "227456", "url": "https://cs.wikipedia.org/wiki?curid=227456", "title": "Ferrofluid", "text": "Ferrofluid\n\nFerrofluid je tekutá suspenze z magnetických nanočástic (méně než 10 nm), povrchově aktivní látky (surfaktantu) a rozpouštědla (například oleje), magnetickou složkou je většinou hematit nebo magnetit.\n\nFerrofluid upoutává pozornost svými reakcemi na magnetické pole. Lze jej například přimět, aby tekl do kopce. Poblíž magnetického pólu magnetu se na hladině objeví hroty ve směru siločar. Lze jej použít k demonstracím tvarů magnetických polí při laboratorních pokusech, k detekci magnetického pole apod.\n\nFerrofluidy jsou vyráběny s různým složením pro různé účely použití:\n\nFerrofluidy jsou však zatím poměrně drahé a jejich uplatnění v technické praxi (s výjimkou reproduktorů) není příliš rozšířeno.\n\n"}
{"id": "227459", "url": "https://cs.wikipedia.org/wiki?curid=227459", "title": "Zakázaní kněží", "text": "Zakázaní kněží\n\nZakázaní kněží (originální francouzský název \"Prêtres interdits\") je francouzské filmové melodrama z roku 1973, který režíroval Denys de La Patellière.\n\nFilm vypráví tragický příběh kněze Jean (Robert Hossein), který se zamiloval do mladé dívky Françoise (Claude Jade), měl s ní tajný vztah, ze kterého se mělo narodit dítě. Rozhněvaný kardinál, jeho nadřízený, ho vykáže z Říma. Kněz ovšem odmítá děvče opustit.…\n"}
{"id": "227462", "url": "https://cs.wikipedia.org/wiki?curid=227462", "title": "Škoda HS-300", "text": "Škoda HS-300\n\nŠkoda HS-300 byl licenční verzí francouzského leteckého motoru Hispano-Suiza 8Fb. Plzeňská Škodovka motor vyráběla od roku 1922, posloužil mj. k pohonu našeho slavného stíhacího letounu Avia BH-21.\n\n\n"}
{"id": "227464", "url": "https://cs.wikipedia.org/wiki?curid=227464", "title": "Mikawa (provincie)", "text": "Mikawa (provincie)\n\nProvincie Mikawa (: 三河国; \"Mikawa no kuni\") byla stará japonská provincie, na jejímž území se dnes rozkládá východní polovina prefektury Aiči.\n\nMikawa na západě sousedila s provincií Owari a na východě s provincií Tótómi. V 16. století zde vládl Tokugawa Iejasu (1542–1616), zakladatel posledního šógunátu (období Edo). Proběhla zde bitva u Nagašina (1575), ve které porazil Nobunaga Oda společně s Tokugawou Iejasuem Takedu Kacujoriho. Hlavním městem bylo Okazaki, město se stejnojmenným hradem založeným roku 1455. Události 16. století popisuje historický román Taiko Eidži Jošikawy.\n"}
{"id": "227466", "url": "https://cs.wikipedia.org/wiki?curid=227466", "title": "Staniol", "text": "Staniol\n\nStaniol je fólie vyrobená z velmi tence vyválcovaného cínu. Český název pochází z latinského názvu pro cín, \"Stannum\". Používal se do poloviny 20. století, pak ho prakticky ve všech aplikacích nahradil levnější a odolnější alobal vyrobený z hliníku. Staniol také dodával potravinám v něm zabaleným mírnou cínovou pachuť, což je jeden z důvodů, proč zde byl zcela nahrazen alobalem. Mimo to se v 19. století používal jako zubní výplň a staniolem byly pokryty první fonografové cylindry.\n\nZa druhé světové války byly z letadel shazovány staniolové lamety (pásky), které měly zabránit zaměření letadel radary.\n\n"}
{"id": "227467", "url": "https://cs.wikipedia.org/wiki?curid=227467", "title": "Ann C. Crispinová", "text": "Ann C. Crispinová\n\nAnn Carol Crispin (5. dubna 1950 Stamford, Connecticut, USA – 6. září 2013) byla americká spisovatelka zaměřená na sci-fi literaturu, zejména knihy o \"Star Treku\" a \"Star Wars\". Publikovala přes 20 novel a románů.\n\nPsala od roku 1983. Vytvořila knižní sérii \"StarBridge\" a napsala několik knih týkající se fiktivních světu \"Star Trek\" a \"Star Wars\".\n\n\n\n"}
{"id": "227468", "url": "https://cs.wikipedia.org/wiki?curid=227468", "title": "Emmaste (obec)", "text": "Emmaste (obec)\n\nObec Emmaste (estonsky Emmaste vald) je samosprávná obec v estonském kraji Hiiumaa.\n\nV obci žije přibližně dvanáct set obyvatel ve 43 vesnicích\nEmmaste, Haldi, Haldreka, Harju, Hindu, Härma, Jausa, Kabuna, Kaderna, Kitsa, Kurisu, Kuusiku, Kõmmusselja, Külaküla, Külama, Laartsa, Lassi, Leisu, Lepiku, Metsalauka, Metsapere, Muda, Mänspe, Nurste, Ole, Prassi, Prähnu, Pärna, Rannaküla, Reheselja, Riidaküla, Selja, Sepaste, Sinima, Sõru, Tilga, Tohvri, Tärkma, Ulja, Valgu, Vanamõisa, Viiri a Õngu. Správním centrem obce je vesnice Emmaste, podle níž je obec pojmenována.\n\n"}
{"id": "227470", "url": "https://cs.wikipedia.org/wiki?curid=227470", "title": "Kacujori Takeda", "text": "Kacujori Takeda\n\nKacujori Takeda (: 武田勝頼, \"Takeda Kacujori\"; 1546 – 3. dubna 1582) byl japonský daimjó období Sengoku. Byl synem slavného Šingena Takedy, vládce historické provincie Kai. Po prohrané bitvě u Nagašina (1575) nic nestálo v cestě Odů a Tokugawů do provincie Kai, Kacujori po jejich vítězném tažení nakonec spáchal seppuku. Tím byl završen pád celého klanu Takedů.\n"}
{"id": "227471", "url": "https://cs.wikipedia.org/wiki?curid=227471", "title": "Kostel svatého Vincence z Pauly (Sarajevo)", "text": "Kostel svatého Vincence z Pauly (Sarajevo)\n\nKostel svatého Vincence z Pauly ( ) se nachází v Sarajevu na Titově ulici (jedné z nejvýznamnějších tříd ve městě).\n\nKostel byl vybudován v novogotickém stylu, v roce 1883 (otevřen v listopadu téhož roku). V červnu 1882 koupil Josip Štadler pozemek, na kterém byl později zřízen jak kostel, tak i škola a klášter; ten daroval řádu sester sv. Vincence, které zde školu provozovaly až do roku 1897, kdy ji zachvátil požár. V časech obléhání Sarajeva v 90. letech 20. století byl kostel poničen při minometné palbě srbských sil.\n"}
{"id": "227472", "url": "https://cs.wikipedia.org/wiki?curid=227472", "title": "Dopravní podnik Ostrava", "text": "Dopravní podnik Ostrava\n\nDopravní podnik Ostrava (DPO) je společnost zajišťující provoz městské hromadné dopravy (MHD) v Ostravě. Provozuje síť autobusových, tramvajových a trolejbusových linek, které jsou zahrnuty do Ostravského dopravního integrovaného systému.\n\nDopravní podniky města Ostravy vznikly roku 1949 spojením původní \"Společnosti moravských místních drah\" (tramvaje v Ostravě), \"Zemských drah\" (úzkorozchodné dráhy na Ostravsku, Karvinsku a Bohumínsku), \"Místní dráhy Ostrava – Karviná\". Roku 1953 se k němu připojily ještě \"Vítkovické závodní dráhy\" (provoz dráhy ve Vítkovicích a Zábřehu). Dnes je DPO akciová společnost 100% vlastněná statutárním městem Ostravou.\n\nPrvní projekt parní tramvaje v Moravské Ostravě se objevil již v roce 1882, realizace se dočkal až projekt ze začátku 90. let 19. století. Provoz byl zahájen 18. srpna 1894 z Přívozu (od nádraží) do Vítkovic. Do konce století bylo zprovozněna ještě druhá trať, celá síť ale byla elektrifikována a 1. května 1901 byl zahájen provoz elektrických tramvají. Do roku 1907 byly vybudovány páteřní tratě (Přívoz nádraží – Moravská Ostrava město – Vítkovice a Ostravický most – Moravská Ostrava město – Svinov) ostravské tramvajové sítě. V roce 1926 byla na tuto síť připojena původně železniční trať Svinov – Klimkovice, která však byla ve 20. letech elektrifikována. Ve 20. a 30. letech proběhlo zdvoukolejnění nejvytíženějších úseků ve městě.\n\nV roce 1960 byla zprovozněna trať do Poruby, 1969 do Martinova k novým ústředním dílnám. V 70. a 80. letech probíhala výstavba do nových sídlišť na jihu města. Nejnovějším úsekem je trať podél \"Místecké ulice\" z roku 1999.\n\nMěstské autobusy se v Ostravě objevily v roce 1929. 26. dubna byl zahájen provoz na první lince Masarykovo náměstí – Přívoz chemická továrna. Během první republiky bylo zřízeno několik dalších linek, nicméně autobusy nikdy nezískaly žádný velký přepravní význam (provozováno celkem 6 vozů).\n\nVelký rozvoj nastal až v 60. letech, kdy díky levné ropě se začaly masově vyrábět autobusy v Karose Vysoké Mýto.\n\nZahájení provozu trolejbusů v Ostravě je datováno k 9. květnu 1952, kdy byla slavnostně otevřena okružní trať vycházející z \"náměstí Republiky\". Síť se postupně rozrůstala, větší rozvoj nastal v 70. a 80. letech (trať na Fifejdy, k dolu Heřmanice).\n\nTrolejbusová doprava se v Ostravě nerozšiřovala od roku 1995, kdy byla zprovozněna trať do Koblova. Dalším z prodloužení trolejbusové sítě bylo až roku 2013 zprovoznění nové linky k obchodnímu centru Karolina. O tři roky později byl otevřen terminál Hranečník, na který vede nová trolejbusová trať po Těšínské ulici.\n\nV plánu je stavba trolejbusových tratí přes Františkov a podél Havlíčkova nábřeží.\n\n\n"}
{"id": "227473", "url": "https://cs.wikipedia.org/wiki?curid=227473", "title": "Erik Parlevliet", "text": "Erik Parlevliet\n\nErik Parlevliet (8. června 1964 Zevenaar – 22. června 2007) byl nizozemský hráč pozemního hokeje, účastník 24. letních olympijských her 1988 v Soulu, na nichž reprezentační tým Nizozemska získal bronzové medaile.\n\nErik Parlevliet reprezentoval Nizozemsko celkem ve 155 zápasech, v nichž jako útočník vstřelil 47 branek. S Nizozemskem získal v roce 1990 ještě Světový pohár v pozemním hokeji. Za národní tým startoval pětkrát i na prestižním turnaji šampionů („\"Hockey Champions Trophy\"“).\nNárodní tým Nizozemska hrál na olympijském turnaji v Soulu ve složení:\n\nMarc Benninga, Floris Jan Bovelander, Jacques Brinkman, Maurits Crucq, Marc Delissen, Cees Jan Diepeveen, Patrick Faber, Taco van den Honert, Ronald Jansen, René Klaassen, Hendrik Jan Kooijman, Hidde Kruize, Frank Leistra, Erik Parlevliet, Gert Jan Schlatmann, Tim Steens, trenér Hans Jorritsma.\n\nTurnaje v pozemním hokeji mužů se v Soulu zúčastnilo dvanáct celků, které byly rozděleny do dvou skupin. Ve skupině A hrálo Nizozemsko, Pákistán, Španělsko, Argentina, Austrálie a Keňa. Zápasy Nizozemska (Parlevliet hrál ve všech zápasech):\n\n18. září: Nizozemsko – Argentina 5:1 (poločas 2:1) – 1 branku vstřelil Parlevliet; 20. září: Nizozemsko – Španělsko 1:1 (0:0); 22. září: Austrálie – Nizozemsko 3:2 (2:0); 24. září: Nizozemsko – Keňa 2:1 (1:0); 26. září: Nizozemsko – Pákistán 2:0 (0:0).\n\nPořadí ve skupině A: 1. Austrálie 10 b., 2. Nizozemsko 7 b., 3. Pákistán 6 b., 4. Argentina 4 b., 5. Španělsko 3 b., 6. Keňa 0 b.\n\nSemifinále: 28. září: SRN – Nizozemsko 2:1 (0:1)\n\nUtkání o 3.–4. místo: 1. října: Nizozemsko – Austrálie 2:1 (1:0). (Finále SRN – Velká Británie 1:3). Celkové pořadí: 1. Velká Británie, 2. SRN, 3. Nizozemsko.\n\n"}
{"id": "227474", "url": "https://cs.wikipedia.org/wiki?curid=227474", "title": "Doutník (rozcestník)", "text": "Doutník (rozcestník)\n\nSlovem doutník mohou být označeny: \n"}
{"id": "227475", "url": "https://cs.wikipedia.org/wiki?curid=227475", "title": "Renault 12F", "text": "Renault 12F\n\nRenault 12F byl letecký motor vyráběný během první světové války, vodou chlazený vidlicový dvanáctiválec, vyráběný automobilkou Moteurs Louis Renault Cie, sídlící ve francouzském městě Billancourt. Tyto motory byly stavěny také ve Velké Británii, jednak pobočkou firmy Renault Ltd. sídlící v londýnské čtvrti West Brompton, jednak v licenci firmou Wolseley (ta také v licenci stavěla motory Hispano-Suiza 8 jako Wolseley Python, Viper a Adder).\n\nMotory Renault 12F poháněly slavné francouzské lehké bombardéry Bréguet 14, ale také britské letouny Airco D.H.4 či Short 184 a R.E.7.\n\n\n\n"}
{"id": "227476", "url": "https://cs.wikipedia.org/wiki?curid=227476", "title": "Boby na Zimních olympijských hrách 1924", "text": "Boby na Zimních olympijských hrách 1924\n\nNa zimních olympijských hrách v Chamonix probíhala také soutěž čtyřsedadlových bobů. Podle tehdejších pravidel však bylo na výběru posádky, zda budou jízdy absolvovat v počtu čtyř nebo pěti závodníků. Závodilo se na přírodní dráze Les Pellerins. Tato dráha byla 1464,97 m dlouhá a obsahovala 16 zatáček. Výškový rozdíl mezi startem a cílem byl 156,29 m.\n\nNa startu bylo 9 bobů a 39 závodníků. Původně bylo přihlášeno více posádek, ale během tréninků byly nuceny některé posádky díky haváriím odstoupit. Argentinští bobisté dokonce skončili po tréninku v nemocnici a nemohli se ani zúčastnit slavnostního nástupu. Stali se tak první obětí zimních olympijských her v jejich historii. Vedle nich po tréninku k vlastní soutěži nenastoupily ani posádky USA, Švédska a Lucemburska.\n\nKvalita závodů trpěla probíhající oblevou. První bob Švýcarska, řízený Charlesem Stoffelem a nazývaný \"Kismet\", byl favoritem závodu. Při první jízdě však havaroval a odstoupil ze závodu. Podobně dopadly druhé boby Francie a Itálie. Eduard Scherrer (Švýcarsko II) se svým bobem zajel třikrát nejlepší čas. Scherrerův bob, který nazval \"Acrobate\", byl výhodný svými extrémně širokými sanicemi a dosahoval rychlosti až 70,2 km/h. Soutěž byla zároveň prvním mistrovstvím světa v bobovém sportu.\n\nPaul van den Broeck a Victor Verschueren (oba z prvního belgického bobu) se také zúčastnili hokejového turnaje. Henri Aldebert a Gerards André (oba z prvního francouzského bobu) byli také členy bronzového francouzského curlingového týmu.\n"}
{"id": "227478", "url": "https://cs.wikipedia.org/wiki?curid=227478", "title": "In Sorte Diaboli", "text": "In Sorte Diaboli\n\nIn Sorte Diaboli je sedmé studiové a první koncepční album norské black metalové kapely Dimmu Borgir. Koncept tohoto alba se projevuje v dějové návaznosti jednotlivých skladeb – dohromady tvoří příběh odehrávající se ve středověké Evropě. Hlavní postavou příběhu je kněz, který začíná pochybovat o své víře a nakonec zaujme místo Antikrista.\n\nÚvodní píseň nazvaná The Serpentine Offering se stala prvním a jediným singlem z tohoto alba.\n\n\nVe Spojených státech album debutovalo na 43. místě v žebříčku Billboard 200, během prvního týdnu se jej prodalo na 14 000 kusů. V domovském Norsku se dokonce ihned vyhouplo na první místo – tím se stalo prvním albem black metalové kapely v historii na celém světě, které se toto povedlo. Zároveň se jedná o první norský hudební počin, který se objevil v Billboard 200 od dob kapely A-ha.\n\n"}
{"id": "227480", "url": "https://cs.wikipedia.org/wiki?curid=227480", "title": "Murray Gell-Mann", "text": "Murray Gell-Mann\n\nMurray Gell-Mann (15. září 1929, Manhattan, New York City, New York, USA – 24. května 2019, Santa Fe, Nové Mexiko) byl americký fyzik, který získal v roce 1969 Nobelovu cenu za fyziku za svou práci na teorii elementárních částic.\n\nGell-Mann se narodil v Newyorské čtvrti Lower East Side do rodiny židovského imigranta z Černovic na Ukrajině. V roce 1955 se oženil s J. Margaret Dowovou (zemřela 1981) a v roce 1992 s Marcií Southwickovou. Má děti Elizabeth Sarah Gell-Mannovou (*1956), Nicholase Webstera Gell-Manna (*1963) a Nicholase Southwicka Levise (*1978).\n\nGell-Mann rychle odhalil sebe sama jako zázračné dítě. Hnán intenzivní chlapeckou zvědavostí a láskou k přírodě, v patnácti letech po absolvování Kolumbijské základní a přípravné školy vstoupil na Yaleovu univerzitu. Ve věku 23 let ho zaujal výzkum elementárních částic. V roce 1948 získal bakalářský titul v oboru fyzika na Yaleově univerzitě, v roce 1951 titul PhD ve fyzice na Massachusettském technologickém institutu. V letech 1954 až 1955 působil jako mimořádný profesor na Columbia University. V letech 1955 až 1993 byl profesorem na California Institute of Technology (Caltechu).\n\nGell-Mannovu práci v padesátých letech komplikoval problém, kam zařadit nově objevené částice, které byly nazvány kaony a hyperony. Zařazení těchto částic vedlo k objevení nového kvantového čísla nazvaného podivnost (anglicky \"strangeness\").\nJeden z Gell-Mannových objevů je Gell-Mann–Nishijimova rovnice, která byla zpočátku formulována z empirických výsledků, ale později byla vysvětlena kvarkovým modelem částic.\nV roce 1961 ho tato rovnice dovedla (a také Kazuhiko Nishijimu) ke klasifikaci elementárních částic hadronů do rodin podle jejich měnících se vlastností (tuto klasifikaci nezávisle v tuto dobu navrhoval i Yuval Ne'eman). Vzniklé schéma se nyní vysvětluje pomocí kvarkového modelu. Gell-Mann sám nazval systém termínem vypůjčeným z buddhismu „osmerá cesta\", protože vznikaly oktety (osmice) částic. Buddhismus byl jeden z Gell-Mannových zájmů.\nV roce 1964 Gell-Mann, a nezávisle na něm George Zweig, přišli s ideou kvarků. Podle těchto představ měly být mezony a baryony složené systémy skládající se z kvarků nebo antikvarků (baryony ze tří kvarků, mezony z dvojic kvark-antikvark). Kvarky měly být tří typů, jež dostaly jméno \"u\" (up), \"d\" (down) a \"s\" (strange – podivný), se spinem 1/2 a elektrickým nábojem (v uvedeném pořadí) postupně 2/3, -1/3, -1/3. Od doby svého vzniku byla tato teorie ještě dále rozvinuta.\nKvarky ovšem nebyly (a dodnes nejsou) přímo pozorovány jako samostatné částice, a tak byly dlouho považovány za pouhý matematický nástroj vhodný ke klasifikaci částic a jejich vlastností, nikoli skutečně existující fyzikální objekty. Další vývoj v oblasti teorie i experimentu však vedl k tomu, že dnes považujeme kvarky za reálné fyzikální objekty, i když se zdá, že z principiálních důvodů nikdy nebude možné je izolovat. \nNázev kvark (v originále quark), vytvořil Gell-Mann s odkazem na knihu Finnegans Wake, kterou napsal James Joyce, a která nezvyklými slovy a slovními hříčkami doslova překypuje. V této knize (kniha 2, epizoda 4) se hlavnímu hrdinovi zdá sen, ve kterém racci letící za plující lodí křičí \"three quarks for Muster Mark\" (česky asi \"tři kvarky pro Mistra Marka\"). V celém románu se toto slovo již nikde jinde nevyskytuje. Zweig chtěl pojmenovat zavedené částice \"esa\" (v originále \"aces\") ale Gell-Mannovo pojmenování se lépe uchytilo.\nZa práci vedoucí k uspořádání částic do přehledného schématu mu byla roku 1969 udělena Nobelova cena, tj. ještě jako velmi mladému.\nKvarky byly brzo přijímány jako základní částice při studiu stavby hadronů. V 1972 zavedl s Haraldem Fritzschem pro kvarky kvantové číslo nazvané 'barva' a později, v spojení s Heinrichem Leutwylerem, vytvořil úplnou teorii kvantové chromodynamiky (QCD).\nPozději Gell-Mann spolupracoval s Richardem Feynmanem na výzkumu slabé interakce ve fyzice.\n\nGell Mann i po zisku Nobelovy ceny pokračoval ve výzkumech. V 90. letech se jeho zájem obrátil ke studiu komplexních adaptivních systémů. Jde o studium systémů, které se vyvíjejí s použitím získaných informací. Příkladem může být dítě učící se mateřský jazyk nebo bakteriální kmen stávající se resistentní vůči antibiotiku. V roce 1984 Gell-Mann spoluzaložil v Novém Mexiku Santa Fe Institut, který se komplexními adaptivními systémy zabývá.\nNapsal také populárně naučnou kniha The Quark and the Jaguar: Adventures in the Simple and the Complex. Titul knihy je převzat z básně Arthura Sze: „The world of the quark has everything to do with a jaguar circling in the night“ (Svět kvarků má vše do činění s jaguárem obíhajícím v noci). \nV roce 2007 byl profesorem na Kalifornském technickém institutu a profesorem fyziky a astronomie na univerzitě v Novém Mexiku v Albuquerque, New Mexico. Byl členem redakční skupiny Encyclopædia Britannica.\n\n\n\n\n"}
{"id": "227483", "url": "https://cs.wikipedia.org/wiki?curid=227483", "title": "Netscape Messenger", "text": "Netscape Messenger\n\nNetscape Messenger byl poštovní klient vyvíjený společností Netscape. Jeho vývoj byl oznámen 11. června 2007 v Netscape fóru pod označením Netscape Mercury podle boha Merkura z římské mytologie. První veřejná verze vyšla 15. listopadu 2007 jako Netscape Messenger 9.0 Alfa 1 a byla založena na Thunderbirdu 2.0.0.9. 28. prosince 2007 byl další vývoj spolu s Netscape Navigatorem 9 ukončen.\n\n"}
{"id": "227485", "url": "https://cs.wikipedia.org/wiki?curid=227485", "title": "Lukáš Adam", "text": "Lukáš Adam\n\nLukáš Adam (* 5. září 1980 v Pardubicích) je bývalý český profesionální fotbalista. Nastupoval na pozici záložníka, naposledy hrál za Bohemians 1905.\n\nNejvyšší českou ligu začal hrát v SK Dynamo České Budějovice, kde vydržel až do roku 2007. V té době si ho na hostování stáhlo vedení Bohemians 1905 a v létě toho roku se hostování změnilo v přestup. V zimě 2008 odešel na hostování do druholigové Dukly Praha, po půl roce se v červenci vrátil zpět do Bohemians. Po podzimu 2009 ukončil profesionální kariéru. V současnosti žije s manželkou a dvěma syny, Matyášem a Kryštofem, v Českých Budějovicích, kde provozuje kavárnu s dětskou hernou Chňapík.\n\n"}
{"id": "227488", "url": "https://cs.wikipedia.org/wiki?curid=227488", "title": "Jiří Adamec (fotbalista)", "text": "Jiří Adamec (fotbalista)\n\nJiří Adamec (* 21. březen 1982) je bývalý český fotbalový útočník.\n\nZačínal hrát v FK Drnovice, kde vydržel s přestávkou v Příbrami až do roku 2005. V roce 2006 zamířil do SK Dynamo České Budějovice nejdříve na hostování a od roku 2007 na přestup.\n"}
{"id": "227489", "url": "https://cs.wikipedia.org/wiki?curid=227489", "title": "Walter W-IV", "text": "Walter W-IV\n\nWalter W-IV byl letecký motor vyráběný československou automobilkou Walter v letech 1923 až 1928. Jednalo se o licenci německého motoru BMW IV, který byl vyvinut na samém sklonku 1. světové války firmou Bayerische Motorenwerke GmbH (BMW) sídlící v Mnichově, ale nikdy tam nebyl vyráběn.\n\nV případě motoru Walter W-IV šlo o zcela nový šestiválcový řadový motor, koncipovaný podobně jako předchozí typ. Byl konstrukčně dohotoven koncem války, avšak vyráběn nebyl. Mateřská továrna BMW jej za podmínek poraženého státu a při následném omezení letecké výroby v Německu nebyla schopna vývojově dokončit a motor vyrábět. Pro případnou sériovou výrobu nutně potřeboval důkladně dále konstrukčně propracovat a odzkoušet. Jinonická továrna zakoupila na tento motor licenci a pokračovala ve vývoji a ve zkouškách. V listopadu 1923 byly práce dokončeny a s novým motorem byla odjeta homologační zkouška. Poté byla spuštěna sériová výroba tohoto motoru.\n\nStejně jako v případě motoru BMW IIIa se jednalo o výškový motor, tzv. \"překomprimovaný\" a \"předimenzovaný\" (tj. s kompresním poměrem vyšším než jaký by při provozu dovolovala odolnost paliva proti detonačnímu spalování a s větším zdvihovým objemem, než by byl třeba při běžně dosahovaných hodnotách středního ef. tlaku a střední pístové rychlosti k dosažení požadovaného výkonu; motor potom sice nebyl v nižších letových hladinách schopen pracovat na „plný plyn“, ale na druhou stranu si udržoval výkon do větší výšky, než je možné u běžně koncipovaného motoru s atmosférickým plněním). \n\nMotor byl vybaven speciálním karburátorem a pilot reguloval výkon motoru dvěma plynovými pákami, normální plynovou pákou (pro „škrcený“ výkon v nižších letových hladinách) a pákou tzv. výškového plynu, kterou mohl používat teprve od nadmořské výšky kolem 2000 metrů — v této výšce již nehrozilo poškození motoru ani při plné, „neškrcené“, dodávce palivové směsi.\n\nV roce 1924 vznikla další verze tohoto motoru W-300, což byla speciální překomprimovaná varianta W-IV. Ta měla výkon 300 k (220,6 kW) při 1400 ot/min a byla určena pro speciální, závodní letoun Aero A-18c. Mimo montáže výkonnějšího motoru Walter W-IV úprava letounu pro závod spočívala v použití povrchového chladiče rozloženého na střední části horního a na téměř celém spodním křídle. Chladič splynul s povrchem křídla a nevytvářel škodlivý čelní odpor, což pak mělo největší podíl na zlepšení aerodynamiky letounu.\n\nMotor Walter W-IV je součástí sbírek Národního technického muzea v Praze a Múzea letectva v Košicích.\n\nMotorů Walter W-IV bylo mezi lety 1923 až 1928 postaveno alespoň 214 kusů (jiné prameny uvádějí počet 225). Byly montovány do celé řady letounů československé výroby, mj. Aero A-11, Aero A-29, Aero DH-50, Letov Š-19 či speciálu Aero A-18c upraveného pro rychlostní závody.\n\nŠéfpilot továrny Aero Josef Novák vytvořil 21. března s letounem Aero Ae-18 čs. národní výškový rekord, když dosáhl výšky 8651 m, aby jej na stejném stroji 14. května pokořil novou hodnotou 9140 m.\n\nLetoun Aero A-18c byl nasazen do II. ročníku závodu o Cenu prezidenta republiky, který se konal 7. září 1924 a významného vítězství dosáhl pilot Josef Novák s letounem, který byl osazen upraveným motorem Walter W-IV (výkon zvýšen na 300 k, verze W-300). Josef Novák dosáhl za oba měřené okruhy Praha - Benátky - Říp - Praha průměrné rychlosti 263,427 km/h (v čase 45:33,2 min) a odsunul na 2. a 3. místo piloty Ježka a Vrecla, kteří startovali za Letov na typech Š-8 a Š-14. Josef Novák tak zopakoval své loňské vítězství, kdy zvítězil na závodním speciálu Aero A-18b s motorem Walter W-III.\n\nŠkpt. Alois Vicherek vytvořil s letounem Aero A-11 s motorem Walter W-IV 13. září 1925 celkem 5 národních rekordů, a to rekord v trvání letu (13 h, 15 min. a 19 sek.), rekord na vzdálenost (1900 km), rekord v rychlosti na 500 km (156,171 km/h), rekord v rychlosti na 1000 km (154,310 km/h) a rekord v rychlosti na 1500 km (152,412 km/h). A na půltucet rekordů v roce 1925 zaokrouhlil počet rotm. V. Svozil na III. leteckém závodu v rychlosti o cenu presidenta republiky 20. září, když se stejným typem letounu a motorem dosáhl rychlosti 195,680 km/h na 200 km s užitečným zatížením 500 kg. Na tomto závodu v kategorii C letadel se zatížením do 500 kg 2. místo obsadil svob. Bárta a za ním skončil rtm Procházka (všichni na Aero A-11).\n\nData dle\n\n\n\n\n\n"}
{"id": "227490", "url": "https://cs.wikipedia.org/wiki?curid=227490", "title": "Evandro Adauto da Silva", "text": "Evandro Adauto da Silva\n\nEvandro Adauto da Silva známý jako Adauto (* 29. květen 1980, Santo André, Brazílie) je bývalý brazilský fotbalový útočník.\nPo skončení aktivní kariéry se stal hráčským agentem.\n\nDo české ligy přišel v roce 2002 jako velká hvězda a posila týmu Slavie Praha. Na dlouhou dobu se dostal do základní sestavy a byl velkou oporou. Roku 2006 však přišly zdravotní potíže a také problémy s vyplácením výplaty ze Slavie, a tak Adauto odešel z české ligy pryč. Po působení v uruguayském Central Espaňol FC se v roce 2007 vrátil do Prahy, a to do druholigového týmu SK Sparta Krč. V letech 2008–2010 hrál za slovenský klub MŠK Žilina, jemuž rozdílovým gólem pomohl k postupu přes PFK Levski Sofia do základní skupiny Poháru UEFA 2008/09.\n\n"}
{"id": "227491", "url": "https://cs.wikipedia.org/wiki?curid=227491", "title": "Karim Adippe", "text": "Karim Adippe\n\nKarim Adippe (* 15. květen 1973) je uruguayský fotbalový útočník, který v současné době hraje za honduraský tým CD Victoria.\n\nAdippe přišel do pražské Slavie v roce 1998 a ta s ním počítala do základní sestavy. Adippe se však neukázal v nejlepším světle a tak byl puštěn na hostování na Žižkov. Ani tam se však neprosadil a tak českou ligu opustil.\n\n"}
{"id": "227493", "url": "https://cs.wikipedia.org/wiki?curid=227493", "title": "Jean-Bertin Akue", "text": "Jean-Bertin Akue\n\nJean-Bertin Akue (* 13. září 1975) je fotbalový útočník z Nigeru.\n\nHrál za FK Teplice již od začátku působení klubu v první lize. Byl aktivní a běhavý, ale na útočníka vstřelil minimum gólů, za 24 zápasů skóroval pouze jednou (proti Slovanu Liberec). Po roce 1998 o něj Teplice ztratily zájem a on opustil českou ligu. Poté hrál ve Švýcarsku.\n"}
{"id": "227494", "url": "https://cs.wikipedia.org/wiki?curid=227494", "title": "Walter W-III", "text": "Walter W-III\n\nWalter W-III byl letecký motor vyráběný československou automobilkou Walter v letech 1923 až 1924. Jednalo se o licenci německého motoru BMW IIIa, který byl ve značných počtech vyráběn na samém sklonku 1. světové války firmou Bayerische Motorenwerke GmbH (BMW) sídlící v Mnichově (je známý především díky tomu že poháněl stíhačku Fokker D.VIIF). \n\nV roce 1923 byla v továrně Walter zahájena výroba leteckých motorů. Byl to licenční motor německé továrny BMW v Mnichově. Šlo patrně o nejlepší konstrukci leteckého motoru, který byl v Německu k dispozici na sklonku První světové války s výbornými výškovými vlastnostmi, ovšem pokulhávající za výkony motorů, které měli k dispozici letečtí konstruktéři na straně Trojdohody, kde nejvýkonnější dostupné letecké motory dosahovaly v letech 1917–1918 výkonů až 300–400 koní. Zajímavé je, že přejímačem těchto motorů BMW IIIa (a BMW IV) pro rakousko-uherskou armádu v námořním arzenálu v Pule byl Ing. František Barvitius, pozdější hlavní konstruktér a technický ředitel Walter.\n\nMotorů Walter W-III bylo vyrobeno pouhých 20 kusů, většina požadovaných motorů typu BMW IIIa byla získána koupí v zahraničí (mnohdy z poněkud pochybných zdrojů a poněkud pokoutními cestami). Firma se později ve třídě nejvýkonnějších leteckých motorů (rozuměno na úrovni výkonů poloviny 20. let 20. století) zaměřila na stavbu licenčních motorů BMW IV, které firma vyráběla jako Walter W-IV.\n\nMotor Walter W-III byl výškový motor, tzv. \"překomprimovaný\" a \"předimenzovaný\" (tedy s kompresním poměrem vyšším než jaký při provozu dovolovala odolnost použitého paliva proti detonačnímu spalování a s větším zdvihovým objemem, než by byl třeba při běžně dosahovaných hodnotách středního efektivního tlaku a střední pístové rychlosti k dosažení požadovaného výkonu; motor potom sice nebyl v nižších letových hladinách schopen pracovat na „plný plyn“, ale na druhou stranu si udržoval výkon do větší výšky, než je možné u běžně koncipovaného motoru s atmosférickým plněním). Motor byl vybaven speciálním karburátorem a pilot reguloval výkon motoru dvěma plynovými pákami, normální plynovou pákou (pro „škrcený“ výkon v nižších letových hladinách) a pákou tzv. výškového plynu, kterou mohl používat teprve od nadmořské výšky kolem 2000 metrů — v této výšce již nehrozilo poškození motoru ani při plné, „neškrcené“, dodávce palivové směsi do válců.\n\nByl to šestiválcový řadový motor s ocelovými válci, z nichž každý měl navařen plechový vodní, chladicí plášť. Písty hliníkové. Vedení ventilů (1 sací, 1 výfukový) z odkovků bylo rovněž na válce přivařeno. Vačkový hřídel byl poháněn svislým hřídelem a dvěma páry kuželových kol od zadního konce klikového hřídele. Klikový hřídel byl uložen v sedmi ložiskách. Hliníková dvoudílná motorová skříň byla chlazena vzduchem. Ve spodní části motorové skříně byla uložena vodní pumpa, která byla poháněna svislým hřídelem od zalomeného hřídele. Stejným hřídelem byla poháněna i olejová pumpa.\n\nKrátce po odjetí typové, homologační zkoušky byl s tímto motorem (v letounu Aero A-18b) vytvořen československý rychlostní rekord 230 km/h a v roce 1924 zvítězil v II. ročníku rychlostního závodu o \"Cenu prezidenta republiky\", když jej pilotoval Josef Novák.\n\nMotory BMW IIIa a Walter W-III byly montovány do řady letounů čsl. výroby, mj. Avia BH-3, Aero Ae-04, Aero A-18, Letov Š-3, či speciálu Aero A-18b upraveného pro rychlostní závody.\n\n\n\n"}
{"id": "227495", "url": "https://cs.wikipedia.org/wiki?curid=227495", "title": "Tijani Belaid", "text": "Tijani Belaid\n\nTijani Belaid uváděný i jako Tijani Belaïd (* 6. září 1987, Paříž) je tuniský fotbalový záložník narozený ve Francii, momentálně působí v bahrajnském týmu Al-Muharraq. Belaid hraje zpravidla na kraji zálohy, umí obstojně zahrávat také standardní situace.\n\nNejslavnější branku v dresu Slavie Praha vsítil do sítě Steauy Bukurešť v historicky prvním utkání hlavní fáze Ligy mistrů UEFA.\n\n1. ledna 2008 byl účastníkem tragické autonehody, při níž zahynuli dva lidé. Sám Belaid coby řidič byl lehce zraněn. Následné vyšetřování ukázalo, že Belaid nebyl viníkem nehody a vyloučilo i požití alkoholu před jízdou. Po návratu do ČR se zapojil do přípravy Slavie, přišel však o účast na Africkém poháru národů v dresu Tuniska.\n\nV sezoně 2007/08 získal se Slavií mistrovský titul a ta na něj po sezoně uplatnila opci a z Interu ho vykoupila a zajistila si jeho služby do léta 2012. Následující sezonu přišel se Slavií další mistrovský titul.\n\nPo skončení podzimní části ročníku 2009/10 oznámil Karel Jarolím (trenér SK Slavia), že s ním nadále nepočítá. O jeho angažování tak uvažovala Mladá Boleslav, konkrétně o půlročním hostování s opcí. Belaid tak s týmem odcestoval na soustředění do Turecka, kde ovšem svými výkony nepřesvědčil a Boleslav od svého záměru ustoupila.\n\nNa jaře 2010 se připravoval individuálně mimo kádr Slavie, nakonec se ukázalo, že Belaid má problémy se štítnou žlázou, která přispěla k poklesu jeho formy. V létě 2010 se nakonec vrátil do A-týmu Slavie.\n\nV A-týmu Tuniska debutoval v roce 2006.\n\n"}
{"id": "227497", "url": "https://cs.wikipedia.org/wiki?curid=227497", "title": "Tekenu", "text": "Tekenu\n\nTekenu je staroegyptský posvátný symbol ne zcela jasného významu spojený s pohřebním kultem. Je zobrazován v pohřebním průvodu v podobě mužské postavy sedící, případně ležící na nosítkách nebo dřevěných saních, zahalené do pláště nebo zvířecí kůže. Podle starších (dnes již patrně překonaných) názorů představuje lidskou oběť přinášenou údajně při pohřbu panovníků.\n\nSoučasné interpretace tohoto symbolu jsou nejednotné. Podle některých egyptologů není tekenu skutečná osoba, ale schránka na ty části těla zemřelého, které se oddělily při mumifikaci, ale nebyly ukládány do kanop. Taková součást pohřební výbavy ovšem není prozatím archeologicky přesvědčivě prokázána. Podle jiných názorů tekenu představuje symbol znovuzrození – mytického slunečního býka, který sám sebe každodenně zplodí se svou matkou – nebem, aby se mohl zrodit na východním horizontu jako Kamutef.\n"}
{"id": "227498", "url": "https://cs.wikipedia.org/wiki?curid=227498", "title": "Rax", "text": "Rax\n\nRax (česky též \"Raxalpa\" či \"Rakous\") je pohoří tvořící vysoko vyzdvižená náhorní plošina se strmě spadajícími okraji. Silně erodovaná plošina ve výškách 1500 až 2007 m je pokryta obrovskými krasovými závrty, nejvyšší kopec se nazývá Heukuppe (Stoh). Základním stavebním kamenem pohoří je vápenec. Jižní okraj území v protáhlém hřebeni Semmering tvoří již předěl mezi Severními vápencovými Alpami a Centrálními krystalickými Alpami. Leží přibližně 70 km jihozápadně od Vídně. Celá oblast je hojně navštěvována.\n\nPohoří Rax od sousední skupiny Schneeberg (nejv. vrchol \"Klosterwappen\") dělí hluboké údolí Höllental, kterým protéká řeka Schwarza. Na západě ho od masivu Schneealpe odděluje údolí potoka Altenberger Bach. Sever masivu plynule přechází do mnohem nižších Gutensteinských Alp. Jih masivu pozvolna klesá do zvlněné krajiny poblíž města Mürzzuschlag.\n\nRaxalpe se počítá jako rodné místo vídeňské alpské školy. Historie uvádí místního horského vůdce Bedřicha Benesche jako průkopníka dělení cest a stezek a označování jejich obtížností Definoval první obtížnosti cest v Alpách. Tato Beneschova stupnice měla sedm stupňů – stupeň I byl u těžký, stupeň VII byl nejlehčí. Nešťastná sněhová lavina v roce 1896 si vyžádala tři oběti a to inspirovalo horolezce z Vídně pro založení první horské záchranné služby v Rakousku. Ottohaus se stal rodištěm psychoanalýzy za častých pobytů Sigmunda Freuda. Rax byl mnoho desítek let útočištěm a lezeckým rájem jeho pokračovatele Viktora Frankla. Až do své smrti měl rezervovaný pokoj na horní stanici lanovky. Několik zajištěných cest i ulice v Reichenau an der Rax nesou jeho jméno.\n\nHostince, resp. chaty na Raxu jsou: Raxalpen Bergasthof (Horský hostinec v Rakouských Alpách), Horská chata arcivévody Otty (Ottohaus), Seehütte (Jezerní chata), Habsburghaus (Habsburský dům), Karl-Ludwig Haus (Dům Karla Ludvíka), Waxriegelhaus (Dům pod hřbetem Waxriegel), a také Edelweißhütte (Chata Hořec) na Preiner Gscheidu.\nZ obce Hirschwang a.d. Rax (\"na východě masivu\") vede na okraj náhorní plošiny pohoří Rax lanovka, dlouhá 2 160 metrů s výškovým rozdílem 1 017 m. Lanovka na Rax je první kabinová visutá lanovka v Rakousku v jeho dnešních hranicích. Konečná stanice je u chaty Raxalpe Berggasthof (\"1 547 m\"). Jedná se o jedinou osobní lanovku v Raxu.\nCelé pohoří je velmi hustě protkáno značenými turistickými stezkami. Mnohé z nich jsou zajištěnými cestami různých obtížností. Výchozí bod optimální pro výstupy od jihu je obec Prein (\"680 m\"). V zimě je pohoří Rax ideálním terénem pro lyžování mimo sjezdovky /freeriding/. Sjezdové lyžování má k disposici jeden vlek u horní stanice lanovky a jeden s večerním osvětlením blízko obce Prein. Náhorní plošina je však využívána jako ideální terén pro běžky a skialpinismus.\n\n\n\nOblast, která je též označována za Vídeňské domácí hory, Wiener Hausberge, má dlouhou horolezeckou tradici. Najdeme zde výstupy od velmi lehkých až po extrémy, pohybující se kolem 11 stupně klasifikace UIAA. Většina horolezeckých cest je v dnešní době sanována kvalitními vrtanými a většinou i lepenými borháky nebo nýty. Díky bezplatnému tábořišti u obce Kaiserbrunn je Rax hojně navštěvován také Maďary, Poláky, Čechy a Slováky. Mezi atraktivní cíle patří Blechmauer v údolí Höllental s klasickou cestou Blechmauernverschneidung (VI) z roku 1932, Großofen, Stadlwand a další stěny. Pro mnoho raxovských stěn je typický porost borovicemi, které nejsou jen v jejich převislých a kolmých částech. Horolezecké cesty popisuje ručně psaný a kreslený průvodce Thomase Behma, který je mimo jiné i svérázným výtvarným dílem.\n\n\n"}
{"id": "227500", "url": "https://cs.wikipedia.org/wiki?curid=227500", "title": "První světlo", "text": "První světlo\n\nJako první světlo se označuje okamžik, kdy je dalekohled poprvé použit k získání astronomických záběrů (či přeneseně jiný přístroj poprvé využit pro svůj hlavní účel). Nejedná se o první použití daného dalekohledu, neboť před pořízením prvních snímků je obvykle potřeba provést řadu optických testů a kalibrací. Častým cílem prvního světla je nějaký známější a efektní objekt.\n\nPrvní získaný snímek má jen zřídka nějakou vědeckou hodnotu, neboť kvalita obrazu ještě nedosahuje plně možností daného přístroje. Přesto je to velmi očekávaný okamžik pro jeho obsluhu a astronomickou obec vůbec, neboť dalekohled poprvé dodá nějaké výstupy.\n"}
{"id": "227502", "url": "https://cs.wikipedia.org/wiki?curid=227502", "title": "Glen Elgin", "text": "Glen Elgin\n\nGlen Elgin je skotská palírna společnosti United Distillers nacházející se ve městě Elgin v hrabství Morayshire, jež vyrábí skotskou sladovou whisky.\n\nPalírna byla založena v roce 1898 Williamem Simpsonem a Jamesem Carlem. a produkuje čistou sladovou whisky. Tato palírna patří společnosti United Distillers od roku 1936. Od té doby palírna prosperuje a od roku 1964 zvýšila počet kotlů ze dvou na šest. Produkuje whisky značky Glen Elgin, což je dvanáctiletá whisky s obsahem alkoholu 43 %. Část produkce se míchá s whisky White Horse. Tato whisky má vůni po vřesu a akáciovém medu.\n\n\n"}
{"id": "227503", "url": "https://cs.wikipedia.org/wiki?curid=227503", "title": "Fotbalový stadion Za Lužánkami", "text": "Fotbalový stadion Za Lužánkami\n\nFotbalový stadion Za Lužánkami se nachází v katastrálním území Ponava na jihu brněnské městské části Brno-Královo Pole. Do roku 2001 na něm své zápasy hrával fotbalový klub FC Zbrojovka Brno a do roku 2008 v jeho sousedství stával zimní stadion Za Lužánkami.\n\nNa jaře 2015 započala skupina fanoušků pod vedením bývalého fotbalisty Petra Švancary zchátralý stadion svépomocí opravovat. Cílem bylo dostat stadion do provozu schopného stavu tak, aby na něm v červnu téhož roku mohla být uspořádána fotbalová exhibice u příležitosti rozloučení tohoto hráče s profesionální kariérou.\n\nO stavbě fotbalového stadion v Brně Za Lužánkami se uvažovalo město Brno již ve třicátých letech. Stavba byla zahájena a pro nedostatek finančních prostředků ukončena. Za tzv. druhé republiky (v roce 1939, po Mnichovské dohodě) vzniknul pokus o obnovení stavby, ale z pochopitelných důvodů nebyl realizován.\n\nStadion byl postaven v letech 1949-1953.\n\nVe čtvrtek 5. listopadu 1953 bylo na tomto stadionu před zraky 50 000 diváků sehráno první utkání, jehož slavnostní rámec byl zahájen hymnami. Vzhledem k dobovým zvyklostem pozdravil sovětské hosty předseda KNV Brno, poslanec Jan Nedělka. Po jeho projevu promluvil vedoucí výpravy sovětských sportovců N. M. Panfilov a žáci sportovní školy ledního hokeje předali oběma mužstvům kytice. Po krátké rozcvičce nastoupila obě mužstva na hřiště a jejich kapitáni si vyměnili vlajky. Přesně ve 14.30 hodin bylo utkání zahájeno.\n\nProti Dynamu Moskva však nenastoupili domácí, nýbrž výběr DSO Baník, který se skládal z hráčů obou prvoligových hornických oddílů – Ostravy a Kladna.\n\nVýběr DSO Baník – Dynamo Moskva 0:5 (0:3)<br>\nBranky: Koršunov 3 (branka na 0:1, 0:3 a 0:5), Salnikov (0:2) a Šabrov (0:4).<br>\nDiváci: 50 000\n\nSestava domácích (2-3-5): Kojecký – Markusek, M. Linhart – Fábera, Kofent, Šajer (46. Sršeň) – Kokštejn, Kuchler, J. Majer (46. Wiecek), Křižák, Bragagnolo.\n\nSestava hostů (2-3-5): Jašin – Rodionov, Križevskij – Kuzněcov, Bajkov, Savdunin – Rižkin, Beskov, Koršunov, Salnikov, Šabrov.\n\nPrvním brankářem, který na tomto stadionu neinkasoval, se tak stal pozdější legendární brankář Lev Jašin, který byl organizací fotbalových statistiků a historiků (IFFHS) zvolen nejlepším brankářem 20. století. Je dosud jediným brankářem, kterému se podařilo zvítězit v prestižní anketě o Zlatý míč. Triumfoval v roce 1963, rok po Josefu Masopustovi. V sezóně 1977/78 pak Masopust jako trenér přivedl Zbrojovku Brno na stadionu Za Lužánkami k titulu mistra Československa, dosud jedinému v brněnských fotbalových dějinách.\n\nV 60. až 70. letech byla postavena nová tribuna, čímž se stadion stal největším v celém Československu. Slavné kapitoly tohoto stadionu psaly fotbalové kluby Rudá hvězda Brno a později FC Zbrojovka Brno, jehož mužstvo zde získalo v roce 1978 mistrovský titul Československa. \n\n\nV roce 1990 přešel celý areál do rukou společnosti Boby Revue bývalého hokejisty Lubomíra Hrstky. Ten se však výstavbou hotelu a jiných zařízení finančně zadlužil a na opravu stadionu nezbyly finance. V roce 2001 stadion přestal vyhovovat požadavkům na 1. českou fotbalovou ligu a tehdejší klub 1. FC Brno se musel přestěhovat na poměrně malý stadion v Králově Poli. Roku 2004 koupilo fotbalový stadion Za Lužánkami Statutární město Brno za 17,5 milionu korun.\n\nV současnosti je stadion ve špatném technickém stavu a nevyhovuje požadavkům pro Gambrinus ligu ani požadavkům nařízení FIFA.\n\nZdroj: \nPoznámky:\n\nPoznámky:\n\nZdroj: \n\nPoznámky:\n\nSoučástí nově vybudovaného stadionu byl také škvárový atletický ovál s osmi drahami a sektory pro technické disciplíny. V roce 1954 se zde uskutečnilo mezinárodní atletické trojutkání ÚDA Praha - RH Praha - Dynamo Berlín, které ve dnech 18. a 19. září tohoto roku sledoval historicky nejvyšší počet diváků na atletických závodech v Brně 35 000 návštěvníků. O rok později zde při mezistátním utkání Československo - Polsko 30. srpna 1955 vytvořil Jerzy Chromik světový rekord v běhu na 3000 metrů překážek 8:41,2. V sedmdesátých a osmdesátých letech 20. století se na stadionu konal atletický mítink Veletržní Brno, který pořádal atletický oddíl Zbrojovka Brno.\n\nOd vzniku samostatné ligy byla třicettřikrát překročena hranice dvaceti tisíc diváků na zápase, z čehož dvacetpětkrát se tak stalo v Brně. Prvními 20 nejvyššími návštěvami se stále pyšní starý brněnský stadion Za Lužánkami.\n\nV roce 2008 zpracoval architekt Petr Hrůša ve spolupráci se svými kolegy z Ateliéru Brno s.r.o. projekt nového stadionu. Projektovaný stadion s kapacitou 30 000 míst k sezení, inspirovaný zejména stadiony z Kuala Lumpur a Stuttgartu, by měl vyhovovat kategorii ELITE dle nařízení FIFA a byl by proto vhodný pro všechny typy mezinárodních utkání. Hřiště má mít rozměry 125×85 metrů a samotná hrací plocha pak 105×68 metrů. Tribuny jsou navrženy jako prohnut, sedačky ve výšce asi 2,05 metrů nad plochou což podle architektů zlepší viditelnost. Pro utkání domácí soutěže pak může být stadion rozšířen až na kapacitu 35 000 míst přidáním 3 řad před navržené tribuny. Přímo v těle stadionu na úrovni tribun je navrženo 750 parkovacích míst zejména pro VIP členy, dále obchody, wellness a fitness centra. Projektovaný stadion by měl eliptický tvar, zastřešený trávník by byl vyhříván a uměle zavlažován. Cena projektované stavby by měla být přibližně 2,5 miliardy korun.\n\nPřipravovaný projekt byl zastaven v roce 2010 pro majetkové spory o vlastnictví pozemků vedle stadionu mezi firmou Czech City a městem Brno.\n\nV květnu 2016 byl představen nový model lužáneckého stadionu. Ten by se měl začít stavět v roce 2018 a být dokončen v roce 2021, přičemž jeho cena je odhadována na dvě miliardy korun. V kompletní podobě by byla kapacita stadionu až 33 tisíc díváků.\n\nSkupina fanoušků hokejového klubu HC Komety Brno i fotbalového klubu FC Zbrojovka Brno se rozhodla důkladněji sledovat dění okolo opuštěného areálu za Lužánkami. K tomuto účelu založili internetové stránky. Jak v jedné z jejich částí tvrdí, mají fungovat jako jeden z možných způsobů dohledu na orgány města a městské společnosti Starez starající se o Kajot Arénu (bývalé Rondo). Toho chtějí docílit zejména takzvanou výstřižkovou činností, tedy sledováním zmínek o stadionech v médiích. Dále plánují manifestační akce a výrobu předmětů, které by na problematiku upozornily.\n\nV roce 2014 vznikla nová iniciativa fanoušků na sociální síti Facebook, která upozorňuje na neradostný stav legendárního stadionu a má za cíl oslovit širokou veřejnost k propagaci aktivit za záchranu fotbalového stadionu Za Lužánkami v Brně: https://www.facebook.com/stadionzaluzankami. Díky těmto aktivitám téma lužáneckého stadionu postupně znovu ožívá. Známý fotbalista Petr Švancara, odchovanec brněnského fotbalu, dne 13. února 2015 veřejně v živém TV přenosu a v dalších sdělovacích prostředcích ohlásil svůj úmysl uskutečnit na tomto stadionu slavnostní rozloučení se svou profesionální fotbalovou kariérou, které je naplánováno na 27. června 2015. K tomu je však potřeba zchátralý stadion alespoň částečně opravit a tak Švancara oficiálně vyzval širokou veřejnost k pomoci při obnově stadionu. Podporu akci vyjádřilo vedení města Brna, oživení stadionu věnovala pozornost i média a Švancarova výzva se setkala s velkou odezvou u veřejnosti. Od února do června 2015 proběhla na stadionu série brigád na jeho obnovu a vyčištění, které se zúčastnily stovky dobrovolníků.\n\nDne 30. května 2015 Petr Švancara oficiálně zahájil před posledním ligovým utkáním Zbrojovky Brno v sezoně předprodej vstupenek na ohlášenou rozlučku. Do prodeje bylo vydáno celkem 23 000 vstupenek a počítalo se s dalšími 2.000 místy ve VIP-zóně. Vstupenky se prodávaly pouze fyzicky na jediném místě v Brně. Zájem o akci byl ze strany fanoušků tak velký, že během 10 dnů se všechny vstupenky vyprodaly. Dne 27. června 2015 areál stadionu po 14 letech znovu ožil; na stadionu a v jeho okolí ten den probíhaly doprovodné akce již od 12 hodin. O samotné exhibiční utkání Petra Švancary byl nakonec takový zájem, že plánovaná kapacita byla výrazně překročena a podle odhadů utkání na stadionu přihlíželo až 35 000 diváků, což byla nejvyšší návštěvnost fotbalového utkání v Česku od roku 1996.\n\nV roce 2016 se fanouškovská iniciativa na oživení stadionu dostala do výběru celosvětové soutěže Stadium Business Awards a 1. června v Madridu získala první místo v kategorii udržitelnost a komunita.\n\n"}
{"id": "227505", "url": "https://cs.wikipedia.org/wiki?curid=227505", "title": "Hrad Okazaki", "text": "Hrad Okazaki\n\nHrad Okazaki (: 岡崎城, \"Okazaki-džó\") je hrad v japonské prefektuře Aiči. Byl založen roku 1455 Cugijori Saigóem. V roce 1543 se zde narodil budoucí šógun Iejasu Tokugawa.\n\nV roce 1873 byl hrad stržen, ale v roce 1959 zde byla podle původních specifikací postavena betonová replika. V přilehlém parku stojí bronzová socha šóguna Tokugawy Iejasua.\n\n"}
{"id": "227510", "url": "https://cs.wikipedia.org/wiki?curid=227510", "title": "NAFTA", "text": "NAFTA\n\nSeveroamerická dohoda o volném obchodu (zkráceně NAFTA z angl. North American Free Trade Agreement) je obchodní dohoda spojující Kanadu, Spojené státy americké a Mexiko se snahou omezit obchodní a celní bariéry a liberalizovat obchod. Sídlem jsou hlavní města všech členských států (tedy Ottawa, Washington D.C. a Ciudad de México).\n\nVýší HDP je NAFTA největším hospodářským sdružením na světě, její ekonomiky představují třetinu světového HDP.\n\nNAFTA nabyla účinnosti 1. ledna 1994.\n\n"}
{"id": "227517", "url": "https://cs.wikipedia.org/wiki?curid=227517", "title": "Sunbeam Dyak", "text": "Sunbeam Dyak\n\nSunbeam Dyak byl stojatý řadový vodou chlazený šestiválcový letecký motor, který vyvinula britská firma Sunbeam Motor Car Co. Ltd. sídlící ve Wolverhamptonu. Motor poháněl blíže neurčené množství letounů Avro 504K. Celkem byla objednána výroba 160 motorů Sunbeam Dyak, skutečný počet vyrobených motorů není v dostupné literatuře uveden.\n\n\n\n"}
{"id": "227518", "url": "https://cs.wikipedia.org/wiki?curid=227518", "title": "Almuce", "text": "Almuce\n\nAlmuce též almutia je kožešinová pláštěnka s malou kapucí, delší než mozetta. Almuce se zapíná vpředu jen u krku. Její dolní okraj bývá zdoben střapečky. Nosí ji kanovníci jako součást chórového oblečení místo mozetty (zvláště v zimě).\n\n"}
{"id": "227520", "url": "https://cs.wikipedia.org/wiki?curid=227520", "title": "Rothes", "text": "Rothes\n\nRothes je skotská vesnice v hrabství Morayshire. Leží jižně od města Elginu na břehu řeky Spey. Vesnice má asi 1209 (2001) obyvatel. Na jih od vesnice leží Rothes Castle, hrad ze 13. století. Vesnice je jedním z nejdůležitějších středisek výroby whisky na světě. V samotném centru stojí čtyři palírny whisky (Speyburn, Glen Grant, Caperdonich, Glenrothes, Glen Spey). Ve vesnici též sídlí přední světový výrobce měděných destilačních zařízení Forsyth´s.\n"}
{"id": "227521", "url": "https://cs.wikipedia.org/wiki?curid=227521", "title": "Tour de Feminin", "text": "Tour de Feminin\n\nTour de Feminin – O cenu Českého Švýcarska je ženský etapový cyklistický závod pořádaný Jiřím Víchem v Krásné Lípě. Závod má pět etap rozdělených do čtyř dnů. Pravidelně se v sobotu jezdí dopoledne časovka a odpoledne Rumburské okruhy. Do roku 2008 se jedna etapa (4. etapa – Löbau) jela na území Německa. Tento závod je zařazen do kategorie WE 2. 2.\n\nZávodnice soutěží o titul v kategoriích nejlepší závodnice, vrchařská a bodovací soutěž, soutěž o nejlepší závodnici do 23 let, nejmladší závodnice (která závod dokončí) a cena útěchy. Závodnice oblékají žlutý trikot nejlepší závodnice, bílý trikot bodovací soutěže, modrý trikot vrchařské soutěže a oranžový trikot v soutěži iniciativy. \n\nNejvíce etap, čtrnáct, vyhrála německá závodnice Hanka Kupfernagel, která je též pětinásobnou vítězkou závodu.\n\n\n<nowiki>*</nowiki>\"tratě a jejich délka se kažný rok mění, pořadatel chce ovšem vždy docílit 400 km za celý závod\"\n\n\n"}
{"id": "227523", "url": "https://cs.wikipedia.org/wiki?curid=227523", "title": "Walter Major 6", "text": "Walter Major 6\n\nWalter Major 6 byl vzduchem chlazený letecký motor, určený k pohonu sportovních a turistických letounů, vyráběný československou firmou Walter (Akciová společnost Walter, továrna na automobily a letecké motory, Praha XVII-Jinonice) mezi lety 1936 až 1940. \n\nSlibný, výkonný motor Walter Major 4 z roku 1934 trpěl nepravidelností chodu při nižších otáčkách. Tuto vrozenou vadu se továrně nepodařilo zcela odstranit. Jeho následník, Walter Major 6 na tom byl z tohoto pohledu podstatně lépe. Oba motory měly stejné vrtání (118 mm) a zdvih (140 mm). Lišily se tedy na první pohled jen počtem válců. Oba pocházely z konstrukce prvního řadového, invertního motoru jinonické továrny Walter Junior 4 z roku 1932. Oproti němu při stejném zdvihu měly převrtané válce z vrtání 115 mm na 118 mm.\n\nWalter Major 6 (1936) byl řadový, šestiválcový vzduchem chlazený invertní letecký motor vyráběný v letech 1936-1940. Byl vyvíjen již v průběhu roku 1935, kdy byl také podrobně představen v továrním magazínu Walter Bulletin. Byl určen pro v tehdejší terminologii tzv. velkou turistiku a akrobacii. Podařilo se i prodat licenci firmě Isotta Fraschini do Itálie, kde se Majory 6 po určitý čas vyráběly. Počet vyrobených motorů se vyskytuje v pramenech odlišně. Udává se 35 (resp. 33) vyrobených motorů Major 6. Na stránkách výrobce se tento typ motoru z hlediska počtu prodaných motorů neuvádí, nicméně dle počtu aplikací a dle počtu vyrobených letounů lze usuzovat, že počty vyrobených motorů musely být vyšší už proto, že v uvedeném počtu 33-35 vyrobených motorů nejsou zahrnuty motory vyrobené firmou Isotta Fraschini.\n\nTímto typem Walter Major 6 končí éra výroby invertních čtyřválců a šestiválců Walter o vrtání 118 a zdvihu 140 mm.\n\nŘadový invertní, vzduchem chlazený šestiválcový motor s přímým pohonem vrtule vznikl přirozeným vývojem ze čtyřválcových motorů Walter Junior 4 a Walter Major 4. S těmito motory jej spojuje jen malá čelní plocha, nízká hmotnost, spolehlivost, trvanlivost a jednoduchá konstrukce ing. Františka Barvitia. Díky podstatně vyššímu výkonu 140-151 kW (190-205 k) byl určen pro větší a rychlejší dopravní a spojovací letadla, ale také pro sportovní a vojenské letouny s tažnou popř. i tlačnou vrtulí. Metalurgicko-technologické vlastnosti použitých materiálů a konstrukční řešení součástí bylo podobné s jeho předchůdcem Walter Major 4. Dimenze těchto součástí ovšem respektovaly zvětšení motoru o 1/3.\n\nWalter Major 6 byl zastavován do italských, polských a jugoslávských letounů. V Itálii to bylo u dvouplošníku Breda Ba.44 a u dvoumotorového, šestimístného dopravního dolnoplošníku Caproni Ca.308 Borea.\n\nJako ostatní řadové invertní motory byl i Walter Major 6 úspěšný na polském trhu. Továrnou DWL z Varšavy (Doświadczalne Warsztaty Lotnicze) konstrukčního týmu Stanisław Rogalski a Jerzy Drzewiecki byl zastavován do letounů RWD-11 (dvoumotorový šestimístný dopravní letoun) a do komerčně velmi úspěšného třímístného turistického hornoplošníku RWD-13, který byl vyráběn ve větších sériích pro potřeby polského letectva. RWD-13 byl provozován vojenskými i civilními letectvy mnoha států, u vojenských to bylo 9 a u civilních 8 zemí.\n\nRogožarski SIM-XII-H (srbsky: Рогожарски СИМ-XII-Х) byl jugoslávský jednomotorový cvičný letoun s dvěma plováky EDO navržený v roce 1938. I tento hydroplán byl vybaven motorem Major 6. Byl vyráběn v továrně Rogožarski v Bělehradě a byl určen pro pilotní výcvik v Letectvu armády Království Jugoslávie.\n\nV Československu tento motor měl \"nosit\" pouze letoun choceňské firmy Ing. P. Beneš, ing. J. Mráz, továrna na letadla, kde se měl objevit v letounu Beneš-Mráz Be-156 Beta Major. Tento projekt však nebyl realizován.\n\n\n\n\n\n\n\n"}
{"id": "227525", "url": "https://cs.wikipedia.org/wiki?curid=227525", "title": "Banánová republika", "text": "Banánová republika\n\nBanánová republika je pejorativní termín pro malý, nejčastěji latinskoamerický, karibský či africký stát, který se vyznačuje politickou nestabilitou.\n\nOznačení \"banánový\" odkazuje na jeho závislost na omezeném zemědělství a vládu malé, obvykle samozvolené, korupční vlády. Banánové republiky jsou také typické sklonem k častým revolucím a státním převratům. \n\nPrvní známé použití tohoto pojmu pochází od amerického autora O. Henryho v roce 1904 v knize \"Cabbages and Kings\". Kniha byla napsána na motivy Henryho pobytu v Hondurasu v letech 1896–1897, kde se skrýval před federální vládou USA kvůli zpronevěře.\n\nNěkdy je termín „banánová republika“ používán přeneseně i pro bohaté, demokratické státy, pokud chce autor výroku poukázat na některé jejich problémy.\n\nČlenové hudební skupiny Znouzectnost napsali píseň „Převrat v banánové republice“, která se objevila na albu \"Obludný Neználek\". Text písně popisuje typické aspekty tzv. banánových režimů.\n\n"}
{"id": "227532", "url": "https://cs.wikipedia.org/wiki?curid=227532", "title": "Jindřich I. Anglický", "text": "Jindřich I. Anglický\n\nJindřich I. Anglický zvaný \"Beauclerc\" (1068 – 1. prosinec 1135, Saint-Denis-en-Lyons) byl anglický král normanského původu. Jindřich byl čtvrtým synem Viléma I. Dobyvatele, přičemž se jako první z nich narodil na anglické půdě po normanském záboru z roku 1066. Po svém starším bratru Vilémovi II. nastoupil na anglický trůn a v roce 1100 porazil svého nejstaršího bratra Roberta, a stal se tak vévodou z Normandie. Byl nazýván \"Beauclerc\" pro svoji vzdělanost, a také \"Lion of Justice\", protože zdokonalil tehdejší legislativní a administrativní systém.\n\nJindřichova politika je posuzována rozporuplně. Na trůn nastoupil v době, kdy byl jeho bratr Robert na první křížové výpravě. Na počátku vlády jej plně zaměstnávaly boje s Robertem o nadvládu v Anglii a Normandii. Podařilo se mu obě země spojit poprvé od smrti otce v roce 1087. Baronům potvrdil Listinu svobod, která se stala základem pozdější Magny Charty Libertatum.\n\nZbytek Jindřichovy vlády byl plný justičních a finančních reforem. Snažil se omezit zneužití moci svých úředníků jejich pravidelnými obměnami. Během jeho vlády začaly mizet rozdíly mezi anglosaskou a normanskou populací a Jindřich sám si vzal manželku ze starého královského saského rodu. Usmířil se s církví a vyrovnal staré spory vzniklé během vlády jeho bratra. Nemohl však zajistit hladké nástupnictví své osoby, protože svého syna Viléma ztratil při ztroskotání lodi White Ship. Přál si (a své barony přísahou zavázal k tomu), aby se jeho nástupkyní stala dcera Matylda, avšak místo toho se po jeho smrti rozhořela dlouhá občanská válka.\n\nJindřich se narodil mezi květnem 1068 a květnem 1069, pravděpodobně v Selby v Yorkshiru. Jeho matka, Matylda Flanderská, byla potomkem Alfréda Velikého. Královna Matylda pojmenovala svého malého syna po svém strýci, francouzském králi Jindřichovi I. Jelikož byl nejmladším synem rodiny, očekávalo se, že se bude věnovat církevní kariéře, díky čemuž dostal hlubší vzdělání, než bylo v té době obvyklé. Byl prvním normanským králem na anglickém trůnu, který hovořil plynně anglicky.\n\nVilém před svou smrtí v roce 1087 rozdělil své země mezi zbylé tři syny. Robert pro svou neschopnost a nedobré vztahy s otcem nebyl stanoven následníkem a získal jako odškodnění Normandii, anglická koruna připadla mladšímu bratru Vilému Rufusovi. Nejmladší Jindřich získal finance ve výši 5000 liber stříbra. Jindřich se snažil starší bratry poštvat proti sobě navzájem, avšak neuspěl, podepsali smlouvu, že pokud jeden z nich zemře bez dědice, připadne jeho země druhému.\n\n2. srpna 1100 byl Vilém II. nešťastnou náhodou zabit šípem při lovu v Novém lese. Vévoda Robert, který měl podle dohody na uprázdněný trůn nastoupit, se ještě nevrátil ze Svaté země. Jelikož nebyl přítomen a měl mezi anglickými šlechtici špatnou pověst, podařilo se Jindřichovi obsadit královskou pokladnici ve Winchesteru a již 5. srpna se nechat korunovat. Svoji pozici upevnil vydáním Listiny svobod, která šlechticům přiznala více práv na úkor krále a je považována za předchůdkyni Magny Charty.\n\nJindřich se oženil 11. listopadu 1100 s Edith, dcerou skotského krále Malcolma III. Edith byla také vnučkou Eduarda Vyznavače, a tak tímto sňatkem byla spojena normanská linie se starým anglosaským královským rodem. Sňatek však notně rozladil normanské barony, jako gesto dobré vůle si tedy Edith alespoň změnila jméno na Matylda, které bylo pro Normany obvyklejší. Na druhou stranu se Jindřich tímto sňatkem stal mnohem přijatelnějším panovníkem pro anglosaskou populaci. Anglický dvůr se během vlády Jindřicha a Matyldy stal centrem literárních a hudebních aktivit, mnohá z děl básníků té doby byla věnována královně Matyldě. Jindřich svou ženu v jejích zálibách podporoval.\n\nRobert se vrátil z kruciáty o několik týdnů později doprovázen movitou italskou manželkou a věhlasem bojovníka s nevěřícími a v červenci 1101 se vylodil v Portsmouthu v pokusu o uchvácení anglické koruny. Začalo vyjednávání. Bratři se posléze v Altonu dohodli, že si Jindřich nechá Anglii a vyplatí Robertovi každoroční důchod dvou tisíc liber. Jindřich poté pronásledoval bratrovy straníky a vykázal je do exilu. Roku 1105 se Jindřich rozhodl Roberta jako hrozbu svému postavení trvale eliminovat a vypravil se s armádou přes kanál La Manche do Normandie. Ráno 28. září 1106, přesně 40 let po vylodění Viléma Dobyvatele v Anglii, začala rozhodující bitva jeho dvou synů, Roberta a Jindřicha.\n\nBitva se odehrála u malé vesničky Tinchebray. Střet byl naprosto neočekávaný a nepřipravený. Jindřich se svou armádou pochodoval na jih od Barfleur směrem k Domfrontu a Robert vedl své vojsko z Falaise do Mortain. Setkali se na křižovatce v Tinchebray a boj probíhal na linii asi 7 kilometrů dlouhé. K večeru se Robert pokusil o ústup, ale byl zajat Jindřichovými muži.\n\nPoté, co Jindřich porazil armádu svého bratra, Roberta uvěznil.\n\nNejdříve byl cenný zajatec umístěn v londýnském Toweru, později na hradu v Devizes a nakonec v Cardiffu. Robertovi se z Cardiffu podařilo uprchnout, ale jeho kůň uvázl v bažině a Robert byl znovu chycen. Aby Jindřich zamezil dalším útěkům, dal Robertovi vypálit oči. Robert strávil v bratrově vězení celých dvacet osm let, zdá se, že zemřel jako osmdesátiletý stařec a byl pohřben v kostele sv. Petra v Gloucesteru.\n\nJindřich podřídil normandské vévodství anglické koruně a sjednotil tak země svého otce. Roku 1113 se pokusil zmenšit chronické potíže v Normandii zasnoubením svého nejstaršího syna Viléma Aethelinga Matyldě, dceři Fulka V., hraběte z Anjou, který byl vážným nepřítelem.\n\nFulko z Anjou na stranu Jindřicha I. přešel teprve po svatbě Matyldy a Viléma v červnu 1119. Manželství nemělo dlouhého trvání, Vilém se v zimě roku 1120 utopil a Matylda se odebrala za zdi kláštera.\nKrál Jindřich zadržel Matyldin vdovský podíl a tím opět vzplanuly spory s Fulkem z Anjou.\nRoku 1127 byl Jindřichův synovec Vilém Clito, Robertův syn, uznán flanderským hrabětem a král Jindřich v obavě před uplatněním Vilémova nároku na Normandii navrhl Fulkovi manželské spojení své dědičky Matyldy a Fulkova syna Geoffreye. Dynastická svatba se konala v červnu 1128.\n\nJindřich po nenadálé Vilémově smrti převzal celý bratrův dvůr i státní správu. Po korunovaci vydal listinu svobod, v níž napadal politiku svého bratra a slíbil zemi dobrou vládu. Straníky hodlal získat udělováním výsad a dalekosáhlých úlev, což se mu vyplatilo v okamžiku Robertova vylodění roku 1101, když na jeho straně zůstala anglická církev i bývalí přívrženci Viléma Rufuse v čele s Robertem z Bellême a jeho bratry. O rok později král začal konfiskovat majetky hrabat z Montgomery, k nímž patřil právě Robert, a půdu hraběte Viléma z Mortain. Roberta vyhnal do exilu v Normandii, kde měl své další majetky a měl tak podklad k snažení o znovuzískání svých ostrovních statků.\n\nVláda byla v prvních letech ovlivněna děním v Normandii a také myšlenkami nového gregoriánského reformního hnutí, které ohrožovalo tradiční královskou moc nad církví. Stoupenci reformy tvrdili, že král je jako laik podřízen všem kněžím, protože nakládá pouze s těly, kdežto kněží s dušemi. Neuznávali dosud uplatňovanou představu, že pomazaný král je posvěceným zástupcem Boha. V letech 1103 až 1107 byl Jindřich ve sporu o investituru s Anselmem, arcibiskupem canterburským, který odmítal složit mu přísahu věrnosti a vysvětit králem dosazené preláty. Kompromis byl uzavřen po králově strategickém vyčkávání roku 1107 v Londýně. Jindřich se vzdal práva jmenovat biskupy a opaty, ale ti mu museli přísahat věrnost, výměnou za poskytnutí opatských či biskupských statků. Po Anselmově smrti roku 1109 nechal jeho stolec celých pět let neobsazený.\n\nKrál potřeboval zvýšit příjmy královské pokladny, které plynuly 85 % z celkových doložených důchodů z půdy, lenního panství a jurisdikce, a prováděl centralizaci své vlády. Provedl několik sociálních a justičních reforem, včetně vydání Listiny svobod a obnovení zákonů Eduarda Vyznavače.\n\nJindřich měl s uměnímilovnou manželkou Matyldou tři děti.\nDcera Eufémie zemřela v mládí, Vilém, jediný Jindřichův legitimní syn, zahynul 25. listopadu 1120 při ztroskotání lodi White Ship u normandského pobřeží; kromě něj byly mezi mrtvými i dvě Jindřichovy nemanželské děti. Ztráta syna znamenala pro Jindřicha i ztrátu jeho jediného nástupce. Z legitimních potomků mu zbyla pouze dcera Matylda, která se po mnoha životních peripetiích stala královnou Anglie.\n\n29. ledna 1121 se Jindřich, těžce zasažený rodinným neštěstím, po domluvě canterburského arcibiskupa Raula znovu oženil. Vyvolenou se stala Adeliza z Lovaně, dle současníků krásná žena s pokojnou povahou, kterou hluboce trápilo, že není schopná dát králi dědice. Když tak Jindřich zůstal bez mužského potomka, podnikl bezprecedentní krok a přinutil své barony přísahat věrnost a nástupnická práva své dceři Matyldě. Roku 1135 navštívil Jindřich Normandii, aby viděl své vnuky, děti Matyldy a Geoffreyho z Anjou. Ve vnoučatech nalezl velkou oblibu, ale brzy se začal hádat se svou panovačnou dcerou a zetěm a tyto spory jej zdržely v Normandii déle, než plánoval.\n\nJindřich zemřel 1. prosince 1135 na otravu jídlem, přejedl se svými milovanými mihulemi v normandském Saint Denis en Lyons. Vnitřnosti byly pohřbeny v katedrále v Rouenu a tělo bylo převezeno do Anglie a pohřbeno v opatství v Readingu, které ve 14 letech založil.\n\nAčkoliv angličtí baroni přísahali podporovat Matyldu jako budoucí královnu, trůn nakonec získal Jindřichův synovec Štěpán z Blois, syn Jindřichovy sestry Adély. Spory mezi Štěpánem a Matyldou vyústily v dlouhou občanskou válku, označovanou jako „Anarchie“. Vleklý, téměř dvacetiletý spor pustošící zemi nakonec po smrti Štěpánova staršího syna Eustacha urovnala dohoda o nástupnictví Matyldina syna, Jindřicha Plantageneta.\n\n"}
{"id": "227534", "url": "https://cs.wikipedia.org/wiki?curid=227534", "title": "Zastupitelstvo", "text": "Zastupitelstvo\n\nZastupitelstvo je obecné označení pro volený sbor zastupitelů buď v samosprávě, na úrovni obcí, měst, statutárních měst (včetně jejich městských částí nebo obvodů) a krajů, či celých států a zemí. \n\nV Česku jsou všechna zastupitelstva volena na 4 roky, poslední volby do zastupitelstev obcí proběhly v roce 2018 a do zastupitelstev krajů v roce 2016.\n\n\nPro zastupitelské sbory na zemské nebo státní úrovni se v češtině obvykle používají jiné výrazy. \n"}
{"id": "227535", "url": "https://cs.wikipedia.org/wiki?curid=227535", "title": "Kõrgessaare (obec)", "text": "Kõrgessaare (obec)\n\nObec Kõrgessaare (estonsky Kõrgessaare vald) je samosprávná obec v estonském kraji Hiiumaa.\n\nV obci žije přibližně třináct set obyvatel, z toho pět set v městečku Kõrgessaare, které je administrativním centrem obce a podle něhož je obec pojmenována. K obci dále patří 58 vesnic (Heigi, Heiste, Heistesoo, Hirmuste, Hüti, Isabella, Jõeranna, Jõesuu, Kalana, Kaleste, Kanapeeksi, Kauste, Kidaste, Kiduspe, Kiivera, Kodeste, Koidma, Kopa, Kurisu, Kõpu, Laasi, Lauka, Lehtma, Leigri, Lilbi, Luidja, Malvaste, Mangu, Mardihansu, Meelste, Metsaküla, Mudaste, Mägipe, Napi, Nõmme, Ogandi, Ojaküla, Otste, Palli, Paope, Pihla, Poama, Puski, Reigi, Risti, Rootsi, Sigala, Suurepsi, Suureranna, Sülluste, Tahkuna, Tammistu, Tiharu, Viita, Viitasoo, Vilima, Villamaa a Ülendi).\n\n"}
{"id": "227538", "url": "https://cs.wikipedia.org/wiki?curid=227538", "title": "Käina (obec)", "text": "Käina (obec)\n\nObec Käina (estonsky Käina vald) je samosprávná obec v estonském kraji Hiiumaa.\n\nV obci žije něco přes dva tisíce obyvatel, z toho necelá polovina v městečku Käina, podle něhož byla obec pojmenována a které je jejím správním centrem. Jako další sídla patří k obci 34 vesnic — Aadma, Allika, Esiküla, Jõeküla, Kaasiku, Kaigutsi, Kassari, Kleemu, Kogri, Kolga, Kuriste, Laheküla, Lelu, Ligema, Luguse, Moka, Mäeküla, Mäeltse, Männamaa, Nasva, Niidiküla, Nõmme, Nõmmerga, Orjaku, Putkaste, Pärnselja, Ristivälja, Selja, Taguküla, Taterma, Utu, Vaemla, Villemi a Ühtri.\n\n"}
{"id": "227540", "url": "https://cs.wikipedia.org/wiki?curid=227540", "title": "Horní Bukovsko", "text": "Horní Bukovsko\n\nHorní Bukovsko je místní část Dolního Bukovska v okrese České Budějovice. V roce 2011 zde trvale žilo 101 obyvatel.\n\nVe vesnici postavené na kopci severně od městyse Dolní Bukovsko je křižovatka silnic do Dolního Bukovska, Zálší a Bzí.\n\nPrvní písemná zmínka o vesnici pochází z roku 1354. Zdejší fara je uváděna již ve 14. století, kdy k ní patřily vesnice Zálší, Mažice, Klečata a zaniklý Skrbkov (či Skrblov). Bukovsko patřilo nejdříve k panství týnskému, které v roce 1422 získal Oldřich II. z Rožmberka, společně s Janem ze Soutic. Po roce 1461 se celé panství dostalo pánům Soutickým, v 16. století se Horní Bukovsko dostalo k pánům Vratislavům z Mitrovic, kteří zdejší dvůr drželi až do roku 1923, kdy byl rozparcelován.\n\nVe středu osady stojí kostel svatého Štěpána, původně gotický ze 14. století, barokně přestavěný v roce 1670, naposledy upravován v 18. století. Hranolová barokní věž byla vystavěna kolem roku 1700. Doposud chátrající dvůr je v severní části vesnice.\n\nŠkola v Horním Bukovsku nebývala, obec byla přiškolena k Dolnímu Bukovsku.\nNa počátku 20. století žilo v Horním Bukovsku 240 obyvatel. Ve dvacátých létech 20. století už obcí dvakrát denně projížděl autobus do Veselí nad Lužnicí a do Týna nad Vltavou.\n"}
{"id": "227541", "url": "https://cs.wikipedia.org/wiki?curid=227541", "title": "Dobrá Voda (Hartmanice)", "text": "Dobrá Voda (Hartmanice)\n\nDobrá Voda je osada v okrese Klatovy ležící 2 km jižně od starého hornického města Hartmanice, jehož je částí. V roce 2011 zde trvale žilo dvacet obyvatel.\n\nO Dobré Vodě (Březnice, Březník, \"Gutwasser\") (877 m) jsou první zmínky z roku 1602. V osadě stával od roku 1754 kostelík a u pramene „zázračné vody“ byly prosté lázničky. Od konce 18. století Dobrá Voda patřila k prášilskému dvoru.\n\n\n\n"}
{"id": "227543", "url": "https://cs.wikipedia.org/wiki?curid=227543", "title": "Hory Matky Boží", "text": "Hory Matky Boží\n\nHory Matky Boží () jsou částí obce Velhartice v okrese Klatovy v Plzeňském kraji. Vesnice leží v nadmořské výšce okolo 675 metrů. V roce 2011 zde trvale žilo 101 obyvatel.\n\nVesnice je pravděpodobně pojmenována po dolu Nálezná jáma Matky Boží. Název se v historických pramenech objevuje ve tvarech: Hory Matky Boží (1520), \"„na horach Strzibrnych Welharticzkych slove Matky Bozij Sniežny„\" (1610) a \"„v Matky Boži na Horach Welharticzkych“\" (1630). V osmnáctém a devatenáctém století se užíval také lidový název \"Zlámané Hory.\"\n\nNejstarší stopy po těžbě rudních ložisek v okolí vesnice pochází z desátého až dvanáctého století, ze kdy se dochovaly sejpy podél Ostružné a jejích přítoků. První krátké štoly podél křemenných žil pochází ze třináctého století, ale na jeho konci již byla zdejší ložiska zlata pravděpodobně vyčerpaná.\n\nRozmach hornictví nastal až s objevem stříbronosného galenitu v první čtvrtině šestnáctého století, kdy patřilo velhartické panství patřilo Zdeňku Lvovi z Rožmitálu. Z 19. listopadu 1519 pochází zmínka o jámě svaté Anny propůjčené Baltazaru Bohuchvalovi a jen o několik dnů později získal práva k Nálezné jámě Matky Boží Jiří Popel z Lobkovic. První písemná zmínka o osadě pojmenované podle jámy pochází z roku 1520. Rozvoj dolování výrazně podpořil král Ludvík Jagellonský, když osadu dne 12. listopadu povýšil na horní město a udělil mu trhové a várečné právo. Kromě toho městu věnoval znak s pečetí a obyvatele osvobodil od poddanství.\n\nVětšina dolů bývala na východní straně vrchu Křížovka a na vrchu Kalvárie. Dolů bylo v polovině šestnáctého století asi třicet a většina z nich nepřesahovala hloubku 80–100 metrů. Doly byly odvodňovány pomocí dědičných štol svatého Kryštofa, Vavřince, Šmelcířské a tzv. hluboké. Většina ložisek byla vyčerpána okolo poloviny šestnáctého století. Pokusy o obnovu dolování v sedmnáctém století skončily neúspěšně a stejný výsledek měly také snahy ve druhé polovině osmnáctého století. Dochovaným pozůstatkem jednoho z těchto mladších dolů je až tři metry hluboká propadlina s haldou u silnice do Drouhavce. Jiné staré důlní dílo na úpatí Křížovky sloužilo od roku 1914 k napájení koupaliště.\n\nJeště na počátku dvacátého století byly Hory Matky Boží uváděny jako město, ve kterém žilo 660 obyvatel.\n\n"}
{"id": "227544", "url": "https://cs.wikipedia.org/wiki?curid=227544", "title": "High and Mighty", "text": "High and Mighty\n\nHigh and Mighty je deváté studiové album britské progressive rockové skupiny Uriah Heep.\n\n„High and Mighty“ je posledním albem skupiny Uriah Heep na kterém účinkoval vokalista a zakládající člen skupiny David Byron, který byl vyhozen za jeho problémy s alkoholem.\n\nAlbum nebylo moc dobře přijato, protože bylo experimentem který vycházel z rockových kořenů a sklouzával do hlavního proudu. Postrádá delší kompozice a písničky s fantazijními náměty jako měla předešlá alba.\n\nJohn Wetton převzal úlohu zpěváka v písničce \"One Way Or Another\".\n\nPůvodní vinylové LP mělo jednoduchý obal s texty vytištěnými na vnitřní vložce.\n\n\n\n"}
{"id": "227546", "url": "https://cs.wikipedia.org/wiki?curid=227546", "title": "Speyburn", "text": "Speyburn\n\nSpeyburn (\"též: Speyburn-Glenlivet\") je skotská palírna společnosti Inver House Distillers nacházející se ve městě Rothes v hrabství Morayshire, jež vyrábí skotskou sladovou whisky.\n\nPalírna byla založena v roce 1897 Johnem Hopkinsem & spol. a produkuje čistou sladovou whisky. Palírnu roku 1916 zakoupila společnost Distillers Company Ltd a od roku 1991 je majitelem Inver House Distillers. Zajímavostí je že areálem této palírny protékají dva potoky Broad Burn a Small Burn, které se dál vlévají do řeky Spay. Produkuje whisky značky Speyburn, což je 10letá whisky s obsahem alkoholu 40%. Tato whisky má slabou chuť po pepři.\n\n\n"}
{"id": "227547", "url": "https://cs.wikipedia.org/wiki?curid=227547", "title": "Grand Prix USA 1991", "text": "Grand Prix USA 1991\n\nGrand Prix USA 1991 (XXVIII Iceberg United States Grand Prix), úvodní závod 42. ročníku mistrovství světa vozů Formule 1 se potřetí uskutečnil na městském okruhu v Phoenixu (Arizona), který oproti předchozím ročníkům doznal technických změn.\n\n\n\n\n\nSestřih kvalifikace GP USA 1991\nSestřih GP USA 1991\nOstré kolo z pohledu Ayrtona Senny\n"}
{"id": "227548", "url": "https://cs.wikipedia.org/wiki?curid=227548", "title": "Ricardo Alves Andrade", "text": "Ricardo Alves Andrade\n\nAlves (* 12. ledna 1982, Guarulhos, Brazílie) je brazilský fotbalista, který působil v české lize. Do svého týmu si ho vybralo vedení opavského fotbalu, ale zde odehrál jen jediný zápas a byl propuštěn.\n\n"}
{"id": "227549", "url": "https://cs.wikipedia.org/wiki?curid=227549", "title": "Velbloud jednohrbý", "text": "Velbloud jednohrbý\n\nVelbloud jednohrbý, označovaný často jako dromedár nebo dromedář (\"Camelus dromedarius\") je velký savec z čeledi velbloudovitých, který je v přírodě už vyhuben a žije jen ve zdomácnělé formě. Zde slouží k přenášení těžkých nákladů nebo jako dopravní prostředek.\n\nPřed zdomácňováním, které začalo už asi 4000 let před naším letopočtem, žil dromedár zřejmě v severní Africe a Arábii. Dnes je dromedár významné hospodářské zvíře a chová se na původním území výskytu, v Přední a Malé Asii až po Indii. Divoce se dnes vyskytuje pouze v Austrálii, kde byli dromedáři uměle vysazeni lidmi.\n\nJeho přirozeným biotopem byly polopouště a suché stepi, pouště a planiny.\n\nVelbloud jednohrbý je velké zvíře s dlouhýma nohama dlouhé 2,2 až 3,4 m a vážící 450–550 kg. Má krémově světle hnědou hrubou srst nejdelší na temeni, krku, hrdle a hrbu a ocas měřící 50 cm. Na očích má dvouvrstvé řasy, které ho ochraňují před vniknutím písku do očí.\n\nTypickým znakem dromedára je jeden hrb na hřbetě, který pohlcuje teplo a chrání tak zvíře před sluncem. Kromě toho obsahuje zásobní tuk, jehož odbouráváním se uvolňuje energie a voda.\n\nK životu v horkém, suchém podnebí je velbloud vybaven různými adaptacemi. Nejnápadnější z nich je schopnost přečkat dlouhé období bez pití, která souvisí se schopností vázat v organismu vodu. Velbloud ovšem nezadržuje vodu v hrbu (jak si dříve lidé mysleli), ale ve výstelce žaludku. Ledviny jsou schopné koncentrovat moč a snižovat tak ztrátu vody. Další vlhkost je absorbována z trusu. Kromě toho klesá velbloudům v noci tělesná teplota a během dne zvolna stoupá, takže se zvířata nemusejí potit, aby se ochladila.\n\nBěhem dlouhého období bez vody může velbloud jednohrbý ztratit až 27 % tělesné hmotnosti bez vážných následků. Tuto ztrátu dokáže rychle vyrovnat během asi 10 minut tím, že vypije velké množství vody.\n\nVelbloudi jednohrbí se živí trávou a dalšími dostupnými rostlinami (dokonce i trnitými), nebo ožírají kosti a vyschlé zdechliny. Dokáží žít v oblastech s řídkým, tuhým porostem. Žijí v malých stádech tvořených z několika samic, mláďat a jednoho samce, který stádo ochraňuje pliváním a kousáním.\n\nRozmnožování dromedárů se odehrává jen jednou ročně – v období, kdy je dostatek potravy. Jelikož jsou ale samci dosti agresivní, není velkou výjimkou úmrtí protivníka na četná pokousání. Velbloudovití se páří vleže. Jeden samec vystačí obvykle na 8 až 10 samic a páření může trvat 10 až 20 minut. Přitom vydává samec velice hlasitý řev.\n\nPo 365 až 440 dnech březosti se samice oddělí od stáda a rodí vstoje jediné mládě. Jakmile je schopné pohybu, což je asi za den, připojí se i s matkou ke stádu. Ačkoli mládě saje téměř rok, záhy po narození oždibuje rostliny a ve 2 měsících se jimi pravidelně přikrmuje. Samice je s mládětem v kontaktu pomocí hlasových projevů a ztracené mládě se ozývá naříkavým voláním. Samci dospívají ve věku 4 až 5 let, samice již ve 3 až 4 letech.\n\n"}
{"id": "227550", "url": "https://cs.wikipedia.org/wiki?curid=227550", "title": "Jozef Antalovič", "text": "Jozef Antalovič\n\nJozef Antalovič (* 29. května 1975 v Nitře) je bývalý slovenský fotbalista, obránce.\n\nV posledním ročníku společné československé ligy hrál za FC Nitra, nastoupil v 15 utkáních a dal 1 gól. Ve slovenské lize hrál za FC Nitra a Slovan Bratislava, nastoupil v 91 utkáních a dal 8 gólů. V české lize nastoupil za FK Jablonec 97 v 6 utkáních.\n\n"}
{"id": "227551", "url": "https://cs.wikipedia.org/wiki?curid=227551", "title": "Jiří Antoš", "text": "Jiří Antoš\n\nJiří Antoš (* 25. září 1972) je bývalý český fotbalista, který působil v české Gambrinus lize v týmech Dukly a Plzně. Po sezoně 2000/01 ukončil své působení v nejvyšší soutěži a nyní je asistentem trenéra v druholigovém týmu FC Zenit Čáslav.\n\n"}
{"id": "227553", "url": "https://cs.wikipedia.org/wiki?curid=227553", "title": "Slađan Ašanin", "text": "Slađan Ašanin\n\nSlađan Ašanin (* 13. srpna 1971 v Záhřebu) je bývalý chorvatský fotbalový obránce. Během své kariéry působil jak v chorvatské lize, tak také v zahraničí, a sice v české Gambrinus lize a německé Bundeslize. V české lize nastupoval za Slavii Praha, v Německu za Borussii Mönchengladbach a LR Ahlen. Ve Slavii se stal oporou a tehdejší trenér české reprezentace Dušan Uhrin ho přemlouval k získání českého občanství, aby mohl posílit reprezentační výběr.\n"}
{"id": "227554", "url": "https://cs.wikipedia.org/wiki?curid=227554", "title": "Dolenice (rozcestník)", "text": "Dolenice (rozcestník)\n\nVýraz Dolenice může znamenat:\n\n"}
{"id": "227556", "url": "https://cs.wikipedia.org/wiki?curid=227556", "title": "Vilém Axmann", "text": "Vilém Axmann\n\nVilém Axmann (* 22. února 1969 Chlebičov) je český fotbalový trenér a bývalý profesionální fotbalový brankář, který působil v české první lize. Dvě sezony nastupoval v dresu Opavy, později ve stejném týmu působil jako trenér brankářů a mládeže. Žije v Chlebičově.\n\nOdchovanec chlebičovského a opavského fotbalu chytal v nejvyšší soutěži za Kaučuk Opava v 10 utkáních, v nichž obdržel sedm branek a dvakrát udržel čisté konto. Opavskou branku hájil i ve vůbec prvním utkání tohoto klubu mezi elitou (domácí prohra 1:2 s Drnovicemi).\n\nV nižších soutěžích hrál za B-mužstvo Opavy, Rudou hvězdu Holešov (během ZVS), Vítkovice, Válcovny plechu Frýdek-Místek, Přerov, Kyjov a 1. HFK Olomouc. Od 5. dubna 2002 byl hráčem Mokrých Lazců, které ho ihned uvolnily na hostování do Dolního Benešova. Od 12. dubna 2005 je hráčem Viktorie Chlebičov, odkud na jaře 2006 hostoval v SFC Opava.\n\nPo skončení profesionální hráčské kariéry se stal trenérem. Působil jako trenér brankářů a mládeže v Opavě. V Opavě byl také vedoucím mužstva (trenér Karel Jarůšek) a v letech 2009–2010 asistentem trenéra Radoslava Látala. V letech 2010–2018 byl trenérem SK Viktorie Chlebičov.\n\n\n"}
{"id": "227558", "url": "https://cs.wikipedia.org/wiki?curid=227558", "title": "Marcel Băban", "text": "Marcel Băban\n\nMarcel Băban (* 16. října 1968, Jimbolia) je bývalý rumunský fotbalista, který se v sezóně 1995/96 stal s 15 góly třetím nejúspěšnějším střelcem 1. rumunské fotbalové ligy. V roce 1996 si ho do týmu vybralo vedení Slavie, ale s okamžitou platností ho pustilo na hostování do Bohemians. Tam se ale nechytil a opustil českou ligu. V roce 2006 ukončil kariéru.\n\n"}
{"id": "227559", "url": "https://cs.wikipedia.org/wiki?curid=227559", "title": "Jakovlev Jak-23", "text": "Jakovlev Jak-23\n\nJakovlev Jak-23 (: \"Як-23\", kód v rámci USAF/DOD: Type 28, v kódu NATO Flora) byl sovětský proudový stíhací letoun s přímým křídlem. Představoval zcela novou konstrukci, jen zdánlivě navazující na předchozí typ Jak-17. Ve skutečnosti s ním zachovává jen základní koncepci proudového letounu s přímým křídlem, jednoduchými ocasními plochami, příďovým zatahovacím podvozkem a motorem zavěšeným pod přídí, s výstupní rourou pod trupem na úrovni odtokové hrany křídla. Jednou z novinek, oproti konstrukci typu Jak-17, mj. představovalo i použití zcela nových laminárních profilů vyvinutých v CAGI. Šlo vysloveně o přepadový stíhací letoun, určený k záchytnému stíhání bombardovacích letounů. Praktický dostup typu Jak-23 byl omezen na cca 10 000 metrů, protože pilotní kabina nebyla přetlaková (to ovšem pro původně plánované nasazení, tj. boj proti strategickým bombardérům poháněným pístovými motory, nepředstavovalo nějaký závažný handicap).\n\nPrototyp Jaku 23 byl zalétán v červenci 1947, poprvé s ním vzlétl zkušební pilot M. I. Ivanov, v srpnu již byl předán ke zkouškám do NII VVS. \n\nSériová výroba byla zahájena v březnu 1948, ale typ byl poměrně záhy překonán stroji MiG-15, takže v Sovětském svazu byla výroba ukončena již koncem roku 1950, po dokončení 310 strojů (Jak-23 a menší množství dvoumístných cvičných letounů UTI Jak-23 s delším trupem). Rovněž se již nerealizovala chystaná licenční výroba v Polsku a Československu (zde se rovněž připravovala licenční výroba motorů RD-500, které měly být dodávány jako M-02).\n\nV Československu se zachoval jeden z dvanácti dodaných Jaků 23 (byly dodány roku 1949, v československém vojenském letectvu létaly s označením S-101), stroj výrobního čísla 10101 (HX-51).\n\n\n\n\n\n\n\n\n\nÚdaje dle\n\n\n\n"}
{"id": "227564", "url": "https://cs.wikipedia.org/wiki?curid=227564", "title": "Seznam českých fotbalových reprezentantů", "text": "Seznam českých fotbalových reprezentantů\n\nSeznam fotbalových reprezentantů, kteří nastoupili za Českou republiku od roku 1994 po současnost.\n\n"}
{"id": "227565", "url": "https://cs.wikipedia.org/wiki?curid=227565", "title": "Berchtesgadenské Alpy", "text": "Berchtesgadenské Alpy\n\nBerchtesgadenské Alpy ( ) leží na území Rakouska a Německa. V Rakousku zasahují pouze svou menší částí na území spolkové země Salcbursko. Jako mohutná hradba složená především z vápence a dolomitu ční vysoko nad údolí řek Salzach a Saalach. Nejvyšší horou je Hochkönig – 2941 m n. m. s malým náhorním ledovcem Übergossene Alm ležící v rakouské části pohoří. Oblast vrcholu Watzmann a jezera Königssee je chráněna jako národní park \"(Nationalpark Berchtesgaden\").\n\nPlocha pohoří je 1300 km². Od východu a západu ohraničují Berchtesgadenské Alpy řeky Salzach a Saalach. Jižní hranici tvoří toky říček Mühlbach a Urslau Bach. Sever území je klínovitě uzavřen městem Salzburg.\n\nNa počátku objevování možností turistiky v pohoří, byla údolí hustě zalesněna a hory téměř neprostupné. Jen lovci a pastevci uměli žít v těchto tvrdých a nebezpečných odlehlých krajích. První turistické akce začaly někdy uprostřed 18. století. Mezi roky 1780 a 1900 byly veškeré důležité vrcholy pohoří vylezeny a tehdejší horolezci začali prozkoumávat těžší a významnější výstupy. Jedním z nejdůležitějších předchůdců byl Hermann von Barth. V padesátých a šedesátých letech byly veškeré významnější cesty a výstupy v tomto pohoří dosaženy a extrémní lezci začínali objevovat lezení velkých stěn.\n\nBerchtesgadenské Alpy tvoří několik samostatných masivů.\n\n\nBerchtesgadenské Alpy mají nepřeberné možnosti vyžití turistiky a sportů. Mají zde své pevné místo např. horolezectví, paragliding, kanyoning, lyžování a díky řadě propastí a jiných krasových jevů si tu užijí i jeskyňáři\n\nHlavní turistický chodník Via Alpina prochází celými Alpami v pěti částech. Jedna z jeho částí prochází také Berchtesgadenskými Alpami. Tzv. „Violette Weg“ je rozdělena do 9 etap.\n\n\nKolem roku 1900 se objevily první názory na ochranu přírody v Berchtesgadenu. V roce 1921 byla vybrána první oblast chráněné přírody a v r. 1978 byl ustanoven Národní park Berchtesgaden s 210 km². Byla to stejná idea jako v mnoha dalších zemích: příroda by měla být udržována v jejím originálním statusu. Toto samozřejmě způsobuje určité rozpory s požadavky turistiky (\"turistika, lezení\"). Proto byla vyvinuta série specifických pravidel a zákonů národního parku, kterými se musí všichni návštěvníci řídit.\n\n"}
{"id": "227566", "url": "https://cs.wikipedia.org/wiki?curid=227566", "title": "Jamato", "text": "Jamato\n\nJaponský výraz Jamato (: 大和) se může vztahovat k následujícím pojmům:\n\n"}
{"id": "227570", "url": "https://cs.wikipedia.org/wiki?curid=227570", "title": "Carlos Saura", "text": "Carlos Saura\n\nCarlos Saura (* 4. ledna 1932) je španělský filmový režisér a scenárista, představitel evropského psychologického filmu.\n\nPochází z umělecké rodiny (matka byla pianistka, jeho bratr Antonio Saura byl malíř). Od mládí projevoval umělecké sklony a věnoval se umělecké fotografii. V roce 1957 vystudoval režii. V dětství zažil některé momenty španělské občanské války, což v něm zanechalo nepříjemné vzpomínky – na dětství nevzpomíná v dobrém a život bere jako trauma a točení filmů jako terapii. Měl velmi blízký vztah ke své dominantní matce, některé postavy jeho filmů pocházejí z matriarchálně založených rodin.\n\nK filmu se dostává ke konci 50. let. Debutoval dokumentem \"Cuenca\" (1958), následoval film \"Los golfos\" (1960) který otevřel španělské kinematografii cestu k neorealismu. \"La caza\" (1965) je analýzou ran, které přinesla občanská válka, film získal cenu na Mezinárodním filmovém festivalu v Berlíně. Ve spolupráci s producentem Elíasem Querejetou vznikl i film \"Peppermint frappé\", psychologická sonda do následků represí Francova režimu. Sondami do zla, které trápila španělskou společnost, byly i filmy \"Stress, es tres, tres\" 1968, \"La madriguera\" (1969), \"El jardín de las delícias\" (1970) a \"Ana y los lobos\" (1972). Jeho nejlepším obdobím jsou 70. léta. \"Ana a vlci\" je jeden z nejzajímavějších Saurových filmů, v hlavní roli se objevuje Geraldina Chaplin a její postava Any se vrací do volného pokračování filmu \"Mamá cumple cien años\". Film \"La prima Angélica\" (1973) získal speciální cenu poroty na festivalu v Cannes. Film \"Elisa, vida mia\" (1975) poctěný cenou v Cannes, je pravděpodobně Saurovým mistrovským dílem, s mnoha autobiografickými rysy. V 70. letech si režisér vybírá témata, o kterých se moc nemluvilo nebo dokonce nesmělo mluvit: sex, násilí, zabíjení a jiné nižší pudy na pozadí latentní vybalancované směsice politiky a náboženství. Jeho hrdinové často vykazují vnitřní samotu, oddělenost od rodin, která se nedá zacelit. Vyhýbá se katarzi. U spousty jeho filmů lze najít autobiografické prvky, přestože Saura sám to popírá.\n\nV 80. letech začíná spolupracovat s tehdejším předním tanečníkem flamenca Antoniem Gadesem. Převedl na filmové plátno jeho taneční představení \"Bodas de sangre\" (1981) a započal tím nový směr svých hudebně tanečních filmů. Jeho \"Carmen\" 1983 byla nominována na Oscara. Další řádka filmů z osmdesátých a devadesátých let jsou: \"Dulces horas, Antoinera, Los Zancos\". V roce 1985 natáčí v Costa Rice ambiciózní projekt o hledání El Dorada. Z roku 1989 je \"La noche escura\", z roku 1990 \"Ay, Carmela!,\" filmová adaptace stejnojmenné divadelní hry. V roce 1991 natáčí Buenos Aires film \"El Sur\" a roku 1994 začíná točit \"Flamenco\", v roce 1997 v Argentině pak film \"Tango\". V roce 1999 má premiéru \"Goya en Burdeos\", z roku 2001 je \"Buñuel a La mesa del rey Salomón\". Následují hudební snímky \"Salomé\" 2002, \"Iberia\" (2005) a \"Fados\" (2007) v portugalské koprodukci. Mezi jeho posledními filmy vynikají ještě \"El séptimo\" (2004) a \"Don Giovanni\" (2009). Pro mezinárodní výstavu v Zaragoze 2008 točí krátkometrážní \"Sinfonii de Aragón\".\nV roce 1992 dostal Saura Zlatou medaili od Academia de las Ciencias y las Artes Cinematograficas de Espanha a roku 1994 titul doctor honoris causa na Univerzitě v Zaragoze.\n\nByl třikrát ženat a má několik dětí i mimo manželství.\nPrvní manželství s Adelou Medrano (španělská režisérka): synové Carlos Saura Medrano (1958) a Antonio Saura Medrano (1960), ze vztahu s americkou herečkou Geraldinou Chaplin syn Shane Saura Chaplin (1974). Druhé manželství s Marcedes Pérez: synové Manuel Saura Pérez (1980), Adrián Saura Pérez (1984), Diego Saura Pérez (1987). Třetí manželství s Eulálií Ramón (španělská režisérka) dcera Ana Saura Ramón (1994)\n\n• Flamenco (1955)\n• El pequeño río Manzanares (1956)\n• La tarde del domingo (1957)\n• Cuenca (1958)\n• Los golfos (1959)\n• Llanto por un bandido (1963).\n• La caza (1965); Stříbrný medvěd za nejlepší režii Festival de Berlín.\n• Peppermint frappé (1967); Zlatý medvěd za nejlepší režii Festival de Berlín.\n• Stress es tres, tres (1968)\n• La madriguera (1969)\n• El jardín de las delicias (1970).\n\n• Ana y los lobos (1972).\n• La prima Angélica (1973); Speciální cena poroty Festival de Cannes.\n• Cría cuervos (1975); Speciální cena poroty Festival de Cannes.\n• Elisa, vida mía (1977);\n• Los ojos vendados (1978);\n• Mamá cumple cien años (1979); nominace na Oscara za nejlepší zahraniční film\n• Deprisa, deprisa (1981); Zlatý medvěd Festival de Berlín.\n• Bodas de sangre (1981); Dulces horas (1982)\n• Antonieta (1982)\n• Carmen (1983); nominace na Oscara za nejlepší zahraniční film\n• Los zancos (1984)\n• El amor brujo (1986).\n• El Dorado (1988).\n• La noche oscura (1988).\n• ¡Ay, Carmela! (1990); cena Premio Goya, za nejlepší režii\n• Sevillanas (1991).\n• El sur (1991)\n• Maratón (1992)\n• ¡Dispara! (1993).\n• Flamenco (1995).\n• Taxi (1996)\n• Pajarico (1998).\n• Tango (1998); nominace na Oscara za nejlepší zahraniční film\n• Goya en Burdeos (1999); Velká cena Ameriky na Festival de Montrealu a cena Premio Goya.\n• Buñuel y la mesa del rey Salomón (2001); Premio Goya.\n• Salomé (2002); Cena za uměleckou hodnotu Festival de Montreal a Premio Goya\n• El séptimo día (2004).\n• Iberia (2005); Cena za kameru pro José Luis López-Linares.\n• Fados (2007); 1. cena Premio Goya.\n• Sinfonía de Aragón (2008) Io, Don Giovanni (2009)\n• Flamenco, Flamenco (2010). -en post-producción-\n\n\n"}
{"id": "227571", "url": "https://cs.wikipedia.org/wiki?curid=227571", "title": "Seznam měst v Estonsku", "text": "Seznam měst v Estonsku\n\nToto je abecední seznam estonských měst. Města, která mají status samosprávných jednotek (estonsky \"omavalitsusstaatusega linnad\"), jsou uvedena tučně. U měst, která nejsou samosprávnými jednotkami, nýbrž jsou pouhou součástí samosprávné obce (estonsky \"vallasisesed linnad\"), je v závorce uvedena obec (estonsky \"vald\"), k níž město náleží. Samosprávná města jsou rovněž uvedena ve zvláštním seznamu.\n\nV Estonsku dnes leží 47 měst, která jsou obsažena v následujícím seznamu. Do seznamu nejsou zařazena města Ivanohrad a Pečory, která patřila k Estonsku v období mezi 1. a 2. světovou válkou. Města jsou v seznamu uvedena svými estonskými názvy, na případné názvy v dalších jazycích včetně češtiny je upozorněno v článku o příslušném městě.\n\n\n\n\n\n\n\n\n\n\n\n\n\n\n"}
{"id": "227572", "url": "https://cs.wikipedia.org/wiki?curid=227572", "title": "Liberty 12", "text": "Liberty 12\n\nLiberty 12 byl americký letecký motor vyráběný od konce roku 1917. \n\nLiberty 12 byl americký letecký motor vyráběný od konce roku 1917. Vyvinut byl na základě vládní zakázky na stavbu leteckého motoru, protože v USA tehdy neexistoval dostatečně výkonný motor vhodný k pohonu vojenských letounů, což se po vstupu Spojených států do první světové války stalo vážným problémem. Američané se nechtěli uchylovat k výrobě některé cizí konstrukce v licenci (vedle výdajů na placení licenčních poplatků, zvyšujících konečnou cenu motoru), navíc šlo i o věc národní prestiže. Proto americké námořnictvo i armáda přišla s požadavky, jejichž výsledkem měla být konstrukce domácího leteckého motoru. Požadované technické parametry byly upřesněny koncem května 1917 během schůzky „spojeného armádního a námořního technického odboru“ (Joint Army and Navy Technical Board), která se konala ve Washingtonu.\n\nPři vývoji a výrobě motoru se spojilo několik předních odborníků a firem pracujících v oboru pístových spalovacích motorů, konstrukce (která byla navržena během pouhých pěti dnů!) byla dílem Jesse G. Vincenta a G. E. J. Halla (z firem Packard Company a Hall-Scott Motor Company). Zakázka zněla na stavbu deseti prototypů, po pěti v osmi- a dvanáctiválcové verzi. První osmiválec byl firmou Packard předán 3. července 1917, 25. srpna 1917 motor v provedení Liberty 12 (vidlicový dvanáctiválec) dokončil předepsaný padesátihodinový test. První sériové motory byly postaveny v prosinci 1917, na výrobě se podílely automobilky Lincoln Motor Co., Packard Co., Nordyke & Marmon, Ford, Buick, Cadillac, Trego Motors a Willys-Overland. Do příměří v listopadu 1918 bylo předáno 15 572 motorů Liberty.\n\nLicenci na dvanáctiválcové provedení motoru Liberty roku 1923 zakoupilo tehdejší sovětské Rusko, spolu s licencí zároveň získalo i kompletní výrobní vybavení. Motor tam byl vyráběn pod označením M-5. První snahy o zavedení výroby ovšem byly o rok starší. Sovětská armáda ukořistila řadu letadel D.H.9A (později, po konci občanské války a zahraničních intervencí, Rusové v Británii zakoupili řadu draků D.H.9A a typ byl později v Rusku vyráběn jako R-1), poháněných právě tímto motorem, načež podle jednoho z kořistních motorů začala moskevská továrna IKAR (později továrna GAZ No. 2 a ještě později státní letecká továrna No. 24) připravovat výrobní podklady. (Vedle toho se uvažovalo o zadání výroby těchto motorů ruské pobočce firmy Junkers, která tehdy byla ve městě Fili nedaleko Moskvy. Šlo o továrnu, která byla na základě koncese v lednu 1923 předána německé firmě Junkers na dobu třiceti let.) Výroba se zpočátku rozbíhala jen zvolna, navíc část vybavení bylo nutno dovážet z ciziny (mj. karburátory, kompletní zapalování motoru a také zapalovací svíčky — pomocný letecký průmysl, specializovaný na jednotlivé technologicky náročné komponenty, teprve postupně vznikal), mimo to také zpočátku byly z USA dováženy i klikové hřídele, ty byly nakupovány za hotové u firem Packard a Atlas. Posléze se k továrně IKAR připojil i leningradský zbrojní závod BOLŠEVIK. Celkem bylo v Rusku vyrobeno 2829 motorů M-5. Později se motory upravovaly pro pohon tanků, montovaly se na typy BT-2 a BT-5. Mimo to Rusové také nakoupili značné množství motorů Liberty přímo v USA, nákupy pokračovaly až do konce dvacátých let minulého století. (Jeden z původních motorů Liberty, zakoupených Rusy, je dnes vystavován v Jizerskohorském technickém muzeu v obci Bílý Potok, objekt muzea spolu s Motorářskou strojírnou Šercl je v památkově chráněné budově bývalé přádelny Karla Bienerta. I tento kus historické techniky má zajímavou historii — motor Liberty 12, upravený jako tankový, byl na počátku války ukořistěn v Sovětském Svazu německou armádou — aby po válce zůstal v Československu a stal se součástí sbírek Vojenského historického ústavu, ovšem veřejné prezentace se dočkal až v Bílém Potoce.)\n\n\nMotor mj. poháněl letouny Airco D.H.9A, Caproni Ca.4, Caproni Ca.60, Curtiss NC, Airco D.H.10 Amiens či Handley Page H.P.12 O/400 (poslední byl poháněn motory Liberty 12N).\n\n\n\nMotor M-5:\n\nVladimir Kotelnikov, Russian Piston Aero Engines, ISBN 1-86126-702-9\n\nJanusz Magnuski, Maksym Kolomijec, Rudý Blitzkrieg, ISBN 80-85914-28-X\n"}
{"id": "227575", "url": "https://cs.wikipedia.org/wiki?curid=227575", "title": "Banff", "text": "Banff\n\nNázev Banff může znamenat:\n\n"}
{"id": "227580", "url": "https://cs.wikipedia.org/wiki?curid=227580", "title": "Grabova vila", "text": "Grabova vila\n\nGrabova vila je historizující objekt, který stojí v Praze 8, katastrálním území Libeň, Na Košince 502/1, na východ od usedlosti Košinka.\n\nBudova byla postavena v 90. letech 19. století pro rodinu majitele firmy M. Grab Söhne karlínským stavitelem a architektem Josefem Blechou. Podnikatelská rodina Grabova přišla z Rakouska do Čech kolem poloviny 19. století. Významně přispěla k rozvoji průmyslu v pražské Libni. Kolem roku 1876 získala rodina usedlost Košinka, kde v letech 1879-1880 založili prosperující Grabovu c.k. výsadní továrnu na voskovaná plátna a koberce. Na sklonku 19. století stala jejich továrna největší svého druhu v Rakousko-Uherské monarchii. V reprezentativním sídle rodiny Grabů byli častými hosty např. skladatel Richard Strauss (tchán Alice Grabové), či přátelé Hermanna Graba, filosof Theodor W. Adorno a Max Brod. V období velké hospodářské krize ve 30. letech 20. století Grabovi vilu prodali (1932) a byl zde zřízen internát pro dívky ze zámožnějších rodin, tzv. anglický institut \"Victoria College\". Mezi roky 1941–1945 budovu využívala pražská pobočka Hitlerjugend, po skončení války tu sídlilo četnictvo a po roce 1948 dětský domov. V letech 1948–1993 zde fungovala Střední zdravotnická škola, později zde byly umístěny některé odbory Úřadu Městské části Praha 8.\n\nBudova Grabovy vily byla původně jednopatrová a měla menší půdorys. V letech 1928 - 1929 Grabova rodina uskutečnila rozsáhlou přestavbu. Přistavěna byla nástavba II. patra s podkrovím. Budova byla v celé své podélné linii severně rozšířena a podsklepena. Přistavěno bylo podkroví, budova dostala prejzovou krytinu, vikýře a ustupující mansardové stěny. Masivní atikové zábradlí s terasami ve druhém patře bylo vyzdobeno na jižní a západní straně plastikami. Velká terasa nad severním vchodem má ozdobné zábradlí s balustrádou. Na balustrádě stojí dvě sochy andělů, kteří nesou lucerny. Nejbohatší výzdobou bylo opatřeno západní průčelí. Po celé délce tohoto průčelí byla vybudována přízemní terasa s tvarovaným zábradlím s balustrádou. Zábradlí je ozdobeno lucernami. Terasa je uprostřed rozdělena širokým schodištěm a rizalitem. Rizalit byl vstupem do hudebního salonu. Protínají jej dva vysoké iónské sloupy na hranatém soklu, které nesou balkon ve druhém patře. Nad sloupy je na atikovém zábradlí bohatě zdobená erbovní plastika se sochami jako štítonoši.\nV roce 1932 se po smrti Emanuela Graba stal vlastníkem vily Dr. Hugo Grab. Majetek rodiny byl však zatížen značnými hypotékami, proto se v roce 1936 sjednal s osvětovým odborem hl. města Prahy pronájem paní Josefině Victoriusové-Mockerové. Ta zde zřídila dívčí internát v anglickém stylu pro zámožnější chovanky.\nV roce 1939 byla na majetek Dr. Maxe Josefa Graba a pozůstalost po Dr. Hugo Grabovi uvalena nucená správa. Za německé okupace byl veškerý židovský majetek zabaven gestapem. Roku 1941 objekt z neopatrnosti při sváření vyhořel. Prohořely části střechy a stropů v podkroví a ve druhém patře domu při východním a severním průčelí. Požár byl rozsáhlý, byl uhašen až za pět a půl hodiny. Dohašovací práce trvaly ještě celý následující den. Roku 1943 byl správou Grabovy vily ustanoven říšským protektorem Adalbert Lederer. Po opravě budova sloužila Hitlerově mládeži - Hitlerjugend.\nVila byla částečně poškozena během Pražského povstání, kdy došlo k přestřelce mezi členy Hitlerjugend a českými vlastenci. Spojenecký nálet z 25. března 1945 zasáhl i Košinku, která dostala čtyři zásahy. Po skončení druhé světové války byla na majetek rasově persekvovaných rakouských státních příslušníků jako na cizácký majetek uvalena bez jejich účasti národní správa. Rozhodnutím pražského primátora Dr. Vacka ze dne 20. 7. 1945 zde byl zřízen útulek pro děti do tří let s kapacitou 100 lůžek. Po únoru 1948 byl majetek rodiny Grabů zkonfiskován dle prezidentských dekretů jako nepřátelský a podle rozhodnutí Fondu národního majetku z 30. 12. 1949 o přídělu konfiskovaného majetku bylo vlastnické právo vloženo na Obec hlavního města Prahy. V zahradě vily byl postaven náhradní pavilon jeslí. Ve vila byla otevřena dvouletá ošetřovatelská škola. Počátkem 50. let ve 20. století byla škola změněna na Vyšší školu sociální a zdravotní. V letech 1953-1957 bylo přechodně zavedeno tříleté zdravotnické studium. Od roku 1961 byl studijní program nahrazen čtyřletým studiem a škola byla přejmenována na Střední zdravotnickou školu.\n\nOd 1. července 1991 přešla škola pod ministerstvo zdravotnictví. V roce 2000 pak budova opět změnila správu. Je využívána Městskou částí Prahy 8 pro potřeby Úřadu Městské správy. V Grabově vile sídlí odbor bytový, majetkový a životního prostředí. V budově jsou využívány i krásné reprezentativní prostory.\n\n"}
{"id": "227583", "url": "https://cs.wikipedia.org/wiki?curid=227583", "title": "Gaya", "text": "Gaya\n\nGaya může být jméno obce\n\n"}
{"id": "227586", "url": "https://cs.wikipedia.org/wiki?curid=227586", "title": "Jamato (Kanagawa)", "text": "Jamato (Kanagawa)\n\nJamato (: 大和市; \"Jamato-ši\") je japonské město ležící v prefektuře Kanagawa.\n\nV roce 2003 mělo město 218 999 obyvatel a hustotu zalidnění 8 093,09 ob./km². Celková rozloha města je 27,06 km².\n\nMěsto bylo založeno ještě jako vesnice v roce 1891, na (malé) město (町, \"mači\") bylo povýšeno v roce 1943 a na (velké) město (市, \"ši\") 1. února 1959.\n\n\n"}
{"id": "227589", "url": "https://cs.wikipedia.org/wiki?curid=227589", "title": "Kama (Fukuoka)", "text": "Kama (Fukuoka)\n\nKama (: 嘉麻市; \"Kama-ši\") je město ležící v japonské prefektuře Fukuoka.\n\nMěsto vzniklo 27. března 2006 sloučením města Jamada a většiny okresu Kaho.\n\nK 31. březnu 2007 mělo město 46 316 obyvatel. Jeho celková rozloha je 135,18 km².\n\n"}
{"id": "227591", "url": "https://cs.wikipedia.org/wiki?curid=227591", "title": "Tasemnice bezbranná", "text": "Tasemnice bezbranná\n\nTasemnice bezbranná (\"Taenia saginata\", 1782) je kosmopolitně rozšířený helmint z čeledi Taeniidae. Definitivním hostitelem je člověk, mezihostitelem skot. Dospělí jedinci se lokalizují v tenkém střevě člověka, kde se živí tráveninou. Člověk se nakazí pozřením nedostatečně tepelně upraveného hovězího masa s boubelemi. Jedná se o zoonózu. Hlavním preventivním opatřením před nákazou člověka je krom tepelné úpravy masa také veterinární prohlídka poráženého skotu, při které se nařezávají svaly na predilekčních místech (žvýkací sval, sval jazyka) a sleduje se přítomnost boubelů. Lékem volby proti \"T.  saginata\" je praziquantel.\n\nTělo tasemnice se skládá ze skolexu (hlavičky) a vlastního těla tvořeného přibližně 1000–2000 proglotid (články). Na skolexu jsou čtyři přísavky a oproti \"Taenia solium\" zde chybí rostellum s háčky. Dosahuje délky nejčastěji 3–5 metrů, maximálně 12 metrů. Jeden článek (proglotid) je 0,5 cm široký a 1–2 cm dlouhý. Proglotidy procházejí určitým vývojem, přičemž proglotidy lokalizované blíže skolexu jsou nezralé, naopak na konci těla tasemnice jsou již články plně zralé s vajíčky. Každý článek představuje samostatnou reprodukční jednotku, jež obsahuje samčí a samičí pohlavní orgány (hermafrodité). Zralý článek obsahuje asi 50 000 – 80 000 vajíček. Děloha \"T. saginata\" se rozštěpuje do 12 až 32 větví, což je jeden z hlavních diagnostických znaků pro odlišení od \"T. solium\". Podobně jako u ostatních tasemnic, \"T. saginata\" nemá vyvinuté střevo ani ústa, chybí tedy klasická trávicí soustava. Potravu přijímá povrchem těla přes tegument. Vajíčko měří 20–50 µm a obsahuje larvu zvanou onkosféra. Vajíčka všech zástupců rodu \"Taenia\" jsou morfologicky neodlišitelná. Larvální stádium, které se nachází v kosterní svalovině mezihostitele se označuje jako cysticerkus, nebo také boubel či uher. Morfologicky se jedná o oválný, měchýřkovitý útvar, transparentní až mléčné barvy, o velikosti 5–10 mm, vyplněný čirou tekutinou a obsahujicí jeden skolex. Po určitém období cysticerkus odumírá, vazivovatí a kalcifikuje.\n\nDospělé tasemnice žijí v tenkém střevě člověka. Zralé články s oplodněnými vajíčky se postupně oddělují od těla tasemnice a odcházejí samovolně nebo s faeces do vnějšího prostředí. Vajíčka se uvolňují z dělohy článku již ve střevě nebo až ve vnějším prostředí z uschlého článku. Mezihostitel (skot) se nakazí pozřením vajíček nebo celých článků. V duodenu mezihostitele se larva uvolní z obalu vajíčka a penetruje stěnou střevní do krevního oběhu (případně lymfatického), kterým jsou onkosféry rozneseny do všech orgánů, především do svaloviny. Ve svalové tkáni se z ní zhruba za 10 týdnů vyvine boubel (\"cysticercus bovis\"). \"Cysticercus\" je složen z jednoho skolexu invaginovaného do měchýřku. Definitivní hostitel (člověk) se nakazí pozřením tepelně neupraveného hovězího masa (např. tatarský biftek, krvavý steak) s boubelemi. Ve střevě definitivního hostitele se skolex přichytí a vyvine se v dospělého jedince. Dospělá tasemnice může bez použití léčby žít ve střevě člověka řadu let, pravděpodobně až 20–25 let.\n\nCelý vývojový cyklus a šíření parazita vždy úzce souvisí se zemědělským prostředím. Často jsou nakaženi právě pracovníci v zemědělství, kteří jsou následně zdrojem infekce pro skot. K přenosu dochází buď přímou fekální kontaminací krmiv a stájí skotu infikovanými jedinci, nebo nepřímou kontaminací pastvin a vody z lidských fekálií (např. hnojení, nedostatečné čištění odpadních vod). Vzhledem k obrovskému počtu vylučovaných vajíček produkovaných z jedné tasemnice, stačí jeden infikovaný člověk k zamoření celého chovu skotu.\n\n Tasemnice bezbranná patří do významného rodu \"Taenia\", jež zahrnuje ještě další dvě tasemnice parazitujicí u člověka a to je \"T. asiatica\" a \"T. solium\". Dle posledních poznatků je \"T. saginata\" velmi blízká s druhem \"T. asiatica\", který se vyskytuje v jihovýchodní Asii. Původně se řadila \"T. asiatica\" jako poddruh \"T. saginata\", dnes se již považuje za samostatný sesterský druh. Zatímco \"T. saginata\" se vyskytuje po celém světě a její vývojový cyklus je vázán na přežvýkavé sudokopytníky, \"T. asiatica\" lze najít pouze v jižní a východní části Asie a mezihostitelem tohoto druhu je prase domácí či divoké, ale i další zvířecí druhy. Relativně více fylogeneticky vzdálená je tasemnice dlouhočlenná, jejíž mezihostitelem je opět prase. \"T. solium\" je však považována za nejnebezpečnější tasemnici pro člověka vůbec právě kvůli tomu, že způsobuje neurocysticerkózu člověka.\n\nVztah člověka a těchto tří druhů tasemnic sahá daleko do minulosti, ještě do období prvních předků lidí v Africe. Je také důkazem toho, že předchůdci lidí na Africkém kontinentě se živili masem. Domestikace skotu a prasat před 10000 lety však způsobila rozšíření tasemnic \"Taenia\" spp. do všech částí světa. Vajíčka tasemnic \"Taenia\" spp. byly identifikovány ve stolici lidí v odobí neolitu. Není však zřejmé, zda se jednalo o tasemnici bezbrannou či dlouhočlennou.\n\nInfekce tasemnicí bezbrannou probíhá nejčastěji bez příznaků nebo se může projevit bolestmi břicha, nevolností, slabostí, hubnutím, průjmem, zácpou či svěděním anu. Vzhledem k faktu, že tasemnice bezbranná nezpůsobuje cysticerkózu jako je tomu u příbuzné tasemnice dlouhočlenné, ani se nepřenáší mezi lidmi, nemá žádný významný vliv na veřejné zdraví.\n\nInfekce skotu larválními stadii tasemnice bezbranné, označované jako bovinní cysticerkóza nebo také uhřivost skotu, probíhá zpravidla subklinicky. Nicméně, globálně má uhřivost skotu velký ekonomický dopad na produkci skotu, právě kvůli konfiskaci masa na jatkách. Celosvětově mohou dosahovat ztráty v důsledku bovinní cysticerkózy až 2 miliard US dolarů ročně.\n\nTasemnice bezbranná se vyskytuje po celém světě. Nejvyšší prevalence je v rozvojových zemích. Mezi oblasti s nejvyšší prevalencí u lidí patří oblasti Centrální a Východní Afriky, země jako je Etiopie, Demokratická republika Kongo a Keňa. Hyperendemická oblast je také v Kavkazském regionu a státech bývalého Sovětského svazu ve Střední Asii. Z Evropských států je taenióza nejvíce rozšířená v oblastech kolem Středozemního moře. Například v některých částech Srbska a Černé Hory byla hlášena až 65% prevalence u dětí.\n\nNa území ČR se výskyt taeniózy lidí i cysticerkózy skotu zhruba od 70. let 20. století stále snižuje. Zatímco v letech 1976–1985 záchyt uhřivosti v ČR nepřesahoval 2 %, v roce 2000 celorepublikový průměr uhřivosti skotu nebyl vyšší než 0,2 %. Za období 1983–1988 bylo v ČR nakaženo tasemnicí bezbrannou celkem 2 360 lidí, v letech 1992–1994 to bylo jen 315 případů. V roce 2011 bylo diagnostikováno v celé ČR 9 případů taeniózy lidí, v roce 2012 pouze 6 případů.\n\nNa počátku vlastní diagnostiky se vychází z anamnestických údajů pacienta: např. nález článků ve stolici, nevolnost, průjem, pacient si je vědom konzumace tatarského bifteku, krvavého steaku atd. Mezi základní diagnostické metody patří výtěr z konečníku a koprologické metody, při nichž se detekuje přítomnost vajíček. Vajíčka tasemnice bezbranné, \"T. solium\" a \"T. asiatica\" jsou morfologicky neodlišitelná. V případě pozitivního nálezu vajíček \"Taenia\" spp. je nutno přistoupit k dalším metodám. Přesná druhová diagnostika taeniózy je nezbytná z důvodu vysoké nebezpečnosti \"T. solium\" (riziko neurocysticerkózy). V případě, že je k dispozici zralý proglotid uvolněný z pacienta, je možno rozlišit \"T. saginata\" a \"T. solium\" na základě počtu větví dělohy. V mnohých případech lze s jistotou určit o jaký druh se jedná. V případě, že počet větví se pohybuje mezi 11–16, je doporučováno potvrzení druhu tasemnice molekulárními (PCR, nebo PCR-RFLP) nebo enzymatickými metodami. Pro izolaci DNA a následnou PCR metodu lze použít vzorek trusu, proglotid či vajíčka. Mezi další používané metody patří Westernblot a ELISA. ELISA existuje ve třech typech: detekce antigenu ze séra, detekce specifických protilátek ze séra a detekce koproantigenu ze stolice.\n\nBovinní cysticerkóza se diagnostikuje nejčastěji až postmortálně na jatkách při veterinární prohlídce masa (Viz Kapitola Prevence). Při epidemiologickém screeningu u živých zvířat se používá ELISA. Podobně jako u lidí lze detekovat antigen či protilátky ze séra. Přestože se uvádí citlivost ELISA metod až 10× vyšší než při prohlídce na jatkách, senzitivita testu je nízká u slabých infekcí. Například sensitivita antigen-ELISA je až 100 % při 50 a více cysticercích v jatečném těle. Při nižším počtu cysticerků je však nižší než 50 %. Proto ELISA hraje větší roli spíš na úrovni chovů než při individuální diagnostice.\n\nLékem volby proti tasemnici bezbranné je praziquantel, dále se používá niklosamid. Přestože dle jedné studie může být i albendazol účinný při podání 400 mg po dobu 3 dnů, je doporučován spíše k terapii neurocysticerkózy. Světová zdravotnická organizace, jakož i další medicínská literatura, doporučují nejčastěji jednorázové podání praziquantelu v dávce 5–10 mg/kg. Pro potvrzení úspěšnosti léčby je nutné provést kontrolní vyšetření stolice po 1–3 měsících od aplikace.\n\nPreventivní opatření před infekcí \"T. saginata\" u lidí spočívá především na veterinární prohlídce poráženého skotu, tepelné upravě hovězího masa či jeho mražením. Chovaný skot lze chránit před infekcí vajíčky tasemnice především důsledným čištěním odpadních vod a zamezením kontaminace pastvin, prostorů chovu a krmiv pro skot lidskými fekáliemi. Vakcína pro skot je ve vývoji.\nProhlídka jatečného skotu a masa v souvislosti s výskytem uhřivosti má relativně dlouhou historii. Již ze středověku jsou známé hygienické kodexy měst, kterými byl zakázán prodej uhřivého masa. Legislativně řešená prohlídka masa s ohledem na diagnostiku cysticerkózy skotu je známá např. v Německu od roku 1903. V současnosti se vyšetřování skotu na jatkách ve státech Evropské unie řídí dle Směrnice Rady 64/433/EEC o hygienických otázkách obchodu s čerstvým masem uvnitř Společenství, pozměněnou pozdější směrnicí 95/23/EC z 22. června 1995.<ref name='64/433/EEC'></ref><ref name='95/23/EC'></ref> S ohledem na cysticerkózu skotu je povinnost vyšetřit každý kus poráženého skotu starší 6 týdnů. Prohlídka mimo jiné zahrnuje naříznutí a vizuální posouzení vzhledu svaloviny jazyka, jícnu, hlubokých a povrchových žvýkacích svalů, bránice, srdce a osrdečníku. Právě tyto orgány jsou predilekční místa výskytu cysticerků \"T. saginata\" u skotu. Přesto je citlivost této metody některými autory odhadována jen na 10–50 %. Zejména při slabých infekcích proto může být cysticerkóza při veterinární prohlídce přehlídnuta. Dle nedávné studie, 6 přídatných řezů srdcem může citlivost vyšetření na jatkách zvýšit až dvojnásobně.\nV případě nálezu boubelí během veterinární prohlídky na jednom z predilekčních míst musí veterinář provést tzv. diagnostické řezy (naplátkování velkých svalových celků – plece, kýty, kotlety/roštěnce, krkovice/vysokého roštěnce. V případě slabé infekce (do 20 cysticerků v celém jatečném těle) jsou z lidské spotřeby vyloučeny napadené části (např. srdce, jazyk) a zbylé tkáně lze využít ke spotřebě po úpravě chladem. Úprava chladem představuje mražení veškerého masa po dobu minimálně 10 dní a při teplotě −20 °C. Při silnější infekci (nad 20 cysticerků) je celé jatečné tělo konfiskováno.\n\n\n\n\n"}
{"id": "227593", "url": "https://cs.wikipedia.org/wiki?curid=227593", "title": "Strathspey", "text": "Strathspey\n\nStrathspey (skotskou gaelštinou, \"Srath Spè\"), nebo také méně správně Speyside je údolní oblast kolem řeky Spey ve Skotsku, která je známá množstvím palíren single malt Skotské whisky, výskytem lososů a turistikou. Mezi nejvýznamnější města oblasti patří Elgin, Rothes, Keith, Charlestown of Aberlour, Mulben a Dufftown. \n"}
{"id": "227605", "url": "https://cs.wikipedia.org/wiki?curid=227605", "title": "Glen Grant", "text": "Glen Grant\n\nGlen Grant je skotská palírna italské společnosti Campari nacházející se ve městě Rothes v hrabství Morayshire, jež vyrábí skotskou sladovou whisky.\n\nPalírna byla založena v roce 1897 Johnem a Jamesem Grantovými a produkuje čistou sladovou whisky. V těsném sousedství byla jedním ze synů Jamese Granta vybudovaná druhá palírna Glen Grant 2 (dnes Caperdonich). V roce 1953 vznikla společnost Glenlivet and Glen Grant Distillers Ltd. V roce 2001 kupuje palírnu Pernod-Ricard a v roce 2006 ji prodává italské Campari. Produkuje whisky značky Glen Grant, což je 10letá whisky s obsahem alkoholu 40 %. Část produkce se míchá s whisky Chivas Regal, Passport. Tato whisky má křehkou a pronikavou chuť.\n\n\n"}
{"id": "227607", "url": "https://cs.wikipedia.org/wiki?curid=227607", "title": "Keith (Skotsko)", "text": "Keith (Skotsko)\n\nKeith je město na severovýchodě Skotska, ležící asi v jedné třetině cesty z města Elgin do města Aberdeen na silnici A96. Toto pětitisícové sídlo spadá do oblasti Moray, ovšem do roku 1975 patřilo podle starého členění do hrabství Banffshire. V oblasti okolo města se často hovoří tzv. Dorickým dialektem. Město patří mezi historicky významné a předpokládá se, že nejstarší části pocházejí z 12. století. V historii města bylo významnou částí období Piktů, zpracování vlny a výroba whisky, která přetrvává dodnes.\n\n"}
{"id": "227608", "url": "https://cs.wikipedia.org/wiki?curid=227608", "title": "Jtek", "text": "Jtek\n\nJtek (nebo také J-Tec nebo japonské techno) je žánr elektronické hudby a subžánr techna. Stejně jako mnoho dalších techno žánrů, rozdíl mezi Jtekem a technem hraným v Evropě a USA je více dán geograficky, než stylem hudby samotným, přestože obsahuje pár charakteristických rysů jako jsou klávesy, 'cartoonish-sounding' samply, více BPM a tvrdší proud zvuku, díky němuž můžeme Jtek rozeznat od ostatních žánrů jako je Švédské Techno, Wonky Techno, Tech House a Německé Techno.\n\n\nJedna z největších a nejznámějších je Sublime Records, založena mimo Tokio, a její dceřiná nahrávací společnost Real Musiq a Sublime UK. Dalšími japonskými labely nahrávajícími Jtek jsou Subvoice Electronic Music, Frogman Records, Loopa a Ki/Oon Records. Další Jtekekové labely mimo Japonsko jsou Exceptional and Kazumi.\n"}
{"id": "227611", "url": "https://cs.wikipedia.org/wiki?curid=227611", "title": "Roland Ratzenberger", "text": "Roland Ratzenberger\n\nRoland Ratzenberger (4. července 1960, Salzburg – 30. dubna 1994, Imola) byl rakouský jezdec Formule 1, který zemřel v průběhu kvalifikace na Velkou cenu San Marina 1994.\n\nSe závoděním začal v roce 1983 v německé Formuli Ford a v roce 1985 tento šampionát vyhrál. Po řadě dalších angažmá různě ve světě dostává v roce 1994 kontrakt na 5 závodů ve Formuli 1 v týmu Simtek.\n\nDvacet minut po začátku poslední části kvalifikace ztratil Roland Ratzenberger kontrolu nad svým vozem Simtek, když se blížil do zatáčky Villeneuve curva. Narazil do betonové zdi a ačkoliv kokpit vozu zůstal takřka nepoškozen, síla nárazu zlomila Ratzenbergerovi vaz. Ratzenberger, nováček ve Formuli 1, jel rychlostí 306 km/h ve chvíli, kdy se mu ulomilo přední křídlo, které poškodil nárazem na obrubník v předchozím kole. Kvalifikace byla zastavena a zbývajících 40 minut bylo nakonec zrušeno. Později bylo oznámeno, že Ratzenberger podlehl mnohačetným zraněním.\n\n"}
{"id": "227612", "url": "https://cs.wikipedia.org/wiki?curid=227612", "title": "Wright R-3350", "text": "Wright R-3350\n\nWright R-3350 Duplex Cyclone byl letecký motor, vzduchem chlazený dvouhvězdicový osmnáctiválec, vyvíjený firmou Wright Aeronautical Corp. ve druhé polovině 30. let.\n\nNejznámější je jeho použití na těžkých čtyřmotorových bombardérech Boeing B-29 Superfortress, po válce byl používán mj. na dopravních letounech Lockheed Constellation a Douglas DC-7.\n\nNedostatečné chlazení válců zadní hvězdice u B-29 mohlo vést i k samovznícení motoru za letu. Vzhledem k použití hořčíku v některých komponentách motoru pak zpravidla (v 87 % zaznamenaných požárů) palubní hasicí systém na uhašení nestačil, což mohlo vést až ke zřícení letounu. Druhý prototyp XB-29 dokázal 30. prosince 1942 přistát s hořícím motorem, ale 18. února 1943 se mu další požár za letu stal osudným. V roce 1943 se problémy ve výrobě tohoto motoru zabývala senátní komise (oficiálně ), kterou vedl Harry S. Truman.\n\n\n\n\n"}
{"id": "227615", "url": "https://cs.wikipedia.org/wiki?curid=227615", "title": "Märjamaa", "text": "Märjamaa\n\nMärjamaa (německy \"Merjama\") je městys v estonském kraji Raplamaa, samosprávně patřící do obce Märjamaa, jejímž je administrativním centrem.\n"}
{"id": "227617", "url": "https://cs.wikipedia.org/wiki?curid=227617", "title": "Caperdonich", "text": "Caperdonich\n\nCaperdonich je skotská palírna společnosti Pernod Ricard nacházející se ve městě Rothes v hrabství Morayshire, jež vyrábí skotskou sladovou malt whisky.\n\nPalírna byla založena v roce 1897 jako Glen Grant No.2 a produkuje čistou sladovou malt whisky. Palírna byla po svém otevření pouhé čtyři roky v provozu a poté byla uzavřena na dlouhých 63 let. Vzkřísila ji až společnost Seagram pod kterou tehdy přešla spolu s palírnou Glen Grant. Produkuje whisky značky Caperdonich. Nestáčí se a celá produkce se míchá. Tato whisky je matné borovicové vůně.\n\n\n"}
{"id": "227618", "url": "https://cs.wikipedia.org/wiki?curid=227618", "title": "Nezmar jeseteří", "text": "Nezmar jeseteří\n\nNezmar jeseteří (\"Polypodium hydriforme\") je parazitický živočich, patřící do kmene žahavců, třídy kaviárovky (Polypodiozoa). Parazituje v jikrách jesetera ostrorypého (\"Acipenser oxyrinchus\") a podobných rybách z čeledi jeseterovitých a veslonosovitých. Je to jeden z mála mnohobuněčných živočichů, kteří žijí uvnitř buněk svých hostitelů. Volně pohyblivé pohlavní stádium se označuje medúzoid a je podobné primitivní medúze.\n\nJeho pozice v systému živočichů byla dlouho nejasná. Ač se v češtině jmenuje „nezmar“, není s nezmary příbuzný. Dříve byl sice řazen k nezmarům \"Hydrina\", poté k \"Narcomedusae\" nebo k hydromedúzám \"Trachylina\". Později pro něj byla vyčleněna zvláštní třída kaviárovky (Polypodiozoa), která se zpravidla řadila do žahavců, jindy ale zcela zvlášť. Fylogenetická analýza 18S rRNA publikovaná českými vědci Janem Zrzavým a Václavem Hypšou napověděla, že by mohl být příbuzný s výtrusenkami, které jsou podle nejnovějších výzkumů podskupinou žahavců. Fylogenetické studie tuto hypotézu potvrzovaly a v r. 2015 prokázaly, že kaviárovky jsou sesterskou skupinou výtrusenek a odvětvují se v žahavcích na bázi kladu (podkmene) Medusozoa.\n\n"}
{"id": "227622", "url": "https://cs.wikipedia.org/wiki?curid=227622", "title": "Ken Išii", "text": "Ken Išii\n\nKen Išii ( , Hepburnovým přepisem Ken Ishii; * 1970 Sapporo) je úspěšný japonský DJ a producent z Tokia. Svá díla vydává pod různými pseudonymy: FLR, Flare, UTU, Yoga a Rising Sun. Jako DJ hraje japonské techno.\n\nSilně ovlivněn detroitským technem, Ken Ishii vydává svůj první label Plus 8. Roku 1998 skládá hudbu pro uvítací ceremonii zimních olympijských her v Naganu. Roku 2001 nahrává skladbu pro video hru \"Rez\" od Segy: \"Creation The State Of Art\", kde je jeho skladba použita ve třetí úrovni hry.\n\n\n"}
{"id": "227624", "url": "https://cs.wikipedia.org/wiki?curid=227624", "title": "Armstrong Siddeley Cheetah", "text": "Armstrong Siddeley Cheetah\n\nArmstrong Siddeley Cheetah byl letecký motor vyvinutý firmou Armstrong Siddeley Motors Ltd. na základě předchozích konstrukcí Lynx a Panther, sériová výroba byla zahájena v r. 1935. Byl to vzduchem chlazený hvězdicový sedmiválec o maximálním výkonu 275 až 475 hp (podle verze).\n\nMotory Cheetah mj. poháněly letouny Airspeed AS.6 Envoy, Airspeed Oxford, Avro 626 a Avro Anson. Celkem bylo vyrobeno více než 40 tisíc motorů Cheetah.\n\n\n\n"}
{"id": "227629", "url": "https://cs.wikipedia.org/wiki?curid=227629", "title": "Kohila", "text": "Kohila\n\nKohila (dříve též \"Kapa-Kohila\", německy \"Koil\" nebo \"Kappakoil\") je městys v estonském kraji Raplamaa, samosprávně patřící do obce Kohila, jejímž je administrativním centrem. Leží na středním toku řeky Keila, přibližně v polovině spojnice mezi hlavním městem Tallinnem a krajským městem Raplou.\n\nNejstarší osídlení v místě dnešního městyse je listinně doloženo v roce 1241 v Dánské knize počtů, kde objevují vesnice \"Koylae\" a \"Tois\" (Tohisoo). Obě se nacházely na západním břehu Keily, první v severní části dnešního sídla, druhá na dnešním jižním okraji.\n\nZ roku 1438 je nejstarší zmínka o zdejším panském statku. Od jeho vzniku byly postupně zabírány pozemky vesnic pro panskou půdu. Do konce 17. století tak zmizela původní vesnice Kohila. Kolem poloviny 17. století byl založen další panský statek v Tohisoo, jemuž pak do počátku 19. století padly za oběť zbytky stejnojmenné vesnice.\n\nKe většímu rozvoji sídla došlo až na přelomu 19. a 20. století v souvislosti se založením papírny roku 1893 a se zprovozněním (zprvu úzkorozchodné) železnice roku 1901. Rostoucí sídliště dostalo složené jméno \"Kapa-Kohila\" podle panského statku a podle hostince a poštovní stanice \"Kapa\". Po 1. světové válce bylo jméno zjednodušeno na \"Kohila\".\n\nNejvětším průmyslovým odvětvím Kohily je dodnes výroba papíru. Původní papírna během desetiletí postupně rostla, v roce 1999 se však dostala do insolvence pro náhlý pokles ceny papíru na mezinárodním trhu. Výroba byla v následujících letech postupně obnovena několika různými investory. Druhým nejdůležitějším odvětvím je zpracování dřeva a výroba nábytku.\n\nV Kohile působí tři mateřské školy, základní škola integrovaná s gymnáziem (\"Kohila gümnaasium\", největší gymnázium v Rapelském kraji), moderní sportovní středisko (\"Kohila Spordikompleks\"), knihovna (\"Kohila raamatukogu\"), středisko mládeže a vzdělávací středisko v bývalém zámku Tohisoo. V městysi pracuje baptistický sbor a pravoslavná farnost, luterští věřící navštěvují kostel v nedalekém Hageri.\n\nHlavní turistickou pamětihodností v Kohile jsou oba bývalé zámky. Zámek Kohila ve své současné podobě vznikl v letech 1771-1906 postupnými přestavbami staršího panského sídla. Hlavní budova zámku je klasicistní z první poloviny 19. století, doznala však ještě výrazné přestavby po požáru roku 1905. Zámek je dnes v soukromém vlastnictví.\n\nZámek Tohisoo byl v současné podobě vybudován až v 10. letech 20. století v historizujícím stylu. Předchozí budova panského sídla byla dřevěná a v roce 1905 zcela vyhořela. Dnes v zámku pracuje vzdělávací středisko, nabízející dlouhodobé umělecké a řemeslné kurzy a jednorázové vzdělávací akce.\n\nStarší jméno sídla \"Kapa-Kohila\" se v estonštině používá ve významu obdobném českému výrazu „Zapadákov“, tedy ve smyslu neznámé, zastrčené, stranou světa ležící vesnice.\n\n"}
{"id": "227633", "url": "https://cs.wikipedia.org/wiki?curid=227633", "title": "Seznam estonských městysů", "text": "Seznam estonských městysů\n\nToto je abecední seznam estonských městysů (\"alev\"). Do seznamu jsou zařazeny městyse, které mají tento status v současnosti, nikoli městyse minulé. Městyse, které samy tvoří samosprávnou obec (\"alevvald\"), jsou uvedeny tučně, u ostatních městysů je v závorce uvedena samosprávná obec (\"vald\"), do níž náleží.\n\nPro přehled o městečkách (\"alevik\") viz seznam estonských městeček, pro přehled o městech (\"linn\") viz seznam estonských měst.\n\n\n\n\n\n\n\n\n"}
{"id": "227634", "url": "https://cs.wikipedia.org/wiki?curid=227634", "title": "Mistrovství světa ve sportovním aerobiku", "text": "Mistrovství světa ve sportovním aerobiku\n\nMistrovství světa ve sportovním aerobiku je název v různých formách používaný pro několik různých soutěží ve sportovním aerobiku, zastřešovaných různými sportovními federacemi. Český sportovní aerobik zůstává jednou z nejúspěšnějších zemí ve sportovním aerobiku organizace FISAF.\n\nV roce 1996 vznikly dva samostatné šampionáty - organizace FISAF (\"Mezinárodní federace sportovního aerobiku a fitness\", ') a NACW (\"Celosvětová asociace národních mistrovství v aerobiku\", '). Mistrovství světa FISAF se brzy stalo doménou českého sportovního aerobiku, jehož nadvláda se potvrzovala zvláště v posledních letech.\n\nSouviselo to také s odlivem sportovců ke konkurenčnímu \"gymnastickému aerobiku\" Mezinárodní gymnastické federace FIG. Ta pořádá svůj světový šampionát od roku 1995 a v poslední době se jejích soutěží účastní početně mnohem bohatší zastoupení.\n\nMistrovství světa v letech 1990 – 1995 pořádala \"Mezinárodní federace soutěžního aerobiku\" ().\n\nMistrovství světa FISAF se koná od roku 1996. Brzy se v něm začali prosazovat čeští reprezentanti. První mistryní světa se stala Olga Šípková, trojice Vladimír Valouch, David Holzer a Jakub Strakoš získala titul třikrát, vícenásobným šampionem je také Petr Jánský. Soutěže fitness týmů jsou zařazovány do mistrovství světa od roku 2000 ve třech kategoriích: fitness aerobik, step aerobik a funky/hip hop.\n\nVzniklo v roce 1995, od roku 2000 se koná jednou za dva roky.\n\nSoutěže v kategoriích AERO byly zařazeny poprvé v roce 2012.\n\n"}
{"id": "227643", "url": "https://cs.wikipedia.org/wiki?curid=227643", "title": "Karel Svolinský", "text": "Karel Svolinský\n\nKarel Svolinský (14. ledna 1896 Svatý Kopeček u Olomouce – 16. září 1986 Praha) byl český malíř, grafik, ilustrátor, typograf a tvůrce písma, scénograf a vysokoškolský pedagog.\n\nV letech 1910–1916 se v Praze vyučil řezbářem. Ve studiu pokračoval od roku 1919 na UPŠ v Praze. U Štěpána Zálešáka studoval malbu a grafiku (1919–1921), u Bohumila Kafky sochu (1921). Po úrazu se zaměřil především na grafiku a nástěnnou malbu, kterou mezi lety 1922–1927 studoval u Františka Kysely. Od roku 1945 působil na téže škole jako vedoucí pedagog Speciálního ateliéru užité grafiky.\n\n\nTěžištěm jeho tvorby je kresba inspirovaná lidovými tradicemi, folklórem a přírodou. Kromě kresby se věnoval především volné, drobné (Ex libris) a užité grafice (plakáty, bankovky, známková tvorba), při jejíž tvorbě experimentoval s grafickými technikami. Typickou grafickou technikou je pro něj dřevoryt a dřevořez (související s jeho vyučením řezbářem). Vynikal také v knižní grafice a ilustraci.\nNavrhoval gobelíny, byl úspěšným scénografem a především autorem návrhů několika monumentálních realizací:\n\nScénografické výpravě se věnoval od roku 1940, kdy jej pozval do Národního divadla v Praze dirigent Václav Talich k realizaci Dvořákova \"Jakobína\". Později pohostinsky realizoval výpravy převážně pro český operní repertoár jak v Praze, tak ve Státním divadle v Brně, v Olomouci, Plzni a dalších městech. Pohostinsky připravil výpravu Janáčkovy \"Její pastorkyně\" i pro Vídeňskou státní operu (1968).\nIlustroval celou řadu knih (k nejznámějším patří např. čtyř­svazková publikace \"Český rok\" Karla Plicky a Františka Volfa, 1944–1960) a obálek hudebnin (např. B. Smetany, L. Janáčka, Z. Fibicha). Roku 1925 byl vystaven jeho slavnostní tisk Máchova \"Máje\" (pro nějž navrhl původní typografické písmo a vytvořil celou řadu ilustrací) na Mezinárodní výstavě dekorativního umění v Paříži. Po tomto úspěchu vydal u anglické firmy Monotype svůj skript \"Wenceslas\" (1933). Zabýval se též tvorbou plakátů, poštovních známek, exlibris, bankovek aj. Vytvořil i celou řadu barevných vitráží, mozaik a maleb na sklo. Od roku 1935 byl členem SVU Mánes a čestným členem SČUG Hollar.\n\nV roce 1986 k jeho 90. narozeninám vydal Albatros knihu Kolik je na světě krás, kterou napsal František Nepil a ilustroval právě Karel Svolinský.\n\nJe považován za pokračovatele mánesovsko – alšovské tradice v českém výtvarném umění.\n\n\n"}
{"id": "227651", "url": "https://cs.wikipedia.org/wiki?curid=227651", "title": "Sørøya", "text": "Sørøya\n\nSørøya, sámsky Sállan, je norský ostrov na západě kraje Finnmark. Sørøya je svou rozlohou 811,4 km² čtvrtým největším ostrovem Norska, nepočítaje Špicberky. Nejvyšším bodem ostrova je Komagaksla s 659 metry nad mořem.\n\nÚzemí ostrova je rozděleno mezi dvě obce – Hasvik a Hammerfest. \n\nZ letiště v Hasviku je pravidelné spojení do Tromsø a Hammerfestu, na ostrov se lze spolu s autem dopravit po dvouhodinové plavbě z Øksfjordu trajektem. \n\nDne 15. února 1945 bylo 525 norských občanů evakuováno z ostrova za pomoci čtyř torpédoborců Royal Navy. Byli převezeni přes Murmansk v Sovětském svazu do Skotska. Záchranná operace nesla název Operation Open Door.\n"}
{"id": "227655", "url": "https://cs.wikipedia.org/wiki?curid=227655", "title": "Mirošov (zámek, okres Jihlava)", "text": "Mirošov (zámek, okres Jihlava)\n\nMirošovský zámek stál v obci Mirošov v okrese Jihlava a zanikl v roce 1986.\n\nZa stavitele mirošovského zámku je považován Maxmilián Arnošt Hornek. Větší opravy provedl Arnošt Ignác Fučíkovský ze Zeleného Dvora (Grünhof). Poslední majitelé z rodu Richlých a Steinbachů postavili zimní zahradu a skleníky. Zámek byl rozlehlou jednopatrovou trojkřídlou budovou s vysokou čtyřpatrovou věží, stojící uprostřed severního průčelí. Věž byla v přízemí křížově sklenutá, s okénkem pro vrátného.\n\nV květnu 1945 obsadili zámek vojáci Rudé armády. Násilím vnikli dovnitř, zámek byl vyrabován. Osud zámku a jeho majitelů se po válce vyvíjel dost špatně. V Mirošově téměř do konce života žila paní Eugenie Steinbachová, dcera posledního majitele z rodu Richlých. Neměla téměř žádný příjem a dožívala ve velké chudobě. Stávalo se, že přišla do některých rodin a poznávala věci ze zámku, nebo na stole ležely její svatební příbory. 17. května 1949 převzal zámek komunistický stát a předal ho ředitelství Státních statků v Jihlavě. Nový majitel se o údržbu nestaral. V roce 1971 se zřítilo věžní schodiště, propadla se střecha věže. V roce 1973 došlo ke zboření kamenného tarasu a pěti zděných sloupů. 11. dubna 1985 došlo ke zřícení části obvodní zámecké zdi. V roce 1986 byl mirošovský zámek postupně srovnán se zemí. Státní statek Jihlava zaplatil za demolici zámku 800 000 Kčs.\n\n\n"}
{"id": "227660", "url": "https://cs.wikipedia.org/wiki?curid=227660", "title": "Seznam nábojů do ručních zbraní", "text": "Seznam nábojů do ručních zbraní\n\nToto je seznam nábojů do ručních zbraní. Řazeno podle ráže.\n\nTento seznam není a nemůže být konečný. Existuje mnoho starých zaniklých ráží, jejichž význam je již pouze sběratelský, a každoročně také vzniká mnoho nových ráží. Tato skutečnost je dána snahou optimalizovat náboje pro různé použití a v neposlední řadě konkurenčním bojem výrobců zbraní a střeliva.\n\n\n(6x22)\n\n\n\n\n\n\n"}
{"id": "227661", "url": "https://cs.wikipedia.org/wiki?curid=227661", "title": "Seznam nábojů do pušek", "text": "Seznam nábojů do pušek\n\nSeznam puškových nábojů. Řazeno podle ráže.\n\n\n\n\n\n\n\n"}
{"id": "227669", "url": "https://cs.wikipedia.org/wiki?curid=227669", "title": "Avro 504", "text": "Avro 504\n\nAvro 504 bylo jedním z nejpopulárnějších a nejslavnějších britských letadel první světové války. Jednalo se o velice univerzální letoun, který byl na počátku války používán jako lehký bombardér a průzkumný letoun (ovšem existovala dokonce i stíhací „protizeppelinovská“ verze), pravdou ovšem je, že služby na frontě se dočkalo jen velice málo strojů. Patrně nejznámější akcí „pětsetčtyřek“ byl nálet na Friedrichshafen provedený 21. listopadu 1914.\n\nPro tuto akci byla vytvořena zvláštní jednotka, \"Special Bombing Flight\" RNAS na francouzské základně Belfort, kde byly soustředěny letouny Avro 504 sériových čísel 179, 873, 874 a 875. Stroje pilotovali Flt Sub-Lt R. P. Cannon (letoun s/n 179), Flt Lt S. V. Sippe (později Squadron Leader Sidney Vincent Sippe, OBE, DSO) na stroji s/n 873, Sqn-Cdr E. Featherstone Briggs (Avro 504, s/n 874) a Flt-Cdr J. Tremayne Babington (později Air Marshal Sir John Tremayne Babington, KCB, CB, DSO) na stroji s/n 875. První stroj (s/n 179) se kvůli poškození akce nemohl zúčastnit, ostatní tři vzlétly k náletu na Friedrischshafen, první v 09:30 dopoledne, každý vyzbrojen čtyřmi dvacetiliberními (9kg) pumami. Kvůli momentu překvapení stroje přelétly přes Bodamské jezero těsně nad vodní hladinou, ovšem i přesto byl stroj 874, za jehož řízením byl Sqn Cdr Edward Featherstone Briggs (později Group Captain, OBE, DSO), obranou sestřelen. Ve své době to byl jeden z nejúspěšnějších útoků na vojenské cíle — Zeppelin L.7 sice unikl zničení, ale byly zapáleny zásoby vodíku, přičemž byly způsobeny i další škody.\n\nNejvětší popularitu si letoun získal teprve později jako cvičný, kdy byl vyráběn v obrovských sériích ve verzích Avro 504J a Avro 504K, ty ve většině poháněly rotační motory (celková válečná výroba je na základě neúplné dokumentace odhadována na 8340 strojů, z nich 3696 dodala firma Avro, zbytek subdodavatelé). Stroj se v této roli skvěle osvědčil, byl obratný takže umožňoval i nácvik akrobacie a přitom dostatečně stabilní, navíc byl dobře ovladatelný a jeho letové vlastnosti byly nezáludné, čili měl pro cvičný stroj téměř ideální vlastnosti. Verze Avro 504K vycházela z 504J, ale podle požadavků letectva bylo pro verzi K zkonstruováno univerzální motorové lože, umožňující montáž různých typů vzduchem chlazených rotačních motorů, kupř. Gnome Monosoupape 9B-2 o výkonu 100 hp, 110 hp motor Le Rhône 9Ja, či 130 hp motor Clerget 9B a 150 hp motor Bentley B.R.1, celkem se ale na Avro 504K montovalo deset různých typů motorů (později byly dokonce montovány i řadové motory, kupř. Sunbeam Dyak či licenční motory Hispano-Suiza o výkonu 220 hp). Výroba verze K pokračovala ještě dlouho po válce, posledních deset strojů Avro 504K bylo Royal Air Force předáno až 17. ledna 1927!\n\nJednou ze zajímavých, byť ne zrovna rozšířených byla výše zmíněná noční stíhací verze stroje Avro 504K. Menší množství strojů bylo upraveno jako jednomístné (zachován zůstal zadní pilotní prostor), byly maximálně odlehčeny a dostaly výzbroj jedním kulometem Lewis ráže 7,7 mm nad horním křídlem, na sklopné lafetě Foster. Noční stíhací stroje Avro 504K(NF) se dostaly do výzbroje pěti squadron RAF. Šlo o 33. squadronu (byla těmito stroji vyzbrojena v srpnu 1918), 75. squadronu (přezbrojena jako první, již v červenci 1918), 76. squadronu (přezbrojena v srpnu 1918), 77. a 90. squadronu (obě byly přezbrojeny v září 1918), pochopitelně ovšem žádný z těchto strojů se již bojových akcí nezúčastnil. Všech pět squadron bylo rozpuštěno k 13. červnu 1919 (až na 76. squadronu, která předala všechny letouny v květnu 1919, ostatní s nočními „pětsetčtyřkami“ dolétaly až do rozpuštění jednotek v červnu). Bližší údaje o výrobě strojů Avro 504K(NF) jsou velice chudé, ale lze mj. zmínit stroje sériových čísel E3273, E3278 a E3364 (všechny vyrobeny v licenci u firmy Parnall) nebo E4149, licenční stroj od firmy Humber Motors.\n\nDefinitivní konec létání s letouny Avro 504K poháněných rotačními motory znamenalo až rozhodnutí dohledacího úřadu, který na konci roku 1935(!) přestal obnovovat letová osvědčení letounů s rotačními motory…\n\nNa verzi Avro 504K navázalo až poválečné provedení Avro 504N, ty byly poháněny hvězdicovými motory, například Armstrong Siddeley Mongoose IIIA nebo Armstrong Siddeley Lynx IVC. Drak stroje později ještě posloužil při vývoji dalších konstrukcí, kupř. Avro 536, Avro 548, Avro 551 či Avro 552 a Avro 552A.\n\nAvro 504 byl jednomotorový dvoumístný dvoupříhradový vyztužený dvouplošník s jednoduchými ocasními plochami a pevným ostruhovým podvozkem, smíšené konstrukce.\n\n\n\n\n\n\n\n\n\n\n\n"}
{"id": "227681", "url": "https://cs.wikipedia.org/wiki?curid=227681", "title": "Meyer Lansky", "text": "Meyer Lansky\n\nMeyer Lansky, rozený Maier Suchowlański (4. července 1902 Grodno, Rusko (dnes Bělorusko) – 15. ledna 1983 Miami, Florida, USA) byl americký gangster, jeden z důležitých členů podsvětí, který spolupracoval s Lucky Lucianem. Díky tomu, že uměl velice obratně zacházet s penězi a že byl finančně jedním z nejvíce prosperujících mafiánů vůbec se mu v podsvětí říkalo Mob's Accountant (Ministr financí).\n\nJeho otec Max a matka Yetta byli polští židé. V roce 1909 odjel Max Suchowljansky do Ameriky a usadil se v New Yorku. V roce 1911 za ním přijela jeho žena a děti – desetiletý Maier (Meyer) s bratrem Jakem a sestrou.\n\nOtec pracoval v továrně na textil jako žehlíř. To, co vydělal, sotva stačilo pro potřeby rodiny.\n\nV New Yorku žili krátce v Brownsville (Brooklyn), pak se přestěhovali do Lower East Side (Manhattan). Příjmení si poameričtili na Lansky.\n\nSnažili se stále dodržovat židovské tradice. Meyer Lansky studoval náboženství a ve 13 letech prošel obřadem Bar Micva.\n\nNa ulici často Meyer pozoroval, jak se hrají kostky, a odkoukal triky, díky kterým se vyhrávalo. Tato hra se stala zdrojem jeho prvních příjmů. Postupem času se naučil s financemi velice dobře zacházet a v podsvětí platil téměř za finančního génia, který dokáže peníze nejen získat, ale ovládá umění praní špinavých peněz a peníze umí zlegalizovat.\n\nJako mladík si Lansky vydělával nejen na kostkách, ale také různými zakázkami spojenými s vydíráním obchodníků a jinými násilnými akcemi.\n\nNěkdy mezi lety 1914 a 1920 se Meyer Lansky seznámil s Bugsy Sieglem, stali se přáteli.\n\nV New Yorku fungovaly hlavně italské a irské gangy a židé se stávali často terčem jejich útoků. Proto Meyer kolem sebe shromáždil skupinu židů (mezi nimi jeho bratr Jake a Bugsy Siegel), kteří útokům ostatních dobře organizovaných gangů vzdorovali, opláceli je a sami provozovali kriminální činnost. Lansky byl organizátor, Bugsy spíše vykonával špinavou práci. Napadali obchodníky, unášeli je, vykrádali obchody, kradli auta.\n\nV roce 1917 odešel Meyer ze školy a začal pracovat v manufaktuře, a to až do roku 1921, kdy práci opustil.\n\nČlověkem, který ovlivnil Lanskyho osud, byl kromě Bugsyho také Lucky Luciano. Za prohibice se spolu věnovali obchodu s alkoholem. Kromě toho kontrolovali oblast hazardních her (na tu se zaměřovali Meyer a Bugsy) a provozovali nevěstince (Lucky Luciano a Frank Costello).\n\nMeyer Lansky si uvědomoval, jak moc mu Lucianova podpora pomáhá, protože ostatní šéfové mafiánských klanů neměli židy moc v lásce. Dva hlavní mafiánští bossové, rivalové Masseria a Maranzano, chtěli na svou stranu získat Luciana a nutili ho, aby se Meyera zbavil.\n\nMeyerovým velkým vzorem byl Arnold Rothstein, gambler a obchodník. Vybral si Lanskyho a Luciana, aby mu pomáhali v nelegálním obchodu s alkoholem. Jeho krédem bylo, že prodává pouze kvalitu. V roce 1928 byl zavražděn.\n\nRoku 1928 získal Meyer americké občanství.\n\nV roce 1931 vyvrcholil konflikt mezi Masseriem a Maranzanou (Castellamarská válka). Luciano s Meyerem připravili vraždu Masserii (15. dubna 1931). 10. září 1931 pak byl zabit i Maranzano. Luciano se dostal do vedení newyorské mafie.\n\nV roce 1931 byl Al Capone odsouzen za daňové úniky. Takového osudu se bál i Meyer. Vždy dbal na to, aby na sebe neměl napsaný žádný majetek a své peníze převáděl na anonymní účty.\n\nPo skončení prohibice se Lansky opět vrátil k hazardním hrám. Vedl kasina, do kterých najal ty nejlepší krupiéry. Kasina zakládal i na Floridě. Byl dárcem několika dobročinných organizací, a tak prakticky neměl problémy se stížnostmi na jeho podniky.\n\nV roce 1936 byl Luciano poslán do vězení. Lansky a Costello převzali jeho obchody. Luciano byl však s Lanskym a ostatními mafiány v kontaktu i za dobu svého věznění.\n\nBugsy Siegel se chtěl osamostatnit. Objevil velký potenciál Las Vegas a chtěl tam postavit velké moderní kasino. Nějaká kasina tam sice už byla, ale dosud nespadala pod kontrolu mafie. Lansky a další mafiáni do projektu investovali peníze, Bugsy výstavbu vedl.\n\nTím projektem bylo dokončení stavby kasina a hotelu Flamingo. Bugsy se nechával ovlivnit svojí přítelkyní (Virginia Hill), které dovolil, aby na finální fáze výstavby sama dohlížela a přenechal jí i část rozhodování. Došlo k mnoha prodlevám a finančním ztrátám. Ve výstavbě bylo utopeno mnohem víc peněz, než se zpočátku myslelo.\n\nV prosinci 1946 byla v Havaně uspořádána konference, na které se sešly mafiánské špičky. Mimo jiné bylo na programu i kasino Flamingo. Lansky musel říci ostatním, jak je to s jeho výstavbou, že nebude stát milion, jak se původně zdálo, ale že spolkne 6 milionů, než bude vůbec dokončeno. Padl návrh na odstranění Bugsyho, ale Meyer ostatní účastníky uklidňoval, že vložené peníze se určitě vrátí.\n\nVirginia Hill často cestovala do Evropy, do Ženevy, a proto vzniklo podezření, že s Bugsym ukrývají peníze do bank ve Švýcarsku.\n\nNa začátku roku 1947, těsně po otevření Flaminga, bylo účetnictví kasina hluboko v mínusu. Na krátko bylo Flamingo zavřené, aby se v březnu znova otevřelo. V květnu začalo vydělávat, ale bylo to už pozdě. V červnu 1947 byl Bugsy Siegel ve svém domě v Beverly Hills zastřelen. Meyer Lansky odmítal, že by stál za jeho smrtí.\n\nLanskyho talentu si všiml kubánský diktátor Fulgencio Batista. Lansky se mu hodil na to, aby vrátil reputaci kubánským kasinům, která byla považována za místo, kde se vždy podvádí. Mezi lety 1940 a 1950 již měl Meyer pod kontrolou několik kasin v Havaně, která zmodernizoval. Na Kubu začaly proudit americké peníze.\n\nRoku 1946 se Meyer rozvedl se svou ženou Anne.\n\nPřestože se Meyer nejvíce zabýval hazardními hrami, mezi jeho aktivity patřil i obchod s narkotiky a se zbraněmi, řízená prostitutce, pornografický průmysl, vydírání. Nevlastnil jen kasina, ale také hotely a několik podniků. Své peníze ukládal na anonymní účty ve švýcarských bankách a oficiálně neměl prakticky žádný majetek.\n\n16. prosince 1948 se Meyer oženil podruhé, s Thelmou Sheer Schwartz, známou jako Teddy (zemřela roku 1997).\n\nPo kubánské revoluci (1959) byla kasina na Kubě znárodněna. Meyer odjel na Bahamy, aby tam dále investoval.\n\nPřestože byla Meyerovi v dětství vštěpována židovská tradice, své dva syny v ní nevychovával a vrátil se k ní až ve stáří. Izrael poprvé navštívil, až když mu bylo 60 let.\n\nV roce 1970, kdy jej sledovala FBI a policie, se Meyer rozhodl odjet za svým přítelem Stacherem do Tel Avivu. Po několika měsících chtěl využít imigračního zákonu, který povoluje židům z celého světa, že se mohou stát občany Izraele. Zpočátku se zdálo, že mu bude občanství přiznáno, ale po intervenci premiérky Goldy Meierové byla Lanskyho žádost zamítnuta. Panovala obava, že by se v Izraeli věnoval kriminální činnosti.\n\nZ Izraele odletěl Lansky do Švýcarska a do Jižní Ameriky (Paraguay), odkud byl však také vyhoštěn. Když opět přistál na Floridě, byl zatčen.\n\nMeyer Lansky si nikdy neodseděl dlouhý trest. Pomohly mu k tomu kontakty, které měl, a v poslední době také chatrné zdraví. Onemocněl rakovinou a potřeboval neustálý lékařský dohled.\n\nPoslední roky života trávil doma v Miami Beach.\n\n15. ledna 1983 podlehl rakovině plic. Zemřel v nemocnici, ve věku 81 let. Luckyho Luciana tak přežil o 21 let. Pohřbený je na hřbitově v Miami na Floridě.\n\nZůstala po něm žena Teddy, synové Buddy a Paul a dcera Sandra. Jeho majetek v době jeho smrti se odhaduje na 300 milionů dolarů. Písemné záznamy však o tom nejsou žádné.\n\n"}
{"id": "227685", "url": "https://cs.wikipedia.org/wiki?curid=227685", "title": "Eschweiler", "text": "Eschweiler\n\nEschweiler je město v nejzápadnější části Německa, ve spolkové zemi Severní Porýní-Vestfálsko, 50 km západně od Kolína nad Rýnem, 15 km východně od Cách a 585 km západně od Prahy. Mají 57 000 obyvatel (2006).\n\nObvodový soud, policejní revír, kasárny.\n\nElektrárna, dříve hornictví (kamenné uhlí, zinek) a povrchové dolováni (hnědé uhlí).\n\nHrady, umělé jezero \"Blausteinsee\", golfové hřiště \"Kambach\", volná plovárna, krytá plovárna, hokejové hřiště, karneval.\n\n\n\n"}
{"id": "227687", "url": "https://cs.wikipedia.org/wiki?curid=227687", "title": "A.B.C. Wasp", "text": "A.B.C. Wasp\n\nA.B.C. Wasp byl vzduchem chlazený hvězdicový letecký motor, zavedený do výroby roku 1918 britskou firmou A.B.C. Motors Ltd. (All British (Engine) Company), sídlící v Londýně. Šlo o jeden z prvních nerotačních vzduchem chlazených hvězdicových motorů. Vyráběl se ve verzích Wasp I o výkonu 160 hp a Wasp II (200 hp), z roku 1919. Motory obou verzí poháněly letouny Avro 504K, Sopwith 8F.1 Snail či Westland Wagtail.\n\n\n\n\n\n"}
{"id": "227689", "url": "https://cs.wikipedia.org/wiki?curid=227689", "title": "Weisshorn", "text": "Weisshorn\n\nWeisshorn je 4505 m vysoká hora ve Walliských Alpách, vypínající se na východě nad údolím Mattertal nad Randou, na západě nad dolinou Val d'Anniviers ve Švýcarsku. Weisshorn má tvar dosti pravidelné 3-hrané pyramidy, tvořené třemi ostrými hřebeny a strmými stěnami.\n\nWeisshorn je pátou nejvyšší horou Švýcarských Alp, a bývá označován za jednu z nejkrásnějších hor Alp vůbec - v tomto ohledu je srovnáván i s Matterhornem, i když není tak známý. Kromě tvaru alpinisté na Weisshornu oceňují také relativně dobrou kvalitu skály na klasických výstupových cestách, které vedou hřebeny.\n\nPrvní výstup na Weisshorn se zdařil 19. srpna 1861 Johnu Tyndallovi s vůdci J. J. Bennenem a Ulrichem Wengerem východním hřebenem, který je dodnes normální cestou. V srpnu roku 1888 při výstupu západní stěnou Weisshornu zahynul ve věku nedožitých 19 let nadějný německý horolezec Georg Winkler.\n\nVýchodní hřeben\n\nSeverozápadní hřeben\n\nJihozápadní hřeben (Schaligrat)\n\n"}
{"id": "227690", "url": "https://cs.wikipedia.org/wiki?curid=227690", "title": "Byl jednou jeden polda", "text": "Byl jednou jeden polda\n\nByl jednou jeden polda je český komediální film, který v roce 1995 natočil režisér Jaroslav Soukup.\n\nMajor Václav Maisner (Ladislav Potměšil) velí střední policejní škole. Od náměstka ministra vnitra (Miroslav Moravec) obdržel informaci, že v nově nastupujících nováčcích je inkognito agent FBI, který má za úkol sepsat zprávu o jeho učebních metodách \"škola hrou\". Maisner se rozhodne agenta najít a tak se zaplétá do různých sporů a vtipných scének.\n"}
{"id": "227700", "url": "https://cs.wikipedia.org/wiki?curid=227700", "title": "Překmit (systémová dynamika)", "text": "Překmit (systémová dynamika)\n\nV ekonomii je překmit určitého demografického nebo ekonomického ukazatele překročení meze dané samotným prostředím, stavem nebo tokem surovinové základny, ostatními ekonomickými ukazateli nebo jejich trvalejším neshodou (například poptávky nenasycené nabídkou). Tento pojem se vyskytuje i v teoretické ekologii a systémové dynamice a popisuje jev, kdy růst určitého demografického nebo ekonomického ukazatele (stav populace, objem kapitálu, spotřeba surovinové základny nebo energie, …) přesáhne meze systému.\n\n\nDobrým příkladem překmitu je nezvládnutí zatáčky řidiče rychle jedoucího automobilu se znečištěnými předními skly. Šířka silnice představuje mez systému, rychlost automobilu představuje rychlost nebo překotnost vývoje, špinavá skla komplikující výhled představují obtíže při sbírání zpětnovazebních informací. Též hybnost a setrvačnost automobilu má svůj ekvivalent v hybnosti a setrvačnosti dané veličiny v systémové dynamice. Mez (v tomto příkladu šířku silnice) většinou zvýšit nelze nebo jen velice obtížně. Snížením rychlosti se zvýší interval mezi přijmutím zpětnovazební informace (to, co řidič před sebou vidí) a reakce na ni (co řidič s autem provede), a sníží se efekt setrvačnosti, který představuje systémově-dynamické (nebo též ekologické) zpoždění. Asi nejsnáze lze vylepšit tok zpětnovazebních informací (v tomto příkladu vyčistit přední skla automobilu; v reálném světě například vedením statistik o kapacitách těžených zřídel a výpustí).\n\n\nPřekmit může skončit jednou ze dvou variant:\n\n\n"}
{"id": "227706", "url": "https://cs.wikipedia.org/wiki?curid=227706", "title": "Guntramovice", "text": "Guntramovice\n\nGuntramovice (německy \"Gundersdorf\") jsou část města a jedno z katastrálních území města Budišov nad Budišovkou v okrese Opava. Guntramovice leží na Moravě, mají vesnický charakter a dělí se na urbanisticky oddělené části Horní Guntramovice a Dolní Guntramovice. V katastru Guntramovic se nachází velký lyžařský areál.\n\nPrvní písemná zmínka o obci pochází z roku 1456.\n\n28. června 1758 zde rakouské jednotky pod velením generálmajora Ernsta Gideona von Laudon napadly síly plukovníka Wilhelma von Mosel chránící pruský zásobovací konvoj ve střetu, který přímo předcházel rozhodující bitvě u Domašova. Jihovýchodně od Horních Guntramovic je pomník padlým vojákům.\n"}
{"id": "227708", "url": "https://cs.wikipedia.org/wiki?curid=227708", "title": "Šporkové", "text": "Šporkové\n\nŠporkové, někdy též Sporckové (německy Sporck, či Sporckh) byli starý šlechtický rod pocházející ze severního Německa.\n\nRod původem z Vestfálska v severním Německu, usedlý na panství Sporckhof v kraji Delbrück v Paderbornském knížectví. Listinná rodová linie začíná osobou Franz Nolte (zvaným \"Sporck\"), doloženým v roce 1597 († 1626), vlastníkem Šporkova dvora (\"Sporckhof\"). Byl ženatý s dcerou Jobsta Sporcka, někdejšího majitele dvora. \n\nDo Čech Šporkové přišli během třicetileté války. Do roku 1647 povýšili do panského stavu. V 17. století byli povýšeni do říšského hraběcího stavu. Rod vlastnil rozsáhlá panství v Českém království, např. Hradiště, Heřmanův Městec, Malešov, Konojedy, Hořiněves, Lysá nad Labem a některá menší panství ve východních, středních a severních Čechách.\n\n\n\n\n\n\nV roce 1723 získal panství Dubá v jižní části Českolipska hrabě Karel Rudolf Swéerts-Sporck. Velice se zasloužil o rozvoj městečka, kde nechal postavit řadu barokních budov včetně kostela a sousoší. U císaře Karla VI. pro Dubou vymohl pořádání čtyř výročních trhů.\n\nRod vymřel jako bezvýznamný po meči v roce 1928.\n\nFrantišek Karel Rudolf svobodný pán ze Swéertsu a Reistu (1688-1757) pocházel z bruselského patricijského rodu. Jeho otec František Jan ze Swéerts-Reistu obdržel roku 1654 český inkolát, roku 1712 se oženil s dcerou Františka Antonína ze Šporku, svou sestřenkou Annou Kateřinou a z matčiny strany byl vnukem hraběte Jana ze Šporku. Připadlo mu dědictví po jeho strýci a tchánovi a současně adoptivním octi. Mimo další šporkovské majetky získal také pozdější Swéerts-šporkovský palác na Novém Městě pražském. 15. prosince 1718 byl ve Vídni se svými potomky z manželství se Šporkovskou dědičkou povýšen do českého hraběcího stavu a získal oprávnění na sloučení jména a erbu s hrabaty ze Šporku jako hrabě ze Swéerts-Sporcku (\"Graf von Swéerts-Sporck)\". Rod \"Swéerts-Sporcků\", který 12. prosince 1819 získal zeměpanství v Kraňsku, žije dosud.\nSpojili se s Vrabskými z Vrabí, Věžníky, Voračickými z Paběnic, Clary-Aldringeny či Swéertsy.\n\n"}
{"id": "227714", "url": "https://cs.wikipedia.org/wiki?curid=227714", "title": "Giovanni Kminek-Szedlo", "text": "Giovanni Kminek-Szedlo\n\nGiovanni Kminek-Szedlo (12. dubna 1828, Praha – 24. listopadu 1896, Bologna), původním jménem Jan Kmínek-Szedlo, byl italský egyptolog českého původu činný v muzeu v Boloni.\n\nStudoval na filozofické fakultě univerzity v Praze, v revolučním roce 1848 byl pro svou účast v bojích na barikádách nuceně odveden do armády. V Itálii z vojska vystoupil, změnil své české jméno na italské a v roce 1868 se usadil v Bologni, kde se začal věnovat samostudiu egyptologie. Po založení tamního městského muzea v roce 1871 pečoval o jeho egyptské sbírky. Jako průvodce muzeem vydal v roce 1876 své první dílo \"Velký sarkofág Městského muzea v Boloni\", které bylo odbornou veřejností příznivě přijato. V roce 1878 byl jmenován docentem egyptologie na boloňské univerzitě.\n\nJeho hlavním dílem je zpracování a publikace souborného katalogu egyptské sbírky boloňského muzea, který byl vydán v roce 1895.\n\n"}
{"id": "227716", "url": "https://cs.wikipedia.org/wiki?curid=227716", "title": "Ostrakon", "text": "Ostrakon\n\nOstrakon (střední rod, mn. č. \"ostraka\") je řecké slovo označující \"„střep hliněné nádoby“\". Pro svou snadnou dostupnost a lacinost byla v některých starověkých kulturách ostraka používána jako psací materiál sloužící k zápisu běžných každodenních či méně důležitých textů. Střepy sloužily i k takzvanému ostrakismu (střepinovému hlasování) o vypovězení občana ze starověkých Athén. V současné době je tento pojem používán obecně, \"ostrakizovat\" znamená vyloučit jedince z kolektivu.\n\nV egyptologii se tento termín používá také k označení stejným způsobem použitých úlomků vápence.\n\n"}
{"id": "227722", "url": "https://cs.wikipedia.org/wiki?curid=227722", "title": "Olympic Stadium (Montréal)", "text": "Olympic Stadium (Montréal)\n\nOlympijský stadión (francouzsky \"Le Stade Olympique\") v kanadském Montrealu je sportovní stadion postavený v roce 1976 pro účely letních olympijských her v Montrealu. Stadion byl do roku 2004 domácím hřištěm týmu Montreal Expos z Major League Baseball. Na tomto stadiónu hrál i tým Montreal Machine, který hrál ve světové lize amerického fotbalu. V létě 2007 se zde hrály zápasy fotbalového mistrovství světa hráčů do 20 let. Dnes je to domácí stadión fotbalového týmu Montreal Alouettes z ligy CFL (nebo také LCF).\n\n"}
{"id": "227729", "url": "https://cs.wikipedia.org/wiki?curid=227729", "title": "Ely", "text": "Ely\n\nEly je město nacházející se na východě hrabství Cambridgeshire v regionu Východní Anglie 103 kilometrů severovýchodně od londýnského Charing Cross. Město je atraktivní pro velké množství zachovalých historických budov lemujících křivolaké, obchody obležené uličky. Každý čtvrtek a sobotu jsou zde pořádány trhy. Město bylo do 18. století významným přístavem, do té doby než byly vysušeny okolní bažiny.\n\nUvádí se, že Ely odvozuje své jméno ze slova \"eel\" (anglicky úhoř) a přípony \"-y\" nebo \"-ey\" znamenající ostrov, tedy ostrov kde je mnoho úhořů. Toto tvrzení může odpovídat skutečnosti, protože Ely se nachází na ohraničené oblasti (\"Isle of Ely\") v močálech, které byly v minulosti bažinaté a byl zde bohatý výskyt úhořů.\n\nHistorie města se odvíjí od založení opatství roku 673 asi dva kilometry na sever ve vesnici \"Cratenude\", pod patronací svaté Ethelredy, dcery královny Anny. Opatství bylo zbořeno roku 870 dánskými nájezdníky a jeho obnova byla zahájena až po více než sto letech. Město bylo do roku 1071 jedním z posledních míst pod správou Angličanů po ovládnutí Anglie Normany pod vedením Viléma I.\nVelkolepá katedrála v Ely, kostel Svaté trojice, je také znám jako \"Loď v bažinách\" pro viditelnost její věže z velké vzdálenosti, jež tvoří dominantu nížinné mokřinné oblasti nazývané \"Fens\". Diecéze byla v Ely založena roku 1108. Stavba katedrály byla zahájena Vilémem I. roku 1083 a byla dokončena až roku 1351. Důvodem tak dlouhé doby její výstavby bylo zhroucení hlavní věže roku 1322, která pak byla znovu postavena v osmiúhelníkovém profilu. Biskupství v Ely bylo ustaveno roku 1109. Město se účastnilo Selské vzpoury roku 1381.\n\nOliver Cromwell bydlel v Ely po několik let poté co byl jmenován místním výběrčím daní roku 1636. Jeho původní dům pochází z 16. století a je v současné době využíván jako turistická informační kancelář a muzeum s několika místnostmi zachovanými ve stylu používaném Cromwellem.\n\nEly bylo neformálně považováno za město, protože zde sídlila diecéze a tento status byl potvrzen královskou chartou roku 1974. S počtem obyvatel 15 102 v roce 2001 je Ely třetím nejmenším městem Anglie (po Wellsu a City of London) a šesté nejmenší ve Velké Británii (menší jsou ještě St Davids, Bangor a Armagh).\n\nEly je nejbližší město, které se pyšní katedrálou, u Cambridge, které svou vlastní katedrálu nemá a patří do diecéze Ely. Tato diecéze se rozprostírá asi na 4 000 kilometrech čtverečních a zahrnuje asi 610 000 obyvatel (1995) a 341 kostelů. Patři do ní hrabství Cambridgeshire ( z výjimkou tří obcí na jihu), západní část Norfolku a několik obcí v Peterborough a Essexu a jedna z Bedfordshire.\n\nŽelezniční stanice v Ely se nachází na \"Fen Line\" a je důležitou dopravní železniční křižovatkou se spojením do Cambridge, Londýna, Letiště Stansted, Ipswiche, Marchu, Peterborough, Nottinghamu, Manchesteru, Birminghamu, Liverpoolu a Norwiche.\n\nŘeka protékající městem je populárním místem pro veslování a existuje zde velká loděnice. Tým Cambridgeské univerzity má na jejím břehu svou vlastní loděnici a na řece trénuje pro pravidelné veslařské závody s týmem Oxfordské univerzity. Tento závod se v roce 1944 konal na řece Great Ouse nedaleko Ely, a jednalo se o jediný případ v historii tohoto závodu kdy místem utkání nebyla řeka Temže.\n\n\n"}
{"id": "227730", "url": "https://cs.wikipedia.org/wiki?curid=227730", "title": "Chlor-fluorované uhlovodíky", "text": "Chlor-fluorované uhlovodíky\n\nChlor-fluorované uhlovodíky (známy též pod anglickou zkratkou CFC z ) jsou halogenderiváty uhlovodíků obsahujících atomy fluoru nebo chloru. Jejich nejznámější podskupinou jsou freony.\n\nChlorfluorované uhlovodíky jsou netoxické a stabilní. Nehoří, naopak se používaly jako hasicí médium. Nezpůsobují korozi a jsou vysoce inertní. CFC tvoří rozpouštědla pro čištění kovů. Některé CFC jsou těkavé − vypařují se a při pokojových teplotách opět kondenzují. Jsou dobrými tepelnými izolanty, protože mají nízkou tepelnou vodivost. Navíc, jejich příprava nebo výroba byla poměrně levná.\n\n\nMezi nejrozšířenější chlor-fluorované uhlovodíky patřily CFC-11 (trichlorfluormethan) a CFC-12 (dichlordifluormethan). Nicméně i přes Montrealský protokol emise CFC-11 pokračují.\n\n\n"}
{"id": "227735", "url": "https://cs.wikipedia.org/wiki?curid=227735", "title": "Glen Spey", "text": "Glen Spey\n\nGlen Spey je skotská palírna společnosti United Distillers and Vintners nacházející se ve vesnici Rothes v kraji Morayshire, jež vyrábí skotskou sladovou whisky.\n\nPalírna byla založena v roce 1878 a produkuje čistou sladovou malt whisky. Tato palírna je přilepena k zadnímu traktu palírny Glenrothes. Publicitu získala tím, že v jednom jejím skladě se nachází whisky vyrobená ze 100 druhů. Produkuje whisky značky Glen Spey, což je 8letá whisky s obsahem alkoholu 40%. Skoro celá produkce se míchá s jinými druhy whisky. Tato whisky je v 8 letech celkem nevýrazná a zralosti dosahuje přibližně ve 12 - 13 letech.\n\n\n"}
{"id": "227749", "url": "https://cs.wikipedia.org/wiki?curid=227749", "title": "Jiráskovo náměstí (Praha)", "text": "Jiráskovo náměstí (Praha)\n\nJiráskovo náměstí v Praze leží na pravém břehu Vltavy v těsném sousedství Jiráskova mostu. Má přibližně čtvercový tvar o velikosti asi 70 x 70 metrů.\n\nZe tří stran je náměstí obestavěno domy, ze severní strany je zakončeno Masarykovým nábřežím s dominantní budovou SVU Mánes a s černou Šítkovskou vodárenskou věží na jižním cípu Slovanského ostrova. Ve středu náměstí dominuje bronzová socha Aloise Jiráska v malém parčíku; pomník vytvořil v roce 1960 akademický sochař Karel Pokorný. Spisovatel zde od roku 1903 žil v domě na rohu Resslovy ulice (dům na obrázku za pomníkem); zde také 12. března 1930 zemřel. Na jižní straně odděluje rušná čtyřproudová komunikace, spojující Jiráskův most a Resslovu ulici, od zbytku náměstí dvě budovy – Tančící dům a sousední dům jenž je významný tím, že v něm žili a tvořili spisovatelé Eduard Bass a Jan Drda. V těsném sousedství Tančícícho domu pak bydlel na Rašínově nábřeží v domě své rodiny Václav Havel i jeho bratr Ivan Havel.\n"}
{"id": "227751", "url": "https://cs.wikipedia.org/wiki?curid=227751", "title": "Ronald L. Rivest", "text": "Ronald L. Rivest\n\nRonald Lorin Rivest (* 6. května 1947 Shenectady, USA) patří k předním světovým odborníkům v oblasti kryptografie. V současné době působí jako profesor informatiky na Massachusettském technologickém institutu (MIT) v ústavu Informatiky a umělé inteligence.\n\nSvá vysokoškolská studia absolvoval na univerzitě v Yale a na Stanfordově univerzitě. V Yale absolvoval bakalářské studium v oboru matematika, ve Stanfordu získal titul Ph.D. v oboru informatika.\n\nNejznámější výsledek jeho práce je z oblasti asymetrické kryptografie. Společně s Adi Shamirem a Lenem Adlemanem vytvořil systém asymetrické kryptografie, označovaný jako šifra RSA. Za tento objev získal v roce 2002 Turingovu cenu.\n\nZabývá se i symetrickým šifrováním. Je autorem algoritmů RC2, RC4, RC5 a spoluautorem algoritmu RC6. Písmena „RC“ označují termín „Rivest Cipher“ (Rivestova šifra) nebo „Ron’s Code“ (Ronův kód). \"(Poznámka: Algoritmus RC3 byl prolomen během tvorby RSA šifrování, RC1 zůstal pouze u nepublikované verze.)\" Rivest také vytvořil kryptografické hashovací funkce MD2, MD4 a MD5. V roce 2006 představil inovovaný elektronický volební systém (označovaný termínem ThreeBallot), který nezávisí pouze na šifrování, ale i na jiných algoritmech.\n\nJe spoluatorem knihy Introduction to Algorithms, standardního učebního materiálu kurzů algoritmů.\n\nMimo svého působení na Massachusettském technologickém institutu je členem Národní akademie strojírenství, Akademie věd, komise EAC (Election Assistance Commission) a dalších vědeckých institucí. Patří mezi nejvýznamnější vědce ve svém oboru, o čemž svědčí mj. i čestný doktorát udělený na univerzitě v Římě.\n\n\n"}
{"id": "227755", "url": "https://cs.wikipedia.org/wiki?curid=227755", "title": "Auchroisk", "text": "Auchroisk\n\nAuchroisk (\"čti: áfrask\") je skotská palírna společnosti United Distillers and Vintners nacházející se ve vesnici Mulben v kraji Banffshire, jenž vyrábí skotskou sladovou whisky.\n\nPalírna byla založena v roce 1974 a produkuje čistou sladovou whisky. Tato palírna používá vodu ze studně \"Dorrie´s Well\" a whisky nechává dozrát v sudech po sherry. Díky tomu získal produkt s názvem \"The Singleton of Auchroisk\" několik ocenění. Produkuje whisky značky Auchroisk, což je 10letá whisky s obsahem alkoholu 40%. Část produkce se míchá s jinými druhy whisky. Tato whisky má atraktivní kořenitou příchuť.\n\n\n"}
{"id": "227756", "url": "https://cs.wikipedia.org/wiki?curid=227756", "title": "Miloš Rejchrt", "text": "Miloš Rejchrt\n\nMiloš Rejchrt (* 19. října 1946 Ostrava) je evangelický farář a disident. V letech 1980 – 1981 byl mluvčím Charty 77. V současné době je v důchodu. Naposledy působil (do 30. listopadu 2011) jako druhý farář ve farním sboru Českobratrské církve evangelické v Praze 8 - Kobylisích (Kostel U Jákobova žebříku). V Synodní radě Českobratrské církve evangelické zastával funkci druhého náměstka synodního seniora. Také působí jako překladatel z francouzštiny.\n\nPůsobil ve folkové skupině Berani, napsal velké množství písní, řada z nich vyšla ve zpěvníku \"Svítá\" (1992). Je také autorem překladu písně \"Dezertér\" Borise Viana, kterou zpíval Jaromír Nohavica pod názvem \"Pánové nahoře\". Objevil se též jako herec ve filmu \"Žert\", který byl natočen v roce 1968. Hrál tam roli Alexeje, vojáka PTP.\n\nVyrůstal do pěti let věku v Trhovém Štěpánově a poté v Praze v Soukenické ulici na Novém Městě jako dítě kazatele žižkovského sboru Jednoty českobratrské a učitelky. Jeho otec pocházel z evangelického sboru v Semonicích, byl synem podruhyně a venkovského ševce. Miloš Rejchrt i oba jeho bratři vystudovali teologii a přestoupili zpátky k evangelické církvi, nejstarší Luděk po vystudování teologické fakulty, Pavel už před studiem teologie. Stejně tak i Miloš Rejchrt, který vstoupil do sboru ve Vršovicích ke konci svých gymnaziálních let. Po gymnáziu absolvoval Komenského evangelickou bohosloveckou fakultu (1970). V prvních letech byl jeho spolužákem v ročníku mj. Vratislav Brabenec, na stejné fakultě také tou dobou studoval Svatopluk Karásek. Miloš Rejchrt již od základní školy psal vlastní písničky s křesťanskými texty, některé texty překládal (v roce 1965 mohl na měsíc vyjet do Francie, kde objevil písničku \"Dezertér\" Borise Viana), někdy psal texty k převzatým melodiím. Byl také v kontaktu s Jiřím Tichotou, se kterým sdílel oblibu ve spirituálech. Asi v roce 1966 po zhlédnutí hry Václava Havla \"Vyrozumění\" založil po vzoru Semaforu Klub Divadla Na Zábradlí (fungoval do roku 1968), kde se poprvé s Havlem setkal. V roce 1968 hrál ve filmu \"Žert\" a v souvislosti s tím o něm napsal v reportáži i na úvodní straně časopis \"Mladý svět\". Ve školním roce 1968–1969 studoval v Lausanne ve Švýcarsku. V posledním roce studií se 19. června 1970 u Martina ve zdi po více než dvouleté známosti oženil. V říjnu téhož roku byl ve stejném kostele společně s Tomášem Bískem ordinován synodním seniorem Václavem Kejřem. Od listopadu pak působil jako vikář v České Lípě. Kvůli svým kontaktům na Jiřího Hochmana, který měl na Českolipsku chalupu, kde se Rejchrt setkal např. s Jiřím Dienstbierem či Ladislavem Lisem, se o něho začala zajímat StB, 29. února 1972 byl poprvé předveden k výslechu. K 30. říjnu 1972 byl zbaven státního souhlasu jako čtvrtý evangelický duchovní za normalizace (ale první, který nebyl zároveň trestně stíhán). Po odnětí souhlasu se stal topičem parních kotlů (až do roku 1989) a dál bydlel na faře a v českolipském sboru byl aktivní alespoň tak, jako by byl presbyterem. Po čase byl skutečně do staršovstva sboru zvolen a na jeden rok byl dokonce kurátorem. V roce 1976 se vrátil do Prahy, pracoval jako topič v Národním muzeu. V roce 1975 s manželkou adoptovali právě narozeného Daniela, v roce 1977 se jim narodila dcera Lucie, a poté dcera Anna.\n\nO Vánocích 1976 Miloš Rejchrt podepsal Chartu 77, k podpisu mu ji donesl Jiří Němec. Hned druhý den jel s kopií do Brna, kde ji podepsala mj. Božena Komárková, Rejchrt pak Chartu šířil dál mezi členy evangelické církve, hlavně mezi faráři bez souhlasu, na podpisy dalších lidí v druhé vlně už ale vliv neměl. V letech 1980–1981 byl mluvčím Charty 77.\n\n\nOd ledna 2000 do března 2000 a pak opět od dubna do prosince 2000 působil jako člen Rady České televize.\n\nMá bratry Pavla a Luďka.\n\n\nPřeložil také a svými statěmi doplnil knihu Jana Kalvína \"Malé pojednání o večeři Páně\" (Kalich, 2008).\n\nKnižně také vydal rozhovory s Jiřím a Zdenkou Tichotovými \"Na Točné\".\n\n\n\n"}
{"id": "227757", "url": "https://cs.wikipedia.org/wiki?curid=227757", "title": "Misso (obec)", "text": "Misso (obec)\n\nObec Misso (estonsky Misso vald) je samosprávná obec v estonském kraji Võrumaa.\n\nV obci žije osm set obyvatel, z toho přibližně třetina v městečku Misso, které je administrativním centrem obce, a zbytek v 54 vesnicích (Hindsa, Hino, Horosuu, Häärmäni, Hürsi, Kaubi, Kimalasõ, Kiviora, Koorla, Korgõssaarõ, Kossa, Kriiva, Kundsa, Kurõ, Käbli, Kärinä, Laisi, Leimani, Lütä, Mauri, Missokülä, Mokra, Muraski, Määsi, Möldre, Napi, Parmu, Pedejä, Pruntova, Pulli, Pupli, Põnni, Põrstõ, Pältre, Rammuka, Rebäse, Ritsiko, Saagri, Saagrimäe, Saika, Sakudi, Sandi, Sapi, Savimäe, Savioja, Siksälä, Suurõsuu, Tiastõ, Tiilige, Tika, Toodsi, Tserebi, Tsiistre a Väiko-Tiilige).\n\n"}
{"id": "227764", "url": "https://cs.wikipedia.org/wiki?curid=227764", "title": "Letiště Jihlava", "text": "Letiště Jihlava\n\nLetiště Jihlava, známé též jako Jihlava – Henčov, je veřejné vnitrostátní letiště ležící na Moravě, 4 km severovýchodně od intravilánu Jihlavy při hranici s Čechami, poblíž místní části Henčov.\n\nLetiště leží v nadmořské výšce 555 m, současná vzletová dráha: 10/28. Součástí letiště je i prostor pro provoz leteckých modelářů.\n\nFrekvence RADIO je 123,490.\n\nPrvní starty se na letišti odehrály v roce 1950, během padesátých let byl potom postupně dobudován zděný hangár a vybavení letiště. Letiště je majetkem města Jihlava, provozuje jej Aeroklub Jihlava. Na letišti je v provozu Bum bej bar.\n\nV letech 2014 – 2016 proběhla diskuse o možném rozvoji letiště, jehož hlavní součástí měla být zpevněná přistávací dráha. Ta měla být dlouhá 1300 metrů, umožnila by téměř celoroční přistávání malých letadel, což je na travnaté dráze nemožné. Zamýšlená modernizace letiště měla pomoci především místním firmám, rozvoji letecké turistiky i záchranářům. Se stavbou zpevněné dráhy nesouhlasila část obyvatel okolních obcí, kteří se obávali dopadů zesíleného provozu na letišti, proto stavbě vznikla i petice.\n\n\n"}
{"id": "227768", "url": "https://cs.wikipedia.org/wiki?curid=227768", "title": "Vareniklin", "text": "Vareniklin\n\nVareniklin (prodávaný pod obchodním názvem Champix v Evropě a Kanadě, nebo Chantix v USA) je lékem na předpis určeným k léčbě závislosti na nikotinu při odvykání kouření. Vareniklin je zároveň prvním lékem bez obsahu nikotinu, který byl účelně vyvinut pro odvykání kouření.\n\nTento lék je prvním parciálním agonistou nikotinových receptorů. Odvykání kouření s tímto přípravkem přináší čtyřnásobně vyšší šanci na úspěch oproti odvykání bez farmakoterapie a je v současné době nejúspěšnějším způsobem léčby závislosti na nikotinu. Agonistická aktivita vareniklinu zmírňuje abstinenční příznaky nedostatku nikotinu a jeho antagonistická funkce snižuje pocit uspokojení z kouření a tím kuřákovu vazbu na cigaretu.\n\nVareniklin je k dostání již od března 2007 pod názvem Champix i v České republice. Výrobcem je farmaceutická společnost Pfizer.\n\nVareniklin je určen pro léčbu závislosti na nikotinu. Vedle nikotinových náhražek (např. nikotinové náplasti) a bupropionové či nortriptylinové léčby (jedná se primárně o antidepresiva) je jedním z léčebných prostředků pro odvykání kouření a léčbu závislosti na tabáku.\n\nVareniklin se užívá ve formě 0,5 mg a 1 mg tablet. Dávkování je různé od 0,5 mg do 2 mg denně v závislosti na postupu léčby. První tři dny se užívá pouze 0,5 mg denně, následně čtyři dny 2× denně a od druhého týdne pak 1 mg tablety dvakrát denně.\n\nCelá léčba s vareniklinem by měla trvat minimálně 12 týdnů. Při předčasném skončení léčby hrozí riziko návratu ke kouření. Lékař může rozhodnout o prodloužení léčby na šest měsíců a postupném snižování dávky, zvláště pokud by se u pacienta objevovaly abstinenční příznaky spojené s odvykáním. Studie ukázaly, že šance na dlouhodobou abstinenci je po 12týdenní léčbě zhruba čtyřnásobně vyšší oproti odvykání kouření bez farmakoterapie.\n\nVareniklin je nový, vysoce selektivní parciální agonista nikotin-acetylcholinových receptorů α4β2. Brání nikotinu navázat se na nikotinové receptory α4β2 a zároveň vyvolá uvolnění určitého množství dopaminu.\n\nVareniklin se řadí mezi parciální agonisty, poskytuje dopaminovou stimulaci a snižuje tím abstinenční příznaky nedostatku nikotinu v těle. Hladina dopaminu, který vylučuje, je nižší než množství dopaminu vylučovaného následkem přísunu nikotinu z cigarety. Přesto je dostatečná, aby odvykajícímu kuřákovi pomáhala lépe zvládat abstinenční příznaky. Antagonistický vliv vareniklinu způsobuje blokaci příjemných pocitů po vykouření cigarety, které jsou způsobeny právě vylučováním návykového množství dopaminu. Cigareta kuřákovi mnohem méně chutná a antagonistický vliv je tak prevencí případného relapsu.\n\nVareniklin se s vysokou afinitou a selektivitou váže na acetylcholin-nikotinové receptory α4β2. Účinnost vareniklinu při odvykání kouření spočívá především v jeho agonistické aktivitě na α4β2 nikotinových receptorech, přičemž zároveň svojí antagonistickou aktivitou brání nikotinu, aby se na receptory navázal.\n\nElektrofyziologické studie in vitro a neurochemické studie in vivo prokázaly, že vareniklin se váže na α4β2 nikotinové receptory v mozku a stimuluje je k aktivitě, která při kouření vzniká působením nikotinu. Intenzita této aktivity je ovšem mnohem nižší než při stimulaci nikotinem.\n\nVareniklin také blokuje schopnost nikotinu aktivovat receptory α4β2 a stimulovat mesolimbický dopaminergní systém, což je mechanismus umocňující návyk a pocit odměny po vykouření cigarety. Vareniklin je vysoce selektivní a váže se silněji na α4β2 receptory než na běžné nikotinové receptory nebo jiné mozkové nenikotinové receptory či transportéry.\n\nVzhledem k tomu, že odvykání kouření bývá samo o sobě spojováno s nepříznivými abstinenčními příznaky, nelze během studií plně odhalit, které vedlejší příznaky způsobuje pouze nedostatek nikotinu a které farmakoterapie. Léčba vareniklinem se ovšem soustřeďuje a podporuje právě omezení abstinenčních příznaků vzniklých nedostatkem nikotinu.\n\nVareniklin má výskyt závažnějších nežádoucích účinků. Část z nežádoucích účinků, jako nausea, podrážděnost, nespavost nebo bolest hlavy se projevuje především během prvního týdne léčby, posléze většina z nich sama odezní. Nevolnosti se daří většinou předejít zapitím tablety dostatečným množstvím vody (cca 2 dcl).\n\nHmotnostní přírůstek zaznamenaný ve 12 týdenních studiích byl maximálně 3 kg, tedy podobně jako u placeba.\nNedoporučuje se podávání během těhotenství, protože dosavadní studie zatím dostatečně neprokázaly potenciální riziko pro člověka. Vareniklin může mít také v některých případech střední vliv na schopnost řídit a obsluhovat stroje. Pacientům se proto doporučuje, aby na začátku léčby neřídili a neovládali náročné stroje, dokud si neověří, zda přípravek neovlivňuje jejich schopnost tyto činnosti vykonávat.\n\nZávažné vedlejší účinky, pozorované v USA, uváděné výrobcem v příbalové informaci a SÚKL zahrnují například myšlenky na sebevraždu, deprese, zažívací problémy různého typu.\n\nLék má známé interakce s jinými léky. Jsou to Theofylin, Warfarin, Inzulin a Cimetidin.\n\n"}
{"id": "227769", "url": "https://cs.wikipedia.org/wiki?curid=227769", "title": "Václav Richter", "text": "Václav Richter\n\nVáclav Richter (30. srpna 1900 Třešť – 7. dubna 1970 Brno) byl český historik a teoretik umění zaměřený na raně středověkou a barokní architekturu, muzejní pracovník a vysokoškolský pedagog.\n\nPo maturitě na gymnáziu v Pelhřimově studoval v letech 1921–1925 dějiny umění (prof. V. Birnbaum) a prehistorickou archeologii na Filozofické fakultě Univerzity Karlovy v Praze. \nPoté pracoval jako volontér v Národním muzeu (1925–1926) a jako odborný asistent u Vojtěcha Birnbauma (1927–1928). Roku 1928 se stal pracovníkem Moravského uměleckoprůmyslového muzea v Brně. V letech 1938–1940 a 1945–1948 byl ředitelem, během války pracoval jako knihovník. Od roku 1946 vedl semináře dějin umění, 1948 jmenován profesorem na nově založené Univerzitě Palackého v Olomouci a v letech 1955–1970 profesorem dějin umění na Masarykově univerzitě v Brně.\n\n\nVe svém uměleckohistorickém výzkumu se věnoval především předrománské, románské a barokní architektuře Čech a Moravy. Je považován za zakladatele moderních kritických dějin architektury na Moravě. Jeho práce se dotýká například středověkého urbanismu (studie o vzniku Znojma, Brna, Telče či Olomouce). Důležitým tématem byly pro Richtera české a moravské rotundy. Nejstarší dějiny moravských sídel nově rozčlenil na fázi velkomoravských hradišť, fázi románských trhových tvrzí a fázi plánovitě zakládaných gotických měst. Významně se podílel na pokusech o lokalizaci prvního moravského biskupství, předvídal objevy některých kamenných svatyň z 9. století na Moravě.\n\nZ barokních architektů se zabýval dílem Jana Blažeje Santiniho, J. B. Fischera z Erlachu či Domenica Martinelliho. Nejvýznamnější prací Václava Richtera se dnes jeví rozsáhlá práce o raně středověké Olomouci z roku 1959. Jeho teoretické dílo spojuje dějiny umění s filozofií, pokouší se často o filozofickou interpretaci dějin umění. Jeho blízkým přítelem byl filozof Jan Patočka. Počátkem 60. let byl spoluautorem knihy V. Volavky O moderním umění. a roku 1966 knihy o architektu Bohuslavu Fuchsovi.\n\n\n\n"}
{"id": "227772", "url": "https://cs.wikipedia.org/wiki?curid=227772", "title": "Albín Bráf", "text": "Albín Bráf\n\nAlbín Bráf (27. února 1851 Třebíč – 1. července 1912 Roztoky u Prahy) byl český právník, vysokoškolský profesor, národohospodář, politik a novinář.\n\nJeho otec Antonín byl hospodářským úředníkem na třebíčském valdštejnském panství, matka Marie pocházela z měšťanské rodiny Trávníčků, třebíčských barvířů sukna.\n\nVe svých deseti letech byl poslán do Prahy studovat na Akademické gymnázium, kde prefekt Václav Kliment Klicpera již zavedl český vyučovací jazyk. Po úspěšném absolvování gymnázia vstoupil v roce 1869 na právnickou fakultu Karlo-Ferdinandovy univerzity v Praze. Rodina se po otcově smrti ocitla v tíživých materiálních podmínkách, proto se Albín Bráf musel sám při studiu živit doučováním. Studoval velmi úspěšně a závěrečnou rigororózní zkoušku, jejíž hlavní obsah tvořilo národní hospodářství a finanční věda, složil jednomyslně s vyznamenáním v roce 1874.\n\n11. listopadu 1874 založil při Všehrdu národohospodářský odbor, jehož se stal předsedou a začal pracovat jako praktikant u trestního soudu. Díky prof. Eberhardu Jonákovi, ale i z materiálních důvodů připravoval ke zkouškám příslušníky několika hraběcích rodin. Styk s konzervativní českou aristokracií ovlivnil i jeho politické postoje. Jeho touha po učitelské dráze se v krátké době, a to ještě v roce 1874 splnila. Stal se totiž profesorem národního hospodářství a obchodní statistiky na Českoslovanské akademii obchodní v Resslově ulici v Praze. Roku 1877 byl na základě habilitační práce a vysoce hodnocené přednášky na téma „O vývoji svobody hospodářské“ jmenován soukromým docentem národního hospodářství na pražské České technice. Byly mu svěřeny již honorované přednášky o zákonech stavebních a železničních. V roce 1879 po smrti prof. Eberharda Jonáka, byl Bráf schválen suplentem národního hospodářství a statistiky na České technice, současně s vyučováním na obchodní akademii, která pro něj byla hlavním hmotným zabezpečením a přípravou pro vysokoškolskou profesuru. Na základě své práce „Studie o severočeských dělnických poměrech“ (1881) byl v lednu roku 1882 jmenován mimořádným profesorem národního hospodářství na právnické fakultě Karlovy-Ferdinandovy univerzity, v roce 1885 byl ve své funkci definitivně potvrzen a v roce 1890 byl jmenován řádným profesorem politické ekonomie. Stal se tak prvním českým profesorem ekonomie na obnovené české univerzitě Karlově-Ferdinandově v Praze a přednášel tam jako první v češtině. Podílel se významnou měrou na vytvoření českého národohospodářského názvosloví a je považován za zakladatele české národohospodářské školy. Sám sice nevytvořil své vlastní ekonomické teorie, ale byl prvním velikým praktikem ekonomie u nás. Vytvořil program \"Dovršení národního obrození\", který byl charakterizován jako cesta od rovnocennosti k rovnomocnosti, což znamenalo vyrovnání se na poli ekonomiky s úspěchy v oblasti kulturní, jazykové a politické.\n\nPoliticky zakotvil u staročechů, pod ochranou svého tchána Františka Ladislava Riegra. Nebyl zdaleka tak konzervativní jako jeho strana, patřil již k jiné generaci, což se projevilo například při poradách českých a německých politiků o česko-německém vyrovnání. Chápal ekonomické souvislosti v plné šíři a všímal si zároveň sociálního postavení dělnictva. Postupně se stal nejvýznamnějším představitelem strany staročeské, což vedlo k tomu, že se stal předmětem četných útoků zejména ze strany mladočechů.\n\nByl poslancem českého sněmu (1883–1895), členem zemského výboru a roku 1905 byl jmenován doživotním členem panské sněmovny, kde patřil ke konzervativní pravici. V únoru roku 1909 byl jmenován ministrem zemědělství (tehdy \"orby\") Rakousko-Uherské říše v Bienerthově vládě, kde mimo jiné sledoval výhody pro české hospodářství. Avšak již v listopadu téhož roku podal demisi na protest proti omezování českého vyučovacího jazyka v alpských zemích a vrátil se jako ministr na odpočinku a čestný profesor české univerzity k pedagogické činnosti. Pod velkým nátlakem shora přijal Bráf v listopadu 1911 opět funkci ministra orby, tentokráte již ve Stürgkhově vládě. Stál při založení Zemské banky, v roce 1890 České akademie věd a umění, při níž založil Národohospodářský ústav, dále se zasloužil o zřízení třebíčské obchodní akademie. V resortu školství působil jako inspektor rakouského obchodního školství (od roku 1900). V roce 1903 vypracoval učební osnovy obchodního školství v podstatě platné až do roku 1948.\n\nSvou jedinečnou roli sehrál po roce 1896 v sociálně-demokratické Dělnické akademii, kde přednášel spolu s Masarykem a Kaizlem. V roce 1905 byl autorem národohospodářské části programu své strany a právě tato část je dodnes hodnocena z celého programu, co do kvality a velkorysosti, nejvýše.\n\nJeho aktivity byly velmi široké a dokázal vychovat řadu zdatných následovníků. Byl spoluzakladatelem družstevní záložny Důvěra, a až do své smrti působil jako její starosta. Když 1. července 1912 jednašedesátiletý Bráf zemřel, jeho ekonomický národní program měl již řadu odborných zástupců. Pohřeb se konal 4. července 1912 na Vyšehradě za účasti představitelů císařského dvora, za široké účasti představitelů státního, hospodářského, vědeckého i literárního života. Je pohřben v Praze na vyšehradském hřbitově, ve 14.oddělení, hrob číslo 10.\n\nOženil se v Praze u sv. Štěpána 13. února roku 1888 s Libuší Riegerovou (1860–1931), dcerou Františka Ladislava Riegra. Měli jediné dítě – syna Václava (*6.11.1888), který nastoupil na právnickou fakultu, aby pokračoval v otcově profesi. Václav Bráf zemřel v roce 1908 ve věku 19 let.\n\nNa rodném domě Albína Bráfa je umístěna pamětní deska, v Třebíči nese jeho jméno obchodní akademie a jedna z hlavních ulic.\n\nVětšinu svých prací publikoval v časopisech (zejm. Athenaeum, Českomoravský národní hospodář, Osvěta, Právník, Schiften des Vereines für Sozialpolitik) a sbornících (např. Sborník věd právních a státních). Hlavní jeho spisy byly vydány posmrtně v souborech \"Albín Bráf. Život a dílo\" (5 svazků, 1922–24), který obsahuje cenné \"Paměti\" a podrobnou autorovu biografii Josefa Grubera.\n\n\n\n"}
{"id": "227778", "url": "https://cs.wikipedia.org/wiki?curid=227778", "title": "Kopanina (Brdská vrchovina)", "text": "Kopanina (Brdská vrchovina)\n\nKopanina, známější pod názvem Cukrák, je kopec s vrcholem v nadmořské výšce 411,1 m n. m. v severní části Hřebenů v Brdské vrchovině, s vrcholem na území obce Jíloviště, jižně od Prahy, který zaujímá oblast mezi řekami Vltava a Berounka až do několikakilometrové vzdálenosti. Na vrcholu kopce stojí od roku 1961 televizní a rozhlasový vysílač Cukrák, vysoký 193,5 m.\n\nVrch je z velké části zarostlý lesem. Ten na dvě poloviny dělí dálnice D4, vedoucí po hřebeni Hřebenů z Prahy do Mníšku pod Brdy a směrem na Strakonicko. V lesích jsou vyznačeny turistické trasy, na vltavské straně kopce je také několik vyhlídek na údolí řeky a ohrada na muflony. Na severní část zasahuje zbraslavská část Baně. Při vltavské straně u Strnad se nachází Zbraslavský kamenolom, kde se těží spilit, tufit a jílovitá břidlice, která se zpracovává na štěrk.\n"}
{"id": "227780", "url": "https://cs.wikipedia.org/wiki?curid=227780", "title": "U.S. Route 66", "text": "U.S. Route 66\n\nU.S. Route 66 (také známá jako \"Route 66\", \"The Main Street of America\", \"The Mother Road\" a \"The Will Rogers Highway\"), byla původní mezistátní dálnicí v Americkém dálničním systému, kam byla zařazena 11. listopadu 1926. Vedla z Chicaga (Illinois), přes Missouri, Kansas, Oklahomu, Texas, Nové Mexiko, Arizonu, a Kalifornii, kde v Los Angeles končila. U.S. Route 66 měřila celkem 3 940 km (2 448 mil).\n\nRoute 66 byla nahrazena soustavou dálnic (interstate) a oficiálně vyřazena z Amerického dálničního systému 27. července 1985. Značná část vozovky Route 66 byla rozšířena a použita při výstavbě nových dálnic. Díky snaze nadšenců v 90. letech je zbylá část (v místech kde byly dálnice vedeny jinudy) stále k dispozici jako turistická atrakce pod jménem „Historic Route 66“.\n\nJeden z nejdelších souvislých dochovaných úseků vede mezi městečky Seligman a Golden Shores v Arizoně. Na této trase leží i město Kingman, které se pyšní titulem „srdce Route 66“. Ve městě se nachází muzeum Route 66 a je zde podobně jako v Seligmanu, Oatmanu a dalších zastávkách na trase možno zakoupit množství tematických suvenýrů.\n\nV roce 2007 byla Zdeňkem Juráskem založena Česká asociace Route 66 poté, kdy celou trasu projel na kole. Zdeněk Jurásek provozuje specializovanou internetovou stanici Radio 66 a v České Lípě měl od dubna 2013 výstavu fotografií z legendární silnice.\n\n\n"}
{"id": "227782", "url": "https://cs.wikipedia.org/wiki?curid=227782", "title": "Gran Telescopio Canarias", "text": "Gran Telescopio Canarias\n\nGran Telescopio Canarias (GTC) je jeden z největších zrcadlových teleskopů na světě. Je součástí observatoře Roque de los Muchachos na ostrově La Palma na Kanárských ostrovech. Zkušební provoz s dvanácti zrcadlovými segmenty začal v noci ze 13. na 14. července 2007, slavnostní uvedení do plného provozu s 36 segmenty se konalo za přítomnosti španělského královského páru 24. července 2009.\n\n\"Gran Telescopio Canarias\" je zrcadlový teleskop s optickým systémem Ritchey-Chrétien. Primární zrcadlo je sestaveno z 36 nezávislých šestiúhelníkových zrcadel. Každé zrcadlo má diagonální délku 1,9 metrů, tloušťku 8,5 centimetrů a váží asi 500 kilogramů. Celkový průměr objektivu je 10,4 metrů. Sekundární zrcadlo má průměr 1176 mm, terciární zrcadlo je eliptické o rozměrech 1511 × 1063 mm. Dalekohled je vybaven adaptivní optikou.\n\nDalekohled je postaven na vulkanickém vrcholu v nadmořské výšce 2400 metrů a je umístěn v kopuli o průměru 33 metrů.\n\nDalekohled umožňuje umístit vědecké přístroje do dvou Nasmythových ohnisek a jeden do Cassegrainova ohniska.\n\nNa výstavbě a provozu se podílelo především Španělsko 90 % (Instituto de Astrofísica de Canarias), Mexiko 5 % (Instituto de astronomía – IA, Instiuto Nacional de astrofísica, óptica y electrónica – INAOE) a USA 5 % (University of Florida), pozorovací čas je rozdělen dle investovaných prostředků. Celkové náklady na výstavbu byly 175 miliónů amerických dolarů.\n\nSlavnostní ceremoniál uvedení do provozu (nazývaný první světlo, protože při něm dopadnou na zrcadlo dalekohledu první fotony při astronomickém pozorování) proběhl 13. července 2007. Prvním pozorovaným objektem byla Polárka.\n\n"}
{"id": "227785", "url": "https://cs.wikipedia.org/wiki?curid=227785", "title": "Věstoňovice", "text": "Věstoňovice\n\nVěstoňovice jsou místní část obce Benetic v okrese Třebíč. Ve vesnici žije obyvatel.\n\nVěstoňovice leží na svahu údolí Klapovského potoka, vzdáleny necelý kilometr jižním směrem od Benetic. Přes kopeček na jihozápad pramení potok Lubí.\n\nJe zde 12 domů většinou semknutých kolem malého rybníčku na návsi připomínající kruhový objezd. Silnice tu končí hned za posledními domy v polích. Dál se dá pokračovat jen pěšky nebo na horském kole směrem na Čechtín nebo na Vartemberk (osamocená zemědělská usedlost na kraji lesa asi 9 km severně od Třebíče mezi Okřešicemi a Čechtínem).\n\nNáboženství jsou tu lidé římskokatolického, kteří docházejí do kostela v Beneticích, a Českobratrské církve evangelické. Kostel tohoto vyznání je v nedalekých Horních Vilémovicích. Nejčastěji příjmení je \"Novotný\" a \"Voda\". Žije zde 56 obyvatel (rok 2007), a jsou nejlidnatější obcí bývalého třebíčského okresu. Na jeden dům připadá v průměru téměř 5 obyvatel.\n\n\n"}
{"id": "227795", "url": "https://cs.wikipedia.org/wiki?curid=227795", "title": "Seznam ostrovů Švédska", "text": "Seznam ostrovů Švédska\n\nŠvédsko má řadu ostrovů v Baltském moři a průlivu Kattegat. Další ostrovy se nacházejí na mnoha vnitrozemských švédských jezerech. Následuje přehled největších z nich, nejedná se o kompletní seznam. \n\n"}
{"id": "227797", "url": "https://cs.wikipedia.org/wiki?curid=227797", "title": "Eazy-E", "text": "Eazy-E\n\nEric Lynn Wright (7. září 1964, Compton, Kalifornie – 26. března 1995, Los Angeles, Kalifornie), známější jako Eazy-E byl americký rapper, který se narodil a vyrůstal ve městě Compton (chudé město kousek od Los Angeles).\n\nJeho matka pracovala jako správkyně na základní škole a otec byl poštovní dělník. Rodina neměla dost peněz na život v lepších podmínkách. V době rozkvětu hip-hopu se Eric rozhodl, že rap bude to co ho proslaví. V brzkém věku začal prodávat drogy a díky jejich prodeji vydělal až 250 000 dolarů. V sedmnácti letech ho vyhodili ze střední školy. V té době se Eazy E stal členem gangu Crips. \n\nZa peníze vydělané prodejem drog založil svůj vlastní label a pak spolu s rappery MC Renem, Ice Cubem, DJ Yella a Dr. Drem založil skupinu N.W.A, se kterou vydal 3 LP (\"N.W.A and the Posse\", \"Straight Outta Compton\" a \"Niggaz4life\") a 1 EP (\"100 Miles And Runnin'\"). Za svého života vydal jedno LP (\"Eazy-Duz-It\"), \"Str8 Off Tha Streetz Of Muthaphukkin Compton\", které ale vyšlo až po jeho smrti. Nahrál také 2 EP (\"5150 Home 4 Tha Sick\" a \"It's On (Dr. Dre) 187um Killa\". Byly vydány také 2 posmrtné kompilace \"Eternal E\" a \"Impact Of The Legend\".\n\nZemřel ve 31 letech v roce 1995 na AIDS, kvůli nákaze HIV, kterou získal údajně od prostitutky.\n\nJe považován za jednoho z nejznámnějších rapperů na západním pobřeží.\n\n\n\"N.W.A.100 Miles And Runnin\"\n\n"}
{"id": "227798", "url": "https://cs.wikipedia.org/wiki?curid=227798", "title": "Derren Brown", "text": "Derren Brown\n\nDerren Victor Brown (* 27. února 1971) je anglický iluzionista a skeptik vůči paranormálním jevům. Narodil se v Croydonu v Jižním Londýně, kde navštěvoval Whitgiftskou školu, kde jeho otec dělal učitele plavání. Při studiu práv a němčiny na univerzitě v Bristolu navštěvoval představení hypnotizéra Martina S. Taylora, který jej inspiroval a vnukl mu myšlenku věnovat se iluzionismu a hypnóze jako povolání. Kolem roku 1994 pracoval jako kouzelník, praktikoval tradiční kousky z oboru stolní „magie“. V roce 1996 začal předvádět pódiovou hypnózu na Univerzitě v Bristolu pod uměleckým jménem Darren V. Brown.\n\nO dva roky později se Brown vlivem svého přítele Iana Rowlanda začal zajímat o čtení myšlenek. Krátce poté byl požádán, aby natočil pilotní díl pro svou televizní sérii \"Mind Control\" na Kanálu 4. Brownovy psychologické iluze jsou profesionálně předváděny a jsou umocněny jeho osobností a hereckým talentem ovlivňovat a mást publikum.\n\nKromě jeho hlavního zaměstnání se také věnuje malování portrétů a karikatur.\n\nOd prvního odvysílání své televizní show \"Derren Brown: Mind Control\" na Kanálu 4 v roce 2000 se stával víc a víc známým díky svému „čtení myšlenek“. Derren Brown na začátku svého pořadu \"Trick of the mind\" tvrdí, že výsledků, které uvidíte, dosahuje kombinací „magie, sugesce, psychologie, hypnózy, manipulace a herectví“. Když používá své znalosti a schopnosti, vypadá, jako by mohl předpovídat a ovlivňovat lidské myšlenky pomocí podvědomí, manipulovat s jejich rozhodnutími a číst subtilní fyzické znaky nebo řeč těla, která prý prozrazuje, co si člověk myslí.\nSvou práci v televizi začal třemi šedesátiminutovými speciály natočenými během dvou let, které byly rozděleny na šest částí \"Mind Control\", které obsahují sestřih toho nejlepšího z jeho hodinových speciálů. Vybrané části z prvních sérií byly vydány na DVD a videokazetách pod názvem \"Derren Brown - Inside Your Mind\".\n\n\"Trick of the Mind\" je po \"Mind Control\" Derrenova druhá televizní série, v roce 2008 byla ve VB vysílána třetím rokem. Na rozdíl od \"Mind Control\" se však jednalo o naprosto nový materiál. Druhá série se začala vysílat 11. dubna 2005 a byla opakována na kanálu 4. Třetí série začala 26. dubna 2006.\n\nV tomto speciálu Derren Brown vycestoval do Spojených států, aby zkusil přesvědčit pět vůdčích osobností různých organizovaných skupin, že má zvláštní schopnosti na poli jejich odbornosti: přivedení člověka na víru, únos mimozemšťany, nadpřirozené duševní síly, New Age teorie a kontaktování zemřelých.\nPokaždé použil jiné falešné jméno a podařilo se mu přesvědčit čtyři z pěti „expertů“ o svých schopnostech a oni ho veřejně uznali za pravého odborníka. Pátý expert, evangelista Curt Nordheilm, přestože byl ohromen představením Derrena Browna, zažádal ještě o schůzku, než mu uvěří. Myšlenkou tohoto pořadu bylo zdůraznit sílu sugesce vzhledem k víře a lidským schopnostem. Brown před každým experimentem jasně zdůraznil fakt, že když jej kdokoli z pěti „expertů“ obviní z podvodu, okamžitě se přizná a vyjde s pravdou ven. Jeho závěrem bylo, že lidé chtějí slyšet jedině to, co podporuje jejich vlastní myšlení, a ignorovat opačné důkazy.\n\nChcete se zúčastnit velkého projektu Derrena Browna? Na tento dotaz odpovědělo na počátku roku 2003 hned dvanáct tisíc lidí. Derren z nich pečlivě vybral pět set, kteří dostali za úkol natočit o sobě krátký šot na video. Z nich pak pouhých sto dostalo pozvání k účasti na ojedinělém přímém přenosu. Protože britské zákony nedovolují hry se zbraněmi, muselo být místo přísně utajeno. Sto dobrovolníků je pozváno do sálu, hra s nervy začíná… Na konci zbude jen jeden jediný muž, který prošel všemi Derrenovými nástrahami, jedna pistole a mistr magie, jenž ještě nikdy nebyl v tak smrtelném nebezpečí, v jakém se ocitá právě tento večer… (oficiální text distributora)\n\nČeská televize uvedla pořady \"Derren Brown: Magie a manipulace mysli\" (12 epizod), \"Derren Brown - Mesiáš\", nebo \"Derren Brown - Seance\".\n\nDerren Brown ve svém díle ostře kritizuje víru v paranormální jevy, homeopaty, kartářky, šamany, léčitele a další zástupce \"nadpřirozena\". Také se zabývá problematikou hypnózy, sugesce, studeného čtení a jako bonus přikládá vysvětlení několika svých triků.\n\n\n"}
{"id": "227799", "url": "https://cs.wikipedia.org/wiki?curid=227799", "title": "Vyšinutí z větné vazby", "text": "Vyšinutí z větné vazby\n\nVyšinutí z větné vazby neboli anakolut je jazykovědný termín označující jev, kdy další část věty nenavazuje syntakticky správně na část předcházející, například:\n\n\"Chlapci ráno, když přišli do školy, byla jim zima.\"\n\nV literárním jazyku se také někdy jedná o spojování vět podle smyslu:\n\n\"Zkažený koberec – byla by větší škoda.\" (Ignát Herrmann)\nSlovo 'anakolut' pochází z řeckého 'anakoluthon', které se skládá ze záporky \"an\" (ne) a kořene \"akolouthos\" (následující). Shodou okolností je to doslovný význam latinské fráze \"non sequitur\" v logice. Ovšem v klasickém řečnictví byl anakolut používán jak pro označení logické chyby 'non sequitur', tak i pro nesprávnou změnu očekávané větné stavby.\n\n"}
{"id": "227800", "url": "https://cs.wikipedia.org/wiki?curid=227800", "title": "Sylvie Bodorová", "text": "Sylvie Bodorová\n\nSylvie Bodorová (* 31. prosince 1954 České Budějovice) je česká hudební skladatelka. Její orchestrální, koncertantní, komorní i další skladby jsou provozovány doma i v zahraničí.\n\nStudovala klavír a kompozici na Státní konzervatoři v Bratislavě, kompozici na JAMU v Brně a aspiranturu na HAMU v Praze. Seznámila se s novodobými technikami na stáži v Sieně (u Franca Donatoniho), Gdaňsku a Amsterdamu (u Ton de Leeuwa). V devadesátých letech působila pedagogicky na univerzitě v Cincinnati a na dalších místech v USA. V roce 1996 založila spolu s Lubošem Fišerem, Zdeňkem Lukášem a Otmarem Máchou tvůrčí skupinu Quattro, v letech 1998 – 2003 působila v nadaci a od roku 2010 (opět zvolena v roce 2013) v Dozorčí radě OSA a v umělecké radě Národního divadla.\n\nV osmdesátých letech napsala instrumentální koncerty: \"Tre canzoni da suonare pro kytaru a smyčce\", \"Pontem video pro varhany, smyčce a bicí\" a \"Plankty pro violu a symfonický orchestr.\" V komorní tvorbě se ujal smyčcový kvartet \"Terezín Ghetto Requiem s barytonovým sólem (1998)\" – zněl ve Wigmore Hall, při oslavě „pádu zdi“ v Berlíně v Deutsche Oper, ve Warwicku, Coventry a jinde. Byl natočen i v USA (Christòpheren Nomura). Pro londýnské provedení vznikl i smyčcový kvartet \"Shofarot\" (2000).\n\nPro festival v Leamingtonu napsala autorka klavírní trio \"Megiddo\" (2001). Soubor Camerata Bern objednal Dvojkoncert pro housle, violu a smyčce, který byl nazván \"Bern Concerto - Silberwolke\" (2004).\n\nPro festival Pražské jaro napsala Sylvie Bodorová celovečerní oratorium \"Juda Maccabeus\" (2002) a pro jubileum festivalu Smetanova Litomyšl zkomponovala rozsáhlé oratorium \"Mojžíš\" (2008). Pro Pražskou komorní filharmonii a Martina Kasíka napsala klavírní koncert \"Come d’accordo\" (2005). Významnou zahraniční objednávkou byl sborový cyklus \"Amor tenet omnia\" (2007), který byl uveden v Lucembursku a ve Francii. V září 2008 zazněla v premiéře na festivalu Dvořákův karlovarský podzim \"Karlovarská\" předehra. Na objednávku Lucemburského velvyslanectví v Praze napsala v roce 2009 suitu Carmina lucemburgiana pro smyčce. V roce 2009 vytvořila projekt z oblasti balkánské a cikánské hudby JA RA LAJ pro tenoristu Štefana Margitu, housle, violu, klarinet, harfu, bicí a smyčce.\n\nČasto prováděné jsou i její písňové cykly \"Sadaj slnko sadaj\" (pro Gabrielu Beňačkovou a Štefana Margitu) z roku 2006 a \"Ama me\" (2001). V roce 2012 napsala na objednávku barytonisty Thomase Hampsona rozsáhlý cyklus orchestrálních písní Lingua angelorum a pro stejného pěvce a soubor Wiener Virtuosen (sólisté a koncertní mistři Vídeňské filharmonie) upravila Dvořákovy Cigánské melodie, op. 55 s úspěchem provedené v únoru 2013 ve vídeňském Musikvereinu.\n\nSylvie Bodorová je poučena důkladným školením v technikách tvorby dvacátého století, využívá ve své tvorbě spojení řady různorodých prvků, zejména tzv. heterofonie, klade důraz na témbrovou složku, typické je časté užívání balkánských rytmů a vůbec je pro její tvorbu charakteristická práce s parametrem metrorytmiky.\n\nV její tvorbě se objevují různé typy modality – v horizontále i ve vertikále. Inspirovala se i oblastí cikánské /vlastní studium v terénu/ nebo židovské hudby /studijní pobyt na kantorských školách v Izraeli/. Nachází inspiraci i v soudobém přístupu k lidové /zejména východoevropské/ hudbě, ale i k dalším segmentům soudobé hudby.\n\n\n\n\n\n\n\n\n\n\n\n\n\n\n\n\n"}
{"id": "227801", "url": "https://cs.wikipedia.org/wiki?curid=227801", "title": "Kostel svatého Vavřince (Jezvé)", "text": "Kostel svatého Vavřince (Jezvé)\n\nKostel sv. Vavřince v Jezvé je nádherná barokní stavba, dominanta této obce na západ od města Česká Lípa, postavená v 18. století. Je chráněn jako kulturní památka České republiky.\n\nExistence obce Jezvé je známa z roku 1197, kdy patřila Hroznatovi Tepelskému. Existence středověkého kostela je prokázána dokladem z roku 1352, jsou však nepřímé doklady jeho existence dávno předtím. V červenci 1746 byl starý kostel zbourán a vzápětí byla zahájena stavba nového. Stavebníkem a patronem byl Jan Adolf hrabě Kounic, majitel novozámeckého fideikomisního panství. Na stavbu přispěli i panští úředníci a měšťané. Náklady přesáhly částku 11 600 zlatých.\nDnešní kostel zasvěcený sv. Vavřinci je z let 1746–1756 a je dílem italského architekta Anselma Luraga. V roce 1798 velká část celé obce shořela a oheň poničil i kostel. Rok poté byl opraven strop i věž s makovicí a křížem. Fasáda byla ještě upravena v roce 1800 a byl tehdy upraveno i požárem poničené schodiště. V roce 1937 byla vězni provedena velká oprava věže kostela a menší u střechy a na zdech.\n\nPo roce 1946, kdy byl s Němci odsunut místní farář, začal kostel pustnout. Zachránil jej až administrátor farnosti Horní Police, Mons. Josef Stejskal, který dostal jezveckou farnost na starosti ve 2. polovině 50. let 20. století.\nKostel byl opraven a začal opět sloužit bohoslužebným účelům. Pak se zde na čas přestaly bohoslužby konat, kostel byl sice opraven, ale nepoužíval se. Toho zneužili zloději a kostel byl dvakrát vykraden. Zhruba od roku 1999 se v kostele opět začaly sloužit bohoslužby a tak je tomu dodnes.\nKostel stojí na náměstí v Jezvé, naproti zdevastované budově bývalé fary. Je to jednolodní stavba orientovaná přibližně k severu, má elipsovitě uzavřený presbytář a po jeho stranách dvojici sakristií, na západě a na východě. Na průčelí má znak stavitelů, hrabat Kouniců, pánů na Zahrádkách a Jezvé. Znak je z načervenalého mramoru.\n\nZařízení je jednotné ze 3. čtvrtiny 18. století, zajímavostí je dvoupatrová kruchta s varhanami. Na kazatelnu se vystupuje po schodišti ve zdi ze západní sakristie. Barokní hlavní oltář je portálový s brankami, nad nimiž jsou umístěny sochy sv. Petra a Pavla v životní velikosti. U vchodu je vstup na kruchty, jejichž protějškem je malá adorační kaple (zřejmě s tzv. Božím hrobem). V kostele je náhrobek jednoho ze Salhausenů z roku 1596.\n\nFarnost (a s ní kostel) spravuje duchovní správce z Horní Police, pouť se slaví v sobotu nejblíže 10. srpnu, na který připadá svátek sv. Vavřince.\n\n"}
{"id": "227805", "url": "https://cs.wikipedia.org/wiki?curid=227805", "title": "Eazy-Duz-It", "text": "Eazy-Duz-It\n\nEazy-Duz-It je debutové album amerického rapera Eazy-E, vyšlo v roce 1988 a obsadilo 41. místo amerického žebříčku The Billboard 200. 2x platinového alba se prodalo přes 2 milióny kopií. Na albu se objevili i členové N.W.A (Dr. Dre, Ice Cube, MC Ren a Yella) a The D.O.C. Na desce se nachází také remixovaná verze songu \"Boyz-N-The Hood\" z LP N.W.A and the Posse.\n\n\n"}
{"id": "227810", "url": "https://cs.wikipedia.org/wiki?curid=227810", "title": "Rednex", "text": "Rednex\n\nRednex je švédská poprocková skupina, která svoji dráhu započala v polovině 90. let minulého století. Na svém kontě má přes 10 milionů prodaných nosičů a v žebříčcích bodovala se svými hity jako „Cotton Eye Joe“, „Old Pop in an Oak“, „Wish You Were Here“ nebo „Spirit of the Hawk“.\n\nSkupina Rednex byla založena Annikou „Marie Joe“ Ljungberg a měla průlom v roce 1994 se světovým mega hitem „Cotton Eye Joe“. Z více než deseti milionů prodaných záznamů v dvanácti zemích bylo nejméně 41 zlatých záznamů a pět evropských trojitých Platin, Rednex je jeden z největších švédských hudebních exportů. 25 týdnů se drželi v německých diagramech (ostatní jen 19). Rednex cestují po celém světě. Jejich singl „Fe Fi (The Old Man Died)“ byl vysílán na otevíracím ceremoniálu světového atletického mistrovství v Helsinkách a byl vysílán po celém světě.\n\nV roce 2006 se umístili s písní „Mama, Take Me Home“ na šestém místě ve švédském národním kole Eurosongu, tzv. Melodifestivalen, díky kterému by se mohli kvalifikovat na mezinárodní soutěž Velká cena Eurovize. V roce 2007 se pokoušeli dostat na Eurovizi prostřednictvím rumunského kola, a to s písní „Well-O-Wee“ spolu se skupinou Ro-mania, avšak byli diskvalifikováni. V roce 2008 se opět dostali do rumunského národního kola spolu se skupinou Ro-mania a písní „Railroad Railroad“. Dostali se až do finále, kde skončili devátí.\n\nAnnika Ljungberg neboli Mary Joe založila skupinu v polovině 90. let. Poté na čas odešla a v roce 2005 se opět vrátila ke skupině. Hraje na foukací harmoniku a zpívá. Je vdaná za Jense Sylsjö, se kterým má dceru Molly.\n\nJens Sylsjö neboli Cotton Eye Joe. Hraje na housle, akustickou a elektrickou kytaru a zpívá. Dříve dělal reportéra ve švédské televizi. Nyní hraje se skupinou, je ženatý s Annikou, s níž má dceru Molly.\n\nAnders Lundström neboli Maverick hraje na banjo, elektrickou kytaru, tahací harmoniku a zpívá.\n\n\n\n"}
{"id": "227815", "url": "https://cs.wikipedia.org/wiki?curid=227815", "title": "Charlestown of Aberlour", "text": "Charlestown of Aberlour\n\nCharlestown of Aberlour je malé město ve Skotsku, v oblasti Moray, na severu údolí Strath Spey. Toto místo, ležící jihovýchodně od města Elgin je spojeno s výrobou Skotské whisky a tradičních skotských máslových sušenek (Shortbread). Stávající městys založil v roce 1812 Charles Grant of Elchies a pojmenoval podle svého syna Charlese.\n\n"}
{"id": "227817", "url": "https://cs.wikipedia.org/wiki?curid=227817", "title": "Jaguar E-Type", "text": "Jaguar E-Type\n\nJaguar E-type je sportovní automobil britské automobilky Jaguar vyráběný od roku 1961 do roku 1975. Patří mezi nejslavnější modely značky a zároveň je mnohými odborníky považován za nejkrásnější automobil 20. století. Ve Spojených státech se prodával pod označením XK-E. Vyrobeno bylo celkem 72 507 vozů. Jeho předchůdcem byl model XK 150, nástupcem pak model XJ-S. Vůz byl úspěšným díky skvělým jízdním vlastnostem a vysokému výkonu, fantastickému vzhledu a značně nižší ceně než u srovnatelných sportovních vozů a vozů kategorie GT. S max. rychlostí až 240 km/h se stal v roce 1961 nejrychlejším britským sériově vyráběným vozem. Vyráběl se ve třech sériích vždy buď jako kupé s pevnou střechou (FHC) nebo otevřený roadster (OTS).\nHistorie Jaguaru E-type začala v roce 1958, kdy automobilka poprvé rozhodla o vývoji nového vozu na pomezí sportovního vozu a vozu typu GT, kde už nemohl soupeřit s konkurencí stárnoucí Jaguar XK 150. Téhož roku vznikl prototyp s označením E1A (oficiálně E-type 1 Aluminium). E1A vycházel ze závodního modelu D-type, ovšem obsahoval již pokročilejší skořepinovou konstrukci a především nové nezávislé zadní zavěšení kol. Poháněl jej 2,4litrový motor XK, který používal model Mark I. Prototyp E1A byl po splnění svého úkolu automobilkou oficiálně zničen. Vývoj pokračoval s prototypem E2A, který byl poprvé testován v roce 1959. Stále byl spjat s modelem D-type, ale obohacený o nová konstrukční řešení z E1A. Jaguar E2A byl již určen pro nasazení ve 24hodinovém závodě v Le Mans ročníku 1960. Oproti 15 cm kratšímu D-typu měl vůz pro závod vytvořeny nové vstupy vzduchu nad zadními koly. Podle pravidel musel být jeho 3,8litrový motor XK snížen na rovné tři litry, což se podepsalo na jeho životnosti. E2A Briggse Cunninghama ve 24hodinovém závodě Le Mans nedojel pro poruchu na vstřikování. Nicméně to bylo poprvé, kdy se nový závodní Jaguar představil veřejnosti. Po neúspěchu v Le Mans vůz dostal zpět 3,8litrový motor, s nímž nějaký čas závodil na tratích v USA. Od modelu E2A už bylo málo k sériové podobě Jaguaru E-type.\n\nTyp E byl prvním Jaguarem s nezávislým zavěšením zadních kol, díky kterému vůz dobře držel stopu i ve vysokých rychlostech. Toto lichoběžníkové zavěšení, vyvinuté inženýrem Bobem Knightem, s označením IRS používalo příčná a podélná ramena s vinutými pružinami a stabilizátorem zaručující pevnost i úsporu hmotnosti. Přední část vozu je tvořena rámovou konstrukcí z pevnostních ocelových trubek a s pomocným rámem, zatímco zadní a střední část je tvořena ocelovou skořepinovou konstrukcí.\n\nJaguar E-type se veřejnosti poprvé oficiálně představil v březnu 1961 na autosalonu v Ženevě, kde byl vystaven vůz ve verzi kupé s 3,8litrovým motorem. Vůz se stal senzací díky aerodynamickému designu karoserie navrženou Malcolmem Sayerem, jenž měl zásluhu i na vzhledu závodního Jaguaru C-type a D-type. Právě vítězným typem D z Le Mans 1955, 1956 a 1957 se nejvíce inspiroval. Vzhled modelu E-type byl tak ohromující, že je jeden jeho exemplář vystaven v Muzeu moderního umění v New Yorku.\n\nJaguar E-type série 1 se začal prodávat s šestiválcovým motorem XK o objemu 3781 cm známého z modelu XK 150S. Dával výkon 265 koní (197 kW) a točivý moment 378 Nm, což stačilo vozu k zrychlení z 0 na 100 km/h za 7,1 sekundy a dosažení max. rychlosti 240 km/h. Tak vysoké jízdní výkony nabízela konkurence za nesrovnatelně vyšší peníze. Při uvedení na trh vůz stál o polovinu méně než srovnatelný vůz značky Ferrari a o třetinu méně než jeho největší konkurent Aston Martin DB4. Není proto divu, že byla od začátku výroby po modelu velká poptávka. Každý vyrobený exemplář putoval ihned ke svému majiteli přes pořadník. Tak na vozidlo čekaly hvězdy pop-music, závodníci, příslušníci šlechty nebo úspěšní fotbalisté.\nOd počátku se vůz nabízel v provedeních kupé FHC (Fixed Head Coupé) nebo levnější roadster OTS (Open Two Seater). Zvláštním provedením byl E-type s označením flatfloor-roadster, který se prodával pouze do června 1962 a byl kritizován za omezený prostor v interiéru. Rychle proto přišla změna v podobě nově vytvarované příčné výztuhy karoserie, díky čemuž bylo možno sedadlo posunout více dozadu. Tyto vozy charakterizují na první pohled vnější kliky krytu motoru, jež byly při úpravě v roce 1962 přemístěny dovnitř. Flatfloor-roadsterů bylo vyrobeno pouze okolo pěti set exemplářů a jsou proto v současnosti vysoce ceněny. E-type se prodával s manuální čtyřstupňovou převodovkou Moss s nesynchronizovaným prvním rychlostním stupněm, která provázela vozy Jaguar od 30. let, kotoučovými brzdami na všech kolech a úzkými diagonálními pneumatikami. Interiér byl na sportovní vůz spíše luxusní, např. přístrojová deska byla z hliníku a obsahovala i startovací tlačítko.\n\nV roce 1964 vůz dostal nový silnější šestiválcový motor XK o objemu 4235 cm, který zvýšil především kroutící moment. K tomu se přidala i zlepšená převodovka s brzdami a vylepšená sedadla a prvky vnitřní výbavy. Technický pokrok při zachování stylistické čistoty designu má za následek, že je provedení se 4,2litrovým motorem považováno za nejlepší verzi Jaguaru E-type.\nV roce 1966 se začala nabízet prostornější varianta 2+2 se zvýšenou střechou, která nabízela dvě nouzové sedačky navíc. Kvůli tomu byl prodloužen rozvor o 23 cm a hmotnost vzrostla o cca 100 kg, což mělo za následek zhoršení jízdních vlastností. V téže době se pro americký trh začíná prodávat automatická převodovka Borg-Warner. Vozů E-type série 1 se prodalo celkem 38 419 kusů.\n\nSérie 2 přišla jako reakce na americké bezpečnostní předpisy, které zasáhly vzhled i výkon vozu. Největší změnou byly nově nekryté přední světlomety, jež nahradily světlomety kryté organickým sklem u první série. Dále byly zvednuty nárazníky a došlo k většímu seskupení světel pod jejich úrovní. Změnami prošel také interiér, kde došlo k mírnému přepracování palubní desky a hliníkový středový panel byl nahrazen černým vinylovým. V roce 1969 byly změněny směrové ukazatele a přibyly opěrky hlav u předních sedadel. Byly také zlepšeny brzdy, posilovač řízení a byla nabízena i klimatizace. Některé z těchto změn přišly již v roce 1967, jako např. nastavitelné opěrky sedadel, nové bezpečnostní pásy nebo nekryté světlomety. Tento plynulý přechod mezi sérií 1 a 2 je odborníky označován jako série 1 ½.\nZměnám se nevyhnul ani motor, jehož výkon i točivý moment byl omezen americkými emisními normami. Výkon klesl z 265 na 245 koní a točivý moment klesl o 20 Nm. Trojité karburátory SU HD8 byly u americké verze nahrazeny pouze dvojitými karburátory Zenith-Stromberg. Vozů E-type série 2 se celkově prodalo 18 809 exemplářů, přičemž vozů v provedení FHC 4855 a v provedení OTS 8628, což je téměř dvakrát tolik oproti sérii 1, kde byl poměr kupé a roadsterů celkově vyrovnaný.\n\nNový 5,3 litrový dvanáctiválcový motor byl představen společně s upraveným brzdovým systémem a posilovačem řízení, který se stal součástí standardní výbavy. Krátky rozvor předchozích verzí byl nahrazen prodlouženým rozvorem pro kabriolet i kupé. Vůz díky tomu značně povyrostl a nabízel oproti sérii 1 a 2 výrazně více vnitřního prostoru ve všech směrech. Série 3 je snadno identifikovatelná díky velké přední masce, rozšířeným podběhům kol a znaku V12 na zadní kapotě. Agregát V12 byl původně určen pro pohon nového závodního vozu určeného pro Le Mans. Vznikl spojením dvou šestiválcových motorů XK jednou klikovou hřídelí a splňoval tehdejší pravidlo dovolující start vozům s objemem do pěti litrů. Prototyp XJ 13, navržený Malcolmem Sayerem, byl poprvé testován v roce 1967 a na testovací dráze dosáhl průměrné rychlosti přes 260 km/h. Před nasazením do sériové výroby prošel motor změnou v podobě převrtání válců a odstraněním jedné vačkové hřídele z každé hlavy válců. Finální motor nabízel výkon 272 koní (203 kW), masivní kroutící moment a zrychlení z 0 na 100 km/h za méně než 7 sekund. Tento agregát o objemu 5343 cm3 osazený čtyřmi karburátory Zenith, se také pyšnil celou řadou zajímavých řešení. Úhel rozevření válců činil 60°, hlava motoru i celý blok byl vyroben ze slitiny hliníku, což snížilo hmotnost motoru pod úroveň původního šestiválce. Díky těmto změnám se série 3 dostala výkonnostně za úroveň původní první série. Společně s 5,3litrovým dvanáctiválcovým motorem byl v prvních chvílích života třetí série nabízen také původní 4,2litrový šestiválcový motor, nebyl však o něj zájem, a proto vzniklo pouze několik exemplářů.\n\nDvousedadlové kupé z výrobního programu vymizelo, nyní se prodávalo pouze kupé 2+2 a i roadster vznikal výhradně na prodloužené platformě modelu 2+2. V sérii 3 prošel E-type dalšími designovými změnami. Nálevkovitě tvarované blatníky, seskupení čtveřice výfuků a především nasazení chromované masky chladiče na dříve volný prostor byly sice vnímány puristy jako kontroverzní, modelu však tyto změny dodaly modernější vzhled a novou jiskru. Součástí příplatkové výbavy byla možnost automatické převodovky u všech verzí, klimatizace či odvětrávaných brzdových kotoučů. Podle dobových statistik putovalo 87 % vyrobených vozů E-Type 3. série na zahraniční trhy, zbývající směřovaly na domácí trh. V roce 1975 nahradil E-type model XJ-S.\n\nPro nasazení do závodů bylo nutné udělat na sériovém voze značné úpravy, aby mohl vůz lépe bojovat především s italskou konkurencí. Za tímto účelem vzniklo v letech 1963 a 1964 12 exemplářů modelu Lightweight. Od standardního vozu se Lightweight v první řadě odlišoval nižší hmotností, které bylo dosaženo použitím celohliníkové karoserie. Váha vozu tak nepřesáhla jednu tunu. Další úpravou prošel motor, který nyní dával výkon přes 300 koní. Pro odlišení od normálního vozu E-type bylo přidáno před čísla podvozku písmeno S. Interiér byl zredukován, byly posíleny brzdy a úzké diagonální pneumatiky byly nahrazeny širšími. Pro zlepšení aerodynamiky upravil Malcolm Sayer splývavou záď vozu s názvem hard-top. Takto upravený vůz soutěžil např. v Le Mans nebo Oulton Parku, kde ovšem nikdy nedosáhl výraznějších úspěchů. Jinou závodní variantou byl model Low Drag Coupé z roku 1962, který existoval v jediném exempláři.\n\nMezi jeden z nejvýznamnějších úspěchů se dá považovat vítězství Grahama Hilla v Oulton Parku v roce 1961. Druhý nasazený vůz dojel po problémech s brzdami na třetím místě. Na mezinárodní scéně se E-type poprvé představil v belgickém Spa, kde ovšem nedokázal porazit konkurenční vozy Ferrari. Typ E byl vedením automobilky určen především k vítězství v 24hodinovém závodě Le Mans, kde ovšem nikdy nezvítězil. V ročníku 1962 se umístil Briggs Cunningham a Roy Salvadori na čtvrtém místě následováni duem Sargent/Lumsden s odlehčeným modelem Lightweight na místě pátém. O rok později se umístil vůz Briggse Cunninghama na devátém místě. Neúspěch v Le Mans završil rok 1964, kdy odpadly oba upravené a odlehčené vozy E-type a ty tak byly na dlouhou dobu posledními Jaguary, které v Le Mans startovaly. Vůz byl úspěšný např. v americkém šampionátu SCCA skupiny B s motorem V12, pilotovaný Bobem Tulliusem. Následovaly dobrá umístění v Nürburgringu, v Brands Hatch nebo v Silverstone. Celkově však vždy zaostával především za vozy Ferrari, a tak E-type nikdy nenavázal na úspěchy vozů C-type a D-type v padesátých letech.\n\n\n"}
{"id": "227820", "url": "https://cs.wikipedia.org/wiki?curid=227820", "title": "Leopold III. Babenberský", "text": "Leopold III. Babenberský\n\nLeopold III. Babenberský (1073, Melk – 15. listopadu 1136, Klosterneuburg) byl v letech 1096 až 1136 rakouský markrabě. Je patron Rakouska, Dolních Rakous, Horních Rakous a Vídně. Byl svatořečen (lat. kanonizován) 6. ledna 1485. Jeho svátek se slaví 15. listopadu.\n\nPro vznik Rakous byla vláda Leopolda III. klíčová. Sňatkem s Anežkou z Waiblingenu, dcerou Jindřicha IV., která byla zároveň vdovou po Fridrichovi Štaufském, si zajistil příbuzenství s oběma německými císařskými rody, svoji další politikou se pokoušel upevnit pozici svého markrabství. Roku 1125 se na základě příbuzenských vztahů neúspěšně pokusil kandidovat na římskoněmeckého císaře.\n\nLeopold III. zemřel roku 1136 a byl pohřben v klášteře Klosterneuburg. Roku 1485 byl kanonizován papežem Innocencem VIII. a roku 1663 císařem Leopoldem I. prohlášen rakouským patronem. Podílel se i na založení cisterciáckého kláštera Heiligenkreuz.\n\n\n\n"}
{"id": "227823", "url": "https://cs.wikipedia.org/wiki?curid=227823", "title": "Hlavu vzhůru – volební blok", "text": "Hlavu vzhůru – volební blok\n\nHLAVU VZHŮRU – volební blok, dříve SUVERENITA – POLITIKA 21 a ještě dříve POLITIKA 21, byla česká pravicová euroskeptická politická strana. Její předsedkyní byla od založení strany do roku 2011 Jana Bobošíková, poté Miroslav Novák a od roku 2013 opět Jana Bobošíková.\n\nStrana podruhé změnila svůj název 5. září 2013 v souvislosti se snahou integrovat „klausovské“ síly do předčasných voleb v roce 2013. Na jejích kandidátních listinách byli konkrétně: SUVERENITA – Blok Jany Bobošíkové \"(jiná strana, Suverenita – strana zdravého rozumu, kandidovala samostatně)\", Jihočeši 2012, Uzdravme naši politiku, Pravá frakce, Pardubáci, Šance pro Hodonín, Právo a Spravedlnost, Pro sport a zdraví, Demokratická strana zelených a někteří bývalí členové ODS a STAN. Hlásí se k pravicovým hodnotám a vymezují se vůči Evropské unii.\n\nJako \"POLITIKA 21\" kritizovala existující politické elity a systém, hodlala reformovat volební systém a zrušit Senát, aplikovat prvky přímé demokracie a omezit imunitu zákonodárců pouze na verbální projev. V ekonomických otázkách požadovala dodržování kázně nad veřejným rozpočtem a liberalizaci trhu, spoléhala se na jadernou energetiku. Stranou byla sepsána alternativní verze české Ústavy.\n\nAčkoliv v roce 2006 postavila do senátních voleb několik známých osobností, např. Pavlu Topolánkovou (manželku tehdejšího předsedy ODS Mirka Topolánka), což jí zajistilo značný zájem médií, významnějšího postavení na politické scéně zatím nedosáhla. Tehdejší členka strany Jana Bobošíková vzbudila pozornost, když v roce 2008 v druhé volbě kandidovala na úřad prezidenta ČR jako kandidátka KSČM.\n\nPro volby do Evropského parlamentu 2009 uzavřela Politika 21 koalici se Stranou zdravého rozumu, která také zastává negativní postoj k přijetí Lisabonské smlouvy. Tato koalice nesla název \"Suverenita\" a získala 4,26 % hlasů, tedy téměř pět procent potřebných ke zvolení.\n\nVe volbách do PSP ČR v roce 2010 kandidovali tři členové strany na kandidátce strany Suverenita – blok Jany Bobošíkové, strana zdravého rozumu.\n\nStrana hlásá svobodu, demokracii, vlastenectví, odpovědnost, úctu k historické pravdě, úctu k práci, úctu k rodině, mezigenerační soudržnost, vzdělání a národní stát.\n\nDo předčasných voleb v roce 2013 ji vedla předsedkyně Jana Bobošíková, která byla i lídryní ve středních Čechách. Dále kandidovali např. místopředsedkyně Suverenity – Bloku Jany Bobošíkové Jana Volfová (jižní Morava), bývalý poslanec Michal Doktor (jižní Čechy), bývalá senátorka Liana Janáčková (Moravskoslezsko) nebo hokejista Robert Kysela (Ústecko). Z bývalých politiků ODS kandidovali: Bohumil Zoufalík a Pavel Caldr (Praha), Miloš Patera (Karlovarsko), Miroslav Jeník (Královéhradecko) a Tomáš Úlehla (Zlínsko).\n\nVe volbách ji výslovně podpořil bývalý prezident Václav Klaus, který osobně vystoupil na několika mítincích a objevil se i na předvolebních billboardech. Strana pak získala celkem 21 241 hlasů, což činilo 0,42 %.\n\n\n\n\n"}
{"id": "227824", "url": "https://cs.wikipedia.org/wiki?curid=227824", "title": "Mulben", "text": "Mulben\n\nMulben je skotská vesnice, přináležející do správní oblasti Moray (historické hrabství Banff) v oblasti Strathspey též zvané \"Speyside\", asi 3 km západně od města Keith na silnici A95.\n\nMulben je známý v souvislosti s výrobou whisky. Ve vsi se nacházejí dvě palírny. Palírna Glentauchers byla založena v roce 1897 na Taucherově farmě. v roce 1974 byla v Mulbenu vybudována další palírna Auchroisk.\n\nV roce 1854 byl zahájen provoz na železniční trati z Keithu do Elginu, která vedla přes Mulben. Právě blízkost železnice byla jedním z rozhodujících důvodů pro výstavbu palírny Glentauchers na konci 19. století, přičemž tento podnik měl vlastní železniční vlečku. Železniční zastávka \"Mulben\" byla zrušena v roce 1964, její budova slouží jako soukromý obytný dům.\n"}
{"id": "227826", "url": "https://cs.wikipedia.org/wiki?curid=227826", "title": "Glentauchers", "text": "Glentauchers\n\nGlentauchers (\"čti: glentakers\") je skotská palírna společnosti Pernod-Ricard and Vintners nacházející se ve vesnici Mulben v kraji Banffshire, jež vyrábí skotskou sladovou whisky.\n\nPalírna byla založena v roce 1898 Jamesem Buchananem produkuje čistou sladovou whisky. Tuto palírnu před uzavřením zachránili představitelé společnosti Allied Domecq a od roku 1965 zdvojnásobila svou kapacitu. Produkuje whisky značky Glentauchers, což je 15letá whisky s obsahem alkoholu 46%. Většina produkce se míchá s jinými druhy whisky např. Black & White. Tato whisky atraktivní kouřovito-medovitou příchuť.\n\n\n"}
{"id": "227827", "url": "https://cs.wikipedia.org/wiki?curid=227827", "title": "Dufftown", "text": "Dufftown\n\nDufftown ( ) je město ve Skotsku v hrabství Banffshire, ve správní oblasti Moray. Město leží asi 2 km vzdušnou čarou východně od Charlestown of Aberlour s kterým jej spojuje výroba whisky. Nejen u místních se tomuto místu přezdívá \"Hlavní město whisky\" a to nejen díky nejznámější single malt whisky Glenfiddich.\n\nMěsto Dufftown založil v roce 1817 James Duff, čtvrtý hrabě z Fife.\n\n\n\n\n"}
{"id": "227829", "url": "https://cs.wikipedia.org/wiki?curid=227829", "title": "Arkona", "text": "Arkona\n\nArkona (německy Kap Arkona) je 45 metrů vysoký mys na ostrově Rujána v německé spolkové zemi Meklenbursko-Přední Pomořansko. Tvoří špici poloostrova Wittow a leží jen pár kilometrů severně od Národního parku Jasmund. Na mysu se nachází dva majáky, dva komplexy vojenských bunkrů a několik zařízení pro turisty.\n\nMys je pojmenován po chrámu slovanského boha Svantovíta, a přilehlém chrámovém městě, který byl vyvrácen roku 1168 dánským králem Valdemarem I. Do té doby fungovala Arkona jako mocenské a náboženské centrum polabského kmene Ránů a byla poslední výspou organizovaného slovanského kultu.\n\nChrám byl postaven nejpozději na přelomu 8. a 9. století a později kolem něj vzniklo město.\n\nKomplex měl vícedílného hradiště s akropolí v jejímž středu stál podle Saxona Grammatica \"dřevěný velice pěkný chrám, těšící se oblibě nejen pro okázalou bohoslužbu, nýbrž i pro sochu boha uvnitř umístěnou. Ohrada chrámová na vnější straně poutala pozornost bohatými řezbami, obsahujícími různé malování… V ní toliko jeden vchod se příchozím otvíral. Svatyni samu naopak obklopovala dvojí přepážka z nichž vnější ze stěn utvořená nesla střechu, kdežto vnitřní o 4 sloupech místo stěn skvěla se visutými oponami… Ve svatyni stála ohromná modla\".\n\nZánik Arkony započal 19. května 1168 kdy byla obležena a 15. června, tedy na svátek sv. Víta, dobyta dánským králem Valdemarem I. Ten nechal sochu Svantovíta rozřezat na kousky a spálit a kromě toho se zmocnil chrámového pokladu. Rány násilím přinutil ke zřeknutí se svého náboženství a přijetí křtu. Následně vyčlenil prostředky na stavbu dvanácti kostelů.\n\nSvatyně se později i s částí mysu zřítila do moře což zabránilo jeho podrobnému archeologickému zkoumání. Stopy vnitřního opevnění hradiště byly nalezeny Carlem Schuchhardtem roku 1921. Později však také byly nalezeny kosti obětovaných zvířat, především ovcí, prasat, koz a volů, a pozůstatky sedmnácti obětí lidských.\n\n\n\n"}
{"id": "227830", "url": "https://cs.wikipedia.org/wiki?curid=227830", "title": "Skulptura", "text": "Skulptura\n\nSlovo skulptura má několik významů:\n"}
{"id": "227832", "url": "https://cs.wikipedia.org/wiki?curid=227832", "title": "29. granátnická divize SS (1. italská)", "text": "29. granátnická divize SS (1. italská)\n\n29. Waffen-Grenadier Division der SS (italianische Nr. 1) vznikla v březnu 1945 a byla nástupkyní Italienische-Freiwilligen-Legion (založena v listopadu 1943), 1. Sturmbrigade Italienische Freiwilligen-Legion (od prosince 1943) a Waffen-Granadier Brigade der SS (od září 1944). Číslo 29 obdržela divize namísto 29. Waffen-Grenadier Division der SS (russische Nr. 1). Byla převážně nasazena proti italským partyzánům, ale její části bojovaly i u Anzia. 30. dubna 1945 se vzdaly poslední části divize Američanům u města Gorgonzola.\n\n\nPodle:\n\n\nCelkový počet Italů v SS měl být kolem 20 000, z toho asi 15 000 v 29. Waffen Grenadier Division der SS (italienische Nr.1). Na začátku šlo o Italienische-Freiwilligen-Legion, následně 1. Sturmbrigade Italienische Freiwilligen Legion , Waffen-Grenadier-Brigade der SS (italienische Nr. 1) a konečný název po rozšíření na 29. Waffen-Grenadier-Division der SS (italienische Nr. 1). Jednotka bojovala hlavně u Anzia, kde utrpěla těžké ztráty (ještě jako legion). Poté se zúčastnila protipartyzánských akcí v severní Itálii a Jugoslávii (v průběhu těchto operací byla oficiálně rozšířena na divizi). Po kapitulaci 8. května 1945 se jednotka vzdala americkým obrněným jednotkám u města Gorgonzola.\n\nV prosinci 1944 dosáhla divize stavu 15 000 mužů.\n\n"}
{"id": "227837", "url": "https://cs.wikipedia.org/wiki?curid=227837", "title": "Jiráskovo náměstí", "text": "Jiráskovo náměstí\n\nJiráskovo náměstí se nachází ve více městech:\n\n"}
{"id": "227843", "url": "https://cs.wikipedia.org/wiki?curid=227843", "title": "Aultmore", "text": "Aultmore\n\nAultmore (čti: óltmór) je skotská palírna společnosti Bacardi Ltd nacházející se v centru města Keith v hrabství Banffshire, jež vyrábí skotskou sladovou malt whisky.\n\nPalírna byla založena v roce 1895 Alexanderem Edwardem a produkuje čistou sladovou malt whisky. Tato palírna leží poblíž zalesněného kopce \"Wood of Mulderie\" a říčky \"Auchinderran Burn\", jež se vlévá do řeky \"Isla\". Produkuje whisky značky Aultmore, což je 12letá whisky s obsahem alkoholu 43%.Část produkce se používá do míchaných whisky. Tato whisky má obilnou nasládlost se stopou rašeliny.\n\n\n"}
{"id": "227846", "url": "https://cs.wikipedia.org/wiki?curid=227846", "title": "Seznam jezer v Litvě", "text": "Seznam jezer v Litvě\n\nToto je seznam jezer v Litvě ( jezero – ). Celkem se v Litvě nachází 2833 jezer větších než 0,5 ha. Jejich celková rozloha je 880 km².\n\nTabulka obsahuje přehled přírodních jezer ve Litvě s plochou přes 5 km² (bez litevských přehrad) nebo hloubkou přes 46 m.\n"}
{"id": "227850", "url": "https://cs.wikipedia.org/wiki?curid=227850", "title": "Junín", "text": "Junín\n\nJunín ( ) je největší jezero, které leží celou svou plochou na území Peru (rozlohou větší jezero Titicaca totiž východním břehem zasahuje na území Bolívie). Jezero má rozlohu 529,88 km². Dosahuje maximální hloubky 281 m. Nachází se v nadmořské výšce 4080 m. Rozkládá se převážně na území provincie Junín a jeho menší část na severozápadě zasahuje do provincie Pasco.\n\nJe odvodňováno řekou Upamayo do povodí Amazonky.\n\nToto jezero je hustě zarostlé podvodními rostlinami. Je bohaté na ryby včetně nepůvodních druhů.\n\nZdejším endemitem je kriticky ohrožená Potápka Taczanovského.\n"}
{"id": "227861", "url": "https://cs.wikipedia.org/wiki?curid=227861", "title": "Myspace", "text": "Myspace\n\nMyspace (dříve MySpace) je komunitní server, založený v roce 2003 v USA. Většinovým vlastníkem je společnost Specific Media. Myspace je jeden z největších komunitních serverů na světě. Jeho sloganem je „A place for friends“ („Místo pro přátele“). Kromě klasických profilů se na Myspace nacházejí i profily hudebníků, filmařů nebo herců z celého světa. Kvůli ochraně dětí je server přístupný pouze lidem starším 16 let.\n\nMyspace měl svůj vlastní Instant Messenger MySpaceIM. MySpaceIM byl samostatný program pro operační systém Windows. Kromě klasických funkcí Instant Messengeru uměl navíc informovat o událostech na MySpace, jako byli například příchozí soukromé zprávy, komentáře či žádosti o přátelství.\n\nMezi další funkce serveru patří chat, diskusní skupiny, sdílení videí, seznamka a blogy.\n\nMyspace byl spuštěn 1. srpna 2003. V roce 2005 byl za 580 milionů dolarů koupen společností News Corporation mediálního magnáta Ruperta Murdocha. Ještě v roce 2009 byla Myspace největší sociální sítí světa a v roce 2006 šlo dokonce o nejnavštěvovanější stránku v USA. Během následujících let však došlo kvůli vzestupu Facebooku k poklesu zájmu o server a koncem června 2011 News Corporation prodala 95% akcií společnosti Specific Media za 35 milionů dolarů.\n\nNěkolik měsíců v závěru roku 2018 si uživatelé, kteří síť využívali především k archivním účelům, stěžovali na nedostupnost některých fotografií, videí nebo zvukových souborů. Na začátku roku 2019 Myspace oznámil odůvodnění, a sice že přišel nenávratně po nepovedeném upgradu serverů o data nahraná uživateli v letech 2003 až 2015, tj. data od začátku projektu. Kolik souborů zůstalo zničených není jasné. Uživatelům se Myspace omluvil a doporučil si data obnovit ze zálohy, pokud ji mají. Vzhledem k tomu, že už mnoho umělců odešlo, není jisté, jestli někdo z těch, kteří zůstávají, mají příslušné zálohy, což je pro mnoho materiálu s historickou hodnotou fatální. Andy Baio, zakladatel Kickstarteru, vznesl podezření, že Myspace se možná nechtěl věnovat nákladnému přesunu 50 milionu starých nahrávek, proto šlo možná o záměr. K tomu se firma nevyjádřila.\n\n"}
{"id": "227863", "url": "https://cs.wikipedia.org/wiki?curid=227863", "title": "Piccolo trubka", "text": "Piccolo trubka\n\nPiccolo trubka (pikola) je nejmenším zástupcem rodiny trubkových nástrojů. Nejběžnější ladění je in B / in A, přičemž tónina se dá měnit nástrčkem, tj. krátkou trubicí vsunovanou mezi nátrubek a trubici (viz obrázek vpravo), již méně časté typy jsou in G, F a C. Délka trubice piccolo trubky je oproti trubce in B poloviční, proto dosahuje o oktávu vyšších tónů.\n\nTechnika hry je velmi podobná trubkové, u piccolo trubky se jen používají o něco mělčí nátrubky. Na rozdíl od trubky, která má tři klapky, je většina piccolo trubek osazena klapkami čtyřmi. První snižuje tón nástroje o velkou sekundu, druhá o malou sekundu, třetí o malou tercii a čtvrtá o čistou kvartu, právě díky čtvrté klapce je možné jistěji hrát nižší tóny.\n\nSnad nejznámějším hráčem na piccolo trubku je Maurice André, který se proslavil zejména svými nahrávkami barokních skladeb. Na piccolo trubku hrál nejen kompozice určené pro trubku, ale také transkripce barokních děl psaných původně pro hoboj, flétnu a dokonce i pro smyčcové nástroje.\n"}
{"id": "227868", "url": "https://cs.wikipedia.org/wiki?curid=227868", "title": "Strathmill", "text": "Strathmill\n\nStrathmill je skotská palírna společnosti United Distillers & Vintners nacházející se v centru města Keith v hrabství Banffshire, jež vyrábí skotskou sladovou whisky.\n\nPalírna byla založena v roce 1891 a produkuje čistou sladovou whisky. Tato palírna se původně jmenovala \"Glenisla\". Leží na kraji města Keith a je velkým lákadlem pro turisty, jelikož má krásný dubový exteriér. Produkuje whisky značky Strathmill, což je dvanáctiletá whisky s obsahem alkoholu 43 %. Část produkce se používá do míchaných whisek Old Master, Gentleman's Speyside. Tato whisky má sladkou ořechovitou příchuť.\n"}
{"id": "227870", "url": "https://cs.wikipedia.org/wiki?curid=227870", "title": "Haanja (obec)", "text": "Haanja (obec)\n\nObec Haanja (estonsky Haanja vald) je samosprávná obec v estonském kraji Võrumaa.\n\nV obci žije dvanáct set obyvatel v celkem 92 vesnicích (Ala-Palo, Ala-Suhka, Ala-Tilga, Andsumäe, Haanja, Haavistu, Hanija, Holdi, Horoski, Hulaku, Hurda, Hämkoti, Ihatsi, Jaanimäe, Kaaratautsa, Kaldemäe, Kallaste, Kaloga, Kergatsi, Kilomani, Kirbu, Kotka, Kriguli, Kuiandi, Kuklase, Kuura, Kõomäe, Käänu, Kääraku, Külma, Leoski, Lillimõisa, Loogamäe, Luutsniku, Lüütsepä, Mahtja, Mallika, Meelaku, Miilimäe, Mikita, Murati, Mustahamba, Mäe-Palo, Mäe-Suhka, Mäe-Tilga, Märdimiku, Naapka, Palanumäe, Palli, Palujüri, Pausakunnu, Peedo, Piipsemäe, Pillardi, Plaani, Plaksi, Posti, Preeksa, Pressi, Pundi, Purka, Puspuri, Raagi, Resto, Rusa, Ruusmäe, Saagri, Saika, Saluora, Sarise, Simula, Soodi, Sormuli, Söödi, Trolla, Tsiamäe, Tsiiruli, Tsilgutaja, Tsolli, Tummelka, Tuuka, Tõnkova, Uue-Saaluse, Vaalimäe, Vaarkali, Vakari, Vastsekivi, Vihkla, Villa, Vorstimäe, Vungi a Vänni). Správním centrem obce je vesnice Haanja.\n\n"}
{"id": "227872", "url": "https://cs.wikipedia.org/wiki?curid=227872", "title": "Weisskugel", "text": "Weisskugel\n\nWeisskugel () je druhá nejvyšší hora Ötztalských Alp a třetí nejvyšší vrchol Rakouska. Monumentální vrchol Weisskugel (\" Palla Bianca\") se nachází v hlavním hřebeni Ötztalských Alp. Je to uzlový vrchol z něhož vybíhají celkem čtyři horské hřebeny : Weisskamm, Hauptkamm, Saldurkamm a Planeikamm. Weisskugel není úplně lehkým soustem pro turisty a výstup vyžaduje určité zkušenosti. Vrchol je také obklopen čtyřmi ledovci : Matschferner, Hintereisferner, Langtauferer Ferner a Bärenbartferner. Výhled z vrcholu ohromil již prvovýstupce. Obsahuje pohledy na alpské velikány Ortles, Wildspitze, Bernina, Dolomity atd.\n\nPrvní lezci na vrcholu Weisskugelu byli Joseph Anton Specht z Vídně 30. září 1861 společně se dvěma nebo třemi místními průvodci (\"mezi nimi Leander Klotz, který vylezl jako první na Wildspitze a napsal základní alpskou učebnici dějin „Die Erschließung der Ostalpen“, Berlín 1894\"). Byly zde i dřívější pokusy rakouskými vojáky, kteří pracovali jako zeměměřiči pro výrobu armádních map, ale jim se na vrchol vylézt nepodařilo. 2. výstup britskými horolezci Freshfieldem, Foxem and Tuckettem byl uskutečněn v červnu 1865. Freshfield psal, že výhled z Weisskugel byl nejhezčí z celého Tyrolska.\n\nJihovýchodMalá osada Masa Corto (\"Kurzras - 2004 m n. m.\") v závěru doliny Val di Senales ležící 6 km za přehradním jezerem Vernago. Především slouží jako zimní středisko. V okolí mnoho lanovek a vleků. Stěžejní opěrný bod pro dosažení chaty Bella Vista.\n\nZápad\nNa západní straně masivu slouží jako výchozí bod obec Melag ležící na konci údolí Valelunga (\"Langtauferer Tal\"). Do vesnice vede sjízdná silnice od jezera Lago di Resia (\"Reschensee\", které najdeme v severním výběžku Jižního Tyrolska při hranicích s Rakouskem a Švýcarskem. Melag je nástupním bodem na chatu Weisskugel Hütte).\n\nJih\nPosledním výchozím místem je závěr údolí Matscher Tal, které zasahuje do masivu z jižní strany. Poslední parkoviště je u statku Glieshof (\"1807 m\"). Tento výchozí bod je velmi málo využíván a je nástupním místem na chatu Oberetsch Hütte. Přístup z této strany je nejtěžší turistickou variantou výstupu na Weisskugel.\n\n\n\n"}
{"id": "227878", "url": "https://cs.wikipedia.org/wiki?curid=227878", "title": "Diadém", "text": "Diadém\n\nDiadém (řečtina, Dyadém) je ozdoba hlavy, koruna, čelenka nebo její přední či horní zdobený nástavec. V přeneseném slova smyslu se termín užívá pro drahokam nebo pro výzdobu klenotu pomocí drahokamů: například koruna se nazývá latinsky \"corona diademata\".\n\nV pravěku čelenku ve tvaru diadému vytvářeli z opracovaných kostěných destiček nebo zubů na drátěném kruhu či na šňůrce. Od eneolitu se používal měděný i zlacený plechový pásek zdobený perličkovým vybíjením nebo rytím.\n\nStarověké diadémy egyptské, perské a antické kombinovaly pásek s drahokamy nebo perlami. Zlatý pásek mohl mít také tepané zlaté lístky i květy.\n\nStředověký diadém se rozvíjí z římské tradice v Byzanci jako součást koruny, má vždy ověsky kolem uší (ověsek řecky \"kamelaukión\"), na řetízkách či na stuhách. Příklad vyobrazení diadémů: koruna císařovny Theodory na mozaice v San Vitale v Ravenně.\n\nEvropské diadémy od vrcholného středověku představují čelnou ozdobu nebo nástavec koruny, skřížené pásky (tzv. \"kamary\"), drahokam nebo křížek na jejich vrcholu.\n\nOd renesance je diadém samostatnou ozdobou ženského účesu, někdy jako součást hřebene. Častý je diadém jako hlavní ozdobná část koruny královen, např ve Francii zavedená Napoleonem (diadém císařovny Marie Luisy), v Anglii jej zavedla královna Viktorie. Dnešními diadémy jsou například korunky královen krásy.\n\nNejčastěji se užívají drahé či obecné kovy, pásky tepané z plechu, nebo vinuté šňůry s kovovým vláknem (dracoun), tkaniny (hedvábí, vlna) či jiné textilie. Na páskách bývají zavěšeny ověsky. Ozdoby jsou z drahokamů či perel.\n\n\n\n\n\n\n\n\n\n\n"}
{"id": "227888", "url": "https://cs.wikipedia.org/wiki?curid=227888", "title": "Fiat 500", "text": "Fiat 500\n\nFiat 500, označovaný také jako Nuova 500, je malý osobní automobil vyráběný italskou automobilkou Fiat mezi lety 1957 až 1975. Nástupce úspěšného modelu Fiat 500 Topolino se stal díky svým módním zakulaceným tvarům, malým rozměrům a nízké ceně jedním z nejúspěšnějších lidových vozů. Za 18 let produkce sjelo z výrobních pásů přes 3 500 000 exemplářů a dokázalo tak doslova postavit velkou část Itálie na kola, stejně jako Ford T počátkem 20. století Ameriku.\n\nFiat 500 byl v roce 1975 nahrazen modelem Fiat 126, který se prodával souběžně s modelem 500 od roku 1972. V roce 2007 (tedy 50 let od zahájení výroby původního modelu) byl uveden na trh nový retro model také s označením Fiat 500, ale konstrukčně velmi odlišný.\n\nFiat 500 byl představen v červenci 1957 jako nástupce modelu Topolino, se kterým měl společné především miniaturní vnější rozměry. Konstrukce vozu, jehož celková délka činila necelé 3 metry, byla téměř shodná s větším příbuzným modelem 600. Dvouválcový, vzduchem chlazený motor byl uložen vzadu a poháněl zadní nápravu. Objem 479 cm stačil k max. výkonu 13 koní (10 kW). Díky nízké hmotnosti, pouhých 470 kg dokázal vůz dosáhnout nejvyšší rychlosti 85 km/h. Fiat 500 měl nezávislé zavěšení všech čtyř kol (přední na vrchních příčných ramenech a spodním příčném listovém peru, zadní náprava byla úhlová s šikmou kyvnou osou), čtyřstupňovou nesynchronizovanou převodovku a bubnové brzdy, které spolu s převodovkou zůstaly beze změn až do konce výroby. K typickým znakům patřily také vzadu zavěšené dveře, které zůstaly až do roku 1965. Vůz poskytoval místo čtyřem cestujícím, kteří mohli ocenit plátěnou střechu, u původních modelů srolovatelnou po celé délce střechy, u novějších výklopnou v přední části. Zadní okénka nebylo možno otevřít, vpředu byly výklopné větrací trojúhelníky a klasická stahovací okénka. Mezi největší přednosti patřila také nízká spotřeba vozu, která činila necelých 5,5 litru na 100 km. Ideálně se tak hodil do městského provozu. Díky nízkým nákladům na pořízení a provoz se stal automobil dostupný i pro obyčejné Italy, úspěch zajišťovala také neustálá modernizace a uvádění nových modelů.\n\nÚspěch lidového Fiatu 500 dokazuje také jeho výroba nejen v Itálii, ale také v jiných evropských zemích. Licenčně se vyráběl od roku 1961 v německé továrně v Heilbronnu, patřící dříve automobilce NSU. Vyráběl jej také Seat nebo firma Motor Holdings na Novém Zélandu. V licenci jej vyráběla také Steyr-Puch v rakouském Štýrském Hradci, od roku 1957 do 1969. Tato značka se také postarala o výkonnou variantu nazvanou Steyr-Puch 500, která konkurovala italskému Abarthu nebo vozům Mini Cooper.\n\nPrvní velká změna přišla v roce 1960, kdy byl představen model 500D. Objem motoru byl zvýšen na 499 cm, výkon stoupl na 18 koní (13,5 kW) a došlo také ke změně střechy. Větší změny nastaly až při uvedení modelu 500F. Především došlo k výměně vzadu zavěšených dveří za konvenční. Výkon motoru se opět zvýšil, nyní na 21 koní (16 kW), došlo také na revidování převodovky a změnu zadní nápravy. \n\nV roce 1968 přišla na trh nová luxusnější verze Fiatu 500 s označením \"Lusso\" nebo pouze L. Toto nejvyšší provedení se vyznačovalo oproti modelu 500F, který hrál úlohu základního modelu, předně novým interiérem. Přístrojová deska se podobala té z většího modelu 600D, cestující mohli také ocenit nastavitelná opěradla, sklopné sedačky či koberečky na podlaze. Vnějším rozdílem mezi modely F a L byly chromované lišty na náraznících. 500L se vyrábělo do roku 1972. \n\nPoslední verzí modelu 500 bylo provedení R, nazývané \"rinnovata\". Nabízelo se od roku 1972 do roku 1975. Mělo nový motor o objemu 594 cm z modelu 126, který dával mu poskytoval historicky nejvyšší výkon 23 koní (17 kW) a max. rychlost 95 km/h. Právě především model 126, který se prodával souběžně s modelem 500R od roku 1972, zapříčinil klesající prodeje Fiatu 500 a jeho následné ukončení výroby v roce 1975. \n\nV roce 1960 byl Fiat 500 představen také jako kombi, které překvapovalo svojí prostorností. Kvůli většímu kufru musel být motor uložen vodorovně pod podlahu vozu. Byl také prodloužen rozvor. Naopak beze změny vydržely až do ukončení výroby vzadu zavěšené dveře. Od roku 1966 byla Giardiniera vyráběna italskou firmou Autobianchi, pod jejímž označením přežila původní Fiat 500 o dva roky.\n\nPodvozek Fiatu 500 často posloužil nejrůznějším úpravcům. Dvorní úpravce Fiatu - Abarth , vyráběl v letech 1957 až 1971 svoji vlastní výkonnější variantu modelu 500. Byl připraven pro závody, ale několik vozů se dostalo i do prodeje. Na výběr byly dva motory - 594 cm³ o výkonu 23,5 kW a 695 cm³ o výkonu 27,9 kW.\n\n\n"}
{"id": "227892", "url": "https://cs.wikipedia.org/wiki?curid=227892", "title": "Arran", "text": "Arran\n\nNázev Arran může znamenat:\n\n"}
{"id": "227897", "url": "https://cs.wikipedia.org/wiki?curid=227897", "title": "Jupp Derwall", "text": "Jupp Derwall\n\nJosef (Jupp) Derwall(10. března 1927 Würselen, Severní Porýní-Vestfálsko - 26. června 2007 Sankt Ingbert, Sársko), byl německý fotbalový hráč a především vynikající trenér, s jehož jménem je spjato úspěšné koučování národního týmu SRN v letech 1978 - 1984. S týmem Spolkové republiky získal roku 1980 titul mistrů Evropy.\n\nDerwall začínal s kopanou jako jedenáctiletý záložník a útočník v klubu rodného města Rhenania Würselen v roce 1938. Nejvyšší německou soutěž hrál za Alemanii Aachen a Fortunu Düsseldorf v její západní divizi. S Alemanií byl roku 1953 ve finále západoněmeckého poháru, když byl autorem čestného úspěchu proti Rot-Weiss Essen (1:2). Za Düsseldorf hrál ve finále Poháru v roce 1958, kdy Fortuna prohrála s VfB Stuttgart 3:4. V roce 1954 hrál dvakrát za národní tým SRN, ale do týmu pozdějších mistrů světa se nedostal.\nJako trenér začínal Jupp Derwall ve švýcarských klubech FC Biel (1959 - 1961) a FC Schaffhausen (1961 - 1962). V roce 1962 se pod jeho vedením dostal tým Fortuna Düsseldorf opět do finále západoněmeckého poháru, kde podlehl v prodloužení 1:2 1. FC Norimberku. Poté Derwall koučoval kluby nižších soutěží v Sársku.\n\nV roce 1970 se stal Derwall nástupcem Udo Latteka ve funkci asistenta trenéra západoněmecké reprezentace, kterou vedl Helmut Schön. V roce 1972 vedl německý olympijský tým na olympiádě v Mnichově a dovedl tento celek do čtvrtfinále. V roce 1978 ještě duo Schön - Derwall vedlo tým SRN na Mistrovství světa v Argentině, ale když tým po prohře s Rakušany opustil šampionát bez úspěchu, Schön se rozhodl u národního družstva skončit. Derwall byl vybrán jako jeho nástupce.\n\nPrvní významným podnikem, v němž vedl Derwall Západní Německo, bylo Mistrovství Evropy 1980 v Itálii. V semifinálové skupině porazili Němci Československo 1:0 a Nizozemsko 3:2 a k postupu do finále stačila i bezbranková remíza s Řeckem. Ve finále 22. června 1980 SRN porazila Belgii 2:1 a Derwall se stal trenérem mistrů Evropy.\n\nNa MS v kopané 1982 ve Španělsku začali Němci šokující prohrou s Alžírskem 1:2. Pak rozdrtili Chile 4:1 a Rakousko porazili 1:0. Do druhého kola postoupili z první pozice. Zde remizovali s Anglií 0:0 a porazili domácí Španěly 2:1 a byli mezi čtyřmi semifinalisty. V semifinále hráli v Seville proti Francii v normální hrací době 3:3, ale na penalty postoupili. Až ve finále prohrála SRN s Itálií 1:3. Mezi hvězdy týmu se ve Španělsku zařadili Karl-Heinz Rummenigge a Paul Breitner.\n\nI na následujícím Mistrovství Evropy 1984 patřila SRN k největším favoritům turnaje. Západní Německo však zahájilo bezbrankovou remízou s Portugalskem a své naděje na postup zvýšilo výhrou nad Rumuny 2:1, jenže pak dostali jediný osudný gól od Španělů v 90. minutě zápasu a jeli domů. Fanoušci v SRN se obrátili proti trenéru Derwallovi. Na nátlak veřejnosti Derwall z funkce trenéra reprezentace odstoupil a uvolnil místo Franzi Beckenbauerovi.\n\nDerwall byl po ME 1986 reakcí německé veřejnosti tak rozhořčen, že odmítl nabídky týmu Bundesligy a odešel trénovat turecký celek Galatasaray Istanbul. V té době byl pokládán turecký fotbal za spíše podprůměrný, turecké oddíly nedosáhly ještě žádného mezinárodního úspěchu. Proto je Derwallův příchod do Turecka spojován s výkonnostním vzestupem tureckého fotbalu. Derwall zavedl v Galatasaray moderní západoevropské tréninkové metody a s týmem ihned získal mistrovský titul i národní pohár. Stal se doslova revolucionářem tureckého fotbalu. Dva významní turečtí trenéři Fatih Terim a Mustafa Denizli získali pod Derwallovým vedením cenné zkušenosti. Roku 1987 Derwall působení v Galatasaray ukončil a třebaže se spekulovalo o tom, že bude vést turecký národní tým, vrátil se do Německa a odešel na odpočinek.\n\nDerwallova práce v Turecku byla ohodnocena získáním čestného doktorátu na univerzitě v Ankaře. V Německu získal Německý kříž za zásluhy 1. stupně (\"Bundesverdienstkreuz\").\n\nJupp Derwall měl od roku 1991 problémy se srdcem a na srdeční záchvat také 26. června 2007 zemřel.\n\n"}
{"id": "227903", "url": "https://cs.wikipedia.org/wiki?curid=227903", "title": "Terčino údolí", "text": "Terčino údolí\n\nTerčino údolí (také Terezino údolí nebo Tereziino, ) je romantický krajinný park a národní přírodní památka v údolí říčky Stropnice nalézající se cca 1 km od Nových Hradů. Park včetně staveb a krajinářských prvků je současně chráněn jako kulturní památka České republiky.\n\nRomantický krajinný park (tzv. anglický park) v údolí říčky Stropnice nechal vybudovat hrabě Jan Nepomuk Buquoy roku 1756 na popud své manželky, hraběnky Terezie Buquoyové, po níž je park dnes také pojmenován. V době založení byl nazýván \"Valloncherie\". Park vznikl v místech bažantnice, založené roku 1667. Práce na budování parku řídil zahradník Ignác Fnoika. Původní rozloha parku byla 68,8 ha.\n\nPodoba parku vychází z tehdy módních romantických myšlenek Jeana-Jacquesa Rousseaua o pobytu ve volné a nespoutané přírodě. Na základě týchž myšlenek vznikly v té době v Čechách také další podobné krajinné parky, například v Krásném Dvoře, Veltrusech, Vlašimi či moravské Lednici.\n\nPodobně jako ve zmíněných parcích byl i v Tereziině údolí doplněn park mnoha romantickými stavbami. V letech 1788–97 byla vybudována empírová budova „lázní“ nazvaná \"Venzelbau\" (podle stavebníka Václava Buquoye později \"Neugebau\", česky \"Lázničky\"), v roce 1803 byl postaven \"Modrý dům\", ve kterém hraběnka až do roku 1817 trávila letní měsíce. Park byl také stále obohacován řadou drobných architektonických a sochařských objektů, jakýchsi „pomníčků“, obsahujících poetické texty a zpravidla opěvující přátelství.\n\nRoku 1817 byl zřízen umělý vodopád vysoký zhruba 20 m, roku 1852 byla postavena tzv. \"Švýcarská chata\" a roku 1860 byly přestavěny \"hamerský dům\" a \"dům kolářův\" ve stylu anglické neogotiky.\n\nO další úpravy a renovaci parku se ve čtyřicátých letech 19. století zasadil Jiří Jan Jindřich Buquoy.\n\nVedle stromů přirozeně v údolí rostoucích byl park osázen také exotickými dřevinami. Například u \"Modrého domu\" jsou dodnes dochovány přes 15 m vysoké cypřiše. Mezi další dřeviny patří vejmutovky a douglasky. Z místních dřevin je třeba zmínit řadu velmi starých stromů, především dubů. Mnohé z nich zde rostly už před vznikem parku, nejstarší exemplář (konkrétně jde o dub letní) s obvodem kmene 730 cm zde roste už zhruba 500 let.\n\nJeště na počátku 20. století byl park poměrně dobře zachován a udržován, jak dokládá popis A. Cechnera. Roku 1936 byl park výrazně poškozen povodní, při níž byl mj. prakticky zničen \"Modrý dům\", z něhož zbyly pouze trosky dvou obvodových stěn.\n\nOd roku 1949 je park chráněn jako národní přírodní památka, kromě toho podléhá park i objekty v něm dochované také památkové ochraně. Přesto byl park i zmíněné stavební objekty v době socialismu udržován nedostatečně a mnohdy i problematickým způsobem. Mnohé stavby byly obnoveny až v posledních letech, drobný architektonický mobiliář z části zcela zanikl.\n\nV parku je zřízen v roce 2007 rekonstruovaný okruh naučné stezky o délce 5 km. Současná rozloha parku je 138,3 ha.\n\nNa okraji Tereziina údolí je vybudována vodní nádrž Humenice, která zabraňuje devastujícím povodním v parku. V její blízkosti se nachází dobře zachovalá pozdněgotická tvrz Cuknštejn.\n\n"}
{"id": "227905", "url": "https://cs.wikipedia.org/wiki?curid=227905", "title": "Suzanne Somers", "text": "Suzanne Somers\n\nSuzanne Somers, rodným jménem Suzanne Marie Mahoney, (16. říjen 1946, San Bruno, Kalifornie, USA) je americká herečka. Její nejznámější rolí je postava Carol Fosterové v seriálu Krok za krokem, kde jejího filmového manžela ztělesnil Patrick Duffy jako Frank Lambert.\n\n\n"}
{"id": "227909", "url": "https://cs.wikipedia.org/wiki?curid=227909", "title": "Arran (ostrov)", "text": "Arran (ostrov)\n\nArran (ve skotské gaelštině: \"Eilean Arainn\") je ostrov, který se nachází v zálivu Firth of Clyde ve Skotsku, a spadá pod správu oblasti Severní Ayrshire.\n\nOstrov je dlouhý 32 kilometrů a v nejširším místě měří 15 kilometrů. Svou rozlohou, celkem 430 km², se řadí na sedmé místo největších ostrovů Skotska. Nejvyšším vrcholem ostrova je Goat Fell (874 m n. m.).\n\nPodle posledních údajů (rok 2001) na Arranu trvale žije 5058 obyvatel. Kromě místního piva značky Arran, které se prodává po celém Spojeném království Velké Británie a Severního Irska, se na Arranu vyrábí i stejnojmenná whisky a několik dalších druhů poživatin a potravin.\n"}
{"id": "227917", "url": "https://cs.wikipedia.org/wiki?curid=227917", "title": "Concert champêtre", "text": "Concert champêtre\n\nConcert champêtre (\"vesnický koncert\") je cembalový koncert Francise Poulenca, který rovněž existuje v úpravě pro klavír s drobnými změnami v sólovém partu.\n\nByl napsán mezi lety 1927-28 pro cembalistku Wandu Landowskou. Po soukromém vystoupení, kdy hrál Poulenc orchestrální part na klavír, se 3. května 1929 konala veřejná premiéra v \"Salle Pleyel\" v Paříži. Landowská hrála za doprovodu Pařížského symfonického orchestru s dirigentem Pierrem Monteuxem.\n\nDílo je zkomponované pro orchestr s: 2 flétny, pikola, 2 hoboje,anglický roh, 2 klarinety, 2 fagoty, 4 lesní rohy, 2 trumpety, trombón, tuba, tympány, xylofon , malý bubínek, tamburína, triangl, buben, činely a smyčce. Důkazem Poulencova nekonformního a vzpurného přístupu je fakt, že cembalo staví do opozice vůči plnému orchestru , zatímco ve svém \"varhanním koncertě\" kontrastují o tolik silnější varhany pouze s tympány a smyčci. \n\nSkladba má tři části:\n\nKoncert svým hudebním jazykem i strukturou naráží na barokní hudbu, kdy bylo cembalo běžně užívaným nástrojem. Poslední věta začíná úryvkem z Händelovy populární cembalové skladby známé jako \"Harmonický kovář\".\n\nJako mnoho cembalových skladeb 20. století byl koncert napsán pro nově vyrobené cembalo; zvuk historických nástrojů ze 17. a 18. století by vůči orchestru nevynikl.\n"}
{"id": "227918", "url": "https://cs.wikipedia.org/wiki?curid=227918", "title": "Isle of Arran (palírna)", "text": "Isle of Arran (palírna)\n\nIsle of Arran je skotská palírna společnosti Harold Curry nacházející se na okraji ostrova Arran na odlehlém místě zvaném Lochranza, jež vyrábí skotskou sladovou malt whisky.\n\nPalírna byla založena v roce 1995 a produkuje čistou sladovou malt whisky. Tato palírna vznikla poměrně nedávno i když na tomto ostrově měla kdysi své předchůdce. Kdysi zde stály tři palírny, ale ta poslední \"Torin\" zanikla v 30 letech 20. století. Úplně první whisky z této palírny vyšla 29. června 1995. Produkuje whisky značky Arran z čehož většina produkce se používá do míchaných whisek. Tato whisky má sladké rašelinovo-kakaové chuti.\n\n\n"}
{"id": "227922", "url": "https://cs.wikipedia.org/wiki?curid=227922", "title": "Knockando", "text": "Knockando\n\nKnockando je vesnice ve Skotsku, ležící v oblasti Moray. Vesnice leží v oblasti Strathspey, která je známá výrobou whisky. Skotská Famous Grouse se mimo jiných vyrábí právě zde. Kromě palíren je zde i poslední skotská přádelna vlny svého druhu.\n"}
{"id": "227925", "url": "https://cs.wikipedia.org/wiki?curid=227925", "title": "Austro-Tatra", "text": "Austro-Tatra\n\nAustro-Tatra byla rakouská automobilka, licenčně vyrábějící osobní vozidla Tatra mezi lety 1924–1938. Později zde vznikaly části karosérií pro vozy Porsche a VW. Společnost zanikla v roce 1980.\n\nAustro-Tatra Werke GmbH původně vozy Tatra jen dovážela, později se zcela osamostatnila a vyráběla je v licenci dříve mateřské firmy z Kopřivnice. Prvotním důvodem k založení dceřiné společnosti byl rozpad Rakousko-Uherska a vznik Československa. Kopřivnická firma musela kvůli tomu v Rakousku vytvořit síť prodejen a servisních dílen. Za centrálu byla zvolena nově postavená budova na vídeňské \"Simmeringer Hauptstrasse\". Zde se nejen vozy opravovaly, ale od roku 1924 se zde karoserie a vozy kompletovaly z dovezených dílů z kopřivnického závodu. Tím došlo ke snížení vysokého rakouského dovozního cla, vypočítávaného podle hmotnosti vozu. Vozy se tak pro rakouské zákazníky zlevnily a byly lépe prodejné.\n\nKopřivnická Tatra na rakouský trh uvedla vozy Tatra 11 a 12, které zde slavily velký úspěch. V roce 1932 je nahradil čtyřválcový automobil Tatra 57. Ten se stal nejúspěšnějším vozem Tatry 30. let. Dovozní clo však stále vzrůstalo a Tatry tak byly dražší než srovnatelné automobily dominantního rakouského producenta, firmy Steyr. I přesto však v roce 1935 byla Tatra co do počtu prodaných vozů druhou nejúspěšnější značkou v Rakousku. Proto se Tatra vrátila k původnímu plánu z dvacátých let, neuskutečněnému kvůli hospodářské krizi a ve Vídni založila vlastní licenční výrobu. Z podobných důvodů už dříve vznikly i firmy Deutsche Licenz Tatra ve Frankfurtu nad Mohanem a Unitás v maďarské Budapešti.\n\nAustro-Tatra jako samostatný podnik vznikla v červenci 1936 odkoupením veškerého majetku, který v Rakousku vlastnila mateřská firma. Následovalo rozšíření výrobních prostor, investice do strojního vybavení a také zvýšení počtu zaměstnanců. V rámci spolupráce byly v Rakousku poté vyráběny i části motorů a hnacího ústrojí. Od dubna 1937 pocházely díly vozů Austro Tatra téměř stoprocentně z dílů vyrobených v Rakousku. Díky tomu se ceny vozů snížily o 40% clo.\n\nTovárna vyráběla typy Tatra 57 A, zejména limuzíny nebo polokabriolety se stahovací střední a zadní částí střechy. Na objednávku byly dodávány i užitkové verze podobné kopřivnickým.\n\nVozy Austro-Tatra byly i v roce 1937 druhými nejprodávanějšími na rakouském trhu. Firma i vyvinula prototyp velitelského vozu pro armádu s náhonem na všechna čtyři kola, ale jeho výroba plánovaná na léto 1938 se už kvůli anšlusu Rakouska neuskutečnila.\n\nS příchodem německých vojsk v březnu 1938 se situace firmy změnila. Továrna byla od dubna 1938 zařazena do německého programu zapojení rakouského strojírenství pro potřeby Třetí říše. Noví „majitelé“ okamžitě zastavili výrobu osobních automobilů. Do tohoto okamžiku bylo ve vídeňské továrně vyrobeno okolo tří set kompletních vozů.\nAreál závodu byl rozdělen a část hal a strojů musela být pronajata zbrojařské firmě Österreichische Saurer Werke. Koncem války byla tato část bombardováním silně poškozena. Zbytek provozů zůstal pod vedením Austro-Tatry, to však mělo na rozvoj firmy velmi omezený vliv a tak byla továrna degradována na pouhou opravnu válkou poškozených vojenských vozidel a dodavatele náhradních dílů pro armádu.\n\nKoncem války byly provozy firmy vedením, prchajícím na západ ponechány napospas Rudé armádě. Strojní vybavení, které nezničily nebo nepoškodily bomby, bylo po válce demontováno a odvezeno. Továrna tak byla úplně zničena. Ani od mateřského podniku se továrně žádné pomoci nemohlo dostat, díky poválečným změnám byla kopřivnická Tatra vyvlastněna. O znovuobnovení výroby osobních vozů nemohlo být ani uvažováno. Bylo rozhodnuto jen o obnovení výroby náhradních dílů a dílů karosérií.\n\nAustro-Tatra přešla pod veřejnou správu, což mělo ochránit majetek původních majitelů a akcionářů. V důsledku toho došlo mezi firmou a vedením nově vzniklého československého národního podniku Tatra k napětí, které v roce 1948 vedlo k definitivnímu zpřetrhání vazeb mezi dceřinou a mateřskou firmou.\n\nFirmě Austro-Tatra byla zrušena zastupitelská smlouva a české vozy byly do Rakouska dováženy pouze prostřednictvím generálního importéra Škody – firmy Tarbuk. Díky provozu karosárny se do Vídně přesunula z korutanského Gmündu část výroby hliníkových karosérií sportovních automobilů firmy Porsche. Rakouská policie v roce 1950 objednala 250 čtyřdveřových vozů Volkswagen Brouk a devět dvoudveřových kabrioletů (\"Volkswagen typ 18 A\"). Továrna se stále snažila o výrobu celých vozidel a vedla neúspěšná jednání s firmou Renault. V roce 1951 Austro-Tatra uzavřela smlouvu o kompletaci automobilů společnosti Gutbrod.\n\nK zajištění přežití společnosti převzala Austro-Tatra obchodní zastoupení několika zahraničních značek. V roce 1963 došlo ke změně názvu na Ringhoffer GmbH. Výroba karosérií pokračovala a akciová společnost převzala obchodní zastoupení automobilek Peugeot, Alfa Romeo a Rover. V roce 1980 byly provozy firmy definitivně uzavřeny. Dnes se na jejich místě nachází nákupní centrum Simmering.\n\n\n"}
{"id": "227930", "url": "https://cs.wikipedia.org/wiki?curid=227930", "title": "Ballindalloch", "text": "Ballindalloch\n\nBallindalochh je skotská vesnička, ležící u řeky Spey, ve správní oblasti Moray. Je známá jako jedno z center výroby Skotské whisky a jako jedno z historických míst, dokládající kulturu Piktů. V 16. století zde byl vystavěn hrad - Ballindalloch Castle.\n"}
{"id": "227933", "url": "https://cs.wikipedia.org/wiki?curid=227933", "title": "Viljandi järv", "text": "Viljandi järv\n\nViljandské jezero (též Vilínské jezero, ) je jezero rozkládající se na okraji estonského města Viljandi. Délka jezera je 4,33 km, největší šířka 435 m, ovšem uprostřed se jezero zužuje na cca 120 m. Celková plocha činí 158 ha, největší hloubka 11 m. Hladina se nachází v průměrné nadmořské výšce 42,35 m n. m., tato hodnota však v průběhu času kolísá mezi 42,02 a 43,58 m.\n\nJe to typické údolní jezero — je dlouhé, úzké a poměrně hluboké, jeho břehy jsou vysoké a příkré.\nÚdolí jezera je ledovcového původu. Dno údolí je tvořeno rašelinami, pískovci a jílovci, svahy jsou částečně morénové a částečně z devonských pískovců. Břehy jezera se zvedají do výšky až 30 m, jezero je při březích bažinaté a porostlé rákosem a orobincem.\n\nPovodí jezera má rozlohu 73 km². Do severní části jezera se vlévá Kösti oja, do střední Valuoja. Z jezera vytéká Raudna jõgi, která teče do Navesti jõgi a přes Pärnu jõgi do Rižského zálivu. Dnes je hranice povodí Vireckého jezera přibližně 200 m východně od Viljandského jezera. Rovněž výtok Raudnou se zmenšil natolik, že řeka na většině svého toku není splavná ani na kanoi. Průměrný průtok jezera činí 0,4 m³/s a v průběhu roku se příliš nemění. Jezero zamrzá v průměru na 145 dní ročně.\n\nPo svém vzniku na konci doby ledové mělo jezero ještě druhý odtok východním směrem — Tänassilma jõgi, která spolu s výše zmíněnými řekami tvořila splavnou cestu z Pernova do Vireckého jezera a Emou dále do Čudského jezera. Tento východní výtok se v průběhu času stále zmenšoval. Ještě ze začátku 19. století je doloženo svědectví, že za vyššího stavu vody odtéká voda z Viljandského jezera do Vireckého.\n"}
{"id": "227944", "url": "https://cs.wikipedia.org/wiki?curid=227944", "title": "Jura (ostrov)", "text": "Jura (ostrov)\n\nJura (skotskou gaelštinou \"Diùra\") je ostrov na západě Skotska. Patří do souostroví Vnitřní Hebridy. Na ostrově je podle údajů z posledního sčítání 188 obyvatel; ti žijí hlavně v jeho východní části. Vyrábí se zde whisky nesoucí název ostrova — Isle of Jura.\n\nStejně jako na ostatních ostrovech Skotska se zde zachovala tradice gaelských písní a literatury.\n\nNa ostrově Jura strávil anglický spisovatel George Orwell několik posledních měsíců svého života při psaní svého nejznámějšího díla 1984.\n\nOstrov je znám také jako místo, kde členové skupiny The KLF Bill Drummond a Jimmy Cauty uskutečnili projekt spálení milionu liber v hotovosti a tuto performanci zdokumentovali pod názvem „K Foundation Burn a Million Quid“.\n\n"}
{"id": "227945", "url": "https://cs.wikipedia.org/wiki?curid=227945", "title": "Achajské knížectví", "text": "Achajské knížectví\n\nAchajské knížectví (francouzsky \"Principauté d'Achaïe\", řecky Πριγκιπάτον Αχαϊας) byl křižácký stát vzniklý po vyvrácení Byzantské říše čtvrtou křížovou výpravou v roce 1204. Knížectví bylo vazalským státem Soluňského království a samo mělo vazalský stát Athénské vévodství až do pádu Soluně v roce 1224. Po zničení Soluňského království se Achája stala dominantní silou v Řecku a v polovině 13. století byl andravidánský dvůr západoevropským rytířstvem považován za nejreprezentativnější.\n\nAchajské knížectví bylo založeno roku 1205 jedním z velitelů čtvrté křížové výpravy Guillaumem de Champlitte, který ve jménu svého lenního pána, soluňského krále Bonifáce z Montferratu, dobyl poloostrov Peloponés. Se svým vojskem, které nečítalo více než stovku rytířů a pět set pěších řadových vojáků, si podrobil oblast Achaie a Élidy, poté porazil místní odbojné řecké vládce v Bitvě u kunduraských olivových hájů a stal se pánem oblasti Morea. Pouze pevnosti Argos, Nauplio a Akrokorint vzdorovaly až do sebevraždy jejich velitele Lea Sgouroa v roce 1208. V roce 1212, kdy ohniska odporu v Argosu a Naupliu padla, bylo zřízeno vazalské Panství Argu a Nauplia a pouze Monemvasia vzdorovala křižácké moci až do roku 1248. Guillaume de Champlitte vládl Achaji až do svého návratu do Francie v roce 1209, kdy další vládu v Achajském knížectví předal svému synovi Hugovi de Champlitte. Po jeho smrti nastoupil na trůn Godfrey z Villehardouinu, který vládl až do své smrti v roce 1219.\n\nPo smrti Godfreye I. na trůn nastoupil jeho syn Godfrey II., který vládl až do své smrti v roce 1245. Díky penězům, které nastřádal z konfiskací majetků a daním, které zavedl vůči církvi v letech 1221–1223, Godfrey II. vybudoval mocný hrad v Chlemoutsi, poblíž dnešní Kyllíni, který také využíval jako svou hlavní rezidenci. Kvůli těmto daním se kníže dostal do sporu s katolickou církví, za což ho papež exkomunikoval z církve. Když v roce 1236 níkájský císař Jan III. Dukas Vazatzes oblehl hlavní město Latinského císařství Konstantinopolis, Godfrey II. poskytl obleženému latinskému regent Janu z Brienne stovku rytířů, osm set lučištníků a šest plavidel.\n\nZa vlády syna Godfreye II. Guillauma II. knížectví dosáhlo svého vrcholu. Guillaume II. byl básník a trubadúr a na jeho dvoře vzkvétala literatura a mluvilo se zdejším dialektem francouzštiny. V roce 1249 Guillaume II. přestěhoval své hlavní město do nově vybudované pevnosti Mistry, nedaleko antické Sparty. V roce 1255 se Guillaume II. zapletl do války v Negropontském panství a o čtyři roky později uzavřel spojenectví s epirským despotou Michaelem II. proti nikájskému císaři Michaelu VIII.. Nicméně Michael II. později přešel na nikájskou stranu a Guillaume II. byl v bitvě u Pelagonie nepřáteli zajat. Poté, co Michael VIII. v roce 1261 dobyl zpět Konstantinopolis, byl Guillaume II. z Villehardouinu následujícího roku propuštěn. Guillaume II. se navrátil do Mistry a rozhodl se znovu dobýt Lakonii, kterou obsadili Byzantští Řekové a zřídili zde Morejský despotát.\n\nPo smrti Guillaume II. knížectví připadlo Karlovi z Anjou. V roce 1267 Acháju daroval Karlovi latinský císař v exilu Balduin II. Konstantinopolský, protože doufal, že by mu Karel mohl pomoci znovudobýt Latinské císařství. Karel z Anjou ani jeho následníci v Acháji nevládli osobně, ale jen posílali peníze a vojenské posily na obranu knížectví před Byzantinci.\n\nV tomto čase knížectvím zmítaly prudké spory, které měly původ v sesazení latinského císaře Balduina II., který původně Achajské knížectví daroval Karlu I. Neapolskému, pokud podpoří jeho snahy na znovuzískání konstantinopolského trůnu. Tímto činem zcela ignoroval práva rodu Villehardouinů. Anjouovští králové v Neapoli tak Acháju získali jako své léno a začali tak soupeřit s rodem Villehardouinů.\n\nKarel II. Neapolský jako první udělil Acháju jako léno Isabele z Villehardouinu, ale v roce 1307 ji sesadil a podpořil jejího bratra Filipa I., který v roce 1313 zemi převedl na Matildu z Hainautu, dědičku Filipovy sestry Isabely, která se vdala za Ludvíka Burgundského, titulárního soluňského krále. Ale mladší dcera Guillauma II. z Villehardouinu Markéta stále uplatňovala svá práva na knížectví z roku 1307. V roce 1313 se znovu, neúspěšně dovolávala svých nároků a svá práva převedla na svou dceru Isabelu ze Sabranu, ženu Ferdinanda z Majorky. Syn Isabely a Ferdinanda Jakub III. Neapolský byl prohlášen achajským knížetem v roce 1315 a regentem mu byl jeho otec, který knížectví dobyl v letech 1315–1316, ale nakonec byl poražen Ludvíkem Burgundským a Matildou a popraven v roce 1316. V tom samém roce zemřel i Ludvík Burgundský a král Robert I. Neapolský sesadil Matildu a knížectví dal svému bratrovi Janovi z Drače, za kterého byla Matilda krátce pod nátlakem vdaná, před tím, než byla uvězněna.\n\nOd roku 1331 začali achajští feudální páni uznávat Jakubova práva a o dva roky později měl už jejich plnou podporu. Než Jan z Drače přenechal svá práva své švagrové Kateřině z Valois, titulární latinské císařovně a ženě Filipa z Tarentu. Po její smrti v roce 1346 začal práva na Acháju prosazovat její syn Robert. V roce 1349 nastoupil po Jakubovi Jakub IV. (II. z Morey). V roce 1364 zemřel nevlastní syn Kateřiny II. z Valois Robert a starší přeživší syn Filipa I. z Tarentu. V roce 1373 Filip II. převedl svá práva na Achajské knížectví na svou sestřenici, svou lenní vládkyni a bývalou švagrovou, královnu Johanu Neapolskou, jejíž třetí manžel byl Jakub IV. z Majorky, který zemřel roku 1375, a svá práva na Achajské knížectví jí zanechal, což z ní udělalo víceméně nespornou Achajskou kněžnu. Nicméně, když byla Johana I. v roce 1381 v Neapoli uvězněna, vnuk Kateřiny z Valois a synovec Filipa II. Jakub z Baux, který se v roce 1374 stal titulárním latinským císařem, využil příležitosti a Acháje se zmocnil. V roce 1383 bylo Achajské knížectví anektováno nástupcem a vrahem Joanny I. Karlem III. Neapolským, který byl vnukem Jan z Drače. Jakub z Baux před ním ze země uprchl. V roce 1386 začala za dračských králů v Neapoli v Achaji zastupitelská vikářská vláda.\n\nV roce 1404 neapolský král Ladislav Neapolský dosadil na achajský trůn Centuriona II. Zaccaria, pána z Arkádie. Centurion Acháju držel až do roku 1430, kdy do země vtrhl morejský despota Tomáš Palaiologos a donutil Centuriona ustoupit do jeho rodového hradu v Arkádii. Ten nakonec musel provdat svou dceru a dědičku Kateřinu za Tomáše a po Centurionově smrti v roce 1432 se Achajské knížectví stalo součástí Morejského despotátu. Kolem roku 1450 Centurionův nelegitimní syn Jan Asen povstal proti despotovi Konstantinu Dragasovi. Byzantinci však území dobyli rychle zpět. Jejich vláda však už neměla dlouhého trvání, protože v roce 1460 Morejský despotát dobyli osmanští Turci.\n\nZnaky vládnoucích rodů Achajského knížectví\nNejdůležitější světští a náboženští představitelé se účastnili zasedání „Velkého Dvora“, kterému předsedal sám kníže. Zasedání Velkého dvora mělo velkou vážnost a jeho usnesení byla závazná i pro achajského knížete. Nejvyššími knížecími úředníky byli kancléř, knížecí ministr, maršál, komisař, pokladník, protovestiarius (měl na starosti osobní vládcovu pokladnici) a nakonec takzvaný \"pourveur des chastiaux\", který měl na starosti správu hradů.\n\nAchajské knížectví také vytvořilo svůj právní systém, který kombinoval byzantské a francouzské právní tradice a stal se vzorem pro ostatní křižácké státy. V Achaji se rovněž dále užívaly některé byzantské tituly, jako \"logothetes\" či \"protovestarios\", i když byly tyto tituly přizpůsobeny západnímu feudalismu. Byzantský systém pronoia byl rovněž přizpůsoben feudalismu: rolníci (\"paroikoi\") formálně vlastnili svou půdu, ale vojenské a daňové povinnosti, kterým za pronoiánského systému nebyli vystaveni, nyní pro své nové francouzské pány museli plnit.\n\nFrancouzští baroni měli vůči státu velké vojenské závazky. Museli sloužit čtyři měsíce ročně v achajské armádě a další čtyři měsíce sloužit na různých hradech. Také nemohli opustit Achajské knížectví, pokud neměli vyložený souhlas knížete a dokonce pokud se nevrátili do dvou let a dvou dnů, byl jim konfiskován všechen majetek.\n\nAchajské knížectví bylo spíše menší a rozkládalo se na peloponéském poloostrově. Na severu knížectví hraničilo s Epirským despotátem a Athénským vévodstvím a bylo obklopené benátskými državami v Egejském moři, včetně benátských pevností Modon a Koroni na Peloponésu. Knížectví bylo poměrně bohaté díky vývozu vína, rozinek, vosku, medu a olivového oleje. Hlavním městem Achajského knížectví byla až do roku 1249 Andravida.\n\nGodfrey I. své území rozdělil mezi své nástupce. Achajské knížectví bylo rozděleno na 12 baronství, přičemž každé se skládalo z několika menších lén, který byly jak územními, tak peněžními jednotkami rozdělenými tak, aby každé z nich vynášelo okolo 1000 \"hyperpyrijí\" (byzantských peněžních jednotek). Knížectví se tedy dělilo na:\n\nDále existovalo sedm klerikálních baronství, která spravoval biskup z Patrasu. Rozsáhlé majetky však v zemi měli i vojenské rytířské řády jako templáři, johanité či Řád německých rytířů.\n\nRod de Champlitte\n\n\nGuillaume de Champlitte zemřel ve Francii a Hugo se vzdal trůnu ve prospěch Godfreye I. z Villehardouinu.\n\nRod Villehardouinů\n\n\nGuillaume II. uzavřel smlouvu se svým lenním vládcem, neapolským králem, že Achajské knížectví připadne po Guillaumově smrti Neapoli.\n\nRod Anjou\n\n\nKarel II., které neměl v Řecku své zájmy, jmenoval v roce 1289 na trůn dědičku Guillauma II. Isabelu a jejího manžela.\n\nKarel zbavil v roce 1306 Isabelu trůnu, ačkoliv ona to nikdy nezjistila, a dosadil naň svého syna Filipa I. z Tarentu. Filip Savojský se o rok později vzdal svých nároků na Achajské knížectví, ačkoliv jeho syn Jakub i vnuk Amadeo nosili titul achajského knížete, který byl dokonce později uznán zdejšími barony jako kníže, ačkoliv nikdy do Řecka nedorazil a knížectví nepřijal.\n\nPo smrti Isabely v roce 1312 se o knížectví vedly spory. Filip I. svěřil Acháju jako léno své dceři Matildě. Nicméně Ferdinand z Majorky prohlašoval, že knížectví patří Isabele ze Sabranu, dceři Markéty z Villehardouinu, druhé dceři Guillauma II. z Villehardouinu.\nDoba jedné větve nástupců na trůn\nCenturion II byl posledním achajským knížetem.\nAchajské knížectví dobyto Morejským despotátem\n\n\n"}
{"id": "227948", "url": "https://cs.wikipedia.org/wiki?curid=227948", "title": "Stalingrad (film, 1993)", "text": "Stalingrad (film, 1993)\n\nStalingrad (\" \") je německý válečný film, který v roce 1993 natočil režisér Joseph Vielsmaier.\n\nZ praporu německých Sturmpionier (v českém dabingu nesprávně přeložených jako výsadkáři), jež se zotavují po krutých bojích o Al-Alamein v Severní Africe je po dovolené v Itálii sestavena úderná rota, která má rozkaz přesunout se do Stalingradu. V této skupině jsou i tři nerozluční kamarádi ve zbrani, jež doplňuje nový poručík von Witzland, jež přišel nahradit svého zraněného předchůdce. Skupina německých vojáků (Fritz, \"Rollo\", Gege, a Hans von Witzland), spolu prožijí říjnové a listopadové boje o tovární komplexy u Volhy ve Stalingradu a po excesu v polním lazaretu jsou převeleni do \"Strafebatallionu\" (trestné roty). Zde dostávají možnost získat ztracenou čest dobrovolnou účastí v sebevražedném boji o vesnici Marinovka, jež tvoří poslední šanci na německý ústup ze stalingradského \"kotle\".\nVesnici se sice podaří ubránit v krutém boji proti ruským tankům, nicméně německý ústup je nevyhnutelný.\nNásleduje marný pokus o evakuaci letadlem po simulaci zranění, který ovšem skončí opět neúspěchem. Zdá se že stalingradský \"kotel\" je nad síly německých vojsk.\nFilm velice věrně ilustruje skutečnou situaci ve Stalingradu na přelomu let 1942 a 1943. Hlad, zima, vyčerpání, nemoci a ztráta iluzí o \"velké a neporazitelné německé armádě\", se odráží v chování vojáků. Jejich hrdinské skutky vůči svým kamarádům a vzpoury proti nadřízeným jsou věrným zobrazením utrpení obyčejného německého vojáka. Čest a sláva jsou jenom slova a smrt a zmar je všudypřítomný.\n\nFilm se natáčel v několika lokalitách, z nichž pro české diváky je nejzajímavější bývalé vojenské letiště Hradčany (ve filmu letiště Pitomnik), bývalé okrajové části starého Mostu, jež byly v době natáčení právě demolovány a posloužily jako kulisy ruin města, areál Poldi Kladno a samozřejmě filmové ateliéry na pražském Barrandově. Zimní scény pak byly dotáčeny ve Finsku. Pro natáčení útoku tanků byly použity tanky T-34/85, které se však v době bitvy u Stalingradu ještě nevyráběly, účastnila se jí jejich starší varianta T-34/76.\n\nZa českou produkci se na filmu podílely:\n"}
{"id": "227950", "url": "https://cs.wikipedia.org/wiki?curid=227950", "title": "Isle of Jura (palírna)", "text": "Isle of Jura (palírna)\n\nIsle of Jura je skotská palírna společnosti Whyte and Mackay Limited nacházející se na okraji ostrova Jura, na místě zvaném Craighouse, jež vyrábí skotskou sladovou malt whisky.\n\nPalírna byla založena v roce 1810 a produkuje čistou sladovou malt whisky. Tato palírna je neoficiálně považovaná za nejstarší palírnu ve Skotsku. Údajně se zde nelegálně pálilo již na začátku 16. století. První přestavbu provedl James Ferguson v roce 1884. Začátkem 20. století byla palírna uzavřena. Ke znovu otevření došlo v roce 1963 díky Robinu Fletcherovi, Riley-Smithovi a Delma Evansovi. Dnes je palírna v majetku společnosti Whyte and Mackay Limited. Produkuje whisky značky Jura, což je 10letá whisky s obsahem alkoholu 40%. Část produkce se používá do míchaných whisek. Tato whisky je jemně rašelinová až sirupová.\n\n\n"}
{"id": "227957", "url": "https://cs.wikipedia.org/wiki?curid=227957", "title": "Diacetyldioxim", "text": "Diacetyldioxim\n\nDiacetyldioxim je organická chemická sloučenina o vzorci CHC(NOH)C(NOH)CH, která se svou strukturou řadí do skupiny látek, která se nazývá oximy. V analytické chemii se využívá jeho koordinačních vlastností, kdy vytváří např. s niklem či palladiem dosti stabilní komplexy.\n\nJako 1% roztok v ethanolu (Čugajevovo činidlo) se používá k vážkovému stanovení Ni.\n"}
{"id": "227965", "url": "https://cs.wikipedia.org/wiki?curid=227965", "title": "Opálové doly v Dubníku", "text": "Opálové doly v Dubníku\n\nOpálové doly v Dubníku (též Slovenské opálové doly, slovensky: Dubnícke opálové bane, slovenské opálové bane) jsou mezinárodně významná mineralogická lokalita, naleziště ojedinělých slovenských opálů.\n\nLokalita se nachází na východním Slovensku v pohoří Slanské vrchy, nad obcí Červenica, poblíž osady Dubník. Slovenské opálové doly jsou vymezeny plochou ChLÚ (Chráněným ložiskovým územím) Červenica I.\n\nTyto důlní revíry byly pronajímány po roce 1823 a byly určeny pro soukromé podnikání. Územní oblast zafixovaný bodu 4. vyhlášky z roku 1823.\n\nSlovenské opálové doly měly starší názvy – Dubnické doly, Opálové doly v Dubníku, které se používalo až do druhé polovině 19. století. Stejně tak se používalo i označení Červenicko-Dubnické opálové doly, maď. A Vörösvágás – Dubník opálbányak, resp. Vörösvágás Dubniker Opálgruben). První písemná zmínka o obci Červenica spojená s opálem je z roku 1409. Doly byly známé po celém světě už od konce 16. století kvůli drahému opálu, který se v nich těžil. Je možné, že zde byl opál těžený již během římské doby. Slovenský opál si zvláště oblíbili členové rodiny císaře Napoleona. Císařovna Josefína nosila nejslavnější opál \"Oheň trojský\". Největší opál jménem \"Harlekýn\" našli v roce nizozemských guldenů. Dnes je uložen v přírodovědném muzeu ve Vídni.\n\nNejslavnější období zažili opálové doly za rodiny vídeňského klenotníka Salomona Johanna Nepomuka Goldschmidta, který sídlil v osadě Dubnik. Slovenské opálové doly byly až do objevení nalezišť opálu v Mexiku a Austrálii v 19. století byly jedinou těžební lokalitou na světě. Z důvodu ekonomické krize poválečných let a špatné ekonomické situace v Evropě obecně ukončili těžbu v roce 1922 za Československé republiky.\n\nDějiny opálových dolů do roku 1922 zdokumentoval významný slovenský historik, muzeologie a popularizátor vědy Štefan Butkovič v knize \"Historie Slovenského drahého opálu z Dubník\". Zlatý věk opálových dolu u obce Červenica připomíná zrekonstruovaný vchod do štoly Jozef.\n\nPo roce 1989 vzniklo několik subjektů, které se snaží o komerční využití lokality, ať už formou obnovení těžby opálu, nebo rozvoje turismu. Dne 19. května 2010 byla v Prešově založena společnost Opálové doly Libanka, s.r.o. Společnost dostala povolení na hornickou činnost – těžbu opálu v DP Červenica v květnu 2012, po čem v říjnu toho roku následoval začátek povrchové těžby drahého opálu na haldě Viliam s názvem Monika. Stalo se tak po více než 90. letech od ukončení těžby po posledním nájemci, francouzském konsorciu Bittner-Belangenay.\n\nV Krajském muzeu v Prešově byla otevřena stálá expozice Slovenského opálu, zaměřená na dějiny opálových dolů a současnost. Expozice je zpřístupněná pro veřejnost od 6. června 2016. Podzemi Slovenských opálových dolů – 1250 metrů dlouhý podzemní okruh, je zpřístupněn veřejnosti od 1. července 2015 přes štolu Jozef a prohlídky tohoto okruhu s průvodcem jsou zajištěny pro veřejnost celoročně.\n\nDne 11. října 2016 bylo na Úřadu průmyslového vlastnictví SR zaregistrované \"Osvědčení o zápisu zeměpisného označení výrobku\" \"\"Slovenský opál\"\". Dne 10. listopadu 2016 byl zaregistrované \"Osvědčení o zápisu zeměpisného označení výrobku \"Slovenský opál\"\" v WIPO – Světová organizace duševního vlastnictví (World Intellectual Property Organization), pod registračním číslem 1061.\n\nNedaleko od osady Dubník, přibližně asi 500 m, se nachází rtuťové ložisko Dubník – Hg rudy. Rumělka byla prvním nerostem, která se začal na tomto území těžit. Těžba probíhala od 15. až do konce 18. století. V roce 2002 byla ukončena. Rumělka se zde nachází ve formě impregnací s pyritem a markazitem a také v podobě hrubých žilek do velikosti 1,5 mm. Opál, který se těžil na zmíněných důlních revírech, byl doprovázen různými minerály jako jjsou např. hyalitom, markazitem, antimonitem, limonitem, alunogénom, melanteritom, kašparitom, halotrichitom a dalšími minerály.\n\nSoučástí opálových dolů je Chránéný areál Dubnícke bane, který byl vyhlášen v roce 1964, pro ochranu netopýrů. V současném období jsou opálové doly domovem cca 4000 jedinců netopýrů. V ChLÚ Červenica jich hibernuje 11 druhů: Vrápenec velký – (\"Rhinolophus ferrumequinum\"), Vrápenec malý – (\"Rhinolophus hipposideros\"), Netopýr velký – (\"Myotis myotis\"), Netopýr brvitý – (\"Myotis emarginatus\"), Netopýr východní – (Myotis Blythii), Netopýr vodní – (\"Myotis daubentonii\"), Netopýr pobřežní – (\"Myotis dasycneme)\", Netopýr vousatý – (\"Myotis mystacinus\"), Netopýr ušatý – (\"Plecotus auritus\"), Netopýr černý – (\"Barbastella barbastellus\"), Netopýr večerní \"(Eptesicus serotinus).\"\n\n\n"}
{"id": "227968", "url": "https://cs.wikipedia.org/wiki?curid=227968", "title": "Killing Time", "text": "Killing Time\n\nKilling Time je 3D first-person hra vydaná společností 3DO pro svou stejnojmennou herní konzoli v roce 1995. Jedná se v podstatě o další variaci na hru Doom, ovšem s důrazem kladeným na celkovou herní atmosféru. K ní nemalou měrou přispívá originální soundtrack, zvukové efekty a prostředí, ve kterém se hra odehrává. Hra obsahuje mnoho videosekvencí, ve kterých účinkují profesionální herci. Obdivuhodná je kromě hudební stránky též přesnost, s jakou tvůrci použili poznatky o starobylém Egyptě.\n\nHráč ovládá postavu soukromého detektiva, který je uvězněn na ostrov Matinicus, jenž náleží ke státu Maine. Roku 1932 se Tess Conway, dědic rozsáhlých nemovitostí, ztratí včetně svých přátel poté, co experimentovali s prastarými egyptskými vodními hodinami, jež mají zaručit nesmrtelnost. Cílem hry je nalézt tyto hodiny a odkrýt tajemství ukryté na Conwayových polnostech. Samozřejmě spolu s překonáváním hrůz, které nyní ovládají ostrov ze záhrobí.\n\n"}
{"id": "227970", "url": "https://cs.wikipedia.org/wiki?curid=227970", "title": "Matinicus", "text": "Matinicus\n\nMatinicus je ostrov a zároveň na něm ležící obec ve Knox County, ve státě Maine, USA. Populaci tvořilo v roce 2007 44 obyvatel, žijících na ploše 4,1 km². Svůj význam má díky bohatým rybolovným vodám.\n\nOstrov se nalézá u pobřeží státu Maine, jako nejodlehlejší z ostrovů, na vnějším okraji zátoky Penobscot. Leží přibližně 22 km od přístavu Rockland. Přibližně 8 km od ostrova se nalézá námořní maják.\n\nPočasí na Matinicu je těžko předvídatelné. Vzácné nejsou několikadenní větrné poryvy o síle hurikánu a období mlh, trvající od června do října. Typické je extrémní počasí, zvláště zimní bouře. Zvlášť ničivá proběhla v roce 1978.\n\nMatinicus je často zmiňován s odkazem na násilné spory mezi rybáři. Noviny Rockland Courier Gazette zmínily, že všichni rybáři na ostrovech jsou ozbrojeni nabitými puškami a že 13. června 2006 vystřelil jeden rybář na další dva poté, co obeplouvali jeho a synovu loď.\n\n"}
{"id": "227973", "url": "https://cs.wikipedia.org/wiki?curid=227973", "title": "Eduard Cupák", "text": "Eduard Cupák\n\nEduard Cupák (10. března 1932 Brno – 23. června 1996 Praha) byl český filmový a divadelní herec, rozhlasový umělec a dabér.\n\nVystudoval konzervatoř a JAMU v Brně. V letech 1955–1959 a pak znovu 1961–1967 byl členem souboru Městských divadel pražských. Už jako nadaný konzervatorista hostoval ve Státním divadle v Brně. Závist spolužáků a „porušení zákazu“ účinkování mimo školu bylo podnětem pro kárnou komisi (mimochodem složenou právě z jeho ročníkových spolužáků), která se mu snažila zabránit v dokončení školy i získání angažmá. Režisér Václav Krška si ho i přes značné problémy prosadil do svého filmu \"Mladá léta\" navzdory protestům kárné komise i ministra kultury. Díky mladistvému vzhledu hrál až do poloviny šedesátých let mladé chlapce a stal se velmi populárním.\n\nV období normalizace dokázal odmítnout tzv. normalizační filmové role i podpis Anticharty, nevyužil ani možnosti emigrace a byl hojně obsazován v celé řadě rolí. 37 let trvající celoživotní soužití s partnerem prožíval nenápadně a bez skandálů. Koncem života jej zhoršující se rozedma plic, podpořená vydatným kuřáctvím, donutila ukončit uměleckou činnost. Své nemoci podlehl 23. června 1996.\n\nJeho životním partnerem byl Václav Květ (1936-2019). Nejprve spolu žili v domě na Novotného lávce u Karlova mostu, odkud se později přestěhovali do Sněmovní ulice 7 naproti dnešnímu Parlamentu České republiky, kde Květ zůstal i po smrti svého přítele. V polovině 10. let se ale musel odstěhovat z důvodu celkové rekonstrukce domu. \n\n\n\nCupák namluvil i několik audioknih\n\n\n"}
{"id": "227975", "url": "https://cs.wikipedia.org/wiki?curid=227975", "title": "Lasva (obec)", "text": "Lasva (obec)\n\nObec Lasva (estonsky Lasva vald) je samosprávná obec v estonském kraji Võrumaa. Území obce se rozkládá na 172 km² na severovýchodě kraje a sousedí na jihovýchodě s obcí Vastseliina, na jihozápadě s obcí Võru, na východě s obcí Orava, na severu s obcí Veriora a na severozápadě s obcí Laheda. Centrum obce leží přibližně 10 km východně od krajského města Võru a 200 km jihovýchodně od hlavního města Tallinnu.\n\nV obci žije přibližně sedmnáct set obyvatel ve 37 vesnicích (Andsumäe, Hellekunnu, Husari, Kaku, Kannu, Kõrgessaare, Kääpa, Kühmamäe, Lasva, Lauga, Lehemetsa, Listaku, Madala, Mõrgi, Mäessaare, Noodasküla, Nõnova, Oleski, Otsa, Paidra, Peraküla, Pikakannu, Pikasilla, Pille, Pindi, Puusepa, Pässä, Rusima, Saaremaa, Sooküla, Tammsaare, Tiri, Tohkri, Tsolgo, Tüütsmäe, Villa a Voki-Tamme). Administrativním centrem obce je vesnice Lasva, podle níž je obec pojmenována.\n\nObec provozuje zdravotní středisko v Lasvě a pečovatelský dům v Kääpě.\n\nV obci pracují dvě školy — devítiletá základní škola v Kääpě (\"Kääpa põhikool\") a šestiletá obecní škola v Pikakannu (\"Pikakannu kool\"). Obecní mateřská škola má pobočky v Lasvě a v Kääpě. Aktivní je rovněž středisko mládeže, které má klubovny v Lasvě, Kääpě, Tsolgu, Otse a Sooküle. Středisku mládeže má do budoucna sloužit rovněž od roku 2010 postupně rekonstruovaná stará školní budova v Lasvě. V Lasvě se nachází kulturní středisko (\"Lasva rahvamaja\") s víceúčelovým sálem a s širokou nabídkou zájmové činnosti v několika klubovnách, menší kulturní středisko pracuje rovněž v Tsolgu (\"Tsolgo rahvamaja\"). V Lasvě, Otse, Kääpě a Tsolgu fungují pobočky obecní knihovny.\n\nV kostele sv. Jana v Pindi působí luterský evangelický sbor, u kostela je též hřbitov.\n\nV Lasvě fungují též dvě galerie — \"Lasva Veetorni galerii\" v bývalé vodárenské věži, obsahující umělecko-vlastivědnou expozici, a \"Galerii Shalom\" s expozicí o izraelských dějinách, přírodě a kultuře, spojenou s prodejní výstavou současných estonských malířů.\n\nÚzemím obce protéká řeka Võhandu, hojně využívaná vodáky. Z jihu na území obce zasahuje Haanijská vysočina, častý cíl turistických výprav. Vyhledávaným koupalištěm je Lasevské jezero (\"Lasva järv\") na západním okraji Lasvy a Kalijärv jižně od Voki-Tamme, tábořiště s koupalištěm se nachází u Paiderského jezera (\"Paidra järv\"). Často navštěvován je též řetěz sedmi jezer u vesnice Tsolgo. Poblíž Listaku na vrchu Tõutsimägi je veřejně přístupná vesnická hvězdárna (\"Tõutsimäe külatähetorn\").\n\nVe vesnici Kääpa se nacházejí pozůstatky sídliště z doby kamenné a mohylové pole ze střední doby železné. Poblíž Tohkri se nachází někdejší pohanské obětiště Tammetsõõr, sestávající z kruhu sedmi vzrostlých dubů a několika pramenů.\n\nKostel v Pindi je v pramenech zmiňován od 17. století, současná budova však pochází až z roku 1881. Ve Střeleckém údolí (\"Kütiorg\") jižně od Noodasküly se dochoval jeden ze tří historických mlýnů, \"Küti Mäeveski\", který slouží nepřetržitě od roku 1868, byť dnes již poháněn elektricky.\n\nNa hřbitově v Pindi je pohřben kapitán Friedrich Vreeman, hrdina osvobozenecké války. Poblíž Räpinské silnice v katastru vesnice Paidra zahynul 28. září 1978 poslední lesní bratr August Sabbe. Místo je dnes označeno pomníkem.\n\n"}
{"id": "227980", "url": "https://cs.wikipedia.org/wiki?curid=227980", "title": "Gerard J. M. van den Aardweg", "text": "Gerard J. M. van den Aardweg\n\nGerard J. M. van den Aardweg (* 1936 v Haarlemu) je nizozemský psycholog, psychoanalytik a psychoterapeut.\n\nVe své publikační a terapeutické činnosti se zaměřuje zejména na téma homosexuality, původně se zabýval i neurózami a kriminalitou. Svým postojem k homosexualitě, kterou pojímá jako nemorální neurózu, je jednou z autorit pro konzervativně-křesťanská hnutí v opozici proti dnešnímu hlavnímu proudu vědy a homosexuálním hnutím. Je členem vědeckého poradního sboru organizace NARTH a spolupracuje s konzervativně-křesťanskými hnutími jako Exodus a Hnutí pro život. V roce 1977 působil jako profesor psychoterapie na Katolické univerzitě v Campinas (Sao Paulo, Brazílie), v letech 1990–1994 jako profesor psychologie křesťanské osobnosti na Medo, Pontifikálním mezinárodním institutu pro manželství a rodinu pro severozápadní Evropu, Kerkrade, Nizozemsko.\n\nJe římskokatolického vyznání, ženatý, má 7 dětí a žije v Aardenhoutu.\n\nAardweg vystudoval v letech 1955–1961 psychologii na univerzitě v Leidenu, v roce 1967 získal na univerzitě v Amsterdamu doktorát filosofie za psychologickou práci o homosexualitě a neurózách. Od roku 1963 pracoval v Amsterdamu ve vlastní ordinaci jako psychoterapeut. Specializoval se na homosexualitu a manželské problémy a vycházel z novopsychoanalýzy (neofreudismu). V letech 1965–1976 pro nizozemské ministerstvo spravedlnosti poskytoval psychologickou péči odsouzeným.\n\nPřednášel, zejména k tématu homosexuality, na některých univerzitách v USA, Kanadě, Brazílii a Německu. Roku 1977 působil jako hostující profesor psychoterapie na katolické univerzitě v Campinas (\"Pontifícia Universidade Católica de Campinas\") v Brazílii. V letech 1990–1994 působil jako profesor psychologie křesťanské osobnosti na Pontifikálním mezinárodním MEDO-institutu pro manželství a rodinu pro severozápadní Evropu v augustiniánském klášteře v Kerkrade v Nizozemsku. V roce 2006/2007 byl docentem na Filosoficko-teologickém institutu v biskupství Haarlem. V roce 1981 byl vedoucím psychoterapeutického oddělení Nizozemské asociace psychologů (NIP).\n\nJe vědeckým spolupracovníkem americké organizace NARTH \"(National Association for Research and Therapy of Homosexuality)\" a německé křesťanské organizace pro duchovní péči \"LEO e.V.\" Je členem redakční rady časopisu \"Empirical Journal of Same-Sex Sexual Behavior\", který vydává Paul Cameron. V letech 1980–1990 byl spoluredaktorem nizozemského vydání mezinárodní katolické revue \"Communio\".\n\nÚčastnil se různých konferencí hnutí Exodus International (Kalifornie 1992, Německo, Nizozemsko, Francie), různých kongresů a akcí Hnutí pro život (Nizozemsko 1995, Irsko 1997, Minneapolis 1997, Houston 1998, Rakouská episkopální konference o rodině 1993 aj.). Gordon Urquhart ho označil za sympatizanta Opus Dei.\n\nZveřejnil na sto článků a knih k psychologickým a psychoterapeutickým tématům, zejména k tématu homosexuality, indexovaných databází Google Scholar. Selektivnější databáze Science Direct obsahuje pouze 1 jeho článek \"Automatic Negative Evaluation of Suffocation Sensations in Individuals With Suffocation Fear\" netýkající se sexuální orientace. Databáze Web of Science neregistruje žádný jeho článek.\n\nČlánky zabývající se speciálně homofilií či homosexualitou začal psát Aardweg již v roce 1964. První ucelenou monografii, \"Drama obyčejného homosexuála\", zveřejnil v roce 1985, a jak uvedl, je založena na dvacetileté práci s asi 200 homosexuálními muži a 25 lesbickými ženami z jeho psychologické praxe. Roku 1996, o 11 let později, vydal knihu Terapie homosexuality (v originálním názvu „Selbsttherapie…“, tedy „svépomocná léčba“ homosexuality), kde již se odvolával na zkušenost se 300 homosexuály. Tyto dvě knihy patří v konzervativních kruzích, zejména katolických i evangelických, k oblíbeným dílům o homosexualitě.\n\nNa rozdíl od jiných odpůrců homosexuality se Aardweg nesoustředí na vnější chování (například sexuální aktivity), ale především na city, proto také místo termínu \"homosexualita\" často používá slovo „homofilie“.\n\nHomosexualitu Aardweg definuje jako náklonnost k příslušníkům vlastního pohlaví za současného snížení erotického zájmu o opačné pohlaví. Nechce rozlišovat mezi tzv. „hlavní“ a „periferní“ homosexualitou, svou teorii vztahuje i na nejmírnější případy homosexuálních tužeb, pokud jsou spojeny s alespoň mírným snížením touhy po opačném pohlaví. Do své teorie zahrnuje i latentní homosexualitu, při níž člověk svým pocitům k jedincům stejného pohlaví vědomě nepřikládá význam. Rozlišuje dočasnou homosexualitu jako možný přechodný stupeň vývoje a chronickou homosexualitu, přetrvávající do dospělosti. Mladé, kteří homosexualitu chápou jako jednu z možností sexuálního uspokojení, považuje za zmatené propagandou.\n\nPokud člověk se silnými homosexuálními sklony může cítit silné erotické pocity také k jedinci opačného pohlaví, nechápe to Aardweg jako bisexualitu, ale zdůrazňuje, že oba typy sklonů se nevyskytují současně, ale v oddělených fázích, přičemž heterosexualita se jeví jako oslabená a nestálá. Odmítá i staré psychologické teorie o vrozené bisexuálnosti všech lidí, která se teprve kulturním působením mění v heterosexualitu – podle jeho názoru je vývoj erotických přání nevyhnutelně namířen k opačnému pohlaví, podle biologického principu finality. Odmítá také teorii o homosexualitě jako třetím pohlaví. Jiné varianty podle Aardwega nemají smysl a šanci na přežití a proto považuje veškeré sexuální chování odchýlené od normy za degeneraci zdravé normy nebo za nějakou formu nemoci nebo poruchy. Homosexualita podle něj naštěstí není degenerací, ale funkční poruchou v podstatě normálního člověka.\n\nV živočišné říši je podle něj třeba homosexuální chování vykládat jinými potřebami, například sociální dominance nebo neutralizace agrese. Navzdory poznatkům jiných odborníků se domnívá, že v živočišné říši se homosexualita jako erotická preference nevyskytuje.\n\nV Aardwegově pojetí je příčinou homosexuality neurotická sebelítost v dětství a homosexualita je viditelným příznakem rozvíjející se neurózy a nemá žádný biologický základ. V homosexuálech vidí Aardweg rozdvojení osobnosti na „normální, dospělou část osobnosti“ a „infantilní Ich (ego)“. Námitku, že jeho vzorek homosexuálů není reprezentativní, v úvodu první knihy předem odmítl a uvedl, že si je jist, že jeho teorie platí pro každý typ homosexuála. Odmítl rovněž námitku, že by sebelítost mohla být naopak následkem společenské diskriminace. Aardweg chápe šíření své teorie jako demontáž starých i moderních předsudků a jako příspěvek k odpovědnému a vyváženému přístupu veřejnosti k fenoménu homosexuality a homosexuálů. Je si vědom, že jsou tací homosexuálové, kteří toto jeho pojetí neradi slyší a brání se každému pokusu o „objektivní analýzu a kritické sebezkoumání“, které by podle Aardwega vedly k přijetí jeho názoru.\n\nZdrojem této teorie byl Aardwegovi nizozemský psychiatr Johan Leonard Arndt, jehož učiteli byli Wilhelm Stekel a Alfred Adler. Aardweg se dále odvolává na teoretické koncepce, jejichž autory byli Marcel Eck (1966), E. Bergler (1957), Charles Socarides (1968) a L. J. Hatterer (1970).\n\nHomosexuálové jsou podle Aardwegova vyjádření z roku 2006 spíše změkčilí lidé, nikoliv supermužní kulturisté, a film Zkrocená hora je podle něj nerealistická propaganda, která veřejnost ještě více mate, která tlumí „zdravý odpor k praktikované homosexualitě“ a která činí obtížnějším zaujmout postoj proti homosexualitě, aniž by se tím člověk dostával do společenské izolace. Filmy podobné tomuto dostávají podle něj ceny kvůli tématu, ne kvůli kvalitnímu zpracování.\n\nHomosexuálům by se podle něj neměla dávat žádná zvláštní práva, protože by se jim tím nepomohlo. Uvádí, že namísto, aby člověk pracoval na odstranění své poruchy, je tím posilován ve svém osobnostním defektu. Nejnaléhavějším úkolem podle Aardwega je veřejně odhalit lži a neudržitelná tvrzení homosexuálního hnutí a informovat veřejnost o skutečném základu homosexuality.\n\nZákladní Aardwegova východiska a teze ve vztahu k homosexualitě jsou v protikladu k nepatologickému pojetí homosexuality, které od 70. a 80. let 20. století postupně získává převahu, a dostávají se tak do nesouladu s doporučeními nejvýznamnějších světových zdravotnických organizací i s oficiální politikou Evropské unie a většiny státu západního světa (viz článek Léčení homosexuality).\n\nZkušenost mnohých kritiků s homosexuály se neshoduje s popisem, který Aardweg explicitně zevšeobecňuje. Valeria Hinck připomněla, že i když odpovídající terapeutická pozorování nemají být kompletně popřena, Aardweg se nesetkával se všemi homosexuály a zejména ne s těmi, kteří dlouhodobě žijí ve stabilních a šťastných vztazích.\n\nWalter Conzelmann ke knize \"Drama obyčejného homosexuála\" napsal, že pan Aardweg nejen že jedná vůči homosexuálům naprosto ponižujícím, urážejícím a diskriminujícím způsobem, ale také je ve věci homosexuality nekompetentní a vzdálený životu. Odhlíží od toho, co negativního se dennodenně děje u heterosexuálních lidí, a cokoliv negativního, co se v sexuální oblasti přihodí, docela samozřejmě zaměřuje na homosexuály a připisuje jim, i když to s homosexualitou nemá žádnou souvislost. Většina z toho, co napsal, hrubě uráží důstojnost a osobnost homosexuálů. Co by u heterosexuálů nebylo zpochybněno jako normální, zdravá reakce, je u homosexuálů podle pana A. samozřejmě a automaticky neurotické. Conzelmann jako gay se necítí být nikde osloven, na žádném místě knihy se nepoznává a je si jist, že zná dost gayů, kteří to vidí stejně.\n\nHomosexuální hnutí LSVD odsoudilo Aardwegovy příklady terapeutických doporučení (viz též tzv. provokativní terapie a Frank Farrelly) k zesměšňující hyperdramatizaci své sebelítosti (vnitřního dítěte), které se má člověk následně vysmát. To má být prostředek s okamžitým účinkem proti neurotickému naříkání a nutkání.\n\nPodle ekumenické pracovní skupiny \"Homosexuálové a církev\" (\"Homosexuelle und Kirche e. V.\", zkratka \"HuK\") seznam literatury v závěru knihy \"Drama obyčejného homosexuála\" vykazuje závažné mezery.\n\nV Česku je jeho nejznámějším dílem kontroverzní kniha \"Terapie homosexuality\", jejíž česká verze byla spřízněnými aktivisty zaslána zdarma do českých škol a je zdarma dostupná na internetu.\n\nDíla jsou řazena chronologicky:\n\n"}
{"id": "227982", "url": "https://cs.wikipedia.org/wiki?curid=227982", "title": "Antsla", "text": "Antsla\n\nAntsla (německy \"Anzen\") je estonské město bez vlastní samosprávy, náležející do obce Antsla kraje Võrumaa, jejímž je administrativním centrem.\n"}
{"id": "227987", "url": "https://cs.wikipedia.org/wiki?curid=227987", "title": "Bzí (Dolní Bukovsko)", "text": "Bzí (Dolní Bukovsko)\n\nBzí (dříve \"Bzy\") je místní část Dolního Bukovska v okrese České Budějovice. V roce 2011 zde trvale žilo 68 obyvatel.\n\nVesnice Bzí leží na hlavní silnici Veselí nad Lužnicí – Týn nad Vltavou, po dalších silnicích je možné dostat se do Modré Hůrky a do Sobětic.\n\nPrvní písemná zmínka o vesnici pochází z roku 1379.\n\nVe Bzí býval už ve středověku panský velkostatek, ke kterému patřily okolní vesnice včetně Bukovska. Poblíž staré tvrze, která v roce 1655 byla majitelem Jetřichem z G. přestavěna na zámeček, vyrostl rozlehlý dvůr.\n\n"}
{"id": "227988", "url": "https://cs.wikipedia.org/wiki?curid=227988", "title": "Patrika Darbo", "text": "Patrika Darbo\n\nPatrika Darbo (*6. duben 1948, Jacksonville, Florida, USA), vlastním jménem Patricia Davidson je americká herečka.\n\nPatrika od malička vyrůstala v Atlantě ve státě Georgia. Její nevlastní otec ji vedl k tomu, že si má za svými sny stát ať už jí v tom překáží cokoliv. I on toto ztělesňoval, jeho výška byla jen 1,2 m avšak splnil si svůj sen a stal se osobním tajemníkem Atlanta Braves.\n\nPatricia začala studovat herectví na univerzitě v Statesborou. Promovala v roce 1970, v Atlantské škole dramatu si dodatečně doplňovala studium. Poté se provdala za ředitele Rolfa Darbo a to v roce 1973.\n\nPatrika se poprvé proslavila rolí Penny Bakerové v seriálu Krok za krokem v prvních dvou řadách (1992 a 1993). Poté také jako Nancy Wesleyová na NBS v televizním seriálu Tak jde čas (1998 až 2003). Dále jsme ji mohli vidět ve filmových rolích jako Ruby Fisherou ve filmu (1998) či jako Betty v Madhouse (2003). Nyní se pohybuje v reklamách pro BellSouth v Atlantě.\n"}
{"id": "227993", "url": "https://cs.wikipedia.org/wiki?curid=227993", "title": "Kateřina Cachová", "text": "Kateřina Cachová\n\nKateřina Cachová (* 26. února 1990 Ostrava) je česká atletka, jejíž specializací je sedmiboj.\n\nS atletikou začala v deseti letech ve sportovní třídě na ZŠ Srbská v Ostravě. Od svých třinácti let začala třikrát týdně trénovat v oddíle SSK Vítkovice. V roce 2005 na mistrovství světa do 17 let v marockém Marrákeši obsadila 11. místo výkonem 5 148 bodů. O rok později skončila na juniorském mistrovství světa v Pekingu na 15. místě.\n\nNa začátku roku 2007 se stala členkou projektu na podporu mladých talentovaných sportovců \"McDonald’s Olympic Hopefuls\", který je realizován za plné podpory Českého olympijského výboru. Ve dnech 13.–14. července 2007 postupně nasbírala v Ostravě 5 641 bodů a vybojovala na MS do 17 let zlatou medaili. Stříbrná Němka Carolin Schäferová ztratila na ni 97 bodů. Zároveň byl její výkon v této kategorii v roce 2007 nejlepším na světě. V roce 2009 získala na juniorském mistrovství Evropy v Novém Sadu stříbrnou medaili (5 660).\n\nNa Mistrovství Evropy v atletice 2010 v Barceloně dokončila sedmiboj na 17. místě (5 911). V roce 2011 získala na evropském šampionátu do 23 let v Ostravě v novém osobním rekordu 6 123 bodů stříbrnou medaili. Na vítězku Grit Šadeikovou z Estonska ztratila jedenáct bodů. V témže roce vybojovala na světové letní univerziádě v čínském Šen-čenu bronzovou medaili (5 873).\n\nVystudovala sportovní gymnázium Dany a Emila Zátopkových v Ostravě.\n\n\n"}
{"id": "227998", "url": "https://cs.wikipedia.org/wiki?curid=227998", "title": "Paladin", "text": "Paladin\n\nPaladin (latinsky \"palatinus\") je termín, kterého bylo ve starověkém Římě užíváno pro císařovu palácovou gardu (\"Scholae Palatinae\") umístěnou v císařském paláci na kopci Palatin v Římě). V raném středověku se jako paladin označoval význačný hodnostář těšící se panovníkově obzvláštní důvěře (k paladinům byli např. počítáni družiníci Karla Velikého v Písni o Rolandovi), jakož i pro čelné představitele papežského dvora. Později se vyvinul jednak v šlechtický titul (\"comes palatinus\" neboli falckrabě), jednak ve vysoký zemský (palatin) či dvorský (\"Hofpfalzgraf\") úřad.\n\nV moderní literatuře a počítačových hrách je postava paladina představována jako bojovník ve službách Boha/boha/bohů či jen nedefinovaného světla, vycházející z představ a ideálů křižáckých rytířů, především duchovních rytířských řádů (templáři, johanité, němečtí rytíři aj.). Paladin je zobrazován jako bojovník bojující s nečistými silami zla. Na rozdíl od běžného válečníka se paladin vyznačuje silným odhodláním, hrdinstvím, zbožností a lstí, mnohem spíše než velkou sílou či hbitostí. Často je obdařen zvláštními schopnostmi (např. léčením dotykem) které se velice podobají zázrakům křesťanských světců.\n\n"}
{"id": "227999", "url": "https://cs.wikipedia.org/wiki?curid=227999", "title": "Carlo Rubbia", "text": "Carlo Rubbia\n\nCarlo Rubbia (* 31. března 1934 Gorizia) je italský fyzik a nositel Nobelovy ceny za přínos k objevení intermediálních částic slabé interakce W, W a Z.\n\nRubbia se narodil v Gorizia, v oblasti Friuli-Venezia Giuliav Itálii. Po vysoké škole studoval na fakultě fyziky na Scuola Normale v Pise, kterou dokončil prací o kosmickém záření. Aby si rozšířil zkušenosti a seznámil se s částicovými urychlovači, začal v roce 1958 pracovat na Columbia University v Nevis Laboratories.\n\nKolem roku 1960 se přestěhoval zpět do Evropy, přilákán nově založenou institucí nazvanou CERN, kde pracoval na experimentech zabývajícími se popisem slabé interakce. V roce 1970 byl jmenován profesorem na Harvard University, ale stále často pobýval v CERNu. V roce 1976 navrhl úpravu Super Proton Synchrotronu (SPS) v CERNu pro urychlování protonů a antiprotonů a zkoumání jejich srážek.\n\nUrychlovač začal pracovat v roce 1981 a v lednu 1983 bylo oznámeno vytvoření intermediální částice slabé interakce (W, W). O několik měsíců později byly pozorovány částice slabé interakce Z. Následující rok 1984 Carlo Rubbia a Simon van der Meer za zmíněný objev obdrželi Nobelovu cenu. Byla to jedna z nejdříve udělených Nobelových cen.\n\nRubbia pokračoval v práci v CERNu a jako profesor fyziky na Harvard University až do roku 1989, kdy přijal zaměstnání hlavního ředitele v CERNu. Tento post si udržel až do roku 1993.\n\nRubbia také vynalezl ojedinělý typ jaderného reaktoru nazvaného Rubbiatron nebo „zesilovač energie“ („energy amplifier“). Tato neobyčejně bezpečná koncepce reaktoru spojuje částicový urychlovač s podkritickým nukleárním reaktorem, který může použít thoria jako palivo. Thorium je v přírodě třikrát častější než uran, proto je pochopitelné, že myšlenka na jeho energetické využití je značně lákavá. Nadto, odpad, který by tento reaktor produkoval je nebezpečný po mnohem kratší časový interval než odpad vyrobený tradičními reaktory. Reaktor může být také využit k přepracování starého radioaktivního odpadu z konvenčních atomových reaktorů na méně škodlivé látky.\n\nCarlo Rubbia je v současné době profesorem na University of Pavia, v Itálii a pracuje na projektu využití solární energie ve Španělsku.\n\nCarlo Rubbia byl prezidentem organizace ENEA – Ente per le Nuove tecnologie, l'Energia e l'Ambiente (Italský institut pro Nové technologie, Energii a Přírodu) – do 15. června 2005 (Decreto del Presidente del Consiglio dei Ministri Silvio Berlusconi).\n\n30. srpna 2013 ho prezident Giorgio Napolitano jmenoval doživotním senátorem, a tak může zasedat v horní komoře italského parlamentu.\n\nGary Taubes, Nobel Dreams: Power, Deceit, and the Ultimate Experiment, Microsoft/Tempus Press, Redmond, Washington, 1988.\n\n"}
{"id": "228004", "url": "https://cs.wikipedia.org/wiki?curid=228004", "title": "Epištola", "text": "Epištola\n\nEpištola (řecky επιστολη [epistolē], lat. epistola, epistula) je z řečtiny a latiny převzaté slovo pro dopis, užívané především u náročnějších textů (různá poselství, veršované stati). Vyznačuje se epistolárním stylem (oslovení, závěr, ohled na příjemce; tak se časová označení obvykle psala z hlediska čtenáře, ne pisatele). \n\nV křesťanství se užívá zvláště pro apoštolské listy Nového zákona a rovněž jako označení biblického úryvku čteného během bohoslužby, který nemusí být nutně apoštolským listem.\n\nV Knize Mormonově existují taktéž náboženské epištoly (viz Literární styly v Knize Mormonově)\n\nPravá strana chrámové lodi z pohledu k hlavnímu oltáři (jižní) bývá označována také jako epištolní, neboť v původním římském ritu se epištola čítávala z pravého ambonu či z pravé strany oltáře; toto rozdělení se však v současné podobě ritu nezachovalo a všechna čtení včetně evangelia jsou čteny z jediného ambonu na straně evangelijní (levé-severní).\n"}
{"id": "228008", "url": "https://cs.wikipedia.org/wiki?curid=228008", "title": "Báň", "text": "Báň\n\nBáň může znamenat:\n\n\n"}
{"id": "228009", "url": "https://cs.wikipedia.org/wiki?curid=228009", "title": "Velká cena Turecka silničních motocyklů 2007", "text": "Velká cena Turecka silničních motocyklů 2007\n\nVelká cena Turecka v roce 2007 se uskutečnila na okruhu Istanbul Park.\n\nLorenzo předjíždí Bautistu a Doviziosa a jde do vedení.\nKallio předjíždí Simona a jde na 6.místo.\n"}
{"id": "228010", "url": "https://cs.wikipedia.org/wiki?curid=228010", "title": "Autopista Norte (Bogota)", "text": "Autopista Norte (Bogota)\n\nDálnice Autopista Norte v kolumbijském hlavním městě Bogotě (též zvaná \" – dálnice cesty osvoboditelů\") je hlavní komunikací ve městě, prochází jím jako severo-jižní magistrála. \n\nJejí první úsek byl vybudován v roce 1956 a od té doby se neustále prodlužuje. V současné době tak jedna z kolumbijských dálnic plynule přechází v tuto komunikaci, významnou i z hlediska MHD. Středovým pruhem dálnice totiž jezdí autobusy systému TransMilenio, konkrétně linky B. Dálnice končí jižně od centra města u rozsáhlého terminálu a křižovatky Los Héroes, kde se na ní napojují další významné komunikace podobného typu.\n"}
{"id": "228012", "url": "https://cs.wikipedia.org/wiki?curid=228012", "title": "Peter Dvorský", "text": "Peter Dvorský\n\nPeter Dvorský (* 25. září 1951 Horná Ves) je slovenský operní pěvec - tenorista, bratr operních pěvců Miroslava Dvorského, Jaroslava Dvorského, Pavla Dvorského (bratr Vendelín Dvorský je ekonom).\n\nV letech 1969–1973 studoval zpěv na bratislavské konzervatoři u \"Idy Černecké\".\nDo opery Slovenského národního divadla byl angažován v roce 1972 jako mimořádný talent ještě během studia.\n\nOd roku 1977 vystupuje na předních zahraničních operních scénách (Bolšoj těatr v Moskvě, Vídeňská státní opera, milánská La Scala, londýnská Covent Garden, operní divadlo ve Florencii).\nV roce 1977 účinkoval v Metropolitní opeře v New Yorku jako postava Alfréda Germonta v \"Traviatě\". \"Bohému\" zpíval v La Scale, potom ve veronské Aréně, v Mnichově (1984) a v Metropolitní opeře v New Yorku (1987).\nOd 80. let 20. století je řazen mezi nejlepší tenoristy světa (spolu s Plácidem Domingem, Lucianem Pavarotti a José Carrerasem).\n\nV roce 1998 se stal členem politické strany Strana občanského porozumění, kterou založil tehdejší košický primátor a budoucí slovenský president Rudolf Schuster. Kvůli kritickým názorům vůči tehdejšímu politickému dění bylo Peteru Dvorskému vyhrožováno zabitím. Zrušil kvůli tomu např. i koncert, který měl plánovaný na sobotu 13. června 1998.\n\n\n\n\n"}
{"id": "228013", "url": "https://cs.wikipedia.org/wiki?curid=228013", "title": "Čudské jezero", "text": "Čudské jezero\n\nČudské jezero ( , nebo , , , , , ), je jezero na hranici estonských krajů Ida-Virumaa, Jõgevamaa a Tartumaa a Pskovské oblasti Ruska. Spolu s Teplým jezerem a Pskovským jezerem tvoří nepřerušenou vodní plochu, označovanou jako Čudsko-pskovské jezero, nebo méně přesně rovněž jako \"Čudské jezero\". Čudské jezero je svou rozlohou 2610 km² čtvrtým největším jezerem Evropy (po Ladožském jezeře, Oněžském jezeře a jezeře Vänern). V severojižním směru je jezero dlouhé 72 km a dosahuje největší šířky 50 km. Maximální hloubka jezera je 12,9 m.\n\nBřehy jezera jsou převážně nízké, v jižní části jezera bažinaté a porostlé rákosím, v severní spíše písčité. Mezi Kauksi a Vasknarvou tvoří pobřežní písek duny, porůstající borovými lesy, a při okraji jezera hojně vyhledávanou třicetikilometrovou pláž, nejdelší v Estonsku.\n\nDůvodem této rozdílnosti severní a jižní části jezera je nestejná rychlost tektonického zdvihu — severní část se zvedá rychleji, a tak je voda jezera pomalu tlačena na jih, kde zaplavuje nová území.\n\nDno jezera je ploché a pokryté silnou jílovou vrstvou.\n\nV jižní části jezera se nachází řada ostrovů a ostrůvků. Největší z nich je Piirissaar, patřící Estonsku.\n\nDo Čudského jezera se vlévá přibližně 200 řek a potoků, z nichž největší je Emajõgi. Jediným odtokem z jezera je Narva, která odvádí jeho vodu do Finského zálivu. Hladina jezera běžně kolísá mezi 29 a 31 m n. m., nejvyšší úrovně dosahuje v době tání sněhu (obvykle začátkem května).\n\nJezero zamrzá v průměru na 114 dní ročně, ledem bývá pokryto zpravidla od prosince do dubna.\n\nV jezeře žije 37 druhů ryb a 9 druhů obojživelníků. Nejběžnějšími druhy jsou síh malý, okoun říční, koruška evropská a štika obecná, z dalších zde žijí mník jednovousý, karas obecný, candát obecný, cejn velký, cejnek malý, perlín ostrobřichý, plotice obecná a síh maréna. Dříve běžný losos atlantský téměř vymizel po postavení Narevské vodní elektrárny, ale v současnosti probíhá jeho znovuvysazování.\n\nHistoricky je jezero významné „ledovou bitvou“ na Čudském jezeře, která se odehrála 5. dubna 1242 na zamrzlé hladině na jižním okraji jezera poblíž Piirissaaru. Novgorodské vojsko pod vedením knížete Alexandra Něvského tehdy drtivě porazilo Livonské rytíře, kteří se snažili proniknout na novgorodské území. Porážka zastavila další expanzi řádu na východ a na staletí učinila Čudské jezero hranicí mezi katolickou a pravoslavnou Evropou.\n\n\n"}
{"id": "228015", "url": "https://cs.wikipedia.org/wiki?curid=228015", "title": "Svatý Vitalis Milánský", "text": "Svatý Vitalis Milánský\n\nSvatý Vitalis, otec svatých Gerváce a Protáze, žil v 1. či 2. století. Byl v Miláně umučen pro víru, Martyrologium Romanum nám jej připomíná 28. dubna. I jeho manželka Valerie prý podstoupila mučednickou smrt v Miláně. Znázorňován bývá společně se svými syny.\n\n\n"}
{"id": "228019", "url": "https://cs.wikipedia.org/wiki?curid=228019", "title": "Vikarista", "text": "Vikarista\n\nVikarista je v římskokatolické církvi kněz, vykonávající úřednickou službu na biskupském úřadě. V bývalé ČSSR se na toto místo dosazovalo většinou z trestu či podezření z neloajality vůči režimu, aby příslušný kněz byl více pod kontrolou.\n\nV litoměřické diecézi byla funkce vikaristy při katedrále sv. Štěpána zavedena již v 18. století díky nadaci, kterou vytvořil Jan Ignác Jarschel.\n\nPráce vikaristy je především úřednická, ale vikarista měl také na starosti katedrálu, její provoz a podobně.\n\n\n\n"}
{"id": "228025", "url": "https://cs.wikipedia.org/wiki?curid=228025", "title": "Islamofašismus", "text": "Islamofašismus\n\nTermín islamofašismus je neologismus, který nachází analogii mezi ideologickými charakteristikami některých islamistických hnutí z přelomu 21. století a širokou škálou evropských fašistických hnutí na počátku 20. století, neofašistických hnutí a totalitarismu.\n\nNový oxfordský slovník definuje islamofašismus jako „kontroverzní termín, který srovnává moderní islámská hnutí s evropskými fašistickými hnutími z počátku 20. století.“ Termín používá například spisovatel Christopher Hitchens k popisu islamistických extremistů včetně skupin jako je Al-Káida. \n\n"}
{"id": "228027", "url": "https://cs.wikipedia.org/wiki?curid=228027", "title": "Otakárek fenyklový", "text": "Otakárek fenyklový\n\nOtakárek fenyklový (\"Papilio machaon\", Linné, 1758) je denní motýl z čeledi otakárkovití (\"Papilionidae\").\n\nPatří mezi nejkrásnější a největší denní motýly ČR (rozpětí křídel dosahuje velikosti 7 – 9 cm, přičemž délka předního křídla zpravidla činí 40 - 50 mm). Otakárek fenyklový je v ČR evidován jako zvláště chráněný druh, vzhledem k postupnému rozšíření jeho populace od 90. let 20. století není řazen mezi ohrožené druhy motýlů.\n\nObývá rozsáhlé oblasti Evropy, Asie i Severní Ameriky. Nejčastěji se vyskytuje na loukách a lesních světlinách, ale i v horách a zahradách, kde samičky často kladou vajíčka. V poledne jich můžeme spatřit více na vyvýšeném místě v okolí.\n\nPotravní spektrum housenky není tak úzké jako u jiných druhů: živí se listy různých miříkovitých (okoličnatých) rostlin zvláště mrkve, fenyklu, bedrníku, kopru, kmínu a petržele. Housenka postupně mění barvu. Nejprve je černá s červenou kresbou, později je zelená, s černými pruhy a oranžovými tečkami. Při ohrožení zaujímá obranný postoj s vystrčenou oranžovou vidličkou a vylučuje páchnoucí výměšek. Dospělá housenka se zakuklí. Čas na vylíhnutí motýla z kukly je závislý na teplotě. Při teplé letní teplotě stačí jeden až dva týdny. Nízké teploty však mohou zastavit vývoj až na několik měsíců, do doby dosažení teplejšího počasí. Motýl tedy přezimuje v podobě kukly. V severních oblastech se vyvíjí pouze jedna generace, na jihu dvě až tři. Druhá generace jednoho roku se liší od první sytějším zbarvením a žlutě poprášenými černými elementy kresby na křídlech. Housenka měří v dospělosti až 10 cm.\n"}
{"id": "228042", "url": "https://cs.wikipedia.org/wiki?curid=228042", "title": "Annie Lennox", "text": "Annie Lennox\n\nAnn Lennox, OBE, známá jako Annie Lennox, přechýleně Annie Lennoxová (* 25. prosince 1954, Aberdeen, Skotsko, Spojené království), je britská zpěvačka, politická aktivistka a filantropka. Známou se stala již v 70. letech 20. století s hudební skupinou The Tourists, ale největší mezinárodní úspěch jí přineslo až působení ve skupině Eurythmics v 80. letech s hudebníkem Davidem A. Stewartem. Se ziskem osmi cen je nejvíce oceňovanou zpěvačkou v historii cen britské populární hudby BRIT Awards. Někdy bývá označována jako „Brits Champion of Champions“ („britská šampionka šampionů“).\n\nNa sólovou dráhu se vydala počátkem 90. let se svým debutovým albem \"Diva\" (1992), které obsahuje několik známých singlových hitů, mimo jiné songy „Why“ nebo „Walking on Broken Glass“. Doposud vydala pět sólových studiových alb a jedno kompilační album \"The Annie Lennox Collection\" (2009). Je držitelkou osmi cen BRIT Awards, čtyř ocenění Grammy Awards a jednoho ocenění MTV Video Music Awards. V roce 2002 obdržela ocenění Billboard Century Award, nejvyšší ocenění magazínu \"Billboard\". V roce 2004 vyhrála Zlatý glóbus a Oscara za nejlepší filmovou píseň „Into the West“, nahranou jako soundtrack k celovečernímu filmu \"\".\n\nKromě hudební kariéry proslula jako politická a sociální aktivistka. Známá je především získáváním finančních prostředků pro charitu v boji proti HIV v Africe. V roce 2009 se ohradila proti neoprávněnému užívání songu „I Saved the World Today“ někdejší skupiny Eurythmics z roku 1999 ve volební kampani izraelské ministryně zahraničních věcí Cipi Livniové. V roce 2011 získala od královny Alžběty II. britské vyznamenání Řád britského impéria v hodnosti důstojník (OBE) za svou humanitární činnost. 4. června 2012 zpívala na koncertě diamantového výročí královny Alžběty II. v Buckinghamském paláci v Londýně.\n\nJe známá jako popová hudební ikona pro svůj nezaměnitelný výrazný vokál alt. Americkou hudební televizní stanicí VH1 byla označena za „největší žijící bílou soulovou zpěvačku“ a magazín \"Rolling Stone\" ji zařadil mezi 100 nejlepších zpěváků všech dob. Byla oceněna také jako „nejúspěšnější zpěvačka britské hudební historie“ díky svým hudebním úspěchům od počátku 80. let. Po celém světě bylo prodáno přes 80 milionů jejích hudebních desek, včetně hudebních desek z období, kdy působila v Eurythmics.\n\nAnnie Lennoxová působila od roku 1976 v kapele Dragon's Playground, kde hrála na flétnu. V kapele působila ještě v době, než se Dragon's Playground proslavili v britské talent show New Faces. V letech 1977 až 1980 byla frontmankou nepříliš známé skupiny The Tourists (dříve známé jako The Catch), kde také navázala spolupráci se zpěvákem Davidem A. Stewartem. V době, kdy hráli společně ve skupině The Tourists, měli spolu milostný vztah. Ten ale skončil v období, kdy založili slavnou skupinu Eurythmics.\n\nSpolupráce Lennoxové a Stewarta pokračovala dále i v 80. letech. V roce 1980 založili slavné zpěvácké duo Eurythmics. Lennoxová se v Eurythmics proslavila svým stylem oblékání a také tím, že jednou zosobnila Elvise Presleyho. Během 80. let vydali Eurythmics celou řadu singlů, například hity „Sweet Dreams (Are Made of This)“, „Love Is A Stranger“, „Here Comes the Rain Again“, „Sisters Are Doin' It For Themselves“, „Who's That Girl?“, „Would I Lie to You?“, „There Must Be an Angel (Playing with My Heart)“, „Missionary Man“, „You Have Placed a Chill in My Heart“, „Thorn in My Side“, „The Miracle of Love“ a „Don't Ask Me Why“. Ačkoliv se Eurythmics oficiálně nikdy nerozpadli, vydala se Lennoxová od roku 1990 na sólovou dráhu.\n\nVe druhé polovině 90. let obnovila Lennoxová spolupráci se Stewartem a Eurythmics vydali nové album \"Peace\". Poté odstartovalo jejich turné a výtěžky z koncertů putovaly na činnost organizací Greenpeace a Amnesty International.\nLennoxová obdržela celkem osm cen BRIT Awards a stala se nejvíce oceňovanou zpěvačkou v historii. Čtyři z těchto cen získala v období, kdy působila v Eurythmics. Jedna cena byla věnována oběma členům uskupení v roce 1999 za mimořádný přínos hudbě.\n\nV roce 1988 nazpívala společně s Alem Greenem singl „Put a Little Love in Your Heart“ (jednalo se o cover verzi stejnojmenného songu Jackie DeShannon z roku 1969). Píseň byla nahrána jako soundtrack k filmu \"Strašidelné Vánoce\". Singl se vyšplhal na druhou příčku hitparády US Adult Contemporary chart, na devátou příčku americké hitparády Billboard Hot 100 a ve Spojeném království se umístil mezi top 40 hity. Lenoxová nahrála také song „Ev'ry Time We Say Goodbye“, původně píseň Cola Portera, která se objevila ve filmu Edward II. V roce 1992 hostovala na koncertě The Freddie Mercury Tribute Concert na stadionu Wembley v Londýně, kde nazpívala společně s Davidem Bowiem a zbývajícími členy skupiny Queen píseň „Under Pressure“.\n\nV roce 1992 začala Lennoxová pracovat společně se Stephenem Lipsonem na svém debutovém albu \"Diva\". Jednalo se o komerčně velmi úspěšné album, ve Spojeném království se umístilo na prvním místě, v Německu na šesté příčce a ve Spojených státech skončilo na 23. příčce hitparád alb, kde získalo dvojité platinové ocenění. Součástí alba byly také dva úspěšné singly „Why“ a „Walking on Broken Glass“. Singl „Why“ získal ocenění MTV Video Music Awards za nejlepší ženský videoklip roku 1992. Ve videoklipu k singlu „Walking on Broken Glass“ si zahráli herci Hugh Laurie a John Malkovich. Song „Little Bird“ se stal, společně s písní „Love Song for a Vampire“, součástí soundtracku k filmu \"Drákula\", který v roce 1992 natočil Francis Ford Coppola. Její song „Step by Step“ posloužil v roce 1996 ke vzniku cover verze, kterou nazpívala Whitney Houston. Song Whitney Houstonové se stal později hitem jako soundtrack k filmu \"Kazatelova žena\". Píseň „Keep Young and Beautiful“ byla na CD zařazena jako bonusová skladba, původní vinylová deska měla jen deset songů.\n\nAlbum vstoupilo do britské hitparády alb na první pozici a od té doby se ho prodalo přes 1,2 milionů kopií v samotném Spojeném království. Deska získala čtyřnásobné platinové ocenění. Album zaznamenalo velký úspěch také ve Spojených státech, kde se ho prodalo přes 2,7 milionů kopií. V roce 1993 bylo zařazeno mezi 50 nejlepších alb roku 1992 podle magazínu Q. Magazín \"Rolling Stone\" zařadil album v roce 1999 na seznam základních nahrávek 90. let 20. století. V roce 1993 získalo album \"Diva\" na udílení cen BRIT Awards ocenění za nejlepší britské album roku.\n\nPřestože se v první polovině 90. let věnovala Lennoxová svým dvěma dětem, které se snažila vychovávat mimo dosah médií, pokračovala v nahrávání. V březnu 1995 byla vydáno její druhé sólové album \"Medusa\". Album zahrnovalo pouze převzaté písně mužských umělců, včetně songů Boba Marleye nebo skupiny The Clash. Do britské hitparády hudebních desek vstoupilo album \"Medusa\" na prvním místě, zatímco ve Spojených státech se umístilo nejvýše na 11. pozici. V hitparádě Billboard 200 zůstalo album 60 týdnů a do současnosti se ho prodalo přes dva miliony kopií ve Spojených státech. Jak ve Spojeném království, tak ve Spojených státech získalo album dvojité platinové ocenění. Album obsahovalo čtyři singly, „No More I Love You's“, „A Whiter Shade of Pale“, „Waiting in Vain“ a „Something So Right“. Singl „No More I Love You's“ vstoupil do hitparády UK Singles Chart na druhé pozici a stal se nejvýše umístěným singlem Annie Lennoxové v její sólové kariéře. V roce 1996 bylo album nominováno na cenu Grammy Award za nejlepší popové album, ačkoliv ocenění nakonec nezískalo. Lennoxová byla v témže roce oceněná cenou Grammy Award za nejlepší ženský hlasový výkon za singl „No More I Love You's“. Přestože Lennoxová neabsolvovala k albu turné, účastnila se velkého koncertu v Central Parku v New Yorku, který byl zaznamenán a později představen jako video. V roce 1995 se podílela na nahrávání soundtracku k filmu \"Apollo 13\".\n\nV roce 1997 nahrála Lennoxová novou verzi songu „Angel“, původní píseň Eurythmics. Song byl určen pro album vydané k úmrtí princezny Diany. Ve stejném roce nahrála píseň „Mama“, která je součástí soundtracku k filmu \"Mstitelé\". Po smrti jejího přítele a bývalého člena skupiny The Tourists, Peeta Coombese, se dala znova dohromady s Davidem A. Stewartem. Po prvním vystoupení Eurythmics po osmi letech začali spolu znova psát a nahrávat. Nová spolupráce vedla k vydání alba \"Peace\". Album svým charakterem reflektovalo pokračující obavy z globálního konfliktu a vyzývalo ke světovému míru. Album bylo představeno na lodi Rainbow Warrior II organizace Greenpeace, kde zazněly jak nové, tak původní songy Eurythmics. Hlavní singl alba, píseň „I Saved The World Today“, se v britské hitparádě UK Singles Chart umístila na 11. příčce. Další ze singlů, „17 Again“, vydaný na počátku roku 2000, se umístil mezi top 40 songy UK Singles Chart a v americké hitparádě US Dance Chart se umístil na nejvyšší příčce. V roce 2002 získala Lennoxová cenu Billboard Centrury Award, jedno z nejvyšších hudebních ocenění magazínu \"Billboard\".\n\nV roce 2003 vydala Lennoxová album \"Bare\", své třetí sólové album. Ve Spojeném království se album umístilo v hitparádě na třetí pozici, ve Spojených státech skončilo na čtvrté příčce. Doposud se jedná o její nejvýše umístěné album ve Spojených státech. Po vydání alba absolvovala své první turné s názvem Solo Tour, a to jak ve Spojených státech, tak také v Evropě. Jak ve Spojeném království, tak ve Spojených státech získalo album zlaté ocenění. Ve Spojených státech bylo rovněž nominováno na zisk ceny za nejlepší popové album na 46. ročníku udílení cen Grammy. Album bylo vydáno s DVD, které obsahovalo rozhovory a akustické verze písní. Japonská edice obsahovala navíc také starší song „Cold“, který byl nahrán v Torontu.\n\nV roce 2004 získala ocenění Cenu Akademie (Oscara) za píseň „Into the West“, která se objevila jako soundtrack k celovečernímu filmu \"\". Píseň složila ve spolupráci s Franem Walshem a hudebním skladatelem Howardem Shorem. Píseň byla oceněna rovněž cenami Grammy a Zlatý glóbus. Ještě předtím nahrála song „Use Well the Days“, který obsahuje řadu citátů z knih J. R. R. Tolkiena. Ačkoliv nebyl song nakonec ve filmu použit, vyšel na bonusovém DVD jako součást speciální edice. V polovině roku 2004 absolvovala Lennoxová rozsáhlé turné společně se Stingem. V červenci 2005 se objevila také na koncertě série Live 8 v londýnském Hyde Parku po boku dalších populárních hudebních hvězd, mimo jiné Madonny nebo Stinga.\n\nV roce 2005 spolupracovala se Stewartem na dvou nových písních, které se měly stát součástí Ultimate Collection, kompilačního alba skupiny Eurythmics. V říjnu 2005 byla píseň „I've Got a Life“ představena jako singl. Videoklip obsahuje Lennoxovou a Stewarta v současnosti, za nimi se ale promítají na televizních obrazovkách klipy Eurythmics z minulosti. V britské hitparádě UK Singles Chart se umístil singl nejvýše na 14. pozici, v americké hitparádě US Dance Chart skočil singl na nejvyšší příčce. 14. listopadu 2005 vydalo hudební vydavatelství Sony BMG kompilační album Eurythmics pod názvem 2005 Deluxe Edition Reissues.\n\nPo ukončení spolupráce se Stephenem Lipsonem vydala Lennoxová své čtvrté sólové studiové album s názvem \"Songs of Mass Destruction\". Album bylo nahráno v Los Angeles a vydáno ve spolupráci s producentem Glenem Ballardem, který je mimo jiné známý tím, že vydal album \"Jagged Little Pill\" americké zpěvačky Alanis Morissette. Album bylo představeno 1. října 2007 a jednalo se o poslední album, které Lennoxová vydala ve spolupráci s mezinárodní skupinou hudebních společností BMG. Ve Spojeném království se nejvýše umístilo na sedmé příčce, ve Spojených státech na deváté pozici. Lennoxová prohlásila, že se album skládá z 12 velmi silných a emotivních songů, které mohou spojit lidi dohromady. Rovněž prohlásila, že se cítí hrdá a nezáleží na tom, zda se prodá deset nebo 50 milionů kopií alba.\n\nPrvní singl alba, píseň „Dark Road“, byl vydán 24. září 2007. Píseň „Sing“ byla nahrána ve spolupráci 23 předních ženských umělkyň. Na nahrání písně se podílely následující zpěvačky a hudební skupiny: Anastacia, Isobell Campbell, Dido, Céline Dion, Melissa Etheridge, Fergie, Beth Gibbons, Faith Hill, Angelique Kidjo, Beverly Knight, Gladys Knight, k.d. lang, Madonna, Sarah McLachlan, Beth Orton, Pink, Kelis, Bonnie Raitt, Shakira, Shingai Shoniwa, Joss Stone, Sugababes, KT Tunstall a Martha Wainwright. Píseň byla nahrána k tomu, aby vydělala peníze na podporu organizace Treatment Action Campaign (TAC), která bojuje proti HIV a AIDS. K nahrání songu „Sing“ inspirovala Lennoxovou skupina známá jako The Generics, která sestává z členů a aktivistů organizace TAC.\n\nK podpoře alba \"Songs of Mass Destruction\" absolvovala Lennoxová v říjnu a listopadu 2007 severoamerické turné s názvem Annie Lennox Sings. Turné mělo celkem 18 zastávek, a to v Londýně, San Diegu, New Yorku (dvakrát) a v Bostonu. Koncerty probíhaly většinou v divadlech, s jednou výjimkou v New Yorku, kde proběhl koncert v restauraci společnosti Cipriani.\n\nNa konci jejího kontraktu s hudebním vydavatelstvím Sony BMG vydala Lennoxová kompilační album s názvem \"The Annie Lennox Collection\". Album mělo být původně vydáno již v září 2008, ale vydání bylo posunuto o několik měsíců kvůli zdravotním potížím Lennoxové. Nakonec bylo ve Spojených státech vydáno 17. února 2009 a v Evropě pak 9. března téhož roku. Album zahrnovalo písně z jejích čtyř sólových alb, jednu píseň ze soundtracku k filmu \"Drákula\" a dva nové songy. Jeden z nových songů byla covr verze písně „Shining Light“ severoirské hudební skupiny Ash. Další nový song byla cover verze jedné z písní britské rockové hudební skupiny Keane. Původní název písně „Closer Now“ byl na kompilačním albu pojmenován jako „Pattern of My Life“. Limitovaná třídisková edice obsahovala kromě kompilačního alba také DVD kompilaci s videozáznamy Lennoxové od roku 1992 a druhé CD se vzácnějšími songy, například s cover verzí písně „Everybody Hurts“ hudební skupiny R.E.M., kterou Lennoxová nazpívala společně s Aliciou Keys, a také song „Into the West“, jež byl součástí soundtracku k filmu \"\". V britské hitparádě alb vyvrcholilo kompilační album na druhé příčce a mezi top 10 alby se udrželo sedm týdnů.\n\nSpolupráci mezi Lennoxovou a hudebním vydavatelstvím Sony BMG ukončilo vydání alb \"Songs of Mass Destruction\" a \"The Annie Lennox Collection\". Na přelomu let 2007 a 2008 přinesl tisk informace o tom, že mezi Lennoxovou a hudebním vydavatelstvím vládne nepřátelství. Lennoxová uvedla, že během její cesty do Jižní Afriky v prosinci 2007, kde účinkovala na charitativních koncertech kampaně 46664 v Johannesburgu, selhalo regionální vedení nahrávací společnosti poté, co nereagovalo na telefonáty ani e-maily, které jim během tří týdnů posílala. Rovněž uvedla, že hudební vydavatelství naprosto selhalo při podpoře projektu Sing, jak bylo naplánováno. Poté, co se vrátila zpět do Spojeného království, setkala se s ředitelem nahrávací společnosti Gedem Dochertym, který byl zahanben problémy, jež se v Jižní Africe udály. Média poté přinesla informace o tom, že nahrávací společnost ztratila kvůli problémům o Lennoxovou zájem. Představitelé nahrávací společnosti tuto informaci vyvrátili a doufali, že u nich Lennoxová bude dále působit. Britský bulvární tisk \"Daily Mirror\" poté otiskl článek, v němž odvolal svá tvrzení o ztrátě zájmu nahrávací společnosti o Lennoxovou.\n\nV srpnu 2010 podepsala novou smlouvu s hudebním vydavatelstvím Island Records ve Spojeném království a Decca Records ve Spojených státech amerických. Obě hudební vydavatelství jsou součástí skupiny Universal Music Group. Její první album u nových vydávacích společností, \"A Christmas Cornucopia\", bylo vydáno 15. listopadu 2010. Jedná se o sbírku tradičních vánočních písní jako „Silent Night“ nebo „The First Noel“, spolu s jedinou novou písní, a to songem „Universal Child“, který byl představen jako singl 13. října 2010. Ještě předtím zazpívala píseň „Angels from the Realms of Glory“ z alba v televizním pořadu \"Christmas in Washington\" americké televizní stanice TNT.\n\n4. června 2012 zpívala na koncertě diamantového výročí královny Alžběty II. v Buckinghamském paláci v Londýně.\n\nV roce 1990 nahrála Lennoxová novou verzi songu „Ev'ry Time We Say Goodbye“, původně píseň Cola Portera, pro album \"Red Hot + Blue\". Album bylo nahráno jako součást benefičních akcí v boji proti AIDS.\n\nVeřejně podporuje činnost organizací jako Amnesty International nebo Greenpeace. Společně s Davidem A. Stewartem darovali výtěžek z koncertu Peacetour z roku 1999 na podporu činností těchto organizací.\n\nPíseň „Sing“ vedla k zapojení Lennoxové do kampaně 46664 Nelsona Mandely a k podpoře organizace Treatment Action Campaign (TAC). Jak kampaň 46664, tak organizace TAC podporují činnosti související s bojem proti HIV a AIDS a podporují dodržování lidských práv. V roce 2007 založila Lennoxová vlastní kampaň s názvem Sing, jejímž cílem je získávat finanční prostředky pro boj proti HIV a AIDS.\n\n11. prosince 2007 účinkovala na koncertě při udělování Nobelovy ceny míru v norském Oslu, kde se objevila po boku dalších významných hudebních umělců. Koncert byl vysílán ve více než 100 zemích světa. V lednu 2009 se účastnila demonstrace proti válce v Gaze.\n\nV roce 2009 kritizovala Lennoxová jak římskokatolickou církev, tak papeže Benedikta XVI. za neúčinnou pomoc v boji proti AIDS v Africe. Při svém projevu měla na sobě tričko s nápisem „HIV positive“ („HIV pozitivní“). V roce 2010 byla jmenována vyslankyní dobré vůle organizace UNESCO v boji proti AIDS.\n\nPodporuje také činnost nevládní organizace Burma Campaign UK, která podporuje demokracii v Barmě.\n\nV roce 2011 získala od královny Alžběty II. britské vyznamenání Řád britského impéria v hodnosti důstojník (OBE) za svou humanitární činnost.\n\nNarodila se 25. prosince 1954 v porodnici nemocnice ve skotském Aberdeenu. Její otec pracoval v loděnici, matka pracovala jako kuchařka, později byla ženou v domácnosti. Rodina žila v malém dvoupokojovém bytě v činžovním domě. I přes to, že finanční situace rodiny nebyla příznivá, navštěvovala Lennoxová od sedmi let hodiny klavíru. Již v dětství se zajímala o zpívání. Později navštěvovala dívčí střední školu v Aberdeenu, která nese v současné době název Harlaw Academy. Její pěvecký talent se projevil v roce 1964, kdy skončila druhá v soutěži talentů na prázdninovém táboře Butlins. V soutěži zpívala skotskou folkovou píseň „Mairi's Wedding“.\n\nV 70. letech min. století studovala klasickou hudbu na Královské hudební akademii ( ) v Londýně. Během studií se učila hrát na zobcovou flétnu. Studium na Královské hudební akademii nepatřilo v jejím životě ke šťastným etapám, mimo jiné proto, že se cítila osaměle a scházely jí hodiny hudební historie. Již v tomto období působila v hudební skupině Windsong. V roce 2006 se stala čestnou členkou Královské hudební akademie a v témže roce se stala osobností Královské skotské akademie hudby a dramatu (\"Royal Scottish Academy of Music and Drama\").\n\nOba její rodiče zemřeli na rakovinu. Poprvé byla vdaná v letech 1984 a 1985 za německého člena hnutí Hare Krišna Rádhá-Ramana. V letech 1988 až 2000 byl jejím manželem izraelský filmový a hudební producent Uri Fruchtmann. Má dvě dcery, starší Lolu (narozenou v roce 1990) a mladší Tali (narozenou v roce 1993). V roce 1988 porodila mrtvého syna Davida. Sama sebe označuje za agnostika. V současné době žije v Londýně. Podle britského \"The Sunday Times\" se odhaduje, že Lennoxová vydělala okolo 30 milionů liber.\n\n\n\nAmerican Music Awards\n\nCena Akademie\n\nCena Grammy\n\nBRIT Awards\n\nMTV Video Music Awards\n\nZlatý glóbus\n\nČestné akademické tituly\n\nDalší ocenění\n\n\n"}
{"id": "228044", "url": "https://cs.wikipedia.org/wiki?curid=228044", "title": "Stabat Mater (Poulenc)", "text": "Stabat Mater (Poulenc)\n\nStabat Mater Francise Poulenca je zhudebnění hymnu Stabat Mater pro sólový soprán, smíšený sbor a orchestr.\n\nPoulencovo zhudebnění Stabat Mater vzniklo v roce 1950 jako reakce na smrt skladatelova přítele designéra Christiana Bérarda. Původně uvažoval o napsání rekviem, ale poté, co se zúčastnil poutě k Černé Rocamadourské Madonně, si vybral starý středověký text Stabat Mater Jacopone da Todiho.\n\nSkladba, komponovaná pro sólový soprán, smíšený sbor a orchestr, měla premiéru v roce 1951 na Štrasburském festivalu. Byla dobře přijata v celé Evropě a v USA získala cenu newyorských kritiků za nejlepší sborové dílo roku.\n\n\"Stabat Mater\" je rozdělen na 12 částí, které se výrazně liší svým charakterem (od chmurných a závažných po lehkovážné).\n\n\nPikola, 2 flétny, 2 hoboje, anglický roh, 2 klarinety, basový klarinet, 3 fagoty, 4 lesní rohy, 3 trumpety, 3 trombóny, tuba, 2 harfy, smyčcové nástroje, sólový soprán, sbor.\n"}
{"id": "228045", "url": "https://cs.wikipedia.org/wiki?curid=228045", "title": "Vladislav Brdlík", "text": "Vladislav Brdlík\n\nVladislav Brdlík (26. července 1879 Žirovnice – 28. ledna 1964 Akron, USA) byl zemědělský odborník, politik, ministr československé vlády.\n\nNarodil se v Žirovnici. Jeho otec Josef Brdlík (1848–1932) zde měl vlnařskou továrnu a působil jako poslanec Českého zemského sněmu a Říšské rady ve Vídni. Vladislav Brdlík maturoval na reálce v Praze, pak následovala vysokoškolská studia. Vystudoval chemické inženýrství na Vysokém učení technickém v Praze, kde později dosáhl titulu doktora technických věd, na stejné vysoké škole se habilitoval v oboru zemědělské správovědy, stejný obor studoval i na univerzitě ve Vratislavi. Následovaly ještě tři roky na univerzitách v Německu, Nizozemsku a v Anglii. Po dokončení studií podniknul studijní cestu kolem světa.\n\nV roce 1910 se stal soukromým docentem, začal vydávat odbornou revue \"Zemědělský archiv\". Roku 1912 byl jmenován mimořádným profesorem. Záhy po vzniku republiky v roce 1919 se stal řádným profesorem zemědělské ekonomiky na Vysoké škole zemědělské a lesního inženýrství při ČVUT v Praze.\n\nV letech 1920 – 1921 byl ministrem zemědělství a roku 1921 byl jmenován ministrem pro zásobování lidu. Podílel se na přípravě pozemkové reformy. Velmi aktivně se zapojil do práce technicko-ekonomické badatelské instituce Masarykovy akademie práce, kde vykonával funkci místopředsedy (vicepresidenta), byl členem národohospodářského ústavu Akademie věd a umění, místopředsedou Zemědělské jednoty ČSR a odborné funkce zaujímal i v zahraničních organizacích. Kromě jiného byl i účastníkem mírové konference v Paříži 1919.\nV letech 1922 – 1924 byl děkanem a v roce 1924 – 1925 rektorem ČVUT. Od roku 1926 do roku 1934 byl viceguvernérem Národní banky Československé. Po parlamentních volbách v roce 1929 získal mandát poslance Národního shromáždění ČSR za agrární stranu. Křeslo ale nabyl až jako náhradník roku 1933 poté, co zemřel poslanec Josef Kalaš. Mandát obhájil v parlamentních volbách v roce 1935. Poslanecké křeslo si oficiálně podržel do zrušení senátu roku 1939, přičemž krátce předtím ještě v prosinci 1938 přestoupil do nově vzniklé Strany národní jednoty.\n\nV roce 1948 emigroval do Německa a později do USA, kde pokračoval v odborné i politické práci. Pracoval v Radě svobodného Československa a ve vedení exilové agrární strany, přednášel na univerzitě Akronu v Ohiu, kde 28. ledna 1964 zemřel..\n\nPublikoval na 120 vědeckých prací, byl účastníkem mezinárodních konferencí a sjezdů.\n\n\n"}
{"id": "228046", "url": "https://cs.wikipedia.org/wiki?curid=228046", "title": "Cyklistické trasy v Praze", "text": "Cyklistické trasy v Praze\n\nCyklistické trasy v Praze začaly být systematicky vyznačovány v druhé polovině 90. let 20. století (souběžně docházelo i k budování a rozvoji stezek pro cyklisty). V roce 1993 schválila Rada hlavního města Prahy \"Koncepci základního systému cyklistických tras\" (usnesení č. 323 ze 14. 3. 1993). Ta zahrnovala 400 km páteřních cyklotras, které měly být vybudovány do roku 2000. Na tuto koncepci navázal územní plán Prahy z roku 1999, usnesení Rady HMP z července 2003 a \"Koncepce dopravy hl. m. Prahy\" přijatá zastupitelstvem města v roce 1996.\n\nV roce 2017 bylo v Praze celkem 477 km značených cyklotras, z toho 178 jich bylo chráněných, jako například cyklostezka. Nacházelo se zde také 47,5 km vyhrazených cyklopruhů. Podíl cyklistické dopravy v Praze byl 1,5 %.\n\nV době kolem roku 1999 občanské sdružení Oživení začalo pracovat na projektu Greenway Botič. Části této trasy jsou dodnes vyznačeny inverzním pásovým značením (bílý vodorovný pruh obklopený dvěma tmavě zelenými pruhy) a směrovkami. Později se členové sdružení Oživení podíleli na práci odborné komise Rady hlavního města Prahy, která připravuje koncepci cyklistických stezek a tras. Rovněž spolupracují s některými městskými částmi. \n\nV Centrálním parku na Stodůlkách je umístěn informační panel nástupního místa dálkové trasy Greenways Praha – Vídeň. Na území Prahy však dosud není vyznačena. \n\nCyklotrasy nezařazené do jednotného značení a číslování jsou vyznačeny též například v okolí Klánovic. \n\nDo roku 2006 byly cyklotrasy zařazené Klubem českých turistů do celostátního systému označovány čísly (např. 1, 2, 3, 11, 14, 201, 8100, 0078 a další). Místní trasy byly značeny písmennými zkratkami (MO–BR = Modřany–Braník, ZÁ–ZB = Závist–Zbraslav a další). Několik místních cyklotras bylo značeno jinými způsoby (A, III a podobně).\n\n\n\n3. října 2006 schválila Rada hlavního města Prahy k návrhu nového systému číselného označování cyklistických tras na území hlavního města Prahy (3. 10. 2006), po konzultacích v pracovních skupinách, v nichž byl zastoupen i Klub českých turistů jako koordinátor číslování cyklotras, návrh předložený Ústavem dopravního inženýrství na přečíslování cyklistických tras na území města Prahy. Označení cyklotras všech tříd začíná písmenem A, označujícím Prahu. \n\nPáteřní cyklistické trasy (I. třída): zajišťují dálkové vztahy uvnitř města a spojení se Středočeským krajem a slouží dopravě i rekreaci. Základ systému tvoří trasy podél Vltavy: levobřežní (A 1) a pravobřežní (A 2). Navazující radiály vedené po přirozených terénních liniích, zejména podél potoků nebo po hřebenech, jsou označovány na levém břehu nebo napříč přes Vltavu A 1X (kde X je pořadové číslo trasy po proudu Vltavy), na pravém břehu A 2X (například A 21 je cyklotrasa Modřanskou roklí). Severojižní tangenty na levém břehu Vltavy jsou číslovány v řadě A 3X, na pravém břehu A 4X (X je pořadové číslo trasy ve směru od Vltavy). Páteřní trasou je i okružní cyklistická trasa č. 8100, tzv. Pražské kolo, která na území Prahy bude evidována pod číslem A 50.\n\nHlavní cyklistické trasy (II. třída): doplňují páteřní systém a slouží především dopravě. Propojují městské části, sledují důležité urbanistické a dopravní osy. Označují se písmenem A s trojciferným číslem, v němž první dvě cifry označují nejbližší radiálu proti proudu Vltavy a poslední cifra je rozlišovací. Na sebe navazující hlavní trasy by měly mít poslední (rozlišovací) číslici shodnou. \n\nMístní cyklistické trasy (III. třída) jsou v kompetenci městských částí. Označovány jsou písmenem A se čtyřciferným číslem, v němž první dvě číslice jsou číslo nejbližší radiály proti proudu Vltavy a další dvě číslice rozlišovací číslo. U místních cyklistických tras jsou tato označení pouze evidenční a nepředpokládá se jejich uvádění na směrovkách v terénu.\n\nPlánované a nově vyznačované cyklotrasy v novém číslování: \n\nLevý břeh: \n\nLevobřežní diagonály: \n\nPravý břeh: \n\n\nPravobřežní diagonály: \n\nPražský okruh\n\n\n"}
{"id": "228047", "url": "https://cs.wikipedia.org/wiki?curid=228047", "title": "Státní hranice Česka", "text": "Státní hranice Česka\n\nStátní hranice České republiky ohraničuje celé území republiky, neboť Česko je vnitrozemský stát. Celková délka hranic České republiky činí 2 326.820 km a je vyznačena 38 660 hraničními znaky. Česko hraničí s těmito čtyřmi zeměmi:\n\n\nSoučasná podoba státní hranice vychází z roku 1997, kdy došlo k úpravě hranic se Slovensku republikou. Do té doby se hranice složitě klikatila podél regulovaného toku řeky Moravy, přičemž v zásadě sledovala její původní tok, a součástí Česka byla Osada U Sabotů. Do roku 1990 bylo před hranicemi se Západním Německem a Rakouskem umístěno tzv. hraniční pásmo, které bylo téměř vysídlené a sloužilo pouze pro bezpečnostní účely. Později došlo k jeho revitalizaci, obnově uzavřených míst a jejich otevření převážně pro turisty (například na Šumavě nebo v Podyjí). Počet hraničních přechodů se na této straně také zvýšil. \n\nOd 1. května 2004, kdy je republika členem EU, došlo k zjednodušení provozu na hranicích, zrušily se celní kontroly a odpadly tak dlouhé kolony vozidel. Po začlenění země do Schengenského systému (21. prosince 2007) pak kontroly odpadly úplně a hranicemi je možné procházet zcela bez zastavení. V případě potřeby však země může své hranice opět dočasně uzavřít.\n\nDnešní hranice České republiky vycházejí z historického základu, z větší části už středověkého. Severovýchodní hranice Českého Slezska s dnešním Polskem existuje od poloviny 18. století. Poslední větší úpravy proběhly po první světové válce, kdy při vzniku Československa získaly České země malá území od Rakouska (Vitorazsko, Valticko, Dyjský trojúhelník) a tehdejšího Německa (Hlučínsko) a byla stanovena česko-polská hranice v Těšínsku.\n\nZa relativní stálost vděčí české hranice i své geografické povaze - z větší části jsou vedeny po přirozených překážkách, jako jsou horské masivy nebo (v mnohem menší míře) vodní toky. Konkrétně je to od jihozápadu přes severozápad na severovýchod pás pohoří Novohradské hory, Šumava, Český les, Smrčiny (okrajově), Krušné hory, Labské pískovce, Lužické hory, Jizerské hory, Krkonoše, Broumovská vrchovina, Orlické hory, Králický Sněžník, Rychlebské hory, a na jihovýchodě pak Bílé Karpaty, Javorníky a Moravskoslezské Beskydy. Říční hranice nalezneme především na Moravě a ve Slezsku; části státní hranice vedou zejména po Dyji, Moravě, Olši a Opavě.\n\nDle Ústavy České republiky „Území České republiky tvoří nedílný celek, jehož státní hranice mohou být měněny jen ústavním zákonem.“ (čl. 11) Vzhledem k tomu, že součástí ústavního pořádku jsou i zákony Národního shromáždění Československé republiky, Federálního shromáždění Československé socialistické republiky a České národní rady upravující státní hranice, je v současné době státní hranice definována těmito zákony:\n\n\nDle smlouvy mezi Českou a Slovenskou republikou ze dne 4. ledna 1996 o společných státních hranicích (tzv. Židlochovické smlouvy) je státní hranice definována jako „plocha, která vertikálně prochází hraniční čarou po zemském povrchu a odděluje území obou států, jejich vzdušný prostor, prostor pod zemským povrchem, nadzemní a podzemní stavby a zařízení všeho druhu.“\n\n\n\n"}
{"id": "228049", "url": "https://cs.wikipedia.org/wiki?curid=228049", "title": "Hraniční pásmo", "text": "Hraniční pásmo\n\nHraniční pásmo se nachází v některých zemích u jejich státních hranic. Jedná se o zakázanou oblast (či oblast s omezeným přístupem), sloužící k bezpečnostním účelům (tj. vojenská, policejní či jiná bezpečnostní kontrola).\n\nHraniční pásmo je viditelně označené a může se táhnout jen stovky metrů, ale i desítky kilometrů daleko od hranic samotných, záleží na politické situaci.\n\nMezi známá hraniční pásma patří například demilitarizovaná zóna mezi oběma korejskými státy, hraniční pásmo ČSSR podél hranic se Západním Německem a Rakouskem, či ostře střežená hranice mezi NSR a NDR. Hraniční pásma na území „zemí socialistického tábora“ byla považována za symbol nesvobody a omezení pohybu osob, mnohdy přirovnávána i k vězení.\n\nVýznamné je i hraniční pásmo podél hranice mezi severním a jižním Kyprem, které není pro obyvatele obou států prostupné a je spravováno jednotkami OSN.\n\nOd roku 1945 do 1950 spočívala ochrana státních hranic a pohraničního pásma ČSR v pochůzkovém hlídkování.\n\nCelní pohraniční pásmo se nacházelo 10 až 15 kilometrů od státní hranice směrem do vnitrozemí. V tomto pásmu nebyl život obyvatelstva nějak významněji usměrňován. Snahy o ztížení přístupu ke státní hranici jsou patrné již od roku 1948. Omezení se zprvu týkala jen části hranic s americkou okupační správou, později došlo i k omezení vztahující se k hranic s Rakouskem, jinými slovy jako důsledek oblasti sousedící se sovětskou okupační zónou.\n\nV roce 1951 vznikla u hranic tři pásma: zakázané pásmo, hraniční pásmo a pásmo pohraniční.\n\nV pohraničním pásmu nebyla ustanovena zvláštní omezení pro obyvatelstvo. Jednalo se o operační prostor pro Pohraniční stráž.\n\nKadaň, Jáchymov, Kraslice, Aš, Cheb, Mariánské Lázně, Tachov, Horšovský Týn, Domažlice, Klatovy, Sušice, Vimperk, Prachatice, Český Krumlov, Kaplice, Trhové Sviny, Třeboň, Jindřichův Hradec, Dačice, Moravské Budějovice, Znojmo, Mikulov, Břeclav, Skalica, Malacky, Bratislava-venkov, Bratislava-město, Šamorín, Dunajská Streda, Čalovo, byly prohlášeny v roce 1951 pohraničním územím.\n\nHraniční pásmo bylo vyhlášeno v dubnu 1950 z důvodu omezení obyvatelstva v působišti Pohraniční stráže. Hranici hraničního pásma tvoří hraniční čára. Hraniční pásmo zasahovalo 12 až 15 kilometrů do vnitrozemí. Vnitřní hranice obsahovaly výstražné cedulky podél cest. Vstup do pásma byl jen na povolení a platil zde zákaz pohybu mimo cesty, silnice nebo železnice od setmění do svítání. Povolení k pohybu bylo udělováno příslušným oddílem. Z hraničního pásma byli vysídleni \"nespolehliví\" obyvatelé. Takto bylo postiženo asi 600 rodin, což je přibližně 1600 \"nespolehlivých osob\".\n\nJednalo se o pásmo s nejvyšší mírou restriktivních opatření o hloubce cca 2 km od státní hranice. Rozsah zakázaného pásma určoval příslušný velitel Pohraniční stráže, které vyhlásil příslušný okresní národní výbor. Pásmo bylo vysídleno. Vysídlení postihlo přibližně 800 rodin, což je zhruba 2500 osob. Veškeré budovy byly určeny k demolici, vyjma těch budov, které připadly MV nebo MNO z důvodu snadnější kontroly a zamezení případnému místnímu obyvatelstvu v poskytování znalostí místního terénu uprchlíkům snažících se dostat přes hranice. V roce 1964 bylo zakázané pásmo zrušeno.\n\nVelice brzy se ukázalo, že systém tří restriktivních pásem je hospodářsky neúnosný. Od poloviny 50. let docházelo k dílčím úpravám, které vyvrcholily v roce 1964. Po zrušení zakázaného pásma bylo stanoveno hraniční pásmo v rozsahu 1–3 kilometry od státní hranice. Vstup do hraničního pásma byl pouze na propustku.\n\nHlavním prvkem zabezpečení státních hranic Československa byl drátěný zátaras. V roce 1951 započalo budování. Výstavba byla dokončena v roce 1952 o celkové délce 697 235 km. Drátěný zátaras sestával ze tří plotů (tzv. stěn), několik metrů od sebe, na nichž byly připevněny ostnaté dráty, přičemž \"krajní stěny\" zabraňovaly přístupu ke \"střední stěně\". Krajní stěny měly za úkol zpomalit útěk uprchlíků a zamezit přístup zvěře ke \"střední stěně\". Tato \"střední stěna\" byla tvořena dřevěnými kůly, které byly zbaveny kůry a ve spodní části opáleny plamenem jakožto ochrana proti hnilobě. Kůly byly 12–14 cm silné a 220-270 cm dlouhé a zatlučené do země. \"Střední stěna\" byla postavena z kůlu silných 14 až 16 cm a vysokých 280 až 290 cm. Kůly byly ve spodní části opáleny a vsazeny a utěsněny do předem vyhloubených jam. Na \"střední stěně\" se nacházelo 5 až 7 nástražných vodičů napojených na transformátor.\n\nPůvodní trasa zátarasu byla v letech 1953–1956 přestavěna za přítomnosti sovětských poradců s cílem odstranit hluchá místa a nepřehledné lomy. Mezi těmito úpravami byla rozšířena a dokončena elektrifikace drátěného zátarasu. V letech 1952–1957 byl prostor mezi stěnami v jednotlivých řadách zátarasů zaminován. V důsledku časté poruchovitosti min byl zátaras již v 50. létech odminován. Krom výše jmenovaného byl v roce 1951 budován kontrolní pás. Jednalo se o uvláčený pruh země o šíři 15 metrů v bezprostřední blízkosti hranice, v místech, kde nebyl lesní porost. Případný \"narušitel\" v něm zanechal stopy a PS mohla tak označit konkrétní místo přechodu, a tak mohl být pronásledován.\n\nV rámci změnou rozsahu hraničního pásma a zrušením zakázaného pásma byl změněna i podoba zátarasu. Původní dřevěný zátaras se třemi stěnami byl nahrazen zátarasem o dvou stěnách a se 7 nástražnými vodiči vysokého napětí, signálním zařízením a kontrolním orným pásem o šířce 8 metrů. Dřevěný zátaras byl doplněn o věžové pozorovatelny na \"hlavních směrech pravděpodobného postupu narušitelů\" a týlovou signální stěnou. Elektrifikace zátarasu byla nakonec zrušena v roce 1965. Místo toho se začala používat signální stěna U-60. Později byla inovovaná na U-70 a U.80.\n\n\n"}
{"id": "228051", "url": "https://cs.wikipedia.org/wiki?curid=228051", "title": "Kalocsa", "text": "Kalocsa\n\nKalocsa (česky \"Kaloča\", ) je město v župě Bács-Kiskun nedaleko levého břehu Dunaje. Žije zde obyvatel. \n\nMěsto je významné tím, že zde bylo roku 1000 zřízeno první biskupství v Uhrách, (nejpozději roku 1135 povýšené na arcibiskupství). Prvním biskupem kaločským, a tedy i uherským, byl Asztrik, podle legendy žák a přítel svatého Vojtěcha.\n\nHlavní pamětihodnosti města představují barokní arcibiskupský palác, klenotnice, katedrála a další církevní stavby. Kalocsa silně utrpěla osmanskou přítomností po roce 1526. Zčásti vylidněnou oblast kolem Kalocsi kolonizovali počátkem 18. století Němci (například městys Harta a vinařská obec Hajós), Slováci (vesnice Miske) a Srbové a Chorvati (vesnice Bátya). Multietnický charakter si Kalocsa a okolí uchovaly dodnes.\n\nV Kalocse též bývala početná židovská obec. Většina jejích členů však byla deportována do koncentračních táborů v roce 1944 po obsazení Maďarska německou armádou. Synagoga dnes objekt využívá zdejší městská knihovna, o židovský hřbitov se stará město.\n\nOd padesátých let byla Kalocsa jako arcibiskupské sídelní město pod tlakem komunistické správy - sídlo župy bylo přeneseno do Kecskemétu, stejně jako instituce vysokého školství. V rámci města se usídlila ruská posádka, z bývalé jezuitské koleje přímo v centru se stala ženská věznice.\n\nEmblematickou plodinou města a jeho okolí je paprika, které je věnována i expozice v Muzeu papriky a jejímž výzkumem se zde zabývá Výzkumný ústav papriky.\n\nV Kalocse se narodil i světově proslulý sochař Nicolas Schöffer, který má zde muzeum se svými původními modely, kresbami a projekty. Jeho světelná a kynetická věž je jednou z dominant města.\n\nDnes sídlí v Kalocse Vysoká škola Pála Tomoriho. Město pořádá každým rokem operní festival Modrý pták (\"Kék madár\"), Dny papriky (\"Paprika Napok\") a obrok podunajský folklorní festival (\"Duna-menti Folklór Fesztivál\") s mezinárodní účastí.\n\n\n"}
{"id": "228052", "url": "https://cs.wikipedia.org/wiki?curid=228052", "title": "Rakev", "text": "Rakev\n\nRakev je schránka na mrtvé tělo člověka nebo zvířete. Bývá ze dřeva či jiného materiálu. Dřevěné rakve zhotovují truhláři. Nebožtík se do ní ukládá před smutečním obřadem a je v ní až do jeho ukončení, rakev též slouží k přepravě nebožtíkova těla. Následně je spálen, nebo pohřben i s rakví do země, sarkofágu, případně je rakev uložena jinak.\n\nSlovo se v češtině objevuje poměrně pozdě (ve slovníku Lactifer Jana Aquensia Vodňanského (sepsán 1508, vytištěn 1511. Dříve byla rakev označována např. jako \"truhla\" nebo \"koryto\")\n\nVětšina českého obyvatelstva byla před rokem 1500 pravděpodobně pochovávána bez rakví.\nJosef II. přechodně v rámci úsporných opatření zavedl pohřbívání ve výsypných rakvích (na více použití) nebo v pytlích.\n\n\n"}
{"id": "228053", "url": "https://cs.wikipedia.org/wiki?curid=228053", "title": "Cyklistické trasy v Česku", "text": "Cyklistické trasy v Česku\n\nCyklistické trasy v Česku jsou značeny od roku 1997 speciálním turistickým značením Klubem českých turistů. Od roku 2001 jsou pro značení cyklotras používány i speciální směrové dopravní značky zavedené od 31. ledna 2001 vyhláškou č. 30/2001 Sb. Oba tyto způsoby značení tvoří jeden celek, jehož metodickým garantem je z pověření ministerstev dopravy a vnitra Klub českých turistů. Cyklotrasy jsou rozděleny do čtyř tříd, přičemž počet číslic v označení trasy se rovná třídě, do níž je zařazena.\n\nSpeciální číslování je od roku 2007 zaváděno v Praze, kde před číslem trasy je ještě písmeno A. \nZřizování a údržbu financují většinou kraje, někdy i obce a soukromé subjekty. Mimoto existují v mnoha oblastech i jiné způsoby značení cyklotras, které buď pocházejí z dřívější doby nebo byly zřízeny subjekty, které nepovažovaly za nutné značení do celostátního systému začleňovat.\n\nZejména v obcích a oblastech s velkým významem dopravní a rekreační cyklistiky jsou cyklotrasy vedeny přednostně po stezkách pro cyklisty. Často však jsou vedeny i po vozovce jiných komunikací se slabším nebo vyloučeným motoristickým provozem nebo ve vyhrazeném jízdním pruhu. Běžné cyklotrasy by měly být vedeny jen po pozemních komunikacích s povrchem silniční kvality, zatímco cyklotrasy vedené i po nezpevněných cestách v terénu se označují jako cykloturistické trasy.\n\nVedení cyklotras i cyklostezek vychází též z ČSN 73 6110 Navrhování místních komunikací (článek 10.4.1.2 požaduje v obci ucelenou síť pro cyklistickou dopravu včetně regionálních vazeb) a technických podmínek TP 179 Navrhování komunikací pro cyklisty (přímost spojení, ucelenost a srozumitelnost sítě, atraktivita a bezpečnost). Technické podmínky TP 108 Zásady pro orientační značení na cyklistických trasách (1. července 1999) jsou zastaralé a neobsahují řešení konkrétních typů situací, ale pouze dopravní značky, které byly již převzaty do vyhlášky č. 30/2001 Sb.\n\nKromě cyklistických tras vyznačených přímo v terénu vydávají různá zájmová sdružení, vydavatelé map atd. i popisy nevyznačených tras doporučených pro cyklisty.\n\nMezi významné průkopníky budování cyklistických stezek a cyklistických tras v Česku patřilo od svého vzniku v roce 1997 občanské sdružení Oživení. Mezi jeho významné protagonisty patřili například jeho předseda Petr Štěpánek, který se v roce 2006 stal členem Rady hlavního města Prahy, a Jan Bouchal. Po tragické smrti Jana Bouchala (12. 1. 2006), který od prosince 2005 byl předsedou sdružení, činnost sdružení v oblasti cyklistiky polevila, ale pokračuje, ve spolupráci s obcemi i státními úřady.\n\nSpolek Oživení se také podílel na zřizování zelených koridorů Greenways, které spravuje nadace Partnerství.\n\nNa rozvoji cyklotras se významným způsobem podílí i Klub českých turistů. Vzhledem k tomu, že cyklisté více utrácejí než pěší turisté, je budování cyklostezek a cyklotras atraktivní i pro obce, podnikatele a jejich sdružení atd.\n\nNárodní strategie rozvoje cyklistické dopravy České republiky \nbyla schválena usnesením vlády č. 678 ze 7. července (června?) 2004. Koncepci zpracovává sekce pěší a cyklistické dopravy Centra dopravního výzkumu.\n\nČíslování cyklotras koordinuje a evidenci vede z pověření ministerstev dopravy a vnitra Klub českých turistů. K 1. 1. 2003 v České republice Klub českých turistů evidoval 19 024 km vyznačených tras, z nichž 16 232 km bylo značeno dopravními značkami a 2 792 km pásovými značkami. Za cílový stav je považována síť v délce 35 000–40 000 km. K 1. 1. 2005 bylo evidováno 25 621 km cyklotras.\n\nCyklistické trasy jsou rozděleny do čtyř tříd, třídě odpovídá počet cifer v číselném označení trasy (např. 1, 47, 471, 0028). \n\nZákony speciálně neřeší, jak financovat značení cyklistických tras. Podle zkušeností KČT z let 1998–2002 na obnovu 1 km značené trasy je nutné vynaložit asi 200 až 300 Kč za rok. V roce 2003 příspěvek pro KČT na údržbu značených tras z rozpočtu Ministerstva pro místní rozvoj ČR 7 miliónů korun ročně byl používán jen na údržbu značení pěších a lyžařských tras. Financování údržby značení cyklistických tras je zejména záležitostí krajů.\n\nV roce 2011 národní cyklokoordinátor Jaroslav Martinek z Centra dopravního výzkumu oznámil, že do tří let má být zaveden nový systém číslování hlavních dálkových cyklotras. Má vzniknout 8 páteřních tras s čísly 1 až 8 a dalších 30 významných tras s čísly 11 až 59. Většina z nich má být trasována podél řek, například podél Ohře č. 6, podél Bečvy č. 50, podél Labe č. 2 a podél Vltavy č. 7. Jedním z důvodů změny je, že hlavní cyklistické koridory mnohde vznikly mimo původně navržené cyklotrasy.\n\nV úsecích vedených přes Prahu jsou od roku 2007 i dálkové cyklotrasy označovány speciálním pražským číslováním. Levobřežní páteřní cyklotrasa má označení A 1 a pravobřežní A 2.\n\nNavržené dálkové trasy:\n\n\nZelené koridory Greenways slouží k rekreaci, sportu a nemotorové dopravě. Jejich trasy jsou vyznačeny v rámci klasicky značených cyklotras. Může se jednat o dálkovou trasu, například Greenways Praha–Vídeň, nebo lokální, jako je pražská Greenway Botič.\n\n5. dubna 2013 na veletrhu For Bikes Jaroslav Martinek navíc oznámil, že některé dálkové trasy mají být označeny modrožlutým logem a číslem evropské cyklistické sítě EuroVelo. Přes Českou republiku mají vést čtyři trasy EuroVelo:\nTrasy EuroVelo v České republice:\n\nSpeciální směrové dopravní značky pro cyklotrasy byly zavedeny od 31. ledna 2001 vyhláškou č. 30/2001 Sb. \nAčkoliv podle Zákona o pozemních komunikacích by na silnicích a místních komunikacích měly být všechny trvalé svislé dopravní značky součástí pozemní komunikace a tedy patřit příslušné obci, kraji či státu, fakticky tyto směrovky zpravidla na základě dohody se státem a dalšími subjekty zřizuje a spravuje samostatně Klub českých turistů.\n\nV některých oblastech jsou cyklotrasy IV., někdy i III. kategorie vyznačeny směrovkami a pásovým turistickým značením Klubu českých turistů. Od turistického značení pro pěší se cyklistická značka odlišuje tím, že krajní pásy jsou žluté a vnitřní pás může být červený, modrý, zelený nebo bílý a značka je větší (140 x 140 mm). Turistické směrovky pro cyklisty mají žlutý podklad.\n\nV některých oblastech se pásové značení nevyužívá a všechny cykloturistické trasy jsou značeny dopravním značením.\n\n\n\n"}
{"id": "228054", "url": "https://cs.wikipedia.org/wiki?curid=228054", "title": "Litanie", "text": "Litanie\n\nLitanie je prosebná modlitba skládající se z krátkých výzev, které pronáší kněz nebo někdo jiný při bohoslužbě anebo soukromě, a shromáždění mu odpovídají patřičnou prosbou k Bohu nebo svatým.\n\nCílem litanií je buď Otec, Syn a Duch Svatý, Panna Maria nebo některý svatý.\n\nNejčastějším způsobem litanie je způsob, kdy kněz (nebo někdo jiný) vysloví výzvu, a shromáždění mu jednohlasně odpoví: „smiluj se nad námi“ (když výzva směřuje k božským osobám) nebo „oroduj(te) za nás“ (k svatým). Litanie se může číst nebo zpívat.\n\nVe východní liturgii se obdobná modlitba nazývá ektenie.\n\n\n"}
{"id": "228055", "url": "https://cs.wikipedia.org/wiki?curid=228055", "title": "Maserati Ghibli", "text": "Maserati Ghibli\n\nMaserati Ghibli je typová řada vozů, která se začala vyrábět na konci 60. let 20. století. V roce 2013 byla představena již třetí generace Ghibli.\n\nNázev Ghibli označuje horký saharský vítr.\n\nGhibli první generace byla vyráběna v letech 1966 až 1973 ve verzi coupé a kabriolet s osmiválcovými mototry uspořádanými do V.\n\nGhibli se poprvé objevilo v roce 1967, je považováno za nejdokonalejší silniční automobil značky Maserati v 60. letech. Nebyl sice tak technicky vyspělý jako jeho konkurenti Ferrari 275 GTB/4 nebo Lamborghini 350GT, ale svými tvary byl přinejmenším stejně krásný.\n\nTvary tohoto nízkého vozu navrhl talentovaný Giorgetto Giugiaro (dodnes patří návrh k jeho nejoblíbenějším). Model Ghibli byl podle měřítek luxusních sportovních automobilů velmi úspěšný. V roce 1969 byl představen také model Maserati Ghibli Spider. Automobilka tak projevila zájem zatraktivnit vůz především ve Spojených\nstátech. V roce 1969 vznikl typ s názvem Indy. Technické řešení bylo shodné s ostatními typy Ghibli, ovšem s jiným, méně oceňovaným tvarem karoserie. Výroba byla zastavena v roce 1973, kdy byl model Ghibli nahrazen typy Maserati Bora a Khamsin, které se staly novými vlajkovými loděmi automobilky.\n\nVůz poháněl vidlicový osmiválec o objemu 4,7 litru a výkonem 330 koní. Hmotnost vozu byla jen 1200 kg. Díky tomu automobil dosahoval maximální rychlosti 270 km/h. Pozdější verze SS s objemem 4,9 litru měla výkon pouze o 5 koní vyšší, ale dosahovala max. rychlosti 280 km/h.\n\nGhibli první generace se vyráběla do roku 1973. Celkem bylo vyrobeno přes 1200 exemplářů, z toho 125 Spiderů.\n\nGhibli druhé generace se vyráběla v letech 1992-1996 bylo jen coupé se zkosenou zádí postavené na bázi vozu Maserati Biturbo. Design pochází z pera designérské legendy Marcela Gandiniho. Motorizaci obstarávaly výhradně V6 o objemech 2 000 cm³ a 2 800 cm³ o výkonech od 280-330 k.\n\nVyráběly se tyto varianty - Ghibli, Ghibli GT, Ghibli 2.0 Cup, Ghibli Open Cup. Hmotnost vozů se pohybovala kolem 1 365 kg. Vozy dosahovaly maximální rychlosti 250 km/hod a měly stavitelný podvozek.\n\nPočty vyrobených kusů:\n\nGhibli třetí generace se začala vyrábět od roku 2013. Výroba této řady se přestěhovala z Modeny do Grugliaska u Turína. Tato továrna v minulosti sloužila Bertonemu. Nabídka výhradně motorů typu V6 je opravdu bohatá. Maserati s touto typovou řadou vstupuje do segmentu kategorie E, s pohonem všech kol a dieselovým motorem.\n\nZákladní charakteristika: délka x šířka x výška x rozvor: 4 971 × 1 945 × 1 461 × 2 998 mm, objem kufru/nádrže: 500/80 l (diesel 70 l), pneumatiky: 235/50 R18, hmotnost: 1 810 - 1 835 kg (rozložení hmotnosti 50:50).\n\n\nTradiční zvuk dieselu důmyslně maskují speciální aktivní rezonátory umístěné ve výfukovém potrubí. Výsledkem je, že při jízdě auto burácí a vydává chrapot a ryk, pro naftový motor netypický. Ghibli má osmistupňový automat od ZF, který je upravený tak, aby zvládl 7 200 otáček za minutu. Jak uvádí Federico Landini, šéf vývoje: „To nikdo jiný nemá, pro ostatní je limitem 6 800 otáček“, \n"}
{"id": "228056", "url": "https://cs.wikipedia.org/wiki?curid=228056", "title": "Svatý Valentin", "text": "Svatý Valentin\n\nSvatý Valentin (? – 269? Terni, Římská říše) byl pravděpodobně římský kněz, biskup, který roku 269 zemřel mučednickou smrtí.\n\nNení přesně známo, kdy byl svatořečen, stalo se tak v raném středověku, protože je zapsán ve Zlaté legendě ze 13. století a v chrámových kalendářích 14. století, včetně českých. V římském martyrologiu se jeho svátek slaví 14. února. Kolem životopisu tohoto světce panují nejasnosti, existují dvě legendy, nejspíše se v nich prolínají životy dvou stejnojmenných světců. Podle prvé legendy sv. Valentin z Terni zemřel mučednickou smrtí 14. února 269 na příkaz římského císaře Claudia II. poté, co přes zákaz oddával snoubence podle křesťanského ritu. Byl tedy kněz v Římě nebo biskup v jihoitalské Interamně (dnešní Terni).\n\nV obou verzích legendy byl sv. Valentin původem urozený Říman. Podle jedné byl roku 203 zvolen biskupem v Terni. Po několika letech jej pozval rétor Kratón do Říma, aby léčil jeho syna. Valentin se za chlapce modlil, až jej Bůh vyslyšel a syna zázračně uzdravil. Proto se Kratón se svou domácností, svými 3 žáky, urozenými to Athéňany, a synem městského prefekta nechal od Valentina pokřtít. Římští senátoři za to Valentina obvinili z nekalých praktik a na prefektův rozkaz byl uvržen do žaláře. Na to byl jedné noci sťat. Tři jeho bývalí žáci, Prokulus, Efébus a Apollónius, přenesli jeho tělo na pohřebiště při Via Flaminia nedaleko Terni; odtud byly ostatky přemístěny a s tumbou vyzdviženy na oltář pozdějšího kostela sv. Valentina v Terni. Přesný rok smrti sv. Valentina není znám, uvádějí se tři možnosti: 269, 270 a 273.\n\nSv. Valentin byl po dvou zázracích ctěn jako ochránce proti pakostnici a padoucnici: Za kruté zimy k němu přišel chudě oděný a mrazem zkřehlý muž, kterého Valentin utěšil a oblékl do svých šatů. Šaty mu týž den vrátil nebeským jasem zářící jinoch řka: „Zde jest oděv, kterým jsi dnes obdaroval Ježíše samého; za to ti propůjčí milost hojit dnu a padoucnici.“\n\nPodle dalších legendárních zdrojů vrátil sv. Valentin zrak dceři soudce Asteria poté, co byl uvržen císařem Claudiem II. do žaláře. Valentin se ve vězení modlil za soudcovo obrácení a ten přišel, aby Valentina vyzkoušel. Řekl mu: „Je-li tvůj Bůh opravdu jediný pravý, jak říkáš, ať skrze tebe ukáže svou moc a mé slepé dceři vrátí zrak.“ Valentin přiložil svou dlaň na oči nevidomé a modlil se, až dívka prohlédla. Asterius s celou rodinou uvěřil v Krista a požádal o křest. Zprávy o uzdravení slepé a o obrácení soudce se roznesly po městě. Křesťané se radovali, pohany zachvátil hněv, zaútočili na soudcův dům. Valentina vyvlekli ven, ztloukli ho a odvedli na Flaminijskou cestu, kde byl sťat mečem.\n\nTělo sv. Valentina bylo podle prvé verze legendy pohřbeno v Římě v katakombách, nad nimiž byla o století později vystavěna bazilika, nebo 80 kilometrů dále v Terni. Dnes je v Římě světec uctíván v chrámech sv. Praxedy a Panny Marie. Část ostatků sv. Valentina se dostala již ve středověku do mnoha evropských zemí, zejména severně od Alp. Většinou jde o fragmenty kostí. Speciálně jsou uctívány nejméně ve dvou desítkách evropských chrámů, zejména v Německu, Rakousku, Polsku, Velké Británii a Severním Irsku.\n\nK ostatkům medializovaným v posledním desetiletí patří světcova kost z lopatky, uchovávaná na oltáři kapitulní baziliky sv. Petra a Pavla v Praze na Vyšehradě, získaná možná již za císaře Karla IV., nebo až v 19. století. Ostatek byl znovunalezen v barokním relikviáři společně se třemi dalšími v roce 2002. Tyto relikviáře byly součástí barokní výzdoby kostela sv. Petra a Pavla ze 2. čtvrtiny 18. století. Při rekonstrukci a dostavbě chrámu v letech 1885-1903 byly přeneseny na nové oltáře a odstraněny teprve po nástupu komunistického režimu v 50.letech 20. století. Relikviář bývá vystavován na svátek svatého Valentýna..\n\nK nejstarším místům svatovalentinské úcty v Čechách patřil středověký kostel sv. Valentina ve Valentinské ulici na Starém Městě pražském, postavený pravděpodobně koncem 12. století, odsvěcený roku 1792 a zbořený při asanaci staré zástavby Prahy v závěru 19. století. Ve Svatovítské pokladnici na Pražském hradě byl ostatek sv. Valentina vložen do gotického relikviáře, stejně tak je relikvie sv. Valentina zaznamenána v soupisu ostatků na hradě Karlštejně.\n\n\nSvatý Valentýn má svátek v den své smrti 14. února\n\n\n\n"}
{"id": "228058", "url": "https://cs.wikipedia.org/wiki?curid=228058", "title": "Anna Tyrolská", "text": "Anna Tyrolská\n\nAnna Tyrolská (4. října 1585, Innsbruck – 14. prosince 1618, Vídeň) byla rakouská arcivévodkyně, manželka Matyáše Habsburského, římskoněmecká císařovna a královna česká, uherská a chorvatská.\n\nAnna byla nejmladší dcerou Ferdinanda Tyrolského a jeho druhé manželky Anny Kateřiny Gonzagové. Její rodiče byli příbuznými – matka byla dcerou Eleonory, sestry Ferdinanda Tyrolského, a Anna byla tedy neteří svého manžela. Spolu s rodiči a sestrou vyrůstala v Tyrolsku.\n\nDne 4. prosince 1611 se Anna ve Vídni vdala za svého bratrance Matyáše Habsburského, kterému v té době bylo více než padesát let a byl stále svobodný a bezdětný.\n\nMatyáš byl mladší syn Maxmiliána II. Habsburského, kdežto Anna byla dcerou Maxmiliánova mladšího bratra Ferdinanda.\n\nV roce 1612 se Matyáš stal císařem a Anna císařovnou. Tři dny po Matyášově císařské korunovaci, která se konala 27. června 1612, podstoupila tento obřad ve Frankfurtu nad Mohanem i Anna. Dne 25. března 1613 byla v Prešpurku (Bratislavě) korunována svatoštěpánskou korunou uherských králů. Pražská korunovace proběhla až o tři roky později, 29. února 1616.\n\nJako přísná katolička podporovala spolu s kardinálem Melchiorem Kleslem řád kapucínů ve Vídni. Také v Praze na Starém Městě iniciovala přestavbu anenského kláštera a přilehlého kostela sv. Anny.\nProtože bylo její manželství s Matyášem bezdětné, bylo následnictví na základě tzv. Oňatovy smlouvy určeno Ferdinandovi II. ze štýrské větve Habsburků. Ten byl ještě za Matyášova života v roce 1617 přijat českým sněmem (včetně většiny nekatolíků) za budoucího českého krále Ferdinanda II. V roce 1618 nechal zatknout Matyášova poradce Melchiora Klesla, což Matyáš i Anna velmi těžce nesli.\n\nV roce 1617 Anna s manželem založila klášter kapucínů, kde chtěla být společně s ním pochovaná. Zemřela o rok později, jen tři měsíce před svým manželem, ve věku 33 let. Po dokončení stavebních prací v roce 1633 byly její a manželovy ostatky uložené v kryptě vídeňského kostela kapucínů, ze které se stala rodová nekropole Habsburků.\n\n\n"}
{"id": "228059", "url": "https://cs.wikipedia.org/wiki?curid=228059", "title": "Pannonhalma", "text": "Pannonhalma\n\nPannonhalma (česky \"Panonský vrch\", resp. \"kopec\") je město v Maďarsku v župě Győr-Moson-Sopron, asi 20 kilometrů jihovýchodně od Győru. Žije zde 3 960 obyvatel.\n\nNa kopci u města (282 m n. m.) se nachází benediktinské arciopatství sv. Martina založené v roce 996 uherským knížetem Gejzou. Klášterní komplex je od roku 1996 zapsán na Seznamu světového kulturního dědictví UNESCO.\n\nPannonhalmský arciopat patří mezi tzv. územní opaty, což znamená, že pro několik klášteru podřízených farností (v současnosti 14) plní funkci biskupa (a přijímá biskupské svěcení). Zdejší benediktini spravují rovněž gymnázium.\n"}
{"id": "228062", "url": "https://cs.wikipedia.org/wiki?curid=228062", "title": "Glen Keith", "text": "Glen Keith\n\nGlen Keith je skotská palírna společnosti Pernod-Ricard nacházející se ve městě Keith v hrabství Banffshire, jež vyrábí skotskou sladovou whisky.\n\nPalírna byla založena v roce 1958 a produkuje čistou sladovou whisky. Tato palírna do roku 1957 bývala obilným mlýnem, který na palírnu přestavěla společnost Seagram. Je druhou skotskou palírnou postavenou ve 20. století po palírně Inverleven. Produkuje whisky značky Glen Keith, což je 12letá whisky s obsahem alkoholu 43%. Část produkce se používá do míchaných whisek. Tato whisky je velmi kolísavé úrovně s příjemnou travnatou příchutí.\n"}
{"id": "228065", "url": "https://cs.wikipedia.org/wiki?curid=228065", "title": "Aelia Capitolina", "text": "Aelia Capitolina\n\nAelia Capitolina (plný latinský název je Colonia Aelia Capitolina) bylo římské město vybudované po vzoru římských kolonií v roce 131 z rozkazu římského císaře Hadriana na místě zničeného Jeruzaléma, který byl srovnán se zemí po první židovské válce.\n\n„Aelia“ pochází z Hadrianova \"nomen gentile, rodového jména Aelius\", zatímco „Capitolina“ znamenala, že nové město bylo vystavěno na počest boha \"Jupitera Kapitolského\", jehož chrám byl zbudován na místě zbořeného jeruzalémského chrámu. Od latinského jména „Aelia“ se odvozuje původní arabské jméno pro Jeruzalém „Ilija“ (arabsky إلياء).\n\nZaložení Aelie Capitoliny a především vybudování pohanského chrámu na místě zničeného jeruzalémského chrámu bylo příčinou povstání Bar Kochby, které trvalo mezi lety 132 - 135. Židům byl zakázán vstup do města a tento zákaz Římané drželi v platnosti až do 4. století (Židům je povolen vstup jen jeden den v roce při dni nářků nad zničením Chrámu). Aelia Capitolina neměla městské hradby, neboť město bylo pod ochranou pevnůstky desáté římské legie. Oddělení od Jeruzaléma, který patrně zabíral celý západní městský kopec, bylo zodpovědno za bránění Židům v návratu do města.\n\nMěstský plán Aelie Capitoliny ukazuje, že město bylo typickým římským městem, kde hlavní třída křižovala podélně od jedné strany ke druhé městskou zástavbou.\n\nPůvodní městská hlavní třída, lemována řadami sloupů a obchodů, byla okolo 73 stop (kolem 22 metrů) široká (což je zhruba stejně jako dnešní šestiproudá dálnice). Hadriánské Cardo Maximus v Aelii Capitolině skončilo někde v oblasti dnešní Davidovy ulice v Jeruzalémě.\n\n"}
{"id": "228067", "url": "https://cs.wikipedia.org/wiki?curid=228067", "title": "Dialogy karmelitek", "text": "Dialogy karmelitek\n\nDialogy karmelitek (ve francouzštině Dialogues des Carmélites) je opera o třech dějstvích Francise Poulenca. V roce 1953 vyhledal Poulenca Guiido Valcarenghi z nakladatelství Casa Ricordi a pověřil ho napsáním baletu pro operní dům \"La Scala\" v Miláně. Když Poulenc námět odmítl s tím, že je nudný a neispirativní, nabídl Valcarenghi místo baletu scénář od Georgese Bernanose, podle novely \"Die Letzte am Schafott\" (Poslední na popravišti) od Gertrudy von le Fort. Historický příběh se odehrává v karmelitánském klášteře v Compiègne za Francouzské revoluce. Poprvé byla opera publiku představena v italské verzi v \"la Scale\" 26. ledna 1957; původní francouzská verze měla premiéru 21. června 1957 v pařížském \"Théâtre National de l'Opéra\" (současná \"Opéra national de Paris\").\n\nOpera Dialogy karmelitek je jedním z mistrných Poulencových vokálních děl. Samotné dialogy jsou pojaty jako recitativy s melodickou linkou, která následuje text, harmonická stavba je svěží a bohatá. Poulencovy hluboké náboženské pocity jsou patrné v nádherných a cappella pasážích \"Ave Maria\" ve 2. dějství; scéně 2 a \"Ave verum corpus\" ve 2. dějství; scéně 4.\n\nLibreto je neobvykle hluboké díky psychologické studii kontrastních povah \"Matky Marie de l'Incarnation\" a \"Blanche de la Force\".\n\nOpera začíná v dubnu 1789 v pařížském domě markýze de la Force. Na ulicích probíhají lidové nepokoje, které zakrátko vyústí ve Velkou francouzskou revoluci. Do markýzova pokoje přichází jeho syn a vyjadřuje strach o svou bojácnou sestru Blanku, která uvázla v kočáře uprostřed bouřícího se davu. Blanka nakonec přijíždí a událost se snaží zlehčovat. Když se ale při odchodu z místnosti vyleká postavy sloužícího, vyjde najevo, že to pro ni byla ve skutečnosti děsivá příhoda. Blanka se vrací k otci a svěřuje se mu, že má v úmyslu vstoupit do karmelitánského kláštera.\n\nProměna: Klášter karmelitek v Compiègne o několik týdnů později. Blanka je přijata nemocnou převorkou – paní de Croissy. Ta jí nejprve vysvětluje, že klášter má sloužit jako místo modliteb, a nikoliv jako úkryt před světem. Je ale dojata její upřímností, a proto ji do kláštera přijme. lanka přijme řádové jméno sestra Blanka od Kristovy úzkosti.\n\nBlanka a další novicka Konstancie spolu při práci hovoří o strachu ze smrti.\n\nPaní de Croissy umírá v bolestech ve své cele. Přivolaný lékař jí už nemůže pomoci. Paní de Croissy si tedy nechá přivolat Blanku, žehná jí a svěřuje ji do péče matce Marii. Pak v bolestech a s hrůzou ze smrti umírá.\n\nBlanka a Konstancie se v noci modlí u zemřelé převorky. Blanky se zmocní strach a hrůza ze smrti a chce utéci z kaple. Setká se ale s matkou Marií, která ji utěšuje. Konstancie mluví s Blankou o kruté smrti převorky a uvažuje o tom, proč tak zbožná žena měla tak bolestiplný skon. Vyslovuje myšlenku, že člověk neumírá pro sebe, ale pro druhé a že matka představená na sebe vzala utrpení, které jiným smrtelníkům umožní zemřít v pokoji. Konstancie by si také velmi přála, kdyby se novou představenou stala právě matka Marie. \n\nPředstavenou je jmenována paní Lidoine, která při své první řeči k sestrám zdůrazňuje pokoru a skromnost. \n\nDo kláštera se ohlašuje návštěva. přichází rytíř de la Force a chce mluvit se svou sestrou. Vzhledem k okolnostem je mu rozhovor výjimečně povolen. Rytíř sděluje sestře, že odchází ze země a žádá Blanku, aby odešla z kláštera zpět ke starému otci, který ji nyní potřebuje. Blanka ale odmítne.\n\nPostup revolučních událostí dospěl k tomu, že jsou zakázány bohoslužby. Kněz žehná po poslední mši sestrám a matka Marie uvažuje o tom, že možná všechny zemřou mučednickou smrtí. Paní Lidoine ji ale upozorňuje na to, že mučednickou smrt si nelze zvolit, ta je možná pouze v důsledku rozhodnutí Božího.\n\nDo kláštera přicházejí dva komisaři a sdělují sestrám, že se klášter ruší a že jej musí opustit jako svobodné občanky. Jeden z komisařů sděluje matce Marii, že je bývalým ministrantem a varuje ji před udavači. Slibuje jí, že učiní vše pro to, aby se sestry dostaly bezpečně ven. Jedna ze sester předává sestře Blance sošku Jezulátka, která má být zachráněna, aby ji ukryla. Když se zvenčí ozve křik davu, Blanka se vyleká a sošku upustí. Ta se rozbije. Sestry jsou vyděšeny tímto zlým znamením.\n\nSestry se sešly ve zničené kapli v nepřítomnosti matky představené. Matka Marie je vybízí k tomu, aby složily slib mučednické smrti. Ten ale musí být jednomyslný. při tajném hlasování je jeden hlas proti. Sestry jsou přesvědčeny, že to je hlas Blanky. Konstancie ale prohlašuje, že to byla ona a že chce svůj hlas změnit. Blanka ve strachu z života i ze smrti uprchne. Ostatní sestry se převlékají do civilních šatů a jsou vojáky vyvedeny z kláštera.\n\nBlanka žije v domě svého otce. Ten byl ale před několika týdny popraven a Blanka je nucena zde pracovat jako služka. Najde ji zde matka Marie a nabízí jí, že ji odtud odvede zpět k sestrám. Blanka je v novém prostředí vyděšená a nešťastná, návrat k sestrám ale odmítá.\n\nSestry byly zatčeny proto, že se odmítly vzdát své víry. Ve vězení opět hovoří o mučednické smrti a paní Lidoine se k jejich slibu připojuje.\n\nNa ulici se matka Marie setká s knězem. Dozvídá se od něho, že sestry byly odsouzeny k smrti. Marie chce s nimi také zemřít, ale kněz ji upozorňuje, že mučednickou smrt si nelze zvolit. Ta je možná pouze z Boží vůle.\n\nU gilotiny na Náměstí Revoluce dav očekává další popravu. Sestry karmelitky v čele s paní Lidoinií přicházejí a zpívají Salve Regina. Postupně jsou odváděny ke gilotině a sborový zpěv se tenčí. Nakonec zpívá už jen samotná Konstancie. Tu z davu vystoupí Blanka a připojuje se ke Konstancii a stává se poslední popravenou.\n\n\n"}
{"id": "228068", "url": "https://cs.wikipedia.org/wiki?curid=228068", "title": "Leander Čech", "text": "Leander Čech\n\nLeander Čech (27. února 1854, Cetoraz u Pacova – 27. července 1911, Nové Město na Moravě) byl národní buditel, středoškolský profesor, literární historik, kritik a teoretik.\n\nTento významný představitel moravské literární kritiky a vědy se narodil v učitelské rodině v Cetorazi u Pacova. Už v dětských letech se s rodiči odstěhoval na Moravu, gymnázium absolvovala v Brně a pak přešel na vysokoškolská studia do Prahy. Jako vysokoškolák byl předsedou spolku Slavia, při němž založil filozofický odbor, působil i v Jednotě českých filologů. Po studiích působil jako profesor jazyků na reálce v Telči. Byl jedním z učitelů Otokara Březiny. Z Telče přešel jako ředitel na reálku do Nového Města na Moravě, kde působil v letech od roku 1894 až do své smrti a s tímto místem je spojena převážná část jeho aktivit.\n\nStal se uznávaným kritikem mnoha listů, například to byly Světozor, Literární listy, Hlídka literární a Osvěty. Osvojil si moderní postupy od předních německých a francouzských teoretiků, především používal, tzv. estpsychologickou metodu, kterou brilantně předvedl v monografii o Karolině Světlé. Jeho práce předznamenala svým filozofický a sociologickým akcentem nástup moderní literární kritiky 90. let, představované především F. X. Šaldou a H. G. Schauerem.\nV roce 1886 byl jedním ze zakladatelů Národní jednoty pro jihozápadní Moravu, jejíž hlavní náplní bylo čelit germanizaci tohoto území a byla obdobou Národní jednoty pošumavské. Dodnes jsou ceněny jeho studie \"Literární směry\" v letech padesátých a Vítězslav Hálek. Značnou energii věnoval teoretickým otázkám pedagogiky.\n\n\n\n"}
{"id": "228069", "url": "https://cs.wikipedia.org/wiki?curid=228069", "title": "Alexej Alexejevič Brusilov", "text": "Alexej Alexejevič Brusilov\n\nAlexej Alexejevič Brusilov (, – 17. března 1926) byl ruský generál jezdectva známý naplánováním tzv. Brusilovovy ofenzívy v roce 1916.\n\nNarodil se v Tiflisu, dnešním Tbilisi, jako syn aristokrata a byl od mládí určen k vojenské službě, protože pocházel z ruské důstojnické rodiny. Nastoupil už jako chlapec k pážecímu korpusu a poté absolvoval tradiční vojenskou kariéru, která nic nenapovídala o jeho výjimečnosti. Pokračoval jako důstojník u jízdního pluku na Kavkaze, sloužil v rusko-turecké válce 1877/87 a služebně postupoval. V mírových dobách postupně velel jezdecké divizi a armádnímu sboru. V roce 1906 dosáhl hodnosti generála jezdectva. Těsně před 1. světovou válkou se stal zástupcem velitele exponovaného Varšavského vojenského okruhu.\n\nVýbuch první světové války jej paradoxně zastihl na dovolené v Německu. Rychle se vrátil a v srpnu 1914 již velel ruské osmé armádě. Jeho velkou výhodou bylo, že na rozdíl od svých kolegů, kteří měli v následujících měsících dokázat, že se ničemu nenaučili, Brusilov sledoval vývoj vojenské vědy a svoje rozhodnutí mu přizpůsoboval. Už na počátku války využíval výrazné dělostřelecké přípravy a věřil i v masové využití automatických zbraní, tehdy zejména kulometů. Během haličské operace roku 1914 pronikl se svojí osmou armádou z prostoru Proskurova až k hornímu Dněstru.\n\nJeho přátelé o něm tvrdili, že je z hlediska vojenského neobyčejně nápaditý a má nadání rychle řešit situace, které jiní považovali za předem ztracené. Na veřejnosti prý několikrát prohlásil, že je nutné více šetřit životy ruských vojáků. Dost často kritizoval dosavadní způsob vedení boje.\n\nRakouský kolaps na karpatské frontě uspíšil jednu z prvních strategických krizí války. Východní Prusko nebylo pro Rakušany bezpečné, neboť na vzdáleném jižním konci fronty Brusilov ohrožoval karpatské průsmyky. Německo narychlo vytvořilo devátou armádu pod vedením Hindenburga a Ludendorffa. Ta měla zaútočit přes horní tok Visly a vyrazit na Varšavu, centrum ruských operací na polské frontě. 23. září obdrželo ruské velitelství zprávu, že se německá devátá armáda soustřeďuje ve Slezsku a postupuje k Varšavě. Velkokníže Nikolaj na základě toho rozhodl stáhnout většinu svých sil a očekával německý postup. Brusilovova armáda byla zatím ponechána na místě, aby ohrožovala východní Karpaty. Byla to válka titánských rozměrů. Rusové, kterým začínaly docházet důležité posily, úspěšně přesunuli koncem září většinu svých jednotek poutaných v Karpatech do oblasti Varšavy, aniž vzbudili pozornost nepřítele. Rakušané se připojili k Němcům. V bitvě u Augustowa (29. září – 5. října) byl sice postup desáté ruské armády zadržen, ale její zásah do boje Hindenburga a Ludendorffa značně poplašil. Německá osmá armáda, po slávě Tannenbergu příliš sebevědomá, si nedělala hlavu s opevněním svých pozic a Rusové dosáhli jistých snadných taktických úspěchů, než byli zastaveni.\n\nBitva u Varšavy bezpochyby představovala ruské vítězství. Ačkoli nebyla završena obklíčením, jež plánovala stavka (ruské vojenské velitelství), demonstrovala ruskou nadřazenost v manévrovacím válčení. Během listopadu se Rakušané znovu vzchopili navzdory svým dřívějším neúspěchům a strašlivým ztrátám, jež byly jejich důsledkem, a v okolí Krakova provedli řadu protiútoků. Díky posilám dokázali v nepřehledných bojích a za velkých ztrát získat půdu severně od Visly mezi Krakovem a Częstochowou. Rusové však byli v převaze a po deseti dnech musel Conrad přiznat porážku a stáhnout své jednotky. Jižně od Krakova skončilo vše pro Rakousko-Uhersko ještě hůře. Protože na frontě v Karpatech chyběli vojáci nasazení u Krakova, zůstalo pět hlavních horských průsmyků otevřeno ruskému postupu. Brusilov obsadil Lupkowský průsmyk 20. listopadu a 29. listopadu čelil Boroevič, jeho rakouský protivník, vyhlídce na nepřátelskou ofenzívu proti Budapešti. Potom se štěstěna zcela neočekávaně obrátila na stranu Rakušanů. Conrad si všiml slabého bodu ve spojení ruské třetí armády, jižně od Krakova, s Brusilovou osmou armádou v Karpatech. Boje začaly 3. prosince a ve čtyřech dnech byli Rusové zatlačeni o 65 km. Potom se začaly objevovat nepřátelské posily a Conradův postup byl zastaven. Bitva u Limanowé-Lapanówa zničila ruský sen o postupu na Budapešť.\n\nRuské armády v nešťastných bojích roku 1915 byly nuceny vyklidit území Polska, Haliče a části Pobaltí. Na počátku roku 1916, ještě před únorovou konferencí v Chantilly, stály ruské armády zhruba na linii Rižské předmostí – Freidrichstadt – Naročské jezero – Dubno – řeka Strypa – Dněstr a hranice Bukoviny. Od konference v Chantilly stál před ruskou frontou téměř kolosální úkol. Doplnit ohromné mezery v počtu mužů a v množství zbraní do začátku června, kdy má být zahájena všeobecná ofenzíva vojsk Dohody. Z funkce vrchního velitele ruských armád byl odvolán velkokníže Nikolaj Nikolajevič a v čele stál car Mikuláš II.. Byla provedena reorganizace z původních 11 ruských armád do tří frontů, z nichž jihozápadní byl svěřen Brusilovovi.\n\nKdyž Němci napadli Verdun, stavka se rozhodla pomoci spojencům zahájením východní ofenzívy a připoutáním části německé armády. Brusilovova armáda měla zůstat na hranicích s Rumunskem. Zbytek ruské armády zatím neúspěšně bojoval v Litvě proti dobře opevněné německé armádě. Došlo k velkým ztrátám na ruské straně a car nakonec 30. března ruskou ofenzívu zastavil.\n\nRuská válečná rada zasedající 1. dubna 1916 v Mogilevu rozhodla, že dva fronty vedené generály Kuropatkinem a Evertem, zaútočí na německá vojska a Brusilovova armáda sehraje roli defenzivní. Generál Kuropatkin byl proti ofenzívě. K situaci se měl vyjádřit Brusilov. Ten kritizoval nedostatečnou vybavenost ruské armády. Neviděl důvod, proč by se neměl ofenzívy zúčastnit. Kritizoval dosavadní taktiku ruských armád a prohlásil, že hlavní slabinu všech dosud provedených operací vidí v tom, že ruské armády neútočí najednou, po celé délce fronty. Náčelník generálního štábu Alexejev s tím souhlasil, ale nemohl mu slíbit potřebnou munici.\n\nPřípravu ofenzívy skončil Brusilov kolem 10. května a 19. května byl schopen ji zahájit. Tou dobou se však postoj stavky k ofenzívě náhle změnil. Italská vojska jsou tou dobou pod náporem Rakušanů poražena u Tridentu a Italové žádají cara o ruskou ofenzívu. Alexejev posílá Brusilovovi telegram s pořadavkem zahájení ofenzívy. Brusilov souhlasí, ale klade si podmínku, že na jeho ofenzívu musí navázat nejpozději do týdne ofenzíva generála Everta. Ten bude připraven vyrazit až k 1. červnu, a proto Brusilov posouvá začátek své ofenzívy na 22. květen. Generál Evert není schopen zahájit ofenzívu do týdne od okamžiku, kdy ji zahájí Brusilov. Podrážděný Brusilov to sděluje náčelníku generálního štábu Alexejovi, jenž mu rozpačitě odpovídá, že Evert bude snad připraven až 10. června. Na Brusilova tedy připadá datum 4. června. 31. května vydává stavka rozkaz k zahájení všeobecné ofenzívy na celé ruské frontě. Zahájit ji, vést hlavní úder směrem na Luck a po dobytí města se obrátit směrem na Kovel má generál Brusilov.\n\n4. června 1916 ve 4:30, začala na východní frontě ofenzíva, jež se měla stát poslední skutečně účinnou vojenskou akcí Ruska na evropské scéně během 1. světové války. Měla hlavně poutat síly centrálních mocností a odlehčit západní frontě. Brusilovova jižní skupina se měla původně držet obrany, jelikož její fronta se k ofenzívě nehodila. Právě to však Brusilov považoval za důvod k ofenzívě – poněvadž tím vznikla možnost překvapení – a jako příčinu minulých neúspěchů uváděl, že ruské armády nepříteli umožnily využít jeho středová postavení, když neútočily společně. Výsledkem této diskuse bylo svolení, aby jednal podle svého, a se silami, které měl, provedl ofenzívu k odvrácení pozornosti nepřítele od hlavního úderu, který byl plánován na severu.\n\n5. června ruská osmá armáda přemohla rakouskou čtvrtou, která bránila město Luck, postupovala dál, aby obsadila toto komunikační středisko a zastavila se až šedesát pět kilometrů za výchozím posatavením. Brusilovovy úspěchy přiměly náhle stavku k úvahám, jak využít generálova nenadálého postupu na jihozápadní frontě.\n\nDalší ruský útok začal 7. června v 8 hodin ráno. Jeden z Brusilovových generálů Kaledin zaútočil nejprve na severní, později na jižní část luckého předmostí. Rakouské a maďarské jednotky kladly Rusům jen chabý odpor.\nVelitelství 4. armády vydalo ještě týž večer nový rozkaz, podle něhož nově rozmístilo všechny čtyři armádní sbory na západním břehu řeky Styru. Odpoledne 8. června překročily Kaledinovy jezdecké oddíly mosty přes Styr. Rakouská armáda se zatím stačila u Lucku zakopat. Brusilovova ofenzíva dostala první povážlivou trhlinu v době, kdy se po celém Rusku začaly šířit radostné zprávy o jeho ohromném úspěchu. Alexejev znovu povolil generálu Evertovi, který stál na pravém křídle Brusilovovy armády, nový odklad ofenzívy až na 17. červen. Brusilov tedy musel spoléhat jen sám na sebe, na své vojáky a důstojníky.\n\n10. června byl zahájen všeobecný ústup rakouských vojsk na jihozápadním frontu. 14. června se Brusilov rozhodl provést novou ofenzívu. Ta se rozdrobila na lokální útoky, prováděné hlavně v severní a jižní části jeho frontu.\n\nBrusilovovou povinností bylo provést útok na linii Kobrin – Pružany. Měl sice dostat posily, ale málo vycvičené. 16. června generál Linsingen zahájil protiofenzívu proti Lucku.\nPřekvapení však přichystal nejen jemu, ale i stavce generál Lečickij na nejjižnější části Brusilovova jihozápadního frontu. V polovině června zaútočil na městečko Černovice a 19. června jej dobyl. Bez Brusilovova vědomí se rozhodl dobýt a obsadit celou Bukovinu a tlačil před sebou Rakušany směrem ke karpatským hřebenům.\nEvert odložil slíbený útok opět na neurčito. Byla vytvořena nová 4. armáda, která měla zaútočit na Vilno, aby 23. června mohl Brusilov konečně zaútočit na Kovel. Na obou stranách fronty si získal Brusilov uznání a úctu, nazývali ho novodobým Suvorovem. Přesvědčil svět o slabosti rakouské armády.\n\nZačátkem července ruské armády severně od Pripjaťských bažin zahájily ofenzívu, těžily z Brusilovova úspěchu a ze zmatku panujícího v rakouském a německém vrchním velení. Evertova ofenzíva proti německým jednotkám byla brzy zastavena, ale Brusilovova armádní skupina zužitkovala svůj úspěch z července a srpna až do září.\n28. července byly zahájeny mohutné útoky ruských armád v oblasti Stochodu. V říjnu ruská ofenzíva pomalu dohasínala.\n\nPo únorové revoluci 1917 byl jmenován vrchním velitelem, který se snažil upevnit morálku rozkládající se ruské armády tresty smrti pro mírové agitátory. V průběhu nezdařené letní „Kerenského ofenzívy” nezklamala jeho očekávání snad jen československá střelecká brigáda v bitvě u Zborova a u Tarnopole, což dal najevo uznáním jejímu nejvyššímu veliteli a předsedovi Československé národní rady T. G. Masarykovi, dlejícímu a organizujícímu československé legionáře na Rusi od května 1917 do března 1918 (v hlavním štábu v Mogilevu se mj. poklonil před Masarykem, až po pás - „klaním se hluboce před Vašimi vojáky”)\n\n„Červencové události“ přiměly Alexandra Fjodoroviče Kerenského, jediného faktického vůdce vlády, aby nahradil Georgije Lvova ve funkci premiéra. Jako ministerský předseda také rozhodl Brusilova nahradit, ačkoliv jej předtím v květnu jmenoval vrchním velitelem.\n\nPo listopadovém bolševickém převratu v roce 1917 se odmítl přidat k „bílým“ a odmítl i opakované výzvy, pravděpodobně protože v roce 1919 byl jeho syn, kapitán bolševické rudé jízdy, zajat „bílými” a popraven. Roku 1920 se dokonce uvolil předsedat sboru vojenských specialistů při vrchním velení ruské Rudé armády. Třebaže političtí komisaři tyto specialisty obviňovali ze sabotáže, vítězství v občanské válce by bylo bez nich nemyslitelné. On sám dokonce využil protipolské psychózy k výzvě pro bývalé carské důstojníky, aby vstupovali do Rudé armády. V letech 1923 – 1924 působil jako generální inspektor jezdectva.\n\nZemřel roku 1926. Bolševická vláda mu nechala uspořádat státní pohřeb, jehož se účastnili zástupci jak bolševické strany a Rudé armády, tak přežívající kněží, někteří aristokraté a jeho blízcí přátelé. Jeho druhá žena Naděžda (1864 - 1938) je pohřbena v blízkosti chrámu Zesnutí přesvaté Bohorodice na pražských Olšanských hřbitovech.\n\nJako jeden z mála ruských generálů měl Brusilov velmi citlivý vztah k řadovému vojáku. Ve svých Pamětech dostatečně popsal, jakým utrpením musel voják carské armády projít: „Začali jsme si také stěžovat na nedostatek oděvů, obuvi a výstroje a nakonec začala být nedostatečná i strava. Byli jsme nuceni svou technickou zaostalost v nástrojích nahrazovat zbytečnou krví, kterou jsme hojně zalévali bojiště, nemajíce jiných prostředků boje. Armády, které v roce 1916 projevily zázraky statečnosti a neomezené oddanosti Rusku, spatřily jako výsledek svých bojů žalostný konec, který přičítaly nerozhodnosti a neschopnosti nejvyššího velení. Temné jitření všech myslí v zázemí mimoděk se odráželo na frontě a lze říci, že v únoru 1917 celá armáda byla připravená k revoluci, na jedné frontě více, na druhé méně. Hesla vydaná později bolševiky „za dělnickorolnickou vládu” a „pryč s kapitalistickými měšťáky” byla lidu zcela srozumitelná a přijatelná. Spravedlivě znova řeknu, že dosud nedovedu pochopit kadetů, menševiků a eserů, kteří vzájemně se požírali, zápasili o vládu a horlivě bořili základy, na kterých, jak se domnívali, pevně seděli. Ať to bylo jakkoli, konali jsme dál svou těžkou práci.“\n\n"}
{"id": "228070", "url": "https://cs.wikipedia.org/wiki?curid=228070", "title": "Seznam ostrovů Francie", "text": "Seznam ostrovů Francie\n\nOstrovy Francie – přehled francouzských ostrovů větších než 100 km²\n"}
{"id": "228071", "url": "https://cs.wikipedia.org/wiki?curid=228071", "title": "Jamato (Jamanaši)", "text": "Jamato (Jamanaši)\n\nJamato (: 大和村; \"Jamato-mura\") byla japonská vesnice v okresu Higašijamanaši v prefektuře Jamanaši. Vesnice se k 1. listopadu 2005 sloučila s městy Enzan a Kacunuma a společně vytvořily nové město Kóšú.\n\nV roce 2003 měla vesnice 1 495 obyvatel a hustotu zalidnění 34,74 ob./km². Její celková rozloha činí 43,03 km².\n\nVesnice vznikla v roce 1941 sloučením pěti vesnic ze dvou okresů: Hadžikano a Curuse z okresu Higaši-jamanaši a Tokusa, Tano a Hikage z okresu Higaši-jacuširo.\n\n"}
{"id": "228073", "url": "https://cs.wikipedia.org/wiki?curid=228073", "title": "Světová federace demokratické mládeže", "text": "Světová federace demokratické mládeže\n\nSvětová federace demokratické mládeže (\"World Federation of Democratic Youth\" zkratka WFDY, česky SFDM) je mezinárodní federace mládežnických organizací, založená v listopadu 1945 v Londýně. WFDY sama sebe vymezuje jako pokrokovou organizace bojující proti rasismu, válkám, chudobě, fašismu, devastaci životního prostředí atd. Členy WFDY jsou téměř výhradně levicově profilované subjekty (často hlásící se k ideálům komunismu). Sídlem ústřední kanceláře WFDY je Budapešť. Organizace pravidelně pořádá Světové festivaly mládeže a studentstva.\n\nWFDY sdružuje organizace s celkovou základnou okolo 70 milionů členů a to především díky masovým (např. jihoamerickým) socialistickým mládežnickým organizacím.\n\nV roce 1958 při této federaci vznikla CIMEA – Mezinárodní výbor hnutí dětí a dospívající mládeže, jehož spoluzakladatelkou byla PO ČSM.\n\nV Československu (resp. České republice) po roce 1989 prestiž WFDY značně poklesla.\n\nZ organizací působící na území České republiky je členem WFDY Komunistický svaz mládeže.\n\n\n"}
{"id": "228074", "url": "https://cs.wikipedia.org/wiki?curid=228074", "title": "Knockdhu", "text": "Knockdhu\n\nKnockdhu (\"čti: nokdú\") je skotská palírna společnosti Inver House Distillers nacházející se ve vesnici Knock v hrabství Aberdeenshire, jež vyrábí skotskou sladovou whisky.\n\nPalírna byla založena v roce 1894 Johnem Morrisonem na jehož pozemku bylo objeveno několik pramenů vody. Tato palírna byla za války uzavřena a sloužila k ubytování vojáků. Dalšího uzavření se dočkala v roce 1983 a provoz obnovila až roku 1989 společnost Inver House Distillers. Od roku 1994 používá název An Cnock, jelikož docházelo k záměně s whisky z palírny Knockado. Produkuje whisky značky An Cnock a Knockdhu, což je 12letá whisky s obsahem alkoholu 40%. Část produkce se používá do míchaných whisek Mac Arthurs's, Catto, Inverhouse, Blairmhor, Glen Talloch, Heater Cream a Hankey Bannister. Tato whisky je nasládlá a kouřovitost z ní ucítíte na patře i v nose.\n\n\n"}
{"id": "228083", "url": "https://cs.wikipedia.org/wiki?curid=228083", "title": "Retezat", "text": "Retezat\n\nRetezat je třetí nejvyšší horský masiv v Rumunsku, je součástí Jižních Karpat. Nejvyšší horou je Peleaga (Vârful Peleaga), 2 509 m n. m. Další významné vrcholy jsou Vârful Păpușa (2 508 m n. m.) a Retezat (Vârful Retezat - 2 482 m n. m.). Hranici 2 400 metrů přesahují ještě vrcholy Mare, Custura, Bucura a Sântămaria.\n\nRetezatem prochází rozvodí mezi řekami Jiu a Strei (přítok Mureșe). V Retezatu je mnoho ledovcových jezer, včetně největšího ledovcového jezera v Rumunsku, jezera Bucura (lacul Bucura), s rozlohou 8,9 ha a nadmořskou výškou 2030 m. Část území pohoří pokrývá Národní park Retezat, první rumunský národní park.\n\nPohoří Retezat je turisticky relativně četněji navštěvované, především v letních měsících. Turistické cesty jsou relativně dobře značené. Na území Národního parku není dovoleno volné táboření, je třeba využít určených míst (jezera Zanoaga a Bucura, Poiana Pelegii, chaty Buta a Pietrele, Poiana Baleia, Campusel, Gura Zlata). Ve velkých jezerech není dovoleno koupání. Hory se také nabízejí horolezcům. Skalní věže Coltii Pelegi na severních svazích Peleagy mají obtížnost stupně V UIAA\n\nBezpečnost na horách zajišťuje horská služba Salvamont.\n\n"}
{"id": "228092", "url": "https://cs.wikipedia.org/wiki?curid=228092", "title": "Aberfeldy", "text": "Aberfeldy\n\nAberfeldy je skotská palírna společnosti John Dewar's and sons/Bacardi Ltd. nacházející se ve městě Aberfeldy v hrabství Perthshire, jenž vyrábí skotskou sladovou malt whisky.\n\nPalírna byla založena v roce 1896 baronem Tommy Dewarem. Tato palírna leží poblíž soutoku řeky Tay a Tummel a je poměrně neznámou palírnou. V palírně se nacházejí 4 naprosto stejné destilační kotle a lihový kotel pojme 20 372 litrů. Produkuje whisky značky Aberfeldy, což je 15letá whisky s obsahem alkoholu 43%. Část produkce se používá do míchaných whisek. Tato whisky je kořenito-rašelinová s bohatým sladovým charakterem.\n\n"}
{"id": "228093", "url": "https://cs.wikipedia.org/wiki?curid=228093", "title": "Normovaná algebra s dělením", "text": "Normovaná algebra s dělením\n\nNormovaná algebra s dělením \"A\", nazývaná též Hurwitzova algebra, je taková algebra s dělením nad reálnými čísly nebo komplexními čísly, která je současně také normovaný vektorový prostor, vybavený normou || · || splňující následující vlastnosti:\n\nTato vlastnost se též nazývá kompozice či skládání, a proto jsou normované algebry s dělením též nazývané složené algebry. Ačkoliv definice připouští normované algebry s dělením o nekonečném počtu dimenzí, fakticky tento případ nenastává. Jedinými typy normovaných algeber s dělením nad reálnými čísly (s přesností do isomorfismu) jsou:\n\ncož je obsahem tvrzení známého jako \"Hurwitzův teorém\". Ve všech uvedených případech je norma definovaná pomocí absolutní hodnoty. Dodejme, že prvé tři typy čísel jsou vlastně asociativními algebrami, zatímco oktoniony tvoří alternující algebru (určitá slabší forma asociativity).\n\nJedinou možnou asociativní normovanou algebru s dělením nad komplexními čísly představují komplexní čísla samotná.\n\nMohlo by se zdát, že Hurwitzovy algebry jsou jen jednou z mnoha formálně zavedených matematických struktur, na které je moderní matematika tak štědrá. Tak tomu však zřejmě není. Právě Hurwitzovy algebry totiž korespondují s jednotlivými typy Lieových grup, které matematicky reprezentují spojité symetrie - pro fyziku tak významné. Zejména oktoniony mají řadu pozoruhodných vlastností, neboť korespondují s řadou výlučných matematických objektů - např. pěti typy výlučných Lieových grup. Na tom je založen nedávný \"oktonionický boom\" v teoretické fyzice, zejména pak částicové fyzice (úsilí o \"velké sjednocení\" elementárních sil a interakcí, tzv. \"teorie všeho\").\n"}
{"id": "228098", "url": "https://cs.wikipedia.org/wiki?curid=228098", "title": "Nacionální bolševismus", "text": "Nacionální bolševismus\n\nNacionální bolševismus, národní bolševismus, nazbol nebo nacbol je politické hnutí kombinující prvky radikálního nacionalismu (obzvláště ruského nacionalismu) a bolševismu. Je odlišný od národního komunismu. Alexandr Dugin označuje nacionální bolševismus za nauku, která se snaží sjednotit všechny protiliberální a protiatlantické síly. \n\nPůvod nacionál bolševismu se dá datovat s rokem 1919. Pojem byl poprvé užit v brožuře \"Levičáctví – dětská nemoc komunismu\" od Lenina. V roce 1919 vznikla v německé radikálně levicové Komunistické straně Německa/Spartakovcích opoziční frakce kolem Fritze Wolfheimma a Heinricha Laufenbergera, takzvaní \"protistranicky komunisté\" který později přijali nacionalistické myšlenky. Tuto ideologii, jež se velice rychle rozšířila do politického povědomí tehdejší doby, přejali v Rusku bělogvardějští intelektuálové z řad kadetů (konstitučních demokratů) kolem Nikolaje Ustrjalova.\n\nPo krátké době byli němečtí nacionální bolševici a „levičáci“ vyloučeni z KPD/S. „Levičáci“ poté založili Komunistickou dělnickou stranu Německa a nacionální bolševici se rozplynuli do sítě různě velkých skupin a skupinek. Němečtí národní bolševici byl zlikvidováni nacistickým a ruští stalinským režimem. Nacionální bolševismus na dlouhou dobu zmizel a obnovil se až kolem ruských nacionálně bolševických intelektuálů a spisovatelů v čele s Eduardem Limonovem, Igorem Letovem a Alexandrem Duginem. Dugin pro neshody s Limonovem a Letovem stranu následně opouští.\n\nNejsilnější podporu má nacionální bolševismus v Rusku, kde působí ilegální Nacionálně bolševická strana Ruska vedená Eduardem Limonovem, která je součásti seskupení opozičních stran Jiné Rusko. Od ní se odštěpila produginovská Nacionálně bolševická fronta, která má k ruské vládě daleko pozitivnější vztah, a existují i další neformální národně-bolševické skupiny.\n\nNárodní bolševici působí i v dalších zemích bývalé Sovětského svazu, obvykle se jedná o příslušníky tamních ruských menšin. V Lotyšsku působící Národně-bolševická strana (formálně o politickou stranu nejde) se pravidelně účastní oslav obsazení Lotyšska Rudou armádou a narušování Dne Lotyšské legie.\n\nNacionální bolševismus pronikl do České republiky na podzim roku 2006, skrze nacionalistickou frakci v Komunistickém svazu mládeže v čele s ideologem KSM Janem Ševčíkem. Ta byla následně vyloučena. V roce 2008 vznikla sloučením této frakce, československého občasníku Zítřek, části brněnského hnutí Ne základnám a některých brněnských anarchistů Národně bolševická strana Československa. Centrum organizace a její činnosti je dlouhodobě v Brně, ale zasahuje i do Čech a na Slovensko. V roce 2010 se strana transformovala na hnutí a získala nový název „Černobílí - NacBol“.\n\n\n"}
{"id": "228099", "url": "https://cs.wikipedia.org/wiki?curid=228099", "title": "Apollo 10", "text": "Apollo 10\n\nApollo 10 byl čtvrtý pilotovaný let programu Apollo v roce 1969, poslední přípravný před chystaným přistáním lidí na Měsíci, tedy generálka na jeho orbitě. V katalogu COSPAR byl označen 1969-043A. Byl to v pořadí 30. let pilotované kosmické lodě z naší planety.\n\n\nApollo 10 s trojčlennou posádkou - velitel Thomas P. Stafford, pilot CM John W. Young a pilot LM Eugene A. Cernan odstartovalo 18. května 1969 v 16.49.00 UT z rampy 39 B na mysu Canaveral v USA. Vzlet nosné rakety Saturnu s Apollem na parkovací dráhu na orbitě Země byl bez problémů.\n\nZ blízkosti Země po jejím 1,5. oběhu let pokračoval k Měsíci, na jehož oběžnou dráhu loď doletěla po třech dnech od startu 21. května 1969. Byla poté manévrem označeným LOI-1 navedena na oběžnou dráhu ve výši cca 111 km nad povrchem Měsíce. O další den později Stafford s Cernanem přestoupili do LM a od mateřské lodi se odpojili. Loď i modul se začaly hlásit novými volacími znaky Charlie Brown a Snoopy. LM - lunární modul s pomocí svých motorů sestoupil na nižší oběžnou dráhu ve výši 14,5 km nad povrchem. Po dosažení tohoto cíle astronauté vyzkoušeli radiolokační zařízení a snímkovali přistávací oblast. Po oddělení přistávacího stupně došlo k rotaci LM, posádka ji však dokázala zvládnout. Poté se LM vrátil k Apollu a Young zajistil připojení. Zatímco LM (kosmonauti si poté stěžovali na jeho nadměrnou hlučnost) je později odeslán do vesmíru na heliocentrickou dráhu, celá trojice zůstává na orbitě Měsíce v Apollu celý den. Druhého dne odstartovali k Zemi po 31 obletech Měsíce. Let k Zemi trval přes 54 hodin.\n\nNavečer 26. května 1969 zbytek kosmické lodi, tj. velitelská sekce zbavená servisního modulu dopadla na padácích do Tichého oceánu 6 km od čekající letadlové lodi USS Princeton. Let trval 192 hodin.\n\n"}
{"id": "228101", "url": "https://cs.wikipedia.org/wiki?curid=228101", "title": "Windows Server 2008", "text": "Windows Server 2008\n\nWindows Server 2008 (též Win2K8 nebo W2K8) je v informatice název operačního systému z řady Windows NT od firmy Microsoft, který byl vydán v roce 2008. Je určen pro použití jako server v počítačové síti. Systém sdílí stejný kód důležitých částí se systémem Windows Vista (od SP1).\n\nWindows Server 2008 byl vydán 27. února 2008 jako nástupce Windows Server 2003. Název oznámil na konferenci WinHEC Bill Gates (původní kódové označení bylo \"Windows Server Longhorn\").\n\nWindows Server 2008 vychází ze stejného kódu jako Windows Vista (jádro Windows NT 6.0 kernel), se kterou sdílí mnoho ze své funkcionality a architektury. Automaticky tak těží z výhod nových technologií spojených s vývojem Windows Vista, jako je přebudovaný síťový modul (IPv6, nativní podpora bezdrátových sítí nebo zvýšení rychlosti a bezpečnosti), lepší podpora instalačních obrazů, spouštění a zálohování, širší možnosti diagnostiky, monitoringu a záznamu událostí serveru, lepší bezpečností prvky (Bitlocker, ASLR, RODC, vylepšený Windows Firewall), .NET Framework 3.0, vylepšení jádra a správy paměti a procesů.\n\nSnad nejvýraznější novinkou Windows Server 2008 je nová verze instalace označená jako \"Server Core\". Je to zjednodušená instalace, ve které chybí Windows Explorer a veškerá nastavení se provádějí pomocí příkazového řádku nebo vzdáleně pomocí Microsoft Management Console (MMC). Server Core dále postrádá .NET Framework a další prvky. \"Server Core\" stroj může být konfigurován pro několik základních rolí: Doménový řadič/Active Directory doména, ADLDS (ADAM), DNS server, DHCP server, souborový server, tiskový server, Windows Media Server, Terminal Services Easy Print, TS Remote Programs a TS Gateway, IIS 7 web server a Windows Server Virtualization virtual server.\n\nActive Directory byla rozšířena o identity, správu práv a certifikace. Do verze 2003 mohli síťoví administrátoři spravovat připojené počítače, nastavovat pravidla pro skupiny a uživatele a centrálně distribuovat nové aplikace na více počítačů najednou. Tato role Active Directory byla přejmenována na Active Directory Domain Services (ADDS). Spolu s ní bylo přidáno množství dalších služeb, např. Active Directory Federation Services (ADFS), Active Directory Lightweight Directory Services (ADLDS), dříve známé jako Active Directory Application Mode (ADAM), dále Active Directory Certificate Services (ADCS) a Active Directory Rights Management Services (ADRMS). Služby identit a certifikátů umožňují administrátorům spravovat uživatelské účty a digitální certifikáte jim umožňují přístup ke konkrétním službám a systémům. Federation management services zase otevírají cestu ke správě sdílených prostředků mezi ověřenými partnery a zákazníky s možností, aby např. konzultant IT mohl použít firemní přihlašovací údaje k připojení do sítě klienta. Identity Integration Feature Pack je zase implementován jako Active Directory Metadirectory Services. Každá ze zmíněných služeb reprezentuje roli serveru.\n\nWindows Server 2008 přináší výrazný upgrade terminálových služeb. \"Terminálové služby\" podporují Remote Desktop Protocol 6.0. Nejvýznamnější změnou je možnost sdílet samostatnou aplikaci přes připojení vzdálené plochy namísto sdílení celé plochy. Tato vlastnost se nazývá \"Terminal Services Remote Programs\". Dalšími rozšiřujícími prvky jsou \"Terminal Services Gateway\" a \"Terminal Services Web Access\" (plnohodnotné webové rozhraní). První z nich umožňuje autorizovaným počítačům bezpečné připojení k terminálovému serveru nebo vzdálené ploše přes Internet, použitím RDP (Remote Desktop Protocol) přes HTTPS bez nutnosti předchozího vytvoření VPN seance. Není ani nutné otvírání dalších portů na firewallu, RDP vytváří tunel pomocí zmíněného HTTPS.\nTerminal Services Web Access umožňuje administrátorům přistupovat k seancím terminálových služeb prostřednictvím webového rozhraní.\nSeance terminálových služeb jsou tvořeny paralelně, nikoliv sériově. Je možné iniciovat až 4 paralelní seance nebo i více, pokud server disponuje více než čtyřmi procesory.\n\nWindows Server 2008 je první operační systém vydaný s Windows PowerShellem, nové technologii Microsoftu v oblasti příkazové řádky a skriptovacích technologií. PowerShell je založen na objektově orientovaném programování a verzi .NET Framework 2.0. Obsahuje více než 120 utilit pro systémovou administraci, jednotnou syntaxi a pojmenovávání a vestavěnou schopnost pracovat se správou dat typu registru Windows, úložiště certifikátů nebo např. WMI (Windows Management Instrumentation). Skriptovací jazyk PowerShellu byl navržen speciálně pro administraci IT a může nahradit jak cmd.exe, tak Windows Scripting Host.\n\n\"Read Only Domain Controller\" (RODC, Řadič domény jen pro čtení) je nový režim řadiče řadiče Active Directory (AD) ve Windows Server 2008, který je určen k lepšímu zabezpečení Active Directory tam, kde není zaručena fyzická bezpečnost serveru (například v detašovaných pracovištích). Neumožňuje v AD provádět žádné změny, pouze replikuje nadřazený AD server. Na RODC nejsou uložena žádná pověření, kromě jeho vlastního účtu počítače a vybraných uživatelů. RODC lze nainstalovat zároveň i jako DNS server jen pro čtení + (další možnost) jako server Globálního katalogu. Může sloužit jako autentizační server místních uživatelů, čímž je omezena komunikace po pomalé internetové lince k nadřazenému AD serveru.\n"}
{"id": "228104", "url": "https://cs.wikipedia.org/wiki?curid=228104", "title": "Saturn IB", "text": "Saturn IB\n\nSaturn IB (Saturn 1B) byla americká nosná raketa řady Saturn používaná v letech 1965–1975. Její konstrukce vycházela ze starší verze Saturn I. Od ní se odlišovala silnějšími motory prvního stupně, novým systémem řízení letu a přepracovaným druhým stupněm. Právě druhý stupeň byl největší inovací, neboť byl osazen pouze jedním velkým motorem, namísto šesti malých, jako jeho předchůdce. Na nízkou oběžnou dráhu dokázala dopravit náklad o hmotnosti více než 15 tun a byla tak schopna vynést velitelský i servisní modul kosmické lodi Apollo, nebo samotný lunární modul.\n\nVývoj rakety probíhal ve vývojovém centru NASA Marshall Space Flight Center (dříve Army Ballistic Missile Agency) v Huntsville v Alabamě pod vedením hlavního konstruktéra Wernhera von Brauna. Práce na Saturnu IB začaly prakticky souběžně se Saturnem I, protože oba vycházely z konceptu Saturnu C-1, navrženého roku 1959. Pro verzi IB se čekalo pouze na vývoj nového motoru pro druhý stupeň.\n\nHlavním úkolem rakety byly testovací lety na nízkou oběžnou dráhu s kosmickou lodí Apollo nebo lunárním modulem. Později sloužila pro vynášení kosmických lodí s posádkou programů Apollo, Skylab a Sojuz-Apollo. Celkem startovala devětkrát a všechny starty byly úspěšné. Jediný závažný incident byl požár lodi Apollo 1, který však nebyl způsoben raketou samotnou. Stejně jako jeho předchůdce, i Saturn IB znamenal velký technologický pokrok. Zatímco Saturn I poskytl cenné zkušenosti s použitím svazků motorů a kapalného vodíku, Saturn IB znamenal pokrok na poli silných vodíkových motorů. Druhý stupeň Saturnu IB byl později použit jako třetí stupeň Saturnu V.\n\nBěhem vývoje Saturnu I docházelo k mnoha změnám jeho konfigurace a nové koncepty se objevovaly téměř každý měsíc. Původní von Braunova koncepce Saturnu s raketou Titan jako druhým stupněm byla rozšířena o mnoho dalších možných řešení a jedním z nich bylo využití tehdy nové technologie motorů na kapalný vodík. Souběžně s přechodem ABMA a Saturnu pod Národní úřad pro letectví a kosmonautiku byla ustavena takzvaná \"Silversteinova komise\", která měla za úkol zhodnotit všechny navrhované koncepty a vybrat nejlepší řešení. Jednotlivé koncepty byly setříděny do skupin a označeny písmeny A,B a C. Skupina C zahrnovala vodíkové motory a s nimi spojené takzvané nekonvenční kryogenní technologie. Koncepty C zároveň poskytovaly nejvyšší výkony a z politického hlediska jejich pokročilá technologie znamenala demonstraci americké technologické úrovně. Komise tedy rozhodla ve prospěch variant nazvaných C-1, C-2 a C-3. Po dalších změnách a škrtech zbyl pouze dvoustupňový koncept C-1. Tento koncept měl mít druhý stupeň osazen čtveřicí nových motorů XLR-119. Vývoj XLR-119 se potýkal s problémy a nakonec byl zrušen. C-1 byl proto vybaven svazkem šesti slabších motorů RL-10. Svazek šesti motorů měl nevýhody plynoucí ze složitosti řízení a synchronizace chodu všech motorů. Proto byl zahájen vývoj nového konceptu C-1B, který byl později pojmenován Saturn IB.\n\nKombinace kapalného kyslíku a vodíku jako raketového paliva byla díky vysokému specifickému impulsu pro inženýry NASA velmi lákavá a koncem roku 1959 bylo vypracováno několik studií o možnostech vývoje silnějších motorů. Tehdy nový motor RL-10 nabízel tah pouze 67 kN (současná verze RL-10B-2 používaná na druhém stupni rakety Delta IV má tah 110 kN), ale pro zamýšlené mise na Měsíc bylo potřeba tah v řádu stovek kilonewtonů. V průběhu první poloviny roku 1960 byli svoláni bývalí členové Silversteinovy komise, aby vybrali firmu, které svěří vývoj a výrobu nových motorů J-2. V červenci 1960 byla vybrána firma Rocketdyne a konečný kontrakt byl podepsán v září 1960. Hlavním cílem konstruktérů z Rocketdyne byla bezpečnost, protože se jednalo o první silný motor navrhovaný pro pilotované lety..\n\nVývoj se rychle rozběhl a již v listopadu proběhl první test vstřikovačů pro nový motor. Ještě před koncem roku 1960 postavil Rocketdyne velkou vakuovou komoru, speciálně navrženou pro simulování podmínek otevřeného vesmíru. Při vývoji bylo použito tehdy nové metody simulování běhu motorů pomocí počítačové analýzy. Roku 1961 práce rychle pokročily a v lednu 1962 byl proveden první testovací zážeh. V červnu 1962 podepsala NASA s firmou Rocketdyne další kontrakt na pokračování vývoje do roku 1965 a výrobu 55 kusů motorů J-2. Ve stejné době NASA oznámila úmysl postavit novou dvoustupňovou nosnou raketu Saturn C-1B, která bude schopná vynést na nízkou oběžnou dráhu kompletní kosmickou loď Apollo nebo samotný lunární modul.\n\nDruhý stupeň S-IVB vycházel ze druhého stupně Saturnu I. Označení IV nese proto, že byl plánován jako čtvrtý stupeň dříve zavrženého konceptu C-4. Kontrakt na vývoj původního S-IV Saturnu I byl udělen v dubnu 1960 firmě Douglas Aircraft Company. Toto rozhodnutí bylo učiněno po společné dohodě ABMA a NASA (ABMA tou dobou ještě nebyla plně integrována do NASA). Výběr firmy Douglas vyvolal kritiku, neboť konkurenční Convair měl s vývojem vodíkem poháněných motorů větší zkušenosti a měl již vlastní program vývoje stupně Centaur. Tehdejší ředitel NASA T. Keith Glennan rozhodnutí zdůvodnil tím, že Convair měl vyvinout také stupeň S-V, který vycházel z Centauru, a hrozil by tak vznik monopolu na vodíkové stupně.\n\nPo oznámení záměru postavit dvě nové rakety C-1B a C-5 (Saturn IB a Saturn V) byl kontrakt s Douglasem rozšířen o vývoj a výrobu nové verze stupně s větším průměrem osazené jedním motorem J-2. Vylepšená verze S-IVB měla být použita jako druhý stupeň Saturnu IB a jako třetí stupeň Saturnu V. Podobnost mezi verzemi S-IV a S-IVB byla značná a mnoho součástí bylo použito přímo na novém stupni. Za rozhodnutím vylepšit druhý stupeň Saturnu I stála snaha o urychlení programu Apollo pomocí standardizace použitých součástí. Velký vliv na konečnou podobu S-IVB měla koncepce mise na Měsíc, nazývaná \"Lunar orbit rendezvous\", neboli setkání na oběžné dráze Měsíce. Pro tuto misi bylo zapotřebí vynést kosmickou loď na parkovací dráhu, na ní setrvat čtyři až pět hodin, a poté provést druhý zážeh a nasměrovat ji na přechodovou dráhu k oběžné dráze Měsíce. Tento úkol však náležel Saturnu V. Saturn IB měl za úkol dopravu kosmické lodi Apollo bez lunárního modulu jen na nízkou oběžnou dráhu Země při zkušebních letech. Proto nebylo potřeba provádět opakovaný start a verze pro Saturn IB byla tedy odlehčena o přídavné tlakové lahve s heliem, které se používaly pro dodatečné natlakování nádrží v beztížném prostředí.\n\nPro nový Saturn IB byl kromě druhého stupně upraven i první stupeň. Stupně S-I a S-IB byly téměř identické, ale nová verze byla přibližně o čtyři tuny lehčí a dokázala pojmout více paliva. Dále byly upraveny aerodynamické plochy, jejichž tvar byl navržen pro stabilizaci větší a těžší rakety. Díky novým postupům byly nové plochy lehčí a lépe tvarované. S-IB byl osazen motory H-1, stejně jako Saturn I, avšak pro Saturn IB byly označovány H-1b a měly zvýšený tah. Zprvu byly motory H-1b schopny produkovat tah 890 kN a později byl tah zvýšen na 912 kN. Hmotnostní rozdíl verzí pro Saturn I a Saturn IB byl relativně velký, 635 kg u verze H-1 proti 988 kg verze H-1b, ale zvýšený tah a úspora hmotnosti samotného prvního stupně nakonec vedly ke zvýšení celkové nosnosti. Pro starty Saturnu IB musely být upraveny startovací rampy LC-34 a LC-37 na mysu Canaveral. Z tohoto důvodu byl start poslední mise Saturnu I přesunut na 30. července 1965, takže byl dostatek času na provedení úprav potřebných před řádným termínem plánovaného prvního startu Saturnu IB.\n\nPrvní start Saturnu IB se konal 26. února 1966 na odpalovacím komplexu 34 na mysu Canaveral. Šlo o první suborbitální testovací let, trvající přibližně 32 minut. Raketa při něm dosáhla výšky přes 480 kilometrů a dopadla do jižního Atlantiku asi 320 kilometrů od ostrova Ascension. Další mise byly zaměřeny, stejně jako mise Saturnu I, na testování kosmické lodi Apollo a lunárního modulu. Poprvé však bylo možno otestovat součásti plánované rakety Saturn V, protože se Saturnem IB sdílely stejný stupeň S-IV. Po sérii testů přišly na řadu mise s posádkou, jako první to byla mise Apollo 7, poté následovaly mise ke stanici Skylab a nakonec v roce 1975 společná sovětsko-americká mise Sojuz-Apollo.\n\nSaturn IB byl dvoustupňová nosná raketa na kapalné pohonné látky. Základní sestava pro většinu misí sestávala z prvního stupně, druhého stupně s přístrojovou sekcí a kosmické lodi Apollo. Při misích bez lodi Apollo byl na špici rakety připevněn aerodynamický kryt. Funkcí prvního stupně byl pohon rakety ve vzestupné fázi letu hustými vrstvami atmosféry. Během této fáze na raketu působil odpor prostředí, dynamické síly a další vlivy jako třeba aerodynamický třesk při překonání rychlosti zvuku. První letová fáze trvala přibližně 155 sekund a raketa během ní vystoupala do výšky přes 60 kilometrů. Druhá fáze aktivního letu byla zahájena odstavením motorů prvního stupně a zážehem stupně druhého. Druhý stupeň vynesl zbytek rakety na požadovanou oběžnou dráhu a poté byl také odhozen. Žádná ze součástí rakety nebyla navržena pro opakované použití.\n\nPrvní stupeň S-IB byl téměř totožný s prvním stupněm Saturnu I. Skládal se osmi nádrží rakety Redstone a jedné nádrže rakety Jupiter. Nádrže z Redstone byly umístěny po obvodu, čtyři z nich obsahovaly palivo RP-1 a zbylé čtyři byly určeny pro kapalný kyslík. Nádrž z Jupiteru byla uprostřed a obsahovala také kapalný kyslík. Průměr nádrží z Redstone byl 178 cm, průměr nádrží z Jupiteru byl 267 cm a celkový průměr prvního stupně byl 660 cm. Pro původní stupeň S-I byla délka nádrží upravena na 12 metrů, nový stupeň musel pojmout více paliva, a proto byly nádrže prodlouženy na 16 metrů. Celková výška prvního stupně (i s motory a adaptérem pro druhý stupeň) byla 25,5 metru. Po naplnění kyslíkových nádrží docházelo k prodloužení (viz deformace) až o 63,5 milimetru, proto byly nádrže na horním nosníku uloženy posuvně.. Při letu byly nádrže rozděleny do dvojic a každá dvojice napájela dva motory. Pro zajištění stabilní polohy byly nádrže vybaveny přečerpávacím zařízením, které bylo schopno vyrovnat hladiny v nádržích. Tento systém bylo možno použít i při výpadku jednoho z motorů k přesměrování paliva do dalších motorů. Prostřední kyslíková nádrž dodávala kyslík pro vnější motory se směrovatelným tahem.. Při startu také docházelo k vibracím a rázům, které způsobovaly šplouchání paliva v nádržích. Tento problém se objevil už při prvních misích Saturnu I, proto byly přidány do nádrží přepážky, které tomu zabraňovaly. Saturn IB jimi byl vybaven již od prvních letů.\n\nKvůli spotřebě pohonných látek při letu bylo nutné kompenzovat jejich objem v nádržích. K tomu sloužily dva nezávislé systémy. První systém zajišťoval kompenzaci objemu kapalného kyslíku. To bylo řešeno tepelným výměníkem, do nějž byla přivedena část kapalného kyslíku, ta byla ohřáta plyny vystupujícími ze spalovací turbíny motorů H-1b a vedena ve formě plynu zpět do nádrže. Pro kompenzaci objemu RP-1 byl systém jednodušší, byl tvořen pouze tlakovými nádobami s dusíkem, postupně doplňovaným do nádrží. Podobný princip byl uplatňován i na druhém stupni. V případě druhého stupně však byl komplexnější a plnil více funkcí.\nPro upevnění nádrží byly použity nosníky, tvarem připomínající pavoučí síť, a proto přezdívané „\"spider beam\"“ (pavoučí nosník). \"Spider beam\" byl vyroben z hliníkových profilů tvaru L. Základem byl kříž z osmi nosníků, které vzájemně svíraly úhel 45°. Mezi ně byly umístěny další příčné nosníky. Tato konstrukce plnila dvojí úlohu. Při montáži sloužila jako jakýsi středící přípravek, ale po montáži zůstávala součástí stupně jako nosná část. Zároveň sloužila jako nosník pro různé dodatečné vybavení, jako telemetrické jednotky, kamerová pouzdra a podobně. Spodní část stupně byla osazena osmi motory H-1b, což byla upravená verze motoru H-1. Čtyři motory byly umístěny na kraji stupně a byly schopny směrování tahu ve dvou osách. Směrování tahu umožňuje vychýlit proud spalin z motoru, a tak relativně efektivně řídit let rakety. Tímto systémem byly osazeny vnější motory, protože jsou nejdále od osy rakety a poskytují tak maximální řídící moment. Zbylá čtveřice motorů byla v ose rakety. Během letů Saturnu IB se nevyskytly závažnější problémy s motory, neboť problémům s provozem svazku osmi motorů bylo věnováno několik testovacích letů Saturnu I a v době Saturnu IB už byly téměř všechny vyřešeny.\n\nDruhý stupeň byl osazen jedním motorem J-2 na kapalný kyslík a vodík. Nádrže byly vyrobeny ze svařovaných plátů o tloušťce 19 milimetrů ze slitin hliníku. Vnitřní plášť nádrží tvořil jediný válcový svařenec a prostory pro kapalný vodík (nahoře) a kapalný kyslík (dole) byly odděleny speciálně navrženou přepážkou (na obrázku označena 12). Tato přepážka byly klíčovou součástí celého stupně, neboť plnila funkci výztuže a tepelné izolace. V oddělených prostorech byly velmi rozdílné teploty, kapalný kyslík byl skladován při −172 °C a kapalný vodík při −253 °C. Přestup tepla mezi oběma prostory by mohl způsobit přechod kyslíku do pevného skupenství. Přepážka proto musela být dimenzována na velké teplotní rozdíly a z toho vyplývající pnutí způsobené teplotní roztažností. Zároveň byla dimenzována pro udržení velkého přetlaku z kterékoli strany nádrže, přepážka tak dokázala udržet tuhost konstrukce stupně i při značné ztrátě tlaku v kterémkoli z oddělených prostorů. Kapacita nádrží byla 72 700 litrů kapalného kyslíku a 229 000 litrů kapalného vodíku.\n\nVýrobcem druhého stupně byla firma Douglas Aircraft Company, která se zabývala výrobou letadel a součástí pro letecký průmysl. Při výrobě S-IB byly ve velké míře použity numericky řízené stroje (NC – \"Numerical control\") pro nýtování hliníkových plechů vnějšího pláště. NC stroje byly použity i při svařování součástí nádrží a obrábění nosníků pro zavěšení motorů. Vzhledem k nízké hustotě kapalného vodíku a z toho plynoucí nutnosti maximální těsnosti svarů musely být všechny svary důkladně kontrolovány. Na každý svar byly používány dvě metody kontroly, prozařování rentgenem a kapilární zkoušky.\n\nNízká teplota a hustota kapalného vodíku kladla vysoké nároky na izolaci nádrží. Nejlépe se na tento účel hodilo balsové dřevo. Balsa je snadno opracovatelná, lehká a má požadované izolační vlastnosti. Problémem byla skutečnost, že ani celá jihoamerická produkce balsy by nedokázala pokrýt požadavky programu, a proto se přistoupilo k vývoji alternativního materiálu. Nový materiál byl tvořen trojrozměrnou matricí ze skelných vláken, která byla propletena a uspořádána do tvaru kvádru o čtvercové podstavě se stranou 30 centimetrů a o výšce 20 centimetrů. Poté byla matrice uložena do formy, zalita polyuretanouvou pěnou a vytvrzena. Takto získaný materiál bylo možno nařezat na panely podle tvaru vnitřní strany nádrže. Panely byly instalovány ve speciální hale s kontrolovaným prostředím, kde byla teplota udržována v rozmezí 13–18 °C. K upevnění sloužila speciální přilnavá vrstva, která byla poté vytvrzena při teplotě 43 °C.\n\nPohonný systém byl tvořen hlavním motorem J-2, palivovým vedením, pneumatickým ovládacím okruhem, systémem tlakování nádrží, systémem pro efektivní využití paliva a tankovacím zařízením. Tankování paliva probíhalo podobně pro vodík i kyslík. V první fázi byla nádrž plněna rychlostí 1800 litrů za minutu do 5 % objemu, poté se přešlo na rychlé plnění 3600 l/min do 98 % a v poslední fázi byla nádrž naplněna na 100 % objemu rychlostí 1100 l/min. Před startem byla nádrž stále připojena k pozemnímu zásobníku a podle potřeby byl objem pomalu doplňován rychlostí 100 l/min. Pomalé počáteční plnění mělo snížit teplotní šok, způsobený kryogenickými pohonnými látkami.\n\nPřídavné tlakování nádrží bylo podobné systému pro kompenzování objemu spáleného paliva na prvním stupni. Zde tento systém plnil stejný účel, měl však i další funkce. Přetlak v nádržích příznivě působil na plynulé zásobování motoru palivem a zároveň zvyšoval tuhost konstrukce, která pak lépe snášela dynamické namáhání při aktivní fázi letu. Na podobném principu fungovaly nádrže raket Atlas a stupně Centaur, v jejich případě však byla celá tuhost konstrukce závislá na přetlaku. Systém tlakování nádrží byl rozdělen na pozemní předstartovní zdroj a letový tlakovací systém. Jako dodatečný plyn bylo použito helium a v případě vodíkové nádrže i plynný vodík. Verze pro raketu Saturn V byla vybavena větší zásobou helia, neboť ji bylo potřeba znovu zažehnout ve vesmíru bez možnosti pozemního zdroje. Verze pro Saturn IB byla odlehčena a vybavena heliem pouze pro jeden zážeh. Pro zvýšení efektivity a tlaku byl stupeň vybaven speciální spalovací komorou, která spalovala vodík a kyslík z hlavních nádrží a ohřívala helium, aby expandovalo. Plynný vodík byl do nádrží přiváděn od motoru, kde procházel přes tepelný výměník.\n\nSystém pro efektivní využití paliva byl důležitý z hlediska vyvážení rakety. Kapalný vodík byl umístěn v samostatných nádržích, oddělených přepážkami, a bylo nutné zajistit rovnoměrný odběr z každé z nich. Systém také dokázal měřit průtok paliva potrubím, a byl proto používán při tankování rakety před startem. Posledním článkem pohonného systému stupně byl motor J-2 s tahem 1000 kilonewtonů.\n\nV programu Apollo znamenala raketa Saturn IB určitý posun, neboť to byla jediná raketa té doby schopná vynést sériový velitelský a servisní modul. Předchozí mise programu Apollo používaly pouze maketu velitelského modulu. Než se však přikročilo k testům s raketou Saturn IB, bylo nutné dokončit sérii testů únikového systému. Testy probíhaly ve White Sands Missile Range v Novém Mexiku pomocí rakety Little Joe II. Po dokončení těchto testů se pozornost přesunula zpět na mys Canaveral, kde již pracovníci Marshallova střediska vesmírných letů a firem Douglas Aircraft Company, Chrysler, Rocketdyne a dalších připravovali raketu Saturn IB ke startu ze startovacího komplexu 34.\n\nPrvní mise nesla název AS-201 (Apollo–Saturn 201) a jednalo se o první testovací let rakety a zároveň první test sériové kosmické lodi Apollo. Let byl suborbitální a uskutečnil se 26. února 1966. Raketa vynesla loď Apollo do výšky 425 kilometrů. Apollo poté setrvačností vystoupalo do 488 km. Raketa fungovala podle plánu a jediná selhání byla na straně lodi. Druhá mise nesla název AS-203, měla za úkol otestovat druhý stupeň S-IVB v podmínkách nulové gravitace. Raketa odstartovala 5. července 1966 a vynesla kosmickou loď Apollo i s druhým stupněm na nízkou oběžnou dráhu s výškou apogea 212 kilometrů. Tento test měl velký význam pro vývoj Saturnu V, který používal také stupeň S-IVB. Třetí mise, AS-202, byla opět suborbitální, její účel byl stejný jako mise AS-201, tedy test rakety samotné. Apogeum tentokrát dosáhlo výšky přes 1100 kilometrů, loď Apollo urazila vzdálenost přibližně 25 000 kilometrů.\n\nDalší misí měl být první let s posádkou. Mise AS-204 (Apollo 1) měla odstartovat v prvním čtvrtletí roku 1967, posádku tvořili Virgil Ivan Grissom, Edward Higgins White a Roger Bruce Chaffee. Při pozemní přípravě však došlo k nehodě a celá posádka zahynula. Tato nehoda nebyla zaviněna raketou, ale chybami v konstrukci velitelského modulu. Raketa z nehody vyšla bez úhony a byla použita při další misi. Poslední misí bez posádky byla Apollo 5, která odstartovala 22. ledna 1968 a měla za úkol otestovat lunární modul na oběžné dráze Země. Mise proběhla dobře a lunární modul byl prohlášen za prověřený.\n\nPrvním pilotovaným letem byla mise Apollo, která odstartovala 11. října 1968 z LC-34 na mysu Canaveral. Posádku tvořili Wally Schirra, Donn Eisele a Walter Cunningham. Start proběhl hladce, astronauti hlásili pouze slabé vibrace a hluk proudícího paliva, jinak se nevyskytl žádný problém. Po dosažení oběžné dráhy se kosmická loď Apollo oddělila od druhého stupně S-IVB. Po několika hodinách se loď Apollo vrátila zpět k S-IVB, který měl sloužit k simulaci spojení s lunárním modulem. Vše proběhlo v pořádku, avšak krycí panely kolem adaptéru pro připojení nebyly zcela otevřeny. Při misi s lunárním modulem by to mohlo způsobit vážné potíže, a proto bylo otevírání dodatečně vybaveno explozivním systémem pro úplné otevření. Tímto letem byla završena účast Saturnu IB na měsíčním programu. Následující Apolla už byla vynášena raketou Saturn V.\n\nDalší start Saturnu IB následoval až v roce 1973 ke stanici Skylab. Samotná stanice Skylab byla vyrobena z upraveného stupně S-IVB, který byl určen pro Saturn IB sériové číslo AS-212. První let ke stanici odstartoval 25. května 1973. Mise nesla název Skylab 2 a členy posádky byli Charles Conrad, Paul Weitz a Joseph Kerwin. Start proběhl podle očekávání a nedošlo k žádné závadě. Další lety ke stanici proběhly taktéž hladce, a raketa tak prokázala svou spolehlivost. Mise Skylab 3 startovala 28. července 1973, její posádku tvořili Alan Bean, Owen Garriott a Jack Lousma. Posledním letem ke stanici byl Skylab 4, který odstartoval 16. listopadu 1973, posádku lodi tvořili Gerald Carr, William Pogue a Edward Gibson. V případě potíží na stanici byla připravena záchranná mise Skylab Rescue. Jejími piloty měli být Vance Brand a Don Lind.\n\nPosledním letem byla společná sovětsko–americká mise Sojuz-Apollo, která odstartovala 15. července 1975. Posádku tvořili Thomas Stafford, Vance Brand a Donald Slayton. Start opět proběhl bez problémů. Při této misi musel být upraven spojovací systém druhého stupně a lodi Apollo, protože raketa musela vynést i speciální adaptér pro spojení s lodí Sojuz 19.\n\n\n\n"}
{"id": "228105", "url": "https://cs.wikipedia.org/wiki?curid=228105", "title": "Saturn I", "text": "Saturn I\n\nSaturn I (původní značení Juno V, Super-Jupiter a C-1) byla první raketa řady Saturn a zároveň první americká raketa navržená výhradně pro vynášení nákladů nad oběžnou dráhu Země. Vývoj zpočátku probíhal v \"Army Ballistic Missile Agency\" (ABMA) v Redstone Arsenal v Alabamě pod vedením hlavního konstruktéra Wernhera von Brauna. Na přelomu padesátých a šedesátých let přešla agentura ABMA, von Braunův tým i projekt rakety Saturn pod správu nově vzniklé civilní agentury NASA. První start se konal v říjnu 1961. Raketa sloužila pouze pro potřeby NASA, která ji využívala pro testování kosmické lodi Apollo. Celkem se konalo deset startů, z nichž všechny byly úspěšné. Kromě testování lodi Apollo byly k několika letům přidruženy vědecké experimenty Highwater a Pegasus.\n\nSaturn I byl dvoustupňový a na nízkou oběžnou dráhu dokázal dopravit až 9000 kg nákladu. První stupeň byl poháněn svazkem osmi motorů H-1 na kapalný kyslík a vysoce rafinovaný petrolej typu RP-1. Nádrže byly sestaveny z trupů starších balistických raket Redstone a Jupiter. Druhý stupeň byl poháněn svazkem šesti motorů RL-10 na kapalný kyslík a vodík. Na úspěšnou koncepci Saturnu I navázala v roce 1966 silnější verze Saturn IB a později raketa pro mise na Měsíc Saturn V.\n\nRaketa Saturn I prošla během svého vývoje mnoha proměnami a její konečná podoba se od původních představ konstruktérů značně lišila. Určení rakety bylo mnohokrát měněno, rozšiřováno, ale nakonec bylo zredukováno na testovací nosič během návrhu kosmické lodi Apollo. Výhradním uživatelem byla americká agentura NASA, ale v počátcích projektu bylo hlavním investorem ministerstvo obrany. Pod dohledem armády byl Saturn vyvíjen jako těžká nosná raketa pro vojenské družice. Později ministerstvo ztratilo na používání Saturnu zájem a zaměřilo se na využití upravených mezikontinentálních balistických raket jako kosmických nosičů. Nepokračující spolupráce s armádou málem ukončila celý projekt, než nad ním převzala záštitu NASA. Po projevu prezidenta Kennedyho, ve kterém označil za hlavní cíl výpravu na Měsíc, byly plánované úkoly Saturnu seškrtány a raketě zůstal pouze úkol, cesta na Měsíc. Samotná koncepce misí na Měsíc se však často měnila a nakonec padlo rozhodnutí postavit jedinou velkou raketu pro vynesení všeho materiálu na Měsíc a zpět – Saturn V. Saturn I byl použit pouze k testům komponent kosmických lodí Apollo.\n\nPodobu rakety však neovlivňovaly pouze technické požadavky plánovaných misí, ale také politika. Kvůli souboji na technologickém poli během studené války bylo rozhodnuto využít tehdy novou technologii kapalného vodíku jako paliva vyšších stupňů. To vedlo ke zdokonalení motorů RL-10, které se používají dodnes. I když byl Saturn I nakonec pouze dvoustupňový, v různých fázích se objevovaly návrhy až se čtyřmi stupni. Za svou krátkou kariéru letěl Saturn I jen desetkrát, ale technologický přínos projektu byl značný a přispěl ke konstrukci Saturnu V.\n\nBývalý vedoucí raketového výzkumu Třetí říše Wernher von Braun a jeho tým byli po druhé světové válce převezeni do Spojených států (viz Operace Paperclip), kde zprvu pracovali na testech ukořistěných raket V-2. Později se věnovali vývoji nových raket středního doletu pro americkou armádu. Výzkum pod hlavičkou agentury (ABMA) probíhal na základně Redstone Arsenal v Huntsville v Alabamě. Zde byly vyvinuty rakety PGM-11 Redstone a PGM-19 Jupiter. Po krizi vyvolané vypuštěním Sputniku 1 se von Braunův tým ujal iniciativy a na základě rakety Redstone vyvinul raketu Juno I, která vynesla první americký satelit Explorer 1, a později Juno II, postavenou na základě PGM-19 Jupiter.\n\nPráce na konceptu Saturnu I začaly ještě před vypuštěním Sputniku 1. V roce 1957 požádalo americké ministerstvo obrany prostřednictvím své agentury ARPA (\"Advanced Research Projects Agency\") o vypracování studie kosmického nosného systému, který by dokázal dopravit na oběžnou dráhu Země 9000–18 000 kg, nebo dostat na únikovou rychlost náklad až 5400 kg. Takto silná raketa měla sloužit pro dopravu těžkých komunikačních, meteorologických a špionážních družic. Tehdejší rakety jako Atlas měly teoretickou nosnost na nízkou orbitu Země pouze 1400 kg, proto bylo potřeba hledat cestu k vyšší nosné kapacitě. Von Braunův tým v ABMA se začal problémem zabývat v dubnu 1957. Podle jejich výpočtů měla mít taková raketa tah přibližně 6,7 MN. Americké letectvo tou dobou začínalo pracovat na motoru podobných parametrů, který však nemohl být připraven v požadované lhůtě. Tento motor nesoucí označení F-1 byl později použit pro pohon prvního stupně rakety Saturn V. Pro budoucí Saturn I tak byly vybrány čtyři motory E-1 vyvíjené společností Rocketdyne.\nV prosinci 1957 dodala ABMA von Braunův koncept agentuře ARPA pod oficiálním názvem ', pracovní název byl Super-Jupiter. První stupeň měl být tvořen osmi nádržemi z raket Redstone uspořádanými kolem centrální nádrže převzaté z rakety PGM-19 Jupiter. Jako horní stupeň měla být použita upravená balistická raketa Atlas nebo první stupeň Titanu. V ABMA preferovali Titan, neboť v atmosféře závodů ve zbrojení studené války měla nejvyšší prioritu výroba Atlasů pro vojenské účely. Program Titan byl ale od počátku brán jako záložní, a bylo tak možné rozdělit jeho výrobní a vývojové kapacity. Druhý stupeň tak měl být upravený Titan, vybavený dvěma motory LR-87. Třetí stupeň měl být nový stupeň Centaur s motory RL-10. Tato trojstupňová koncepce byla později označena jako varianta A.\n\nARPA byla s von Braunovým konceptem spokojena a jediný požadavek byl nahradit motory E-1 jiným zařízením. E-1 stejně jako F-1 byl tou dobou v rané fázi vývoje a nebyl by připraven pro testy dříve než za dva roky. Von Braunův tým rychle nahradil čtyři motory E-1 osmi motory H-1, což byly upravené motory S-3D z rakety Thor. Rozhodnutí nečekat na vývoj nových motorů se ukázalo jako správné. Nejen že přineslo odhadovanou úsporu až 60 milionů dolarů, ale první zkušební zážeh mohl být uskutečněn téměř o rok dříve. Von Braunův tým v ABMA již tou dobou připravoval start rakety Juno I (později vynesla první americký satelit Explorer I) a probíhal vývoj raket Juno II. Název projektu byl proto změněn na Juno V, aby lépe zapadal do vývojové řady.\n\nProjekt byl oficiálně zahájen výnosem 14-59 agentury ARPA z 15. srpna 1958. Kontrakt zněl: „Zahájit program vývoje kosmického nosiče o tahu přibližně 1 500 000 liber (6,7 MN), založeného na spojení dostupných raketových motorů. Nejbližší úkol tohoto programu je provést demonstrativní statický zážeh v plném měřítku do konce roku 1959.“\n\nNásledoval kontrakt s firmou Rocketdyne na vývoj motorů H-1, podepsaný 11. září 1958. 26. září 1958 se ARPA a \"Army Ordnance Missile Command\" (nadřízené velitelství ABMA) dohodly na rozšíření kontraktu o provedení zkušebních letů v září 1960 a dále chtěly, aby ABMA postavila další tři nosiče, přičemž dva budou schopny umístit na oběžnou dráhu omezený náklad.\n\nPodle požadavků ARPA byl Juno V definován jako univerzální nosný prostředek pro výzkum a vývoj ofenzivních a defenzivních kosmických zbraňových systémů. Specifické použití pro americké ozbrojené síly zahrnovalo: navigační, meteorologické, průzkumné a komunikační družice a podpora misí s posádkou pro USAF v rámci jeho projektu Dyna-Soar. Dále bylo zvažováno využití nosiče pro mezinárodní projekty pod záštitou OSN a pro komerční projekty.\n\nV NASA a ABMA vkládali do projektu Juno V naděje, že poslouží také jako testovací základ pro vývoj budoucích pohonných systémů, hlavně výkonných motorů o tahu přes 6 MN, později známých jako F-1.\n\nJuno V také měla zastávat významnou úlohu v projektu Horizont, což byla plánovaná mise na Měsíc s cílem vybudovat na povrchu Měsíce stálou vojenskou základnu. Touto dobou se začíná objevovat pracovní označení Saturn. To mělo symbolizovat nástupce Jupiteru. V jedné z oficiálních zpráv pro ARPA je již projekt nazýván Saturn a toto jméno se v únoru 1959 stalo oficiálním názvem projektu.\n\nZaložení NASA 29. července 1958 vedlo ke snaze sjednotit a posoudit všechny projekty těžkých nosných raket a následně vybrat jedno řešení pro budoucí projekty spojené s výzkumem Měsíce. Tou dobou zde byly programy armády (Saturn) a letectva (projekt SLS – \"Space Launch System\"). Oba programy měly za konečný cíl cestu k Měsíci a vybudování základny na jeho povrchu. Inženýři NASA však měli vlastní návrhy, označované souhrnně jako rakety Nova.\n\nWernher von Braun byl požádán o účast v komisi, která měla za úkol prostudovat a vyhodnotit existující návrhy a sepsat doporučení. Výsledná zpráva byla prezentována 18. července 1959. Hned v úvodu upozornila na chybné vedení a koordinaci amerických programů a uznala velký náskok sovětského kosmického programu. Dále se zabývala pěti takzvanými generacemi raket, od prvních raket Vanguard přes Juno, mezikontinentální balistické rakety SM-65 Atlas a SM-68 Titan, projekty založené na svazcích několika dostupných motorů zvané Clustery (koncepce Saturnu), až po koncept velké rakety poháněné svazkem silných motorů, jakými byly F-1. Zpráva stanovila teoretické možnosti budoucího vývoje včetně časového rámce dostupnosti nosných systémů.\n\nV prosinci 1959 byly prezentovány projekty jednotlivých vývojových týmů. NASA pak vybrala von Braunův koncept Saturn, a měla tak kompletní vývojový program pro dopravu širokého spektra nákladů jak na nízkou oběžnou dráhu Země, tak na oběžnou dráhu Měsíce. Pro střední náklady byl vhodný Saturn, pro těžké náklady rakety Nova a upravené mezikontinentální balistické rakety s horními stupni Vega případně Centaur pro lehké náklady a meziplanetární mise. Stupeň Vega byl později zrušen, protože projekt letectva Agena (tehdy pod názvem Hustler) měl shodné parametry a mohl být využit.\n\nV červenci 1959 byl projekt téměř zrušen, když ředitel výzkumného oddělení na ministerstvu obrany Herbert York oznámil, že Saturn čerpá příliš mnoho finančních prostředků ARPA a jako kosmický nosič pro vojenské náklady již není potřebný. Na ministerstvu obrany se tehdy objevil názor, že spojením několika mezikontinentálních balistických raket lze získat stejně silný nosný systém, ale s nižšími finančními náklady, zatímco menší náklady lze dopravovat upravenými balistickými raketami jako SM-65 Atlas nebo SM-68 Titan. V neprospěch Saturnu hovořila skutečnost, že nebyl vypracován žádný přesný plán na využití jeho kapacity a veškeré návrhy budoucích misí i vojenského charakteru byly jen koncepty a teoretické úvahy. NASA také pracovala na vlastním projektu rakety Nova, který se v mnoha ohledech překrýval se Saturnem. Po schůzce zástupců NASA, armády, ARPA a ministerstva 16. až 18. září 1959 bylo rozhodnuto, že se Saturn rušit nebude, pokud přejde ABMA pod správu NASA a nebude již potřebovat finanční účast resortu obrany a ARPA. Přechod pod NASA byl dokončen 1. července 1960. ABMA a celé zařízení v Huntsvile bylo přejmenováno na \"Marshall Space Flight Center\".\n\nNa jaře 1959 bylo vypracováno několik studií o použitelnosti takzvaných nekonvenčních kryogenických paliv pro pohon vyšších stupňů. To znamenalo kapalný vodík jako palivo a kyslík jako okysličovadlo. Skladování kapalného vodíku bylo náročné kvůli jeho nízké hustotě a nutnosti tepelné izolace. Jeho výhodné vlastnosti jako paliva však převažovaly, hlavně specifický impuls je u vodíkových motorů až 450 sekund. Již první koncept Super-Jupiteru počítal s vodíkem poháněným stupněm Centaur. V létě 1959 začal převažovat názor, že použití vodíku i pro druhý stupeň by bylo velkým technologickým průlomem a demonstrovalo by pokročilost americké technologie. Kvůli zapracování vodíkových motorů byla ustavena takzvaná Silversteinova komise, která měla posoudit různé koncepty vyšších stupňů.\n\nV komisi zasedali zástupci NASA, USAF, ABMA, ARPA a ministerstva obrany. Návrhy byly rozděleny do tří skupin. Skupina A představovala původní koncepci Juno V. Koncept A-1 byl aktuální koncept použití Titanu a Centauru. Koncept A-2 navrhoval použít svazek slabších raket středního doletu a Centaur. Tyto návrhy byly relativně jednoduché a vývojové týmy s nimi měly zkušenosti. Varianta B-1 byla v podstatě zmenšenou verzí prvního stupně, tedy několik starších nádrží a motorů spojených do svazku.\n\nSkupina konceptů C byla nejinovativnější a nabízela možnost flexibilní konfigurace nosiče podle potřeb nákladu. Měly být vyvinuty zcela nové stupně spalující kapalný vodík. Nové stupně měly nést značení S-II, S-III, S-IV a Centaur (S-V). Koncepty budoucích raket měly označení C-1, C-2, C-3 a později C-4 a C-5 (budoucí Saturn V). Každý koncept měl být sestaven z různých stupňů, viz tabulka níže. Kromě výkonových parametrů měl vývoj nových stupňů i tu výhodu, že již nebylo nutné používat vojenské střely a s nimi spojené technologie. Projekt Saturn tak byl kompletně civilní.\n\nZpočátku měl být Saturn flexibilním nosným systémem, který by bylo možno díky různým vyšším stupňům provozovat v různých konfiguracích podle potřeb dané mise. Celá koncepce však procházela po celou dobu vývoje mnoha změnami a nové koncepce a dílčí změny se objevovaly takřka každý měsíc. Po vyhlášení „závodů o dobytí Měsíce“ byl projekt přehodnocen a ze zvažovaných konceptů zbyl pouze C-1. Tou dobou nebyla jasná ani koncepce budoucí mise na Měsíc. Některé návrhy počítaly s několika misemi raket Saturn k Měsíci, kam by postupně dopravily potřebné vybavení. Jiné plány navrhovaly sestavení kosmické lodi na orbitě Země a poté odlet k Měsíci. Nakonec byl zvolen přímočarý koncept letu jediné velké rakety, nesoucí vše potřebné. Saturn I tak plnil jen funkci jakési testovací rakety pro testy lodi Apollo.\n\nZe všech navrhovaných vodíkových stupňů byl tedy vyroben a dodán pouze S-IV, jehož parametry se lišily od specifikací komise. Kvůli potížím při vývoji motoru LR-119 bylo použito šest standardních RL-10 (XLR-115), poskytujících přibližně stejný tah. Velké množství malých motorů bylo méně efektivní, náchylnější k poruchám a dražší než jediný velký motor. Pro Saturn IB, nástupce Saturnu I, byl proto vyvinut motor J-2, který dokázal nahradit všech šest menších motorů. Nový motor měl vyšší tah a umožnil Saturnu IB vynést na orbitu až 15 000 kg. Třetí stupeň nebyl nikdy použit, standardní verze Centauru však byla používána v kombinaci s různými typy raket Atlas a Titan a od roku 2004 slouží jako druhý stupeň Atlasu V, jehož starty jsou naplánovány až do roku 2014.\n\nVyrobené rakety se rozdělovaly na Block I a Block II. Block I byla pouze testovací verze s funkčním prvním stupněm, druhý stupeň byl jen maketa napuštěná vodou nebo naplněná vlhkým pískem pro simulaci zátěže. Saturn I Block II již měl funkční druhý stupeň a lepší naváděcí soustavu a sloužil k testům lodi Apollo.\n\nNa počátku vývoje Saturnu měl Sovětský svaz v oblasti kosmických letů a raketové techniky značný náskok. Hlavní podíl na úspěchu sovětů měla raketa R-7 Semjorka a z ní odvozené typy. Americké rakety tehdy mohly vynést na nízkou oběžnou dráhu náklady v řádech desítek kilogramů, zatímco rakety rodiny R-7 mohly vynášet náklady v řádech stovek kilogramů. Příchod raket SM-65 Atlas a jejich použití jako nosných raket sice zvýšilo americkou nosnou kapacitu, ale na rakety rodiny R-7 to stále nestačilo. Saturn I měl svou nosností převýšit všechny do té doby postavené rakety. Tehdejší nejsilnější sovětské rakety byly Vostok 8K72 s nosností na nízkou oběžnou dráhu Země (LEO) 4450 kg a Luna 8K72 s nosností 4000 kg. Saturn I měl mít nosnost více než dvojnásobnou, až 9000 kg na LEO.\n\nNa konci roku 1963 vstoupila do služby nová varianta R-7 nazvaná Voschod 11A57, která dokázala vynést až 5900 kg. Rekordní nosnost Voschodu však nevydržela dlouho a za necelé dva měsíce byla překonána prvním startem Saturnu I verze Block II, která umístila na nízkou oběžnou dráhu náklad o celkové hmotnosti 17 000 kilogramů, z čehož samotné užitečné zatížení tvořilo 9500 kg a zbylých 7500 kilogramů připadalo na prázdný druhý stupeň a přístrojovou sekci. Roku 1964 byla uvedena nová sovětská raketa Proton, která v roce 1965 vynesla dvanáctitunový satelit Proton 1, a překonala tak nosnost Saturnu I, který byl téhož roku nahrazen Saturnem IB s nosností 15 300 kg.\n\nRaketa Saturn I byla vyráběna ve dvou stavebních řadách, takzvaných blocích. Byly to Block I a Block II. Pro první čtyři testovací lety byla použita verze Block I. Tato verze měla funkční jen první stupeň, ostatní stupně byly pouze makety. Ostatní vybavení se lišilo podle aktuální mise, většinou zahrnovalo několik pouzder s kamerami, telemetrické jednotky a různý počet senzorů a měřidel. Na prvním stupni bylo během testovacích letů odhaleno několik závad a slabin v konstrukci, které byly mezi misemi odstraňovány. Například po misi SA-1 byly do nádrží umístěny speciální přepážky proti šplouchání a víření paliva. Motory také procházely změnami a stále se pracovalo na jejich bezpečnosti a spolehlivosti. Důležité bylo ověřit chování rakety při výpadku jednoho z nich. To bylo provedeno při misi SA-4, která byl poslední misí rakety ve verzi Block I. Všechny mise této verze byly suborbitální.\n\nVerze Block II se zvenčí lišila hlavně přidanými aerodynamickými stabilizačními plochami na zádi. Druhý stupeň již byl plně funkční a raketa tak poprvé měla možnost orbitálního letu. To bylo umožněno také novým naváděcím systémem na přídi druhého stupně. Stejně jako u Blocku I bylo i zde provedeno několik úprav, které vzešly z telemetrických dat získaných při misích. Opět byly upravovány motory, z nichž jeden při misi A-101 selhal. Telemetrické vybavení bylo obdobné jako u Blocku I, počet senzorů se lišil podle aktuální mise. Další vybavení zahrnovalo pomocné rakety pro rozběh a zpomalení druhého stupně, kamerová pouzdra a adaptér pro uchycení kosmické lodi Apollo. Nosnost verze Block II byla až 9000 kg na nízkou oběžnou dráhu (výška 185 km se sklonem 28°).\n\nPrvní stupeň S-I byl složen z osmi nádrží převzatých z rakety Redstone, uskupených kolem jedné nádrže rakety Jupiter. Čtyři nádrže Redstone obsahovaly RP-1 a byly natřeny na černo, zbylé nádrže měly bílý nátěr a obsahovaly kapalný kyslík. Motory H-1 byly odvozeny z motorů S-3D rakety Thor. Čtyři motory byly umístěny ve středu tělesa rakety, další čtyři motory byly umístěny vně. Vnější motory měly kloubové zavěšení a pomocí hydrauliky je bylo možno naklánět v podélné a příčné ose, čímž se vytvářel řídící moment. Motory nebyly při startu zažehovány najednou, ale po dvojicích s časovými rozestupy 200 ms. Tím se snížilo namáhání způsobené dynamickými silami a rázy při startu motorů. Každý motor H-1 měl vlastní turbočerpadlo poháněné samostatným plynovým generátorem. Motory dokázaly vyvinout tah při startu až 7,582 MN (8 × 947,700 kN ve vakuu) a za sekundu spálily dohromady 3200 kg RP-1 a kapalného kyslíku. Celková hmotnost prvního stupně byla 430 000 kg, z čehož přibližně 380 000 kg tvořilo palivo (množství paliva se lišilo podle úkolu mise). Pro vyšší aerodynamickou stabilitu bylo na záď přidáno osm kýlových ploch.\n\nBěhem aktivní služby byl první stupeň neustále vylepšován. Řada změn přišla s uvedením Blocku II, kdy byly prodlouženy nádrže, zvýšen tah motorů, snížena hmotnost a zvýšena celková efektivita spalování. Při misi SA-1 bylo spáleno pouze 96 % paliva a zbytek zůstal nevyužit v nádržích a potrubí. Celý palivový systém byl tedy upraven, díky čemuž se při misi A-105 dosáhlo 99,3 % efektivity. Úpravy palivových rozvodů dále umožnily snížení objemu helia pro dodatečné tlakování nádrží, což opět snížilo celkovou hmotnost. Velký důraz byl kladen na senzorové vybavení, které bylo nutné k diagnostice chování rakety. Snímací a měřící zařízení bylo instalováno na kritických místech, jako třeba průtokoměry v palivovém potrubí, tlakové senzory u namáhaných spojů a podobně. Pro vizuální kontrolu bylo instalováno několik speciálně upravených televizních a filmových kamer. Televizní kamery byly upřednostňovány, jelikož poskytovaly obraz v reálném čase a nebylo nutné vyzvedávat filmová pouzdra, což se ukázalo být komplikované.\n\nDruhý stupeň disponoval šesti motory RL-10 poháněnými kapalným vodíkem a kyslíkem. Motory měly systém směrování tahu a mohly tak stejně jako první stupeň řídit směr letu. Pracovaly na principu expandéru. Palivo bylo vedeno skrz horké části motoru, kde se zahřívalo a pak bylo vedeno do turbíny. Tu svou expanzí pohánělo a turbína dále roztáčela turbočerpadla. Každý motor byl vybaven samostatným palivovým systémem (vlastní turbínou i turbočerpadlem). Celková hmotnost stupně s palivem byla 50 500 kg, bez paliva 5200 kg. Spotřeba všech šesti motorů byla přibližně 90 kilogramů kapalného vodíku a kyslíku za sekundu. Nádrže na LH2 a LOX byly odděleny pouze lehkou přepážkou, a tvořily tak v podstatě jedinou nádrž se dvěma oddělenými prostory.\nRakety Saturn I Block I (lety SA-1 až SA-4) měly naváděcí soustavu umístěnu na předku prvního stupně. Vybavení bylo stejné, jaké používaly rakety PGM-11 Redstone, a dokázalo vést raketu pouze po balistické dráze. Při těchto prvních čtyřech letech měla raketa pouze maketu druhého stupně, která se při letu neoddělovala.\n\nRakety Block II již měly plně funkční druhý stupeň a přístrojové vybavení bylo umístěno v samostatné sekci IU (, přístrojová jednotka) na přídi druhého stupně. IU měla 3,9 metru v průměru a byla vysoká 1,5 metru. Přístroje byly umístěny ve čtyřech přetlakových kontejnerech, spojených přes centrální uzel. Pro poslední tři lety byl použit vylepšený model vysoký pouze 0,86 metrů. Nový typ již nebyl vybaven přetlakovými kontejnery, ale přístroje byly zavěšeny na obvod stěny, což uspořilo hmotnost. Naváděcí systém používal počítač IBM ASC-15 používaný i na raketách Titan 2 a Titan 3.\nPřed skutečnými starty probíhalo testování v supersonickém aerodynamickém tunelu v \"Lewis Research Center\" (dnes \"Glenn Research Center\"). Při testech byl použit zmenšený model vybavený osmi malými raketovými motory, každý s tahem přibližně 1,1 kN. Při testech byly simulovány reálné letové podmínky, čímž byly získány cenné informace o stabilitě rakety a rozložení napětí v jednotlivých částech trupu.\n\nTestovací lety SA-1 až SA-4 sloužily pro otestování spolehlivosti rakety a ověření koncepce svazků motorů. Při zkouškách byl funkční pouze první stupeň, druhý stupeň byla maketa. Mise SA-2 a SA-3 byly využity k provedení „bonusového“ experimentu Highwater, který zkoumal následky vypuštění velkého množství vody ve výšce 100 resp. 160 kilometrů. První mise s funkčním druhým stupněm byla SA-5, uskutečněná 29. ledna 1964. Jednalo se zároveň o rekordní let, při němž byl na oběžnou dráhu vynesen do té doby největší náklad. Celková hmotnost vynesená na orbitu byla 17 120 kg, motory a prázdné nádrže posledního stupně vážily 6500 kg, aerodynamický kryt 1150 kg a maketa kabiny 9470 kg (jako zatížení kabiny byl použit zvlhčený písek). Podobně probíhaly následující testy A-101 a A-102 (SA-6 a SA-7), při nichž byla studována tuhost konstrukce nosiče, chování kabiny Apollo a další parametry. Mise A-103 až A-105 měly za úkol vynést satelity programu Pegasus, které studovaly výskyt a účinky mikro-meteoroidů.\n\n\n"}
{"id": "228108", "url": "https://cs.wikipedia.org/wiki?curid=228108", "title": "Calophyllum lanigerum", "text": "Calophyllum lanigerum\n\nCalophyllum lanigerum z čeledi kalabovité (\"Calophyllaceae\") je 20 m vysoký stálezelený strom původem z jihovýchodní Asie. Tento strom je důležitý obsahem látky calanolid A, která se používá proti viru HIV.\n\n"}
{"id": "228111", "url": "https://cs.wikipedia.org/wiki?curid=228111", "title": "Polypodiidae", "text": "Polypodiidae\n\nPolypodiidae může znamenat:\n\n"}
{"id": "228112", "url": "https://cs.wikipedia.org/wiki?curid=228112", "title": "Pavel Babka", "text": "Pavel Babka\n\nPavel Babka (* 19. června 1969) je bývalý český fotbalista a bývalý trenér Tatranu Prachatice. V letech 1994-2000 působil v české Gambrinus lize v týmu Českých Budějovic, kde zastával i funkci kapitána.\n\n"}
{"id": "228113", "url": "https://cs.wikipedia.org/wiki?curid=228113", "title": "Lobelka nadmutá", "text": "Lobelka nadmutá\n\nLobelka nadmutá (\"Lobelia inflata\") je rostlina z čeledi zvonkovité. Je to až jeden metr vysoká bylina původem ze Severní Ameriky. Její hospodářský význam spočívá v produkci lobelinu, látky, která se používá při léčení hyperaktivity.\n\n"}
{"id": "228114", "url": "https://cs.wikipedia.org/wiki?curid=228114", "title": "Sexismus", "text": "Sexismus\n\nSexismus je termín vzniklý v druhé polovině 20. století, který se vztahuje na přesvědčení, že jedno z pohlaví je nižší, méně důležité nebo schopné. Může se vztahovat buď na nenávist k celému pohlaví: misandrie (nenávist k mužům) a misogynie (nenávist k ženám), nebo na uplatňování stereotypů o mužnosti mužů a ženskosti žen. Jiný název je ženský a mužský šovinismus.\n\nV historii vedl sexismus v mnoha kulturách k úplnému podmanění žen muži. Ideologie stavící se proti sexismu je feminismus, proti přesvědčení, že ženy jsou méněcenné, a maskulinismus, proti přesvědčení, že muži jsou méněcenní. Sexismus způsobuje nemalé problémy i transsexuálům.\nJejich problémy obvykle vyplývají z neschopnosti sexistů zařadit je do kategorie „muž“ nebo „žena“ nebo z jejich\nšpatného úsudku. Podobně odvozené bývají i problémy homosexuálů či bisexuálů, u nichž se uplatňování stereotypů o mužskosti a ženskosti aplikuje na jejich partnerské vztahy i jedince samotné.\n\nSexismus lze zobecnit na esencialismus. Rozdělen může být podle pohlaví, kterého se týká:\n\nSexistické názory vycházející z esencialismu tvrdí, že jednotlivce lze posuzovat jednoduše dle\ncharakteristických znaků skupiny, do níž patří — v tomto případě tedy podle toho, zda patří mezi „muže“ nebo „ženy“. Tyto názory předpokládají, že každý jednotlivec může být snadno a jednoznačně zařazen do jedné z těchto dvou kategorií\na nepočítají s mezipohlavními lidmi narozenými s kombinací mužských a ženských pohlavních znaků. Navíc také\npředpokládají stejnorodost uvnitř těchto dvou skupin, neberouce v úvahu jejich vnitřní diverzitu.\n\nMnohé formy pohlavní diskriminace jsou v mnohých státech protizákonné, ale na druhou stranu v mnoha státech\nexistují právní normy, které některé pohlaví zvýhodňují nebo znevýhodňují.\n\nNěkteří autoři uvádí, že v praxi projevovaný sexismus vede k převlékání se lidí za jiné než skutečné pohlaví s cílem získat něco, co jim bylo v rozporu s jejich lidskou důstojností upřeno.\n\nTranssexualita je stav nesouladu mezi psychickým a tělesným pohlavím. Proti sexismu vůči transsexuálům aktivně bojuje hnutí LGBT.\n\nSexismus proti transsexuálům je poměrně nový, protože dříve byli transsexuálové považováni za duševně nemocné jedince.\n\nTranssexuálům je ale stále doporučována psychiatrická terapie, protože musí zvládat skutečnost, že jim společnost připisuje jinou identitu, než jakou si připisují sami.\n\nNejtypičtější projevy sexismu vůči transsexuálům jsou:\n\nBritský novinář Anthony Browne uvádí, že nařčení názorového oponenta z „sexismu“ slouží jako nástroj politické korektnosti k vynucení si cenzury a potlačení odlišného a politické korektnosti nepohodlného názoru.\n\nSexismus se týká i jazyka, ale není známo, zda určitý jazyk je příčinou sexismu, nebo zda sexismus vede k určitému jazyku\n(viz Sapir-Whorfovu hypotézu).\n\nZa prostředek sexismu je rovněž považováno užívání tzv. generického maskulina, kdy je žena např. v dokumentu připojeném k volebnímu lístku oslovována\n„vážený voliči“. Asociační výzkumy dokazují, že generické maskulinum je spojováno spíše (nebo pouze) s představou muže. Feministická lingvistika proto nabízí genderově vyvážené alternativy generického maskulina, aby se zabránilo jazykovému sexismu. \n\n\n\n"}
{"id": "228115", "url": "https://cs.wikipedia.org/wiki?curid=228115", "title": "Polypodium", "text": "Polypodium\n\nPolypodium může znamenat:\n"}
{"id": "228116", "url": "https://cs.wikipedia.org/wiki?curid=228116", "title": "Cima Presanella", "text": "Cima Presanella\n\nVrchol Cima Presanella leží v Itálii v alpské skupině Adamello-Presanella (\"nejjižnější skupina Východních Alp\"), která je zároveň součástí národního parku Adamello-Brenta. Je nejvyšším vrcholem této skupiny. Mohutná pyramida hory Presanella není až tak nedostupná, jak by se na první pohled (\"především na 650 metrů vysokou severní stěnu\") mohlo zdát. Vrchol je obklopen třemi ledovci (\"Vedretta di Nardis, Vedretta di Presanella a Vedretta d´Amola\"). Masiv naprosto vévodí svému okolí a převyšuje blízké jižně ležící údolí Val Genova o téměř tři kilometry.\n\nPodklady z dřívějších let udávaly, že mají vrcholy Monte Adamello a Cima Presanella stejnou výšku 3558 m. V roce 1997 v časopisu Berge bylo potvrzeno prvenství a tato výška jen Presanelle. První výstup zaznamenal v srpnu 1864 Douglas W. Freshfield s průvodci. O tři týdny později (\"17. září\") dosáhl vrcholu slavný rakouský polárník a průzkumník skupin Ortler a Adamello-Presanella, Julius Payer.\n\nPo technické stránce nejsou všechny turistické výstupy ničím výjimečně obtížným. Jedná se prakticky o bezproblémovou vysokohorskou turistiku po sutích a v závěru po ledovcích. Těžkosti mohou nastat pouze orientačního rázu. Cesty nejsou precizně značeny (hlavně z jihu) a místy se objevují jen „kamenní mužíci“. Oficiální obtížnost cest je stupně F- / max. I-II.UIAA.\n\nSever Výstup od severu začíná v údolí Val di Sole, na silnici, která přes sedlo Passo Tonale (\"1883 m\") spojuje údolí řeky Adige a údolí Oglio. Odtud se stoupá k chatě Rif. Stavel Denza pod severní stěnou Cima Presanella. Z chaty se přechází ledovcová moréna ledovce Vedretta Presanella až do sedla Sella Freshfield. Po krátkém sestupu k hornímu konci ledovce Nardis cesta vede k jihozápadnímu hřebeni Cima Presanella a po něm přes snadné skály k vrcholu. Délka : 4 – 5 hod. z chaty. Pod sedlem Freshfield nebezpečí ve formě ledovcových trhlin.Východ Autem je možno severně od Pinzola (směrem k Madonna di Campiglio) odbočit směrem k západu na úzkou cestu směrem k jezerům Laghi di Cornisello, kde se nachází stejnojmenná chata. Samotný výstup od východu je možno začít u této chaty nebo výše u chaty Rif. Segantini, 2371 m. Z chaty výstup vede přes jihovýchodní hřeben Presanelly, který je možno překročit v sedle Bocchetta di Monte Nero, 3078 m, na druhé straně vystoupit k bivaku Orobica a od něj snadno na vrchol. Skalní stěna do sedla Monte Nero je zajištěna ocelovými lany. Délka : 4 - 5 hod. Další, delší ale snazší možnost je výstup z chaty Segantini na sedlo Passo dei Quatro Cantoni, 2781 m, odtud sestoupit do doliny Val di Nardis na cestu od bivaku Roberti a dále přes ledovec Nardis jako u cesty z jihu, nebo směrem k jihovýchodnímu hřebeni a bivaku Roberti a na vrchol (\"5 hod.\").JihJižní varianta je nejnamáhavější a nejdelší. Překonává převýšení 2700 metrů a je nutno ji rozdělit min. na dva dny. Výstup začíná v údolí Val Genova u parkoviště za malou přehradou. Odtud kolem vodopádu (80 metrů vysoký) Cascata di Nardis po dobře značené a upravené cestě k bivaku Roberti (\"2204 m\"). Z bivaku pokračuje cesta na morénu ledovce Nardis a pak přechází přímo ledovec ve směru sedla Sella Freshfield (\"3375 m\"). Od sedla po snadném západním hřebeni k vrcholu. Délka : Val Genova - bivak Roberti (\"3,30 hod.\") - Cima Presanella (\"3,30 hod.\"). Sestup min. 5 hod. Celkem 11,30 - 12 hod.\n\nRif. Stavel F. Denza (\"2298 m\")Z údolí Val di Sole, z obce Pizzano. Dosažení chaty trvá do 3 hod. Chata leží na krásném místě pod severní stěnou Presanelly. Je otevřená od poloviny června do poloviny září. Má 54 postelí a v zimě otevřený winterraum (\"zimní bivakovací prostor\").Rif. Segantini (\"2371 m\")Z Malga Vallina d'Amola přístupná za 1 hod. a z chaty Rif. Cornisello (konec silnice v údolí Val Nambrone) přes sedlo Bocchetta za 1,30 hod. Chata má dobrou pozici pod severovýchodní stěnou Presanelly, s vynikajícím pohledem na skupinu Brenta přes údolí Sarca. Je otevřená od poloviny června do poloviny září, má 54 postelí a winterraum pro 8 osob.Rif. Cornisello (\"2120 m\")Chata může být dosažena autem cestou z doliny Val Nambrone. Leží blízko několika jezírek, na východ od Presanelly, s pohledem na Brentu. Je otevřená od poloviny června do poloviny září a má 16 postelí.Bivacco Roberti (\"2204 m\")Výstup z údolí Val Genova (\"kolem 900 m\") trvá kolem 3,30 hod. Nástup je několik set metrů na východ od vodopádu Nardis. U bivaku se také toleruje táboření ve stanech. Bivak Roberti je pro 11 osob a poskytuje veškeré běžné vybavení.Bivacco Orobica (\"3382 m\")Malý kamenný úkryt nedaleko vrcholu slouží jako příbytek pro náhlé případy, 6 míst. Krátké historické oznámení praví, že se jedná se o bývalou rakouskou dělostřeleckou observatoř postavenou během první světové války, která byla schopná dát informace druhým lineárním palebným postavením, která se nacházela podél morény ledovce Nardis.\n\n\n"}
{"id": "228118", "url": "https://cs.wikipedia.org/wiki?curid=228118", "title": "Peter Babnič", "text": "Peter Babnič\n\nPeter Babnič je slovenský fotbalový útočník, který působil mj. v české Gambrinus lize. Momentálně působí ve slovenském týmu TJ Tatran Oravské Veselé.\n\nDo svého kádru si ho vybralo vedení Sparty Praha, ale po dvou sezonách, kdy odehrál jen sedm utkání, byl propuštěn. Po angažmá ve Zlíně se na delší dobu usadil v Sigmě Olomouc, kde odehrál solidní tři sezony, po kterých se vrátil na Slovensko.\n\nPeter reprezentoval Slovensko již v mládežnických výběrech. V roce 2000 byl členem slovenského týmu U21, jenž obsadil na domácím Mistrovství Evropy ve fotbale hráčů do 21 let 4. místo. Střelecky se prosadil v utkání 29. května proti Itálii, pomohl tak k remíze 1:1. Trefil se i v zápase 1. června proti Anglii, kde přispěl jedním gólem k vítězství 2:0.\n\nV dresu seniorské reprezentace odehrál 12 utkání a vstřelil jednu branku (na Kirin Cupu 2004 proti Japonsku).\n\n"}
{"id": "228120", "url": "https://cs.wikipedia.org/wiki?curid=228120", "title": "Martin Bača (fotbalista)", "text": "Martin Bača (fotbalista)\n\nMartin Bača je český fotbalista, jenž je momentálně bez angažmá.\n"}
{"id": "228121", "url": "https://cs.wikipedia.org/wiki?curid=228121", "title": "Miroslav Baček", "text": "Miroslav Baček\n\nMiroslav Baček (* 22. června 1970, Veľký Krtíš) je bývalý slovenský fotbalista, který působil v české lize.\n\nHrál za AC Sparta Praha, SKP Union Cheb, FC Union Cheb, FC DAC 1904 Dunajská Streda a FK Viktoria Žižkov. V lize odehrál 115 utkání a dal 14 gólů, debutoval 15.04.1990.\n\n"}
{"id": "228122", "url": "https://cs.wikipedia.org/wiki?curid=228122", "title": "Glendronach", "text": "Glendronach\n\nGlendronach je skotská palírna společnosti Pernod-Ricard nacházející se ve vesnici Forgue poblíž Huntly v hrabství Aberdeenshire, jež vyrábí skotskou sladovou whisky.\n\nPalírna byla založena v roce 1826 Jamesem Allardicem. Tato palírna v roce 1837 vyhořela a hned na to byla prodána. V roce 1920 až 1940 byla v majetku rodiny Grantových a v roce 2005 je vlastníkem společnost Pernod-Ricard. Produkuje whisky značky Glendronach, což je 12letá whisky s obsahem alkoholu 40%. Část produkce se používá do míchaných whisek Ballantine a Teachers. Tato whisky je nasládlá a chutná po sherry.\n\n\n"}
{"id": "228125", "url": "https://cs.wikipedia.org/wiki?curid=228125", "title": "Lowlands", "text": "Lowlands\n\nLowlands je neoficiální oblast ve Skotsku sahající od anglických hranic směrem na sever po město Perth, respektive území na sever od Glasgow k části, kde začíná Highlands. Oblast se dělí ještě na Central Lowlands a Southern Uplands. Krajina Central Lowlands má výrazně nížinný charakter, naproti tomu krajina u hranic s Anglií (Southern Uplands) je převážně hornatá.\n"}
{"id": "228127", "url": "https://cs.wikipedia.org/wiki?curid=228127", "title": "Maroš Bačík", "text": "Maroš Bačík\n\nMaroš Bačík (* 20. června 1984) je slovenský fotbalista, hrající za FK Bodva Moldava nad Bodvou.\n\n24. ledna 2003 podepsal smlouvu se slovenským prvoligovým týmem MFK Ružomberok, kterému se upsal na pět let. Ružomberoku dal přednost před českými Blšany, kde se objevil na testech. V sezoně 2004-2005 působil v české Gambrinus lize. Do svého týmu si ho vybralo vedení opavského fotbalu, ale za celou sezonu odehrál pouze šest zápasů a českou ligu opustil. V roku 2014 podepsal smlouvu s třetiligovým týmem KFC Komárno, kde sa mu střelecky dařilo na podzim 2014, kdy dal 8 gólů, pokiaľ sa nestretol s legendou Komarňaského predmestia Martina Kapusňáka, ktorý mu úplne zničil kariéru. \n\n"}
{"id": "228129", "url": "https://cs.wikipedia.org/wiki?curid=228129", "title": "Baffour Gyan", "text": "Baffour Gyan\n\nBaffour Gyan (* 2. července 1980 Accra, Ghana) je ghanský fotbalista, který působil v české Gambrinus lize. Do svého týmu si ho vybralo vedení libereckého fotbalu a Gyan se stal na dlouhou dobu velkou oporou týmu, i když nenastupoval stabilně. I díky němu mohl Liberec slavit ligový titul. V roce 2004 odešel hrát do Ruska, kde působil v týmech Dinamo Moskva a FK Saturn Moskevská oblast.\n"}
{"id": "228142", "url": "https://cs.wikipedia.org/wiki?curid=228142", "title": "Infule", "text": "Infule\n\nInfule (latinsky \"infula\") čili mitra je ceremoniální či kultická pokrývka hlavy užívaná převážně římsko-katolickými hodnostáři (od hodnosti probošta a opata po papeže).\n\nPůvodně to byla ceremoniální vlněná čelenka, s níž byly ve starověkém Řecku zobrazovány některé bohyně (např. Héra, Deméter) a bohové (Dionýsos, odtud nazývaný \"mitroforos\"); v Římě ji nosili cizinky, prostitutky a archigallus (představený gallů, kultu kněží bohyně Kybely).\n\nOd 10. století se začala užívat jako pokrývka hlavy křesťanských biskupů a opatů. Při investituře, tj. uvedení do úřadu, ji zprvu biskupovi vkládal na hlavu papež, arcibiskupovi biskup, opatovi buď také papež (u exemptních klášterů) nebo představený řádové provincie či kongregace (\"pater abbas\").\n\nRaně křesťanská infule měla uzavřený tvar zaoblené čepice z vlněného sukna s podšívkou z lněného plátna a se dvěma našitými vlněnými pruhy volně visícími na záda (viz například dochovaná infule sv. Simeona v Trevíru), ve 12.století ještě se dvěma oblými výstupky. Pro papeže z ní byla odvozena tiára homolovitého tvaru, přepásaná třemi obroučkami korun.\n\nBěhem 13. století převládl otevřený tvar infule se špicemi rovnostranného trojúhelníka, v němž původní čepice zůstala jako podšívka (viz například tzv. Mitra svatého Vojtěcha ve Svatovítském pokladu na Pražském hradě). Během 15.–16. století se tvar měnil od rovnostranného trojúhelníka ke stále vyššímu trojúhelníku rovnoramennému. Po reformaci se infule stala insignií římsko-katolických biskupů, reformované církve ji postupně přestaly užívat. Východní církve zůstaly u tradice raně středověké uzavřené infule homolovité nebo užívají infuli sféricky vydutou (patriarchové církví arménské, koptské či pravoslavné ruské).\n\nTato špičatá kněžská čepice je v českých zemích známá spíše pod názvem mitra, což je řecké slovo stejného významu, termín se užívá také v angličtině. \"Infulovat\" znamená propůjčit právo nosit mitru; mimo biskupů měli toto právo i někteří další církevní hodnostáři, jako opati, kapitulní probošti (kapitulní dignitáři) nebo arciděkani. \"Infularius\" je označení přisluhujícího (ministranta) při křesťanských obřadech, jehož úlohou je držet mitru v době, kdy ji církevní hodnostář právě nemá na hlavě. Slouží-li bohoslužbu, má biskup po sejmutí mitry na hlavě čepičku solideo neboli pileolus. Trojstupňová mitra užívaná dříve papeži (posledním byl Pavel VI.) se nazývá tiára.\n\nPodle výzdoby se rozlišuje \"mitra pretiosa\" (zdobená drahokamy, perlovou výšivkou, emailovými aplikami či sklem), \"mitra auriphrigiata\" se zlatou výšivkou, a \"mitra simplex\" jednoduchá, v různých liturgických barvách\n\n\n"}
{"id": "228143", "url": "https://cs.wikipedia.org/wiki?curid=228143", "title": "Springbank", "text": "Springbank\n\nSpringbank je skotská palírna společnosti J & A Mitchell & Co. Ltd vyrábějící skotskou sladovou whisky. Nachází se ve městě Campbeltown ve správní oblasti Argyll a Bute.\n\nPalírna byla založena v roce 1828 rodinou Mitchellových na místě pokoutní palírny Archibalda Mitchella. Původně se jmenovala Riechlachan. V palírně se nachází muzeum whisky. Naproti kdysi stávala již neexistující palírna s názvem Longrow. Produkuje whisky značky Springbank, což je 15letá whisky s obsahem alkoholu 46%. Část produkce se používá do míchaných whisek. Tato whisky má podle recenzentů \"ohromující chuťovou bohatost s lehce olejovitým charakterem\". V této palírně se kromě whisky Springbank destilují ještě whisky s názvem Longrow (což je rašelinná whisky) a Hazelburn (tato whisky se na Skotsko netradičně destiluje třikrát).\n\n\n"}
{"id": "228146", "url": "https://cs.wikipedia.org/wiki?curid=228146", "title": "Bratři Marxové", "text": "Bratři Marxové\n\nBratři Marxové byla skupina amerických komiků židovského původu, působících v divadle, ve filmu a v televizi.\n\nJejími členy byli bratři:\n\n\nZačínali ve varieté. Roku 1924 prorazili na Broadwayi s hudební komedií \"I’ll Say She Is,\" triumf pak slavili o rok později s \"The Cocoanuts\" (hudbu pro tento muzikál složil Irving Berlin). Hra byla roku 1929 zfilmována a znamenala pro skupinu debut na filmovém plátně. V letech 1929-1949 společně natočili celkem třináct filmů. Jejich absurdní humor dostoupil vrcholu ve snímcích \"Omlazovací prostředek\" (1931) nebo \"Kachní polévka\" (1933). Americký filmový institut zvolil roku 2000 pět z těchto třinácti filmů do výběru sto nejlepších komedií 20. století, \"Kachní polévka\" skončila pátá, \"Noc v opeře\" dvanáctá. Jejich filmy byly již zvukové, ale bezprostředně navázaly na tradici němé grotesky, zejména z dílny Macka Senneta. Skupina se rozpadla roku 1950, nejpopulárnější z bratrů Groucho se pak věnoval televizi. Nejméně známý z pětice, Gummo, se neobjevil v žádném z filmů, proto se někdy hovoří o kvartetu, nebo dokonce triu, neboť Zeppo ve filmech hrál nekomediální role a navíc se ve filmech neobjevoval od roku 1935.\n\n\n"}
{"id": "228151", "url": "https://cs.wikipedia.org/wiki?curid=228151", "title": "Brenta", "text": "Brenta\n\nMístní název Brenta se vyskytuje zejména v severní Itálii. Má zřejmě původ v germánském výrazu “Brint” (pramen) nebo “Brunnen” (studna). Existuje také zdrobnělý tvar Brentella. Název se může vztahovat k následujícím pojmůmː\n\n"}
{"id": "228160", "url": "https://cs.wikipedia.org/wiki?curid=228160", "title": "Willis Carrier", "text": "Willis Carrier\n\nWillis Haviland Carrier (26. listopadu 1876 – 7. října, 1950) byl americký technik a vynálezce. Položil základy moderní úpravě vzduchu a vyvinul první klimatizační systém.\n\nZačátkem 20. století jako technik firmy \"Buffalo Forge Company\" řešil Willis Carrier problémy tiskárny \"Sackett-Wilhelms Lithographing and Publishing Company\" v newyorském Brooklynu. Papír, který tiskárna používala se mačkal díky vysokým teplotám a vlhkosti vzduchu, také barvy špatně schly. Carrierův nápad, hnát vzduch kolem stočených trubek se studenou vodou se stal základem celého systému. Vodní páry se na trubkách srážely a ochlazovaly tak okolní vzduch. Chladicí zařízení poprvé uvedl do provozu 17. července 1902.\n\nPostupem doby tato zařízení začaly používat americké továrny, nově zakládané biografy; v roce 1928 byly klimatizací vybaveny prostory amerického Kongresu a následující rok i místnosti Bílého domu. Z firmy Carrier Corporation (součást United Technologies Corporation), u jejíchž počátků Carrier stál, je v současnosti největší světový výrobce klimatizačních systémů.\n\n"}
{"id": "228172", "url": "https://cs.wikipedia.org/wiki?curid=228172", "title": "Ardmore (palírna)", "text": "Ardmore (palírna)\n\nArdmore je skotská palírna společnosti Fortune Brands (2006: Beam Global Spirits & Wine) nacházející se ve vesnici Kennethmont poblíž Huntly v hrabství Aberdeenshire, jež vyrábí skotskou sladovou malt whisky.\n\nPalírna byla založena v roce 1898 Williamem Teacherem, jehož potomci měli palírnu ve vlastnictví až do roku 1976, kdy ji koupila společnost Allied Distillers. Poté v roce 2005 přešla na společnost Fortune Brands. Tato palírna má osm destilačních kotlů o objemu 15000 litrů. Produkuje whisky značky Ardmore, což je 14letá whisky s obsahem alkoholu 45,7 %. Část produkce se používá do míchaných whisek Teacher's. V této whisky je cítit silně rašelinový slad.\n\n\n"}
{"id": "228175", "url": "https://cs.wikipedia.org/wiki?curid=228175", "title": "Tiára", "text": "Tiára\n\nTiára (z perštiny تاره \"tara\" převzato do latiny jako „tiára“) je pokrývka hlavy, resp. druh koruny. Nejčastěji označuje papežskou korunu (lat. triregnum) a (historicky) shora uzavřenou korunu orientálních panovníků. Méně často se jako tiára označuje také slavnostní vepředu zdobená čelenka u žen.\n\nTradičně slovo „tiára“ značí zdobenou vysokou homolovitou čepici orientálních panovníků nebo božstev, obtočenou stuhou. Předmět byl nejčastěji vyráběn z látky nebo kůže a bohatě zdobený dekorem. Tiáru nosili asyrští panovníci a byla též odznakem králů perských. Asyřani ji zdobili párem býčích rohů, které měly vyzdvihovat autoritu nositele, kolem vrcholku čapky byl kruh krátkých pírek. Naproti tomu Peršané nosili s oblibou tiáru připomínající komolý jehlan bez jakýchkoli rohů či peří. Zato ji řádně ozdobili drahocennými šperky.\n\nOrientální tiára v podobě bílé, špičaté a vysoké čepice (lat. \"camelaucum\") se stala východiskem pro mitru a papežskou tiáru.\n\nJako tiára se označuje také mimoliturgická pokrývka hlavy papeže užívaná do roku 1964. Shora uzavřený tvar byl pravděpodobně přenesen z blízkého východu vlivem byzantské kultury. \n\nPůvodní podoba tiáry, kterou římští papežové nosili asi od 7. století, byla bílá homolovitá čepice bez ozdob. První obroučku na tiáru přidal Alexandr III. ve 2. polovině 12. století, pravidelně se však vyskytuje až od pontifikátu Řehoře IX. Od Bonifáce VIII. (1294–1303) se nosila se dvěma korunami a poslední korunu na tiáru přidal Klement V. (1305–1314). Od začátku 14. století vznikla tiára dokonce ze tří pruhů látky (purpurová, zelená, modrá) a se třemi obroučkami, tu zavedl papež Pavel II. (†1471). Od roku 1342 je zdobená listy. Od 17. století přibylo na vrcholu tiáry říšské jablko.\n\nVýznamy jednotlivých korun se ustálily ve 2. polovině 14. století. Pro křesťanství velmi symbolické číslo tři značí na papežské tiáře nejen to, že papež je nejvyšší kněz, soudce a zákonodárce, ale také jeho vládu nad zemí, nebem i peklem. Objevuje se i odkaz na církev bojující, trpící a vítěznou. \n\nSoučástí papežské tiáry (podobně jako v případě mitry) jsou také dvě stuhy (tzv. \"fimbrie\") vycházející z její zadní části a volně splývající na zádech nositele. Tyto stuhy jsou většinou bílé barvy se zlatými výšivkami. \n\nPapežové nosili tiáru při slavnostní příležitostech. Dříve bývali tiárou korunováni během intronizační mše. Poslední papež korunovaný tiárou byl Pavel VI. v roce 1963. \n\nTento symbol autority se v katolické církvi nepoužívá od 11. listopadu 1964, kdy papež Pavel VI. svou tiáru veřejně odložil. Byla prodána v Americe a výnos byl určen potřebným (chudým). Je uchována v chrámu Neposkvrněného početí Panny Marie ve Washingtonu. Ačkoli užívání tiáry nebylo do budoucna formálně zrušeno, žádný z dosavadních papežů se k ní nevrátil. \n\nPapežská tiára však zůstává nadále tradičním symbolem papežské moci, a to např. ve státních symbolech státu Vatikán, ve znacích některých vatikánských úřadů a v církevní heraldice. Z papežské heraldiky tiára vymizela v roce 2005 s nástupem Benedikta XVI., který ve svém papežském znaku použil místo tiáry prostší biskupskou mitru se třemi symbolickými zlatými pruhy. Papež František jej v tom následoval. \n\nV současnosti je tiárou u žen slavnostní čelenka, často kovová a zdobená drahými kameny. Na rozdíl od korun(k)y je tiára zdobená jen vepředu, případně na bocích, a netvoří tak souvislý kruh. V obecné řeči je však pojem tiára pro toto rozlišení málo využíván a většina diadémů se u žen označuje jako korunky.\n\nSoutěže krásy, například Miss České republiky, převzaly tuto ozdobu a propůjčují ji každý rok jiné dívce, jež byla zvolena královnou krásy. Tiára může být zobecněně vnímána jako insignie 1. a 2. vicemiss podobné soutěže, pokud výherkyně získává korun(k)u.\n\nV USA je běžné, že korunku nosí i nevěsty jako elegantní doplněk své svatební róby.\n\nBritská královna Alžběta II. má pravděpodobně největší a zároveň nejcennější soubor tiár na světě. Můžeme je spatřit při významných událostech ve vlasech královny. Většina kousků je dědictvím královské rodiny, zvláště od královny Alexandry nebo dary z různých zemí. Jako příklad by mohla posloužit diamantová a akvamarínová tiára od brazilského lidu.\n\n\n"}
{"id": "228178", "url": "https://cs.wikipedia.org/wiki?curid=228178", "title": "Acamarachi", "text": "Acamarachi\n\nAcamarachi (Cerro Pili nebo jen Pili) je v současnosti neaktivní stratovulkán, nacházející se v severní části Chile v oblasti Antofagasta asi 40 kilometrů jihovýchodně od města Toconao. Její jméno znamená „černý měsíc“\n\nSvahy sopky se zvedají z náhorní planiny zvané Puna de Atacama téměř pod úhlem 45 %. Na severní straně se nachází sopečný dóm. Acamarachi je nejjižnějším vrcholem z trojice vulkánů, dalšími dvěma jsou Colachi, Laguna Verde. Leží asi 10 km severovýchodně od nejaktivnější sopky severní Chile – stratovulkanického komplexu Láscar. Uvnitř kráteru se nachází jezírko o průměru 10 až 15 metrů. To je pravděpodobně druhým nejvýše položeným kráterovým jezerem na světě a po jezeru vulkánu Ojos del Salado také druhým nejvýše položeným jezerem Jižní Ameriky.\n\nAcamarachi je tvořena převážně andezity a dacity, s výškou 6046 m je zároveň nejvyšším vrcholem oblasti. Věk lávových proudů je datován do období staršího než holocén.\n\n"}
{"id": "228182", "url": "https://cs.wikipedia.org/wiki?curid=228182", "title": "Turistické značení v Česku a na Slovensku", "text": "Turistické značení v Česku a na Slovensku\n\nÚzemí Česka a Slovenska patří mezi země s nejdokonalejší a nejhustší sítí turistického značení pro pěší turistiku. První slovenská trasa byla vyznačena roku 1874 Sitnianským klubem, první české trasy byly vyznačeny Pohorskou jednotou Radhošť kolem roku 1884 a Klubem českých turistů roku 1889. Kromě pěších tras jsou v poslední době značeny též trasy pro cyklisty, běžkaře a jezdce na koních. Značení provádějí již od počátků bezplatně dobrovolníci vyškolení a organizovaní v klubech turistů – značkaři.\n\nV Rakousku a Švýcarsku (v Alpách a Duryňském lese) vznikala síť cest značených pásovým značením již v 19. století; začátkem 19. století kratší trasy značené tvarovým značením a v polovině 19. století ucelená síť značená pásovým značením.\n\nAž do konce bachovského absolutismu (1859) bylo spolčování zakázáno, legální turistické spolky začaly vznikat až poté. \n\nNa Slovensku první cesty značily Sitnianský klub ((Szitnya club, založený cca 1860 v Banskej Štiavnici) a Uherský karpatský spolek (Magyarországi Kárpátegyesület – MKE, založený 1873), k němuž se Sitnianský klub roku 1882 připojil. První písemně doloženou turistickou stezku na území tehdejšího Uherska vyznačil Sitnianský klub roku 1874 v okolí Hodruši ve Štiavnických vrších, a to k Počúvadelskému jezeru, na Sitno a do Sklenných Teplíc. Uherský karpatský spolek a jeho početné sekce a další turistické spolky, např. Modranský turistický spolek, podporovaly rozvoj turistiky, budovaly a značkovaly turistické stezky, stavěly rozhledny, vydávaly turistické mapy a turistické průvodce. Například v okolí Modry byla v roce 1892 vyznačena cesta z Harmónie na Modranskou Babu i do dalších míst. Cesta na Devínsku Kobylu byla značena od roku 1902.\n\nPrvní síť turistických značených tras v českých zemích vyznačila po svém založení v roce 1884 Pohorská jednota Radhošť v Beskydech v okolí Radhoště. Cesty byly značeny tvarovými značkami.\nJako první česká značená trasa však většinou bývá uváděna červená ze Štěchovic ke Svatojánským proudům, kterou vyznačilo 11. května 1889 hned následující rok po založení Klubu českých turistů (1888) označovací družstvo pod vedením arch. Pasovského na území dnes zaplaveném štěchovickou přehradní nádrží. V tomtéž roce byla vyznačena druhá červená značka, z Berouna přes Svatý Jan pod Skalou na Karlštejn, která existuje doposud a je částí dnešní trasy trasy č. 0001, a značky z Řevnic na Babku a Skalku (dnes značené modře a zeleně) a z Holoubkova na Rač (dnes nazývaný Radeč). V prvním roce tak dosáhla síť délky 55,5 km. V roce 1912 byla dokončena první dálková trasa přes Brdy na Šumavu.\n\nPůvodní pásové značky byly větší než dnes. Střední červený pruh měl šířku 10 cm a lemovaly jej bílé pruhy o šířce po 4 cm. Později začaly být některé trasy značeny i modře a v roce 1916 se začalo značit i zeleně a žlutě. Šířka barevného pruhu byla pak zmenšena na šířku bílých pruhů. Označovací družstva byla tří až šestičlenná, nepočítaje v to nájemné nosiče stravy a materiálu.\n\nV oblasti Sudet značily cesty také četné německé vlastivědné spolky, např. Gebirgsverein, většinou tvarovým značením podle německého vzoru. V této činnosti pokračovaly za První republiky i na území nově vzniklého Československa.\n\nV letech 1902 až 1904 se společným úsilím řady německých horských a turistických spolků v severních Čechách podařilo vytyčit hřebenovou turistickou trasu hlavně Lužickými horami, která začínala na Ještědu, dál pak pokračovala přes Hvozd, Luž, Jedlovou, Studenec a končila na Růžovském vrchu. Délka byla 60 km a vyznačena byla zvláštní značkou, čtyřzubým modrým hřebenem na bílém poli.\n\nPo vzniku Československa byl Uherský karpatský spolek v roce 1918 na dva roky zakázán, jeho majetek byl zabaven a bylo zakázáno používat německé a maďarské zeměpisné názvy. Slováci založili v lednu 1919 Tatranský spolok turistický, (TST), který zakládal pobočné skupiny v různých částech Slovenska. Maďarskojazyčné a německojazyčné turistické tabulky v Tatrách nahradil slovenskými.\n\nKlub českých turistů, založený roku 1888, rozšířil svou činnost už v posledním desetiletí 19. století i na Slovensko a v krátké době se zdvojnásobil počet jeho členů z 5 tisíc na 10 tisíc. Ústřední výbor KČT s cílem sjednotit turistické organizace v republice navrhl 13. listopadu 1918 nový název Klub česko-slovenských turistů, valné shromáždění návrh přijalo 25. května 1919, avšak navržená zkratka KČST vyvolala ve vedení spory a ÚV KČT se 3. října 1919 rozhodl používat nadále zkratku KČT s čechoslovakistickým argumentem, že národnost československou dlužno považovati za jednotnou. Za pár měsíců však toto rozhodnutí přestalo platit.\n\nProtože TST neměl dostatek pracovníků, po naléhání z ústředí KČT se roku TST bez výhrad sloučil 8. května 1920 s KČT, který se přejmenoval na Klub československých turistů (KČST), přičemž odbor KČST v Liptovském Svatém Mikuláši se souhlasem vedení KČST používal i nadále jméno a značku TST. Do své správy převzal od tatranských spolků i značení ve Vysokých Tatrách. K vybudování odborů KČST na Slovensku přispěla členská základna, organizační zkušenosti, státní dotace i ediční činnost dosvadního KČT. Vztahy odborů KČST a pražského ústředí však nebyly dobré, ústředí vyžadovalo silnou centralizaci, Slováci v něm neměli dostatečné zastoupení a ústředí často rozhodovalo bez účasti příslušných funkcionářů, což se projevovalo i na rozdělování financí. V lednu 1927 bylo na poradě moravsko-slezských a slovenských žup KČST dohodnuto, že ve Slovenské komisi KČST budou po jednom členovi zastoupené všechny slovenské župy, od roku 1934 pak byli v této komisi zastoupeni i Tatranská komise, zemský úřad, zemský výbor a zemské zastupitelstvo. \n\nSpišští Němci si v roce 1920 vymohli schválení národnostní turistické organizace Karpatského spolku (Karpathenverein, KV) se sídlem v Kežmarku. Nový spolek převzal část funkcionářů předválečného UKS a nechal se prohlásit za jeho nástupce. Tím vznikly zdlouhavé kompetenční spory s KČST, například o vůdcovskou a záchranářskou službu v Tatrách a o vlastnictví a výstavbu turistických zařízení. KČST převzal od bývalého UKS vůdcovskou a záchranářskou službu v Tatrách. \n\nZnačení na Slovensku bylo kolem roku 1920 náhodné a nesystematické. Klub Československých turistů na přelomu let 1920 a 1921 převzal budování a značení turistických stezek v Tatrách (kromě Belianských Tater, které na základě dohody ze 17. 4. 1921 spravoval Karpathenverein), na ostatním území Slovenska a v Podkarpatské Rusi. Dosavadní nejednotné značení barevnými pásy (UKS a TST) nebo dvojpásy (UKS v okolí Sitna) nahradilo značení pásovou značkou. Postupně začala být uplatňována jednotná metodika značení, vypracovaná generálním značkařem KČST B. Leedererem, navazující na pokyny z let 1889–1891. Schvalovací řízení a turistické názvosloví včetně nápisů na orientačních tabulkách upravovalo nařízení ministerstva. Karpatský spolek v okolí Belianských kúpeľov vyvěšoval trojjazyčné dřevěné směrovky (slovensky, německy a maďarsky). Na obnově značení ve Vysokých Tatrách v roce 1921 se pod metodickým vedením KČT významně podílela armáda. V roce 1923 začaly být na Slovensku plánovány a značeny dálkové turistické trasy, například Štefánikova stezka z Radhošti do Brezové pod Bradlom a cesta Ludevíta Štúra z Trenčína přes Vršatecké Podhradie do Žiliny. Značení na hřebeni Nízkých Tater bylo v roce 1924 bylo odloženo, protože na trase nebyl dostatek útulen a přístřešků. Kolem roku 1924 se Slovenská komise KČST snažila přimět župy a odbory, aby plánovaly značkařské práce.\n\nAčkoliv KČST zavedl v roce 1921 jednotnou pásovou značku, ještě nebyly ustálené základní barvy. Kromě červené, zelené, modré a žluté barvy se používala například černá (Hrabušice – Zajf), hnědá (Štubnianske Teplice – Žarnovická dolina), růžová (Spálená dolina – Roháčske plesá) či fialová (Glac). Směrovky se používaly dřevěné i litinové.\n\nPásové značení KČST v tomto období proniklo i do Sudet, kde dosud převládalo německé tvarové značení. Až do roku 1938 následoval rychlý rozvoj, propojování a metodické sjednocení sítě značených tras.\n\nZnačkaři se za první republiky hojně setkávali s ničením značek a směrovek. Generální značkař Maštalír si v roce 1935 stěžoval, že z 849 orientačních tabulek vandalové ročně zničí 259 a z 8702 km značených tras je ročně zničeno značení v délce 1950 km. Na značení přispívalo ústředí KČST, země i okresy a na Slovensku byla využívána armáda jako levná pracovní síla, část peněz pocházela i ze sbírek a přesto peníze na obnovu a údržbu značených tras a směrovek nepostačovaly.\n\nKromě KČST a německých turistických klubů se značením se zabývaly i různé další spolky, například turistický spolek Čeřínek v Jihlavě, ve spolupráci s KČST v Praze a v Plzni také Klub dělnických turistů, tvarové značky ve vnitrozemí zřizovala Československá obec turistická atd.\n\nPo rozbití Československa od roku 1939 působil KČST opět jako KČT. \n\nNa Slovensku vznikl Klub slovenských turistů a lyžařů (KSTL), který v činnosti v mezích možností pokračoval. Generální značkař KSTL prof O. Nuska v roce 1940 navrhl odborům vypracovat si tříletý cyklus obnovy značení, aby každý rok byla obnovena třetina tras, a KSTL v tomto období též založil ústřední katastr orientačních tabulek. V říjnu 1940 bylo na Slovensku evidovaných 10 843 km značených tras, umístěno 2080 orientačních tabulek a 94 velkých orientačních tabulí. Značení se nadále věnovel též Karpathenverein se sídlem v Kežmarku, německé názvy se používaly pro některé horské chaty v Tatrách a na orientačních tabulkách v Bielovodské, Studenovodské a Velické dolině byly podle dohody s KSTL německé texty. Až do roku 1944 byly kromě obnovy značení značeny i nové trasy, za Slovenského národního povstání však v bojových oblastech nebylo možné značkovat, zanikly mnohé chaty, ubytovny a přístřešky, byly poškozené informační tabulky a v bojích padla řada funkcionářů a členů KSTL, mnohé stezky byly zaminovány.\n\nObdobí druhé světové války a období let 1950–1954 však znamenalo pro systém značení krizi – nebyla prováděna obnova značení a systém byl silně narušen. Byla sice obnovena činnost spolků, ale komunisté se snažili o centralizaci veškeré moci. Spolky zpočátku úspěšně členily snahám o sjednocení tělovýchovných a sportovních organizací. K 1. srpnu 1945 Povereníctvo vnútra pověřilo KSTL likvidací majetku rozpuštěného Karpathevereinu. 15. června 1947 byl v Luhačovicích vyhlášen Klub československých turistů, zastřešující KČT a KSTL, slavnostní inaugurace nového spolku se však již neuskutečnila. Ústřední akční výbor národní fronty 27. února 1948 zrušil plánované obnovení KČST a rozhodl, že v Československu bude jednotná tělovýchovná organizace Sokol (JTO Sokol). Turistické oddíly vzniklé pod jeho hlavičkou v mezích možností pokračovaly i v péči o turistické značení. Zákon č. 187/1949 Sb., o státní péči o tělesnou výchovu a sport, zajistil této organizaci monopol na organizovanou sportovní činnost. Profesionální pracovníci však měli turistiku na okraji zájmu a dobrovolní funkcionáři ztratili o spolupráci zájem, znechuceni znárodněním své materiálně-technické základny. Po zániku KSTL přestalo být značení na Slovensku centrálně řízené a evidované a vedoucí činitelé ČOS nevěnovali značení téměř žádnou pozornost. V letech 1950–1953 byla značkařská pravidla rozvolněná, někteří značkaři pokračovali v rámci JTO Sokol ve značení podle vlastního uvážení. \n\nPo vzniku Slovenského výboru pre telesnú výchovu a šport (SlV TVŠ) v roce 1954 převzala organizaci značení turistických tras na Slovensku Slovenská značkařská komise turistické sekce SIV TVŠ. V krajích působily komise značení TS krajských výborů (KVTVŠ). Sporadicky vznikaly značkařské komise i při okresních výborech pro tělesnou výchovu a sport, teprve během několika let byla vybudována kompletní síť okresních značkařských komisí v turisticky zajímavých oblastech. Proběhla inventura značených cest se zakreslením do základních map, přeznačení podle nových značkařských pravidel, byla zavedena ústřední evidence značkařů, obnovena evidence značených tras a značené trasy na Slovensku byly očíslovány. Ústředním orgánem turistického značení v Československu byla komise značení turistické sekce Státního výboru pro tělesnou výchovu a sport. Slovenská komise byla rovnocenným partnerem komise československé, která fakticky fungovala jako česká, a jejich spolupráce byla bezproblémová. V letech 1955 a 1956 byly vydány dvě verze metodické příručky pro značení turistických cest, podle kterých se začalo jednotně značit v celém Československu.\n\nDne 8. ledna 1954 vydala vláda Usnesení o nové organizaci turistiky a cestovního ruchu v ČSR, věnovaná masovému rozvoji turistiky, jímž bylo zajištěno financování turistického značení. Po roce 1957 převzala na základě dohody Horská služba na Slovensku značení stezek na jí spravovaných územích.\n\nProtože i v jiných oblastech sportu se JTO Sokol ukázala nefunkční, rozhodla v červnu 1956 konference KSČ o vytvoření nové „jednotné dobrovolné tělovýchovné organizace“ (JDTO). Na základě zákona č. 68/1956 Sb., o organizaci tělesné výchovy, byl založen ČSTV. 22. dubna 1958 vydal ÚV ČSTV Směrnici o jednotném značení turistických tras v Československu (zveřejněno v Úředním listu v částce č. 60/1958). Těmito opatřeními byl zajištěn ze státních prostředků na tělovýchovu stálý příjem, z nějž bylo možné platit materiál a dobrovolným značkařům cestovné. Systém se podařilo obnovit. Postupně byla síť značených cest rozšiřována a systém doplněn ještě směrovkami a nástěnnými mapami. Značení prováděl Svaz turistiky Československého svazu tělesné výchovy (ST ČSTV), na Slovensku Slovenský odbor turistiky (SOT ČSZTV) v rámci Slovenské organizace ČSZTV. Předseda celoslovenské komise značení V. Čikor se zasazoval o právní zajištění monopolu SÚV ČSTV na turistické značení na Slovensku. V roce 1957 rozhodl aktiv předsedů ZK OT KV ČSTV v chatě pod Sokolím o uvádění zkratky ČSTV v záhlaví všech směrovek a tabulek.\n\nV roce 1959 Vlastimil Dohnal navrhl červenožlutý kovový stojan pro turistické vývěsné mapy, který se používal v celém Československu. V roce 1969 ji autor nahradil novou, skladnější konstrukcí.\n\nVe dnech 10.–11. prosince 1960 rozhodl v Praze aktiv předsedů značkařských komisí o přečíslování turistických tras v celém Československu. Nový systém evidenčního číslování měl odstranit dosavadní závislost na územním členění státu. Systém navrhl předseda západoslovenské komise značení Juraj Szomolányi. Pro pěší a lyžařské trasy navrhl čtyřmístné číslo, kde první dvojčíslo udává vedoucí barvu (červená, modrá, zelená, žlutá) a územní příslušnost (např. Severní Morava, Východní Slovensko) a druhé dvojčíslí pořadové číslo trasy. Na Slovensku byl systém uplatněný od roku 1961, v Česku v roce 1966.\n\nFederalizace Československa v roce 1969 měla za následek vznik národních organizací Český svaz turistiky a Slovenský zväz turistiky, v jejichž rámci pracovaly dosavadní značkařské komise s nezměněnými kompetencemi, kromě toho vznikla federální značkařská komise se sídlem v Praze, v níž byli po třech členech zastoupeni čeští a slovenští značkaři. Oba svazy se dohodly na tom, že školení instruktorů značení se budou konat celostátně a že si budou instruktory navzájem uznávat a že zůstanou platit jednotná pravidla značení. V roce 1972 předsednictvo ČSTV rozhodlo, že předseda ČKZ A. Hubička bude odpovědný za značení obou národních svazů, proti čemuž slovenský svaz marně protestoval. 26. května 1978 Federální ministerstvo vnitra vydalo negativní stanovisko ke zřizování společných značených cest a vzájemném využívání objektů mezi ČSTV a PTTK v pohraničních oblastech. \n\nBrzy po roce 1989 byla rozšířena síť turistických tras i do dosud nepřístupných oblastí při rakouské a německé hranici. V roce 1990 se Klub českých turistů osamostatnil (obnovil) pod původním názvem. Na Slovensku byl téhož roku založen Klub slovenských turistů, který se prohlásil za pokračovatele KSTL a KČST a zároveň převzal agendu SOT ČSZTV. Vznikla koordinační rada Federace českých a slovenských turistů a při ní federální komise značení s paritním zastoupením. Opět byla dohodnuta jednotná metodika značení a celostátní školení značkařů I. třídy (instruktorů). V roce 1990 slovenští značkaři usilovali o to, aby finance na turistické značení byly oddělené od financování jiných aktivit, v dubnu 1991 byl odsouhlasen návrh na vytvoření Klubu slovenských značkárov jako samostatné složky KST.\n\nOd roku 1997 je prováděno obdobné značení i pro lyžaře a cyklisty, od roku 2005 též pro jezdce na koních.\n\nFinanční náklady na značení cest jsou od r. 1997 hrazeny z rozpočtu odboru Cestovního ruchu Ministerstva pro místní rozvoj ČR. Tato dotace podle webu KČT Plzeňského kraje pokrývá náklady asi ze 70 %\n. Přispívají též sponzoři (například Lesy České republiky nebo výrobce sušenek Opavia) i například kraje a obce.\n\nKlub českých turistů má několik smluv s Ministerstvem životního prostředí ČR a se správami některých chráněných území o turistickém značení v chráněných územích. Tyto smlouvy souvisí se zákazem veřejnosti vstupovat v těchto územích mimo značené trasy. Dne 8. září 1993 byla uzavřena dohoda KČT s MŽP o spolupráci při zřizování, značkování, udržování a změnách turistických značených tras v chráněných částech přírody. Z 28. února 2000 pochází smlouva se správou NP a CHKO Šumava, z 12. 5. 2000 se správou NP České Švýcarsko, 7. února 2001 se správou NP Krkonoše a 26. června 2004 s MŽP (smlouva z roku 2004 zahrnuje celé území státu, nejen chráněná území). Ke koordinaci těchto činností pověřilo Ministerstvo životního prostředí organizaci Národní centrum šetrné turistiky.\n\nNejvyšším orgánem KČT pro tuto činnost je Rada značení ÚV KČT, která metodicky a finančně řídí krajské (regionální) sekce začleněné do krajských organizací KČT. Regionální sekce se dále člení na „oblastní rady značení“ (ORZ).\n\nKČT je členem Evropské asociace turistických klubů. Asociace sídlí v Kasselu v Německu, prezidentem asociace v roce 2005 byl Čech Jan Havelka, který má sekretariát v Praze. 28. dubna až 2. května 2004 asociace v Bechyni uspořádala první Evropskou konferenci o značení turistických cest. V přijaté Bechyňské deklaraci účastníci mimo jiné konstatovali, že budou respektovat národní tradice turistického značení a že není účelné usilovat shora o nadnárodní standardizaci a unifikaci způsobu značení.\n\nNěkteré naučné stezky zřizují a udržují orgány a organizace ochrany přírody. Cyklistické (cykloturistické) značení v oblasti Krkonoš zřídila správa Krkonošského národního parku (KRNAP).\n\nČeskou republikou procházejí evropské dálkové trasy E3, E10, kratšími úseky v pohraničí do ní zasahují trasy E6 a E8. V České republice je k jejich vyznačení využito běžného pásového turistického značení, na jehož směrových tabulkách je navíc uvedeno číslo evropské trasy.\n\nV sobotu 15. června 2003 byl slavnostně připojen první český úsek takzvané Svatojakubské cesty. Pod mezinárodním označením I 24 vede z Prahy-Zbraslavi (klášter) přes Karlštejn, Beroun, Nižbor, Kralovice, Plasy (klášter), Horní Břízu, Krkavec, Stříbro, Kladruby (klášter), Úhlavku, Bělou nad Radbuzou a hraniční přechod Železná v Českém lese k německému Norimberku. Česká část je dlouhá 238 km. Připravuje se i jižní větev trasy, která z Karlštejna pokračuje přes Příbram, Rožmitál, Třemšín, Kasejovice, Nepomuk, Plánice, Klatovy, Koráb, Kdyni a Všeruby.. Cílem svatojakubských tras je hrob svatého Jakuba v Santiagu de Compostela ve Španělsku.\n\nÚV KČT dne 8. června 2018 schválil zřízení Sekce moderních pěších tras při Radě značení KČT. Cílem sekce je zlepšení stávající sítě pěších turistických tras z hlediska bezpečnosti i turistických prožitků. Jedním z hlavních úkolů je vytipovat nebezpečné úseky, kde turistické značené trasy vedou v souběhu s frekventovanou silnicí či cyklotrasou, a najít alternativní vedení této trasy. U vybraných dálkových tras sekce usiluje o získání evropského certifikátu Leading Quality Trails.\n\nPo zániku Československa byla přeložena evropská dálková trasa E8, protože zahraniční turisté nesměli překračovat česko-slovenskou hranici v libovolném místě. Žádost českého ministerstva vnitra o přerušení tras přecházejících přes státní hranici čeští i slovenští značkaři ignorovali.\n\nV péči o turistické značení pokračoval Klub slovenských značkárov jako složka Klubu slovenských turistů. V roce 1997 byl přejmenován na Ústredny klub značkárov Slovenska. V letech 1998–2000 proběhl mezi KST a ÚKZS kompetenční spor, kvůli kterému KST podalo na ÚKZS v roce 2000 žalobu, v níž jako předběžné opatření žádal zakázat ÚKZS obnovu a údržbu značení ve vlastniství KST. Po prvním rozhovoru se soudkyní vzalo vedení KST žalobu zpět. Okresní soud tedy jednání zastavil, ale KST se proti zastavení jednání odvolal a krajský soud potvrdil rozhodnutí okresního soudu. \n\nOd 1. 1. 1994 nastala na základě zákona 264/1993 Z. z. zásadní změna ve financování tělovýchovné, sportovní a turistické činnosti. Finační prostředky poskytoval Státní fond tělesné kultury na základě schválených projektů.\n\nV roce 2006 začali slovenští značkaři se systematickými elektronickými revizemi značených tras, spočívajícími v záznamu průběhu trasy GPS přijímačem společně s elektronickým sběrem dalších informací a databází fotografií rozcestníků a dalších objektů zájmu (POI), například studánek, přístřešků, pomníků, mimořádných výhledů atd.\n\nÚzemí Slovenska procházejí evropské dálkové trasy E 3 (ze Španělska do Rumunska) a E 8 (z Nizozemska do Bulharska) a v roce 1995 byla vytyčena a roku 1996 slavnostně otevřena mezinárodní trasa I 23 z Polska do Rakouska (Czestochowa – Levoča – Mariazell).\n\nZpůsob značení je shodný jako v Česku. Liší se pouze tím, že vzdálenosti jsou uváděny v časových údajích (hodiny a minuty) se zaokrouhlením na 5 minut, nikoliv v kilometrech. Tato odlišnost však trvala i po celou dobu Československa.\n\nZnačené turistické trasy jsou vyznačovány v turistických mapách, někdy i v plánech měst nebo v automapách. Edice turistických map KČT od roku 2000 mívají na zadní (textové) straně mapy uvedenu podrobnou kilometráž značených cest seřazenou podle jejich čísel. Novější mapy KČT mají kilometráž uvedenou přímo v mapové části.\n\nKaždá pěší turistická trasa KČT má přiděleno čtyřmístné číslo – číslicí 0 začínají červené značky, číslicí 1 nebo 2 modré, číslicemi 3 nebo 4 zelené, číslicemi 5, 6 nebo 7 žluté, číslicemi 8 a 9 zvláštní druhy značení. Do nedávné doby se toto číslo značené cesty uvádělo na směrovkách a místních tabulkách, za lomítkem byla uváděna vzdálenost od počátku trasy. KČT vede i registr značených cest spravovaných jinými subjekty. O nynějším systému číslování tras rozhodl ve dnech 10.–11. prosince 1960 v Praze aktiv předsedů značkařských komisí. Systém navrhl předseda západoslovenské komise značení Juraj Szomolányi. Pro pěší a lyžařské trasy navrhl čtyřmístné číslo, kde první dvojčíslo udává vedoucí barvu (červená, modrá, zelená, žlutá) a územní příslušnost (např. Severní Morava, Východní Slovensko) a druhé dvojčíslí pořadové číslo trasy. Na Slovensku byl systém uplatněný od roku 1961, v Česku v roce 1966.\n\nNěkteré značené cesty mají i název, který bývá uveden na směrovkách: například Jiráskova cesta, Zlatá stezka Českého ráje nebo Březinova cesta. Některé značky, převážně červené, jsou součástí sítě evropských dálkových tras. Ty jsou značeny symbolem E a číslem (např. E10) v rohu nebo v šipce směrovky.\n\nCyklistické trasy jsou v rámci celostátního číslování rozděleny do čtyř tříd, přičemž počet číslic v čísle trasy odpovídá třídě. Specifické značení je například v Praze nebo v Krkonoších. V Krkonoších je síť cyklistických tras vyznačena pásovým značením se standardními směrovkami péčí správy KRNAPu. Trasy mají čísla od 1 do 27, přičemž k některým trasám patří odbočky nebo varianty značené číslem s doplněným písmenem velké abecedy (např. 1A, 1B, 1C, 1D, 1E atd.) Zpočátku, od roku 1996, byly cyklistické trasy v Krkonoších značeny zvláštním symbolem cyklisty jedoucího do svahu vyobrazeného v orámovaném čtverci a doplněného vpravo nahoře znakem KRNAPU a vlevo dole číslem trasy.\n\nJezdecké trase přiděluje pracovník Sekce značených stezek Rady značení KČT barvu i třímístné evidenční číslo, které odpovídá barvě: červené trasy č. 101–299, modré trasy č. 301–499, zelené trasy č. 501–699 a žluté trasy č. 701–899. Páteřní jezdecká trasa z Jižních Čech přes Pardubický a Královéhradecký kraj a přes Krkonoše do Polska má Klubem českých turistů přidělené číslo 103. Páteřní trasa západ–východ má číslo 102.\n\nSystém turistického značení v České republice je považován za nejspolehlivější a nejpropracovanější nejen v Evropě, ale i na světě. Česko má nejhustší síť turistického značení ze zemí Evropské unie: 488,6 km na 1000 km.“\n\n\nSystém turistického značení zahrnoval:\n\nV roce 1998 evidoval KČT celkem 1145 značkařů, za rok odpracovali 59 000 hodin. V roce 2008 měl KČT 1360 značkařů.\n\nNáklady na pravidelnou obnovu 1 km značení se pohybují kolem 300 Kč a vyžadují přibližně 40 minut času značkařské skupiny, obvykle dvojice. V průběhu dne značkař obnoví asi 5–7 km značené trasy.\n\nTuristická značená trasa (TZT) je trasa vyznačená turistickými značkami. Turistické značené trasy bývají vedeny zejména turisticky zajímavými místy. Bývají vyznačeny v turistických mapách.\n\nTrasy jsou značeny dobrovolnými značkaři. Pomocným značkařem se zájemce může stát po absolvování nejméně 10 km zácviku pod vedením vedoucího značkaře nebo instruktora značení. Značení se obvykle provádí ve dvojici. Absolvent semináře úspěšně zakončeného zkouškou se stává samostatným vedoucím značkařem, v dalších speciálních kurzech značkař může získat kvalifikaci instruktora značení, kvalifikaci pro těžké značení (vývěsní mapy a směrovníky), kvalifikaci pilaře nebo mapaře atd.\n\nJiž od 19. století byly vydávány návody, jak značení provádět:\n\nPožadavky na turistické značení jsou v dnešní době upraveny československými státními normami:\n\nZnačené cesty jsou zásadně obousměrné (výjimky jsou v některých vysokohorských úsecích na Slovensku). Značka se maluje vzhledem k trase cesty jako čelní, přeponová, rohová nebo boční, výjimečně může být i na kameni nebo značkařském kolíku. Za rozcestím se umisťují dvě značky – první (naváděcí) tak, aby byla viditelná při příchodu, druhá, tzv. potvrzovací, za odbočením. Odbočení např. do hustého porostu bývá označeno tzv. brankou, dvěma značkami vedle sebe – vpravo i vlevo. V dlouhém úseku bez odboček se umisťují tzv. útěchové značky, které nemají být od sebe vzdáleny více než 250 m. Na rozcestích tras a významných místech, a to nanejvýš po 4 kilometrech, se umisťuje směrovník se směrovkami.\n\nKontrola a obnova značení má být v ideálním případě prováděna každé tři roky, skutečnost závisí na možnostech dobrovolných spolupracovníků.\n\nVětšina značek se provádí písmomalířskou olejovou barvou. Na některých typech stožárů se používají značky z hliníkového plechu, na hladkém povrchu i samolepky.\n\nNěkterá místa Klub českých turistů vybavuje i laminovanými turistickými vývěsními mapami rozměrů 120 × 180 cm.\n\nNa rozcestích značených cest a významných místech trasy, tzv. turistických informačních místech (dříve se jim ve značkařském odborném vyjadřování říkalo textační místa), se umisťují směrovníky (rozcestníky) s tabulkami místního názvu a směrovými tabulkami. Nemají být od sebe vzdálenější než 4 kilometry.\n\n\nNa tabulkách se obvykle vpravo dole uvádí evidenční číslo značené cesty a za lomítkem kilometrická poloha směrovníku na trase a rozlišení směrovky písmenem (zpravidla písmeno „a“ směrem k počátku trasy a „b“ ke konci). U novějších tabulek se místo čísla trasy a kilometrické polohy uvádí zkratka oblasti (zhruba odpovídající okresu) a identifikační číslo místa. Vlevo dole se uvádí rok výroby tabulky.\n\nNahrazení evidenčního čísla trasy identifikačním číslem turistického informaačního místa bylo na Slovensku navrženo v zápise ÚSZ č. 3/1989. Navrženo bylo označovat TIM třímístným pořadovým číslem v rámci okresu, přičemž trojčíslí měla okresům přidělovat krajská složka. Na podzimním aktivu roku 1989 na Zemplínské Šíravě předložila skupina značkářů pod vedením P. Školny protinávrh, aby TIM byla přidělována čtyřčíslí. Komise značení v Prievidzi tento systém následně i zavedla do praxe. Na jarním aktivu značkařů v roce 1994 předložili R. Šimko a V. Dohnal už čtvrtý návrh číslování TIM. V něm první trojčíslí mělo být kódovým označením příslušné mapy a následující dvojčíslí pořadovým číslem TIM. V Česku byly pro označování TIM postupně zavedeny kody sestávající z dvojpísmenné zkratky značkařského okresu a trojciferného pořadového čísla v rámci okresu. \n\nPůvodně směrovky nebyly unifikované. Koncem 30. let 20. století byla navržena dřevěná tabulka společná pro oba směry chůze, se dvěma šipkami. Používaly se také nákladné litinové tabulky s reliéfním písmem. Po druhé světové válce se vyráběly jednosměrné dřevěné tabulky s údaji v kilometrech, ve strmých úsecích v hodinách. Zpočátku byl text prováděn nepříliš kvalitními barvami, v letech 1950–1952 se do dřeva vypaloval. Koncem 50. let byly zavedeny kovové tabulky již podobné dnešním, v 80. letech polyuretanové. Sloupky rozcestníků (směrovníků) byly v 50. letech dřevěné, od 60. let se používaly trubkové s kovovou stříškou.\n\nKlub českých turistů používá takzvané pásové značení čtyř barev – červené, modré, zelené a žluté, namalované zpravidla na stromech, sloupech a jiných objektech. Značka je tvořena vodorovným barevným pásem, nad nímž i pod nímž je bílý pás. Pro odbočení se tento základní tvar doplní šipkou jednotného provedení. Vede-li více značených tras společně, jsou značeny sloučenou značkou v přesně určeném pořadí barev. K významným místům v blízkosti hlavní značené trasy se vyznačují odbočky významovým tvarovým značením stejné barvy, jakou je značena hlavní trasa.\n\nPřednostní volba barev pro značky:\n\n<nowiki>*</nowiki> Barvy nemají až tak velký význam co se týče důležitosti cest, převýšení nebo náročnosti. Mají ale význam v tom, že se turista podle nich lépe orientuje .\n\nZákladní typy značek:\n\nKrátké (asi do 1 km délky) „slepé“ odbočky z tras značených pásovým značením se označují některým z typů tvarového značení. Barva značení odpovídá barvě trasy, na kterou odbočka navazuje. Odbočení se rovněž označuje šipkami připojenými ke značce, označení konce odbočky je shodné jako označení konce běžné trasy.\n\n\nV některých místech je takzvané místní značení, při němž se nepoužívají pásové značky, ale úhlopříčně rozdělené čtverce, v nichž jeden trojúhelník je bílý a druhý má jednu ze čtyř barev - červenou , modrou , zelenou nebo žlutou . Místní značení se obvykle používá pro krátké okruhy.\n\nV 80. letech 20. století bylo u některých českých a slovenských lázní (Lázně Jeseník, Poděbrady, Třeboň, Trenčianske Teplice, Rajecké Teplice apod.) lázeňské značení rehabilitačních okruhů. Značení je tvořeno dvěma svislými barevnými pruhy, kolem nichž jsou dva bílé pruhy. Barevná kombinace souvisí s délkou a převýšením okruhu.\n\nPro lyžaře (běžkaře) se užívá obdobné pásové značení stejných rozměrů jako pro pěší, avšak místo bílé barvy je k olemování barevného pásu použito oranžových pásů a vnitřní pás může být červený , modrý , zelený nebo bílý .\n\nNa směrovkách pro pěší nebo samostatných tabulích se vyznačuje přístupnost po běžkaře černým symbolem lyžaře ve žlutém nebo oranžovém čtverci postaveném na špičku. Krkonošská lyžařská cesta (Krkonošská magistrála) byla značena černým symbolem lyžaře ve čtverci postaveném na špičku, jehož horní polovina je bílá a dolní polovina červená.\n\nV některých bezlesých úsecích horských tras se například v Krkonoších používá tyčové značení. Jeho zřizovatelem je horská služba. Tyčové značení tvoří základní síť lyžařských tras, u okrajů lesa navazuje na pásové značení. V úsecích s tyčovým značením je lyžařská trasa mnohdy vedena odchylně od letního značení.\n\nTyčové značení krkonošských hřebenových cest je doložené již na mapách ze 17. století.\nV Krkonoších jsou na některých rozcestích umístěny takzvané němé značky Krkonoš, vyřezané z plechu do příslušného tvaru a červeně natřené. Každá z významných horských chat nebo podobných zdrojů a cílů cest má vlastní červený symbol. Značky vytvořil akademický malíř Kamil Vladislav Muttich (1873–1924, v mapách KČT chybně označován jako Kamil Vlastimil Muttich).\n\nUžívá se dvojí značení cyklistických tras:\nPro jezdce na koních se od roku 2005 (nejprve v Jihočeském a Pardubickém kraji, od roku 2007 i v Královéhradeckém) užívá obdobné značení stejných rozměrů jako pro pěší (100 × 100 mm), avšak místo barevného pásu je ve značce barevný kruh o průměru 6 centimetrů. Značení provádějí členové jezdeckých občanských sdružení, proškolení lektory Klubu českých turistů.\n\nBarva značek je rozlišována obdobně jako u pěších tras:\n\nJízdárenské okruhy pro komerční jezdeckou turistiku mají být značeny barevným symbolem podkovy v bílém čtverci o vnějším rozměru 10 × 10 cm. Tyto okruhy nemají evidenční číslo, nevybavují se směrovkami ani tabulkami.\n\nV případě souběhu s jinou trasou by jezdecká značka měla být umístěna buď 10 cm nad pěší nebo lyžařskou značkou nebo 20 cm pod cykloznačkou. Jezdecké směrovky a tabulky jsou textově, tvarově a barevně shodné se směrovkami pěšího značení, liší se textem „Jezdecká trasa KČT“ umístěným v záhlaví tabulky.\n\nV nových turistických mapách se vyznačují též jezdecké trasy, jezdecké stanice, nebezpečná místa, kontakty na veterináře, kováře, přepravce zvířat atd.\n\nPrvní úsek jezdecké trasy byl v rámci prvního školení značkařů jezdeckých stezek, uspořádaného na Chatě Pod Kletí ve spolupráci s Klubem českých turistů, vyznačen nově zavedeným typem značení 6. srpna 2005 po úbočí hory Kleť na Českokrumlovsku v CHKO Blanský les. Vede po 300 let staré lesní cestě vybudované Schwarzenberky od dolní stanice lanovky na Kleť k sedlu Rohy.\n\nZvláštním typem turistického značení jsou naučné stezky, které zpravidla vyznačují samostatně nebo ve spolupráci s KČT organizace ochránců přírody, obce, různé zájmové a účelové organizace atd.\n\nNaučná stezka bývá značena bílým čtvercem se šikmým zeleným pruhem . Značka může být doplněna oranžovým číslem stanoviště. Součástí značení jsou i stojany s informacemi o přírodních zajímavostech v okolí.\n\nPřehled českých naučných stezek byl v postupném vývoji na serveru Ministerstva životního prostředí (http://www.stezka.cz). Naučné stezky jsou v seznamu členěny abecedně, podle okresů, podle uživatelů (pro pěší, pro děti, pro lyžaře, pro cyklisty, pro tělesně postižené, pro vodáky) i podle naučného obsahu (botanika, zoologie, zemědělství a chovatelství, lesnictví, rybníkářství a rybářství, ekologie, archeologie, historie, etnografie, geologie, mineralogie, hornictví a těžba surovin, technika).\n\nKlub českých turistů společně s ministerstvy pro místní rozvoj a pro životní prostředí schválili 10. září 2001 \"„Doporučené zásady pro zřizování, značení a údržbu naučných stezek a bodových informačních panelů“\".\n\n\na další.\n\n\nNeoprávněné poškozování, odstraňování, zakrývání nebo pozměňování turistických značek je přestupkem proti veřejnému pořádku podle § 5 odst. 1 písm. h) zákona o některých přestupcích (č. 251/2016 Sb.).\n\nDne 9. 11. 2007 získal Klub českých turistů od úřadu pro harmonizaci ve vnitřním trhu EU v Alicante certifikát pro průmyslový vzor turistického značení. Všechny prvky turistického značení KČT tak podléhají ochraně na území všech států EU.\n\n5. prosince 2016 předložila skupina 14 poslanců KDU-ČSL poslanecké sněmovně návrh zákona o turistických značených trasách. Návrh definuje turistickou značenou trasu vybavením turistickým informačním systémem podle ČSN 01 8025, zavádí absolutní monopol Klubu českých turistů a Horské služby o.p.s., stanoví zásady koncepce sítě značených turistických tras a místo na prováděcí předpis odkazuje na technickou normu, a snaží se upravovat postup KČT při spolupráci s obcemi, vlastníky pozemků, orgány ochrany přírody a Horskou službou, a používá pojmy „kvalifikovaný značkař“ a „značkařský průkaz“, s nimiž by měla být spojena zvláštní zákonná oprávnění, přičemž ovšem kvalifikační požadavky a podmínky vydávání průkazu ponechává na interní metodice spolku. Umisťování prvků turistického informačního systému návrh vyjímá z působnosti stavebně-právních předpisů. Povinnost vlastníka věci strpět umístění prvků turistického informačního systému návrh stanoví jako bezúplatnou služebnost ze zákona, zároveň zákon opravňuje značkaře ke vstupu na cizí pozemky a vjíždění motorovými vozidly do lesa. Návrh zavádí institut všeobecného užívání značených turistických tras, který duplikuje stávající právní instituty veřejné přístupnosti krajiny a obecného užívání lesa a pozemních komunikací. Návrh umožňuje KČT vybírat od jiných subjektů „úplatu“ za využívání turistických značených tras v uzavřených lokalitách (skalní města, rokliny) k výdělečné činnosti. Duplicitně k přestupkovému zákonu návrh stanoví sankci za neoprávněné zásahy do značení. O jakési předloze takového zákona informovala média už v polovině srpna 2016.\n\nObčanská demokratická strana (ODS) si zvolila modrou pásovou turistickou značku se šipkou doprava jako symbol své kampaně do parlamentních voleb 2006 se sloganem \"po modré společně\".\n\nProti tomu se však zvedla vlna odporu především dobrovolných značkařů, kteří svoji službu chápou jako čistě apolitickou, až politická strana od používání modré šipky upustila.\n\n\n\n\n\n"}
{"id": "228183", "url": "https://cs.wikipedia.org/wiki?curid=228183", "title": "Sútra", "text": "Sútra\n\nSútra (sanskrtem सूत्र, doslovně lano nebo provaz, který drží věci pohromadě) nebo sútta (pálijsky „poučná řeč“), znamená aforismus (nebo pravidlo, formuli) popř. sbírku takových aforismů. Slovo se odvozuje z kořene \"siv-\" s významem \"sít\". V hinduismu sútry vznikaly od nejstarších dob jako koncentrovaná, pro zapamatování vhodná vyjádření důležitých filozofických a náboženských obsahů. Všechny nejstarší filozofické systémy (daršany) tak byly vyjádřeny pomocí súter, k nimž existuje bohatá komentářová literatura. Také buddhistická nauka byla v prvních dobách tradována převážně pomocí súter, jejichž kanonické sbírky dnes tvoří posvátná písma buddhistů různých tradic. \n"}
{"id": "228184", "url": "https://cs.wikipedia.org/wiki?curid=228184", "title": "Carrier Corporation", "text": "Carrier Corporation\n\nCarrier Corporation je americká firma se sídlem ve Farmingtonu v Connecticutu, zabývající se výrobou klimatizačních, chladicích systémů a systémů vytápění pro průmysl i domácnosti. Firma je součástí koncernu UTC. Založena byla v roce 1902 W. Carrierem, který vynalezl první moderní klimatizaci.\n\nCarrier expandoval v roce 1907 s prvními výrobky do Japonska. V současnosti zaměstnává společnost ve více než 171 zemích celého světa 45 000 lidí.\n\n"}
{"id": "228186", "url": "https://cs.wikipedia.org/wiki?curid=228186", "title": "Salamanca", "text": "Salamanca\n\nSalamanca (latinsky \"Salmantica\"; francouzsky \"Salamanque\") je univerzitní město ve Španělsku. Je hlavním městem stejnojmenné provincie a součástí autonomního společenství Kastilie a León. Leží zhruba 200 km západně od Madridu na řece Tormes. Žije zde přibližně 160 000 obyvatel. Dnes je kulturním a turistickým centrem, největší rozkvět však zažila v 16. století.\n\nMěsto bylo založeno v době Řimské říše; tehdy se nazývalo \"Salmantica\" či \"Helmantica\". Postupně se vyvinulo v důležitou obchodní křižovatku. Od roku 589 zde sídlilo biskupství. Mezi lety 712 a 939 byla pod nadvládou Maurů. Po znovudobytí, zejména v 11. století, se sem stěhovalo nové obyvatelstvo z mnoha částí poloostrova.\n\nV roce 1218 byla výnosem Alfonse IX. Leónského zřízena zdejší univerzita, která je jednou z nejstarších v Evropě a nejstarší funkční univerzitou ve Španělsku (o něco starší univerzita v Palencii fungovala necelé půlstoletí). Se zdejší univerzitou jsou spojena jména osobností jako byli Antonio de Nebrija, Luis de León, Francisco de Vitoria, Miguel de Unamuno (rektorem na počátku 20. století) a další. Mezi studenty byl i Jan od Kříže, dále Hernán Cortéz, než odjel dobývat Mexiko a na svou cestu se zde připravoval i Kryštof Kolumbus.\n\nNejvětšího rozkvětu město dosáhlo v 16. století, kdy byl vystavěn také zdejší chrám a klášter sv. Štěpána (\"San Esteban\"). Tehdy prožila nejslavnější období zdejší univerzita, na níž se kolem roku 1580 ročně zapisovalo 6500 studentů; v celém městě žilo 24 000 lidí. V 17. století ovšem stejně jako v celé Staré Kastilii nastal citelný úpadek. Během této doby bylo však vybudováno mj. monumentální náměstí Plaza Mayor.\n\nV bitvě u Salamanky v roce 1812 porazila britsko-portugalská aliance francouzské vojsko. Během represí provázejících restauraci absolutismu byla univerzita zavřena a po znovuotevření už nedosáhla svého výsadního postavení; podobně samotná Salamanca se při územní reformě roku 1833 stala řadovým provinčním městem. Roku 1877 dorazila do města železnice.\n\nBěhem občanské války bylo město opěrným bodem frankistů. Dodnes zde sídlí Archiv španělské občanské války.\n\nHistorické centrum města patří od roku 1985 k památkám Světového dědictví UNESCO. V roce 2002 obdržela titul Evropské město kultury. Salamanca se jako jedno z nemnoha větších španělských měst potýká s úbytkem a zejména stárnutím obyvatelstva.\n\nOblast Castilla y León, ve které město leží, je proslulá jako kolébka španělštiny. I v současnosti zde uslyšíte nejčistší španělštinu téměř bez přízvuku. Toho využívají jazykové školy, které zde soustředí výuku španělštiny jako cizího jazyka. Ve městě tak potkáte mnoho studentů (téměř jakéhokoliv věku) z celého světa, kteří sem přijeli kvůli jazyku.\n\n\nSalamanca je odkázána především na silniční dopravu. Rychlostní komunikace (\"autovías\") vedou ve směrech do měst Ávila, Valladolid, Zamora, Cáceres a na hranici s Portugalskem. Železnice byla značně zredukována: po zrušení železnice v trase Vía de La Plata a odbočky na Porto zbyly tratě na Madrid a Medinu del Campo, obsluhované zejména regionálními vlaky, a trať do Portugalské Guardy s jedním spojem denně. Význam zdejšího letiště je jen okrajový. Městskou dopravu zajišťují pouze autobusy.\n\n\nKromě rodáků patří mezi osobnosti města také množství postav spjatých zejména se zdejší univerzitou (viz výše).\n\n\n"}
{"id": "228188", "url": "https://cs.wikipedia.org/wiki?curid=228188", "title": "Letiště Přerov", "text": "Letiště Přerov\n\nLetiště Přerov je vnitrostátní veřejné a mezinárodní neveřejné letiště, které vzniklo 1. října 2013 z původního vojenského letiště Přerov-Bochoř. Nachází se v katastrálním území obce Bochoř, 4,5 km od Přerova.\n\nProvozovatelem je státní podnik LOM Praha. Letiště bezprostředně navazuje na terminál kombinované přepravy a veřejné logistické centrum v Přerově a má také zásadní význam z hlediska dopravní dostupnosti a zvyšování konkurenceschopnosti celé střední Moravy, vč. napojení na strategickou průmyslovou zónu Holešov ve Zlínském kraji.\n\nV minulosti na letišti působily například bojové vrtulníky Mil Mi-24, které jsou od roku 2008 dislokovány rovněž na letišti v Náměšti nad Oslavou. Ještě dříve zde také létaly proudové Mig-21. Letiště už také hostilo i Antonov An-124 Ruslan, Iljušin Il-76, C-130 Hercules a další.\n\nLetiště Přerov-Bochoř bylo sídlem 23. základny vrtulníkového letectva „Edvarda Beneše“, která byla zrušena 31. prosince 2013, načež její úkoly i techniku převzala nově vytvořená 22. základna vrtulníkového letectva na letišti Náměšť nad Oslavou. Přestože armáda usilovala o zachování základny, politické rozhodnutí jejím opuštění padlo již v roce 2002 a proto se ani neinvestovalo do její další modernizace. V únoru 2016 se sněmovní výbor pro obranu a bezpečnost obrátil na vládu se žádostí, aby bylo přerovské letiště nadále využíváno pro potřeby ministerstva obrany a ministerstva vnitra. Podle mluvčího ministerstva obrany armáda požaduje zachování letiště kvůli zhoršené mezinárodní bezpečnostní situaci.\n\nProvozní doba letiště je od 1. dubna do 31. října (MON-FRI 7:00 – 14:00 UTC, SAT-SUN,HOL 9:00-16:00 UTC). Pro všechny přílety a odlety prováděných mimo provozní dobu, je třeba obdržet písemné povolení provozovatele letiště. Písemné žádosti o povolení se zasílají nejméně 24 hodin předem na e-mail, který je uvedený na oficiálních stránkách letiště www.prerov-airport.cz.\n\nVzletová a přistávací dráha (RWY): 06/24 o délce 2500 m a šířce 60 m (beton); 05/23 o délce 840 a šířce 30 metrů (tráva).\n\nLetiště Přerov zajišťuje v provozní době prodej leteckého benzínu AVGAS 100LL a leteckého petroleje JET A1. Mimo provozní dobu je nutné kontaktovat provozovatele 24 hodin předem.\n\n\n"}
{"id": "228191", "url": "https://cs.wikipedia.org/wiki?curid=228191", "title": "Mathias Zdarsky", "text": "Mathias Zdarsky\n\nMathias Zdarsky (25. února 1856 v Kožichovice u Třebíče – 20. června 1940 Sankt Pölten v Rakousku) byl jedním z prvních lyžařských průkopníků a je považován za jednoho ze zakladatelů alpské lyžařské techniky. Po usazení na statku u Lilienfeldu v Dolních Rakousích se zapsal do historie vynálezem tzv. lilienfeldského vázání patentovaného i v zahraničí. V roce 1896 vydal knihu Lilienfelder Skilauf-Technik/Lilienfeldská lyžařská technika. Mimo lyžování pracoval také jako učitel, malíř a sochař.\n\nMathias Zdarsky se narodil jako sedmé dítě do rodiny mlynáře Jana Zďarského a matky Josefy v Kožichovicích u Třebíče. Po smrti otce odešla matka s dětmi do Třebíče. Už v dětství oslepl na levé oko. V roce 1874 maturoval na reálném gymnáziu v Jihlavě, pokračoval ve studiu na německém učitelském ústavu v Brně (Lehrerbildungsanstalt) a až do roku 1883 vyučoval (1878 Vídeň, 1881 Elsenreith, káznice/Strafanstalt Stein). Další jeho studijní dráha směřovala do Mnichova, kde se věnoval malířství a sochařství, v Curychu pak pokračoval na polytechnice. Během svého studia podnikl mnoho cest do podél Dunaje, do Bosny, Itálie a Severní Afriky, z kterých se dochovaly jeho skici a obrazy.\n\nZdarsky jako pravý turnerský nadšenec našel zálibu i v létání. Po usazení na horské zemědělské usedlosti Habernreith u Marktlu v Lilienfeldu ho oslovila polární výprava Fridtjofa Nansena do Grónska a tak jako mnoho dalších v této době se započal věnovat lyžování. Na prvních lyžích z Norska začal brzy experimentovat. Brzy si uvědomil, že norská škola je pro Alpy nevýhodná. Proto v roce 1890 vyvinul postranní, silně odpružené ocelové vázání, s kterým se lépe zatáčelo a pata se nesesouvala. V roce 1896 si nechal vázání patentovat. Zdarskeho patent se stal prototypem moderního lyžařského vázání. Po vzoru norské školy používal zprvu jen jednu lyžařskou hůl (Skistock).\n\nV roce 1898 založil Lilienfeldský lyžařský spolek (Lilienfelder Skiverein) a v roce 1900 Mezinárodní alpský lyžařský spolek (Internationale Alpen Ski-Verein, později přejmenován na Alpen Ski-Verein). V následujícím roce (1901) již pořádal první závod ve sjezdu a v roce 1905 ve slalomu, nakonec se stal nejlepším světovým lyžařem. Jeho učitelské vzdělání mu umožnilo pořádat výukové lyžařské kurzy v rakouských Alpách, Beskydech, v Německu, Švýcarsku a v Karpatech. Jen v letech 1896–1916 prošlo Zdarského výcvikem více než dvacet tisíc lyžařů.\n\nZa první světové války působil v c.k. rakousko-uherské armádě nejprve jako lyžařský instruktor a později v roli lavinového experta. Proto v roce 1916 vedl vojenskou lavinovou záchrannou akci, při níž utrpěl četná vážná zranění. Za zásluhy při výcviku mu císař udělil v roce 1916 Rytířský kříž řádu Františka Josefa a v roce 1931 mu byl za udělen Zlatý odznak Za zásluhy o Rakouskou republiku/ Goldene Ehrenzeichen für Verdienste um die Republik Österreich. Vzhledem k utrpěným zraněním se vrátil v roce 1917 do Habernreithu. Svou pílí a bojovností se dopracoval po osmi letech znovu k lyžování. Zemřel v hotelu Pittner v Sankt Pöltenu, kam se uchýlil po zhoršení zdravotního stavu, 20. června 1940. Místem jeho posledního spočinutí se mu stala hrobka na vlastní usedlosti v Habernreithu.\n\nZdarského technika spočívala v bezpečném zvládnutí příkrých svahů a terénních nerovností pomocí tzv. přívratných oblouků a jízdy v pluhu s využitím jedné hole jako opory. Jeho technika odstartovala vývoj sjezdové přívratné techniky, která byla postupně zdokonalována. V roce 1896 vydal lyžařskou příručku Lilienfelder Skilauf-Technik/Lilienfeldská lyžařská technika, čím se stal zakladatelem tzv. alpské lilienfeldské školy jízdy na lyžích, která vyhovovala hlavně alpským terénům.\n\n\n\n\n"}
{"id": "228192", "url": "https://cs.wikipedia.org/wiki?curid=228192", "title": "Velká cena Číny silničních motocyklů 2007", "text": "Velká cena Číny silničních motocyklů 2007\n\nVelká cena Číny se uskutečnila od 4.-6. května, 2007 na okruhu Shanghai International Circuit.\n\nLorenzo předjíždí Simona a Kallia a jde na 4. místo.\nSimon předjíždí Kallia a jde na 5. místo.\nLorenzo předjíždí de Angelise a jde do vedení\nKallio předjíždí Simona a jde na 5. místo.\n"}
{"id": "228193", "url": "https://cs.wikipedia.org/wiki?curid=228193", "title": "Seznam čtvrtí v Jeruzalémě", "text": "Seznam čtvrtí v Jeruzalémě\n\nToto je seznam čtvrtí v Jeruzalémě:\n\"Poznámka: Nejde o městské čtvrti v oficiálním, administrativním vymezení. Mnohé z uvedených čtvrtí se vzájemně překrývají nebo jsou podčástmi jiných čtvrtí. Některé jsou velkými městskými celky, jiné jen menším urbanistickým souborem\"\n"}
{"id": "228195", "url": "https://cs.wikipedia.org/wiki?curid=228195", "title": "DVB-S2", "text": "DVB-S2\n\nDVB-S2 je druhá generace standardu pro satelitní vysílání audiovizuálních streamů a doprovodných dat (teletext, EPG) pomocí telekomunikačních satelitů. Vznikla rozšířením standardní normy DVB-S a počítá se u ní i s využitím komprese MPEG-4 AVC která je často spojena (není to ale pravidlem) s vysíláním ve vysokém rozlišení obrazu - HDTV. Zvuk se často přenáší jako AC-3 stream ve formátu Dolby Digital. Dnes už je toto vysílání běžně dostupné a to i pro české diváky, kdy několik tuzemských HD programů takto vysílá v rámci satelitní platformy Skylink.\n\nVýhody oproti DVB-S\n\n"}
{"id": "228202", "url": "https://cs.wikipedia.org/wiki?curid=228202", "title": "Hurá za ním", "text": "Hurá za ním\n\nHurá za ním je český film pro děti s detektivní zápletkou natočený v roce 1988. V zoologickém koutku domu pionýrů a mládeže se ztratil rys a probíhá rozsáhlé pátrání, kterému velí kpt. Váňa. Toho ztvárnil Vladimír Menšík ve své poslední filmové roli.\n\n"}
{"id": "228203", "url": "https://cs.wikipedia.org/wiki?curid=228203", "title": "Halogenderiváty", "text": "Halogenderiváty\n\nHalogenderiváty (halogenové uhlovodíky, v anglické odborné literatuře , jde-li o deriváty alkanů) jsou deriváty uhlovodíků, které vznikly substitucí alespoň jednoho atomu vodíku daného uhlovodíku halogenem.\n\nPokud jím byl chlór nebo fluor, jedná se o chlorfluorované uhlovodíky, což je současně jejich nejpočetnější a nejvýznamnější skupina (část jejích sloučenin má komerční označení freony). Další podskupiny mohou být například halogenuhlovodíkové polymery a perfluorové uhlovodíky (které zahrnují mimo jiné teflon).\n\nZákladem \"systematického názvosloví\" je název základního uhlovodíku, který se očísluje tak, aby čísla substituovaných atomů uhlíku byla co nejnižší. Dvojitá vazba má přednost před halogenem. Názvoslovné předpony halogenů (fluor-, chlor-, brom-, jod-) řadíme podle abecedního pořadí. \n\n\"Radikálové názvosloví\" je odvozeno jako spojení uhlovodíkového radikálu (alkyl-) a halogenového radikálů (-halogenid). 3-brompropan je takto pojmenován jako propylbromid, místo chlorethenu se často používá název vinylchlorid.\n\n\"Triviální názvy\" se ujaly zvláště u trihalogenmethanů(tzv. „haloformy“) – fluoroform, chloroform, bromoform, jodoform. Známá je také zkratka pesticidu HCH neboli 1,2,3,4,5,6-hexachlorcyklohexan (číslování se zde pro jednoduchost často vynechává) nebo také perchlorbenzen.\n\nHalogenderiváty lze připravit radikálovou substitucí alkanů. Jedná se o řetězovou reakci, příznačnou velkou hodnotou aktivační energie. Používají se radikálové chlorace, bromace či jodace. V případě fluorací se vzhledem k silným oxidačním účinkům fluoru jedná spíše o spalování. Dochází ke krakování řetězce, konečnými produkty jsou tetrafluormethan a fluorovodík. Celý děj se skládá z mnoha kroků, které lze rozdělit do 3 skupin\n\n\"Iniciace\" je krok, při kterém dochází ke vzniku reaktivního radikálu. Je energeticky nejnáročnější, vyžaduje buď přítomnost ultrafialového záření nebo iniciátoru (např. dibenzoylperoxid). Reakce se zúčastňuje jen molekula činidla.\n\n\"Propagace\" je řadou dějů, při kterých dochází k přenosu reaktivního centra z jedné částice na jinou. Do této části halogenace vstupuje substrát a radikály vytvořené při iniciaci.\n\n\"Terminace\" označuje třetí část děje, kdy dochází k zániku reaktivních částic jejich vzájemnou rekombinací.\n\n\n"}
{"id": "228206", "url": "https://cs.wikipedia.org/wiki?curid=228206", "title": "Dobří holubi se vracejí", "text": "Dobří holubi se vracejí\n\nDobří holubi se vracejí je český dramatický film z prostředí protialkoholní léčebny natočený v roce 1988 režisérem Dušanem Kleinem. Vedle sugestivně a přesvědčivě vylíčeného prostředí protialkoholické léčebny dodává filmu hlavní váhu dobře vybrané osazenstvo ústavu, které jako by bylo přímo příslušenstvím tohoto ponurého místa. Drsný tragikomický příběh ukazuje bez příkras nejen zákulisí protialkoholických léčeben, ale také nitro člověka, léčeného ze závislosti na alkoholu a pozadí socialistického všedního dne. Jedná se o jeden z posledních filmů, ve kterých hrál Vladimír Menšík.\n\nFilm se natáčel v Kraji Vysočina, přesněji v Želivi.\n\n\n"}
{"id": "228208", "url": "https://cs.wikipedia.org/wiki?curid=228208", "title": "Prachatická hornatina", "text": "Prachatická hornatina\n\nPrachatická hornatina je geomorfologický podcelek v jihovýchodní části Šumavského podhůří. Rozprostírá se na ploše 489 km² a má průměrnou nadmořskou výšku 676 m. Na západě sousedí s Vltavickou brázdou a Boubínskou hornatinou, na severu s Bavorovskou vrchovinou a Blatskou pánví, na východě s Kaplickou brázdou a na jihu s Českokrumlovskou vrchovinou a Želnavskou hornatinou. Má charakter ploché kerné hornatiny rozčleněné výraznými tektonickými kotlinami. Na vrcholech strukturních hřbetů a hrástí jsou četné skalní tvary zvětrávání a odnosu. Na západě ji ohraničuje hluboké až kaňonovité údolí Blanice a na východě kaňon Vltavy, hluboká údolí směru jih–sever vytvářejí i menší toky – Zlatý potok či Melhutka.\n\nPrachatická hornatina je tvořena ze dvou rozlehlých tektonicky porušených granulitových těles s hojnými vložkami serpentinitů a z biotitických z rul a pararul jednotvárné série moldanubika.\n\nPodhůří se člení na sedm geomorfologických okrsků:\n\nV tomto geomorfologickém podcelku se nacházejí 4 tisícovky (tisícimetrové vrcholy). Jsou jimi:\n\n"}
{"id": "228209", "url": "https://cs.wikipedia.org/wiki?curid=228209", "title": "Mladé víno", "text": "Mladé víno\n\nMladé víno je česká filmová komedie z roku 1986 o počátcích využití počítačů v Československu, o životě a budování socialismu v 80. letech, odehrávající se ve fiktivní jihomoravské vesnici Pálavice. Volně navazuje na divácky úspěšné snímky \"Bouřlivé víno\" a \"Zralé víno\".\n\n\n\n"}
{"id": "228214", "url": "https://cs.wikipedia.org/wiki?curid=228214", "title": "Pjotr Leonidovič Kapica", "text": "Pjotr Leonidovič Kapica\n\nPjotr Leonidovič Kapica ( – 8. dubna 1984) byl sovětský experimentální fyzik, zabývající se fyzikou nízkých teplot (kryogeniky) a jevů probíhajících v plazmatu. Přispěl též k rozvoji fyziky silných magnetických polí, kvantové fyziky kondenzovaného stavu a elektroniky. Za zásadní vynálezy a objevy v oblasti fyziky nízkých teplot byl v roce 1978 odměněn Nobelovou cenou. Spolu s ním obdrželi Nobelovu cenu Arno Allan Penzias a Robert Woodrow Wilson (za objev reliktního mikrovlnného záření).\n\nPjotr Leonidovič Kapica se narodil 8. července 1894 v Kronštadtu v besarabsko-volyňské rodině vojenského inženýra Leonida Petroviče Kapici (moldavsky \"Leonid Petrovici Capiţa\") a jeho ženy Olgy Jeronimovny Kapici z ukrajinské urozené rodiny Stěbnických (ukrajinsky \"Стебницькі\"). Vedle ruštiny Kapicova rodina ovládala i rumunštinu.. V roce 1918 absolvoval Petrohradskou vysokou školu polytechnickou. Již na studiích si jeho nadání všiml známý fyzik A. F. Ioffe, který jej podporoval v začátcích profesionální kariéry. Po studiích tady pracoval do roku 1921 na katedře elektromechaniky.\n\nVe své první práci navrhl nový způsob přípravy tzv. Wollastonových drátů – velice tenkých zlatých nebo platinových drátků (o průměru menším než 1 μm). Tyto dráty se získávají tažením drátů ve stříbrném obalu. Kapica navrhl elektrolytické rozpouštění stříbra, aby zmenšil nebezpečí přetržení vlasového drátku.\n\nV další své práci popsal Kapica originální konstrukci rentgenového spektrometru. Byl jím upraven tak, že se intenzita rentgenových paprsků odražených od krystalu mnohonásobně zvýšila.\n\nTřetí práce se týkala metody určení magnetického momentu atomu. Spolu s N. N. Semjonovem navrhl metodu založenou na interakci magnetického momentu atomu s nehomogenním magnetickým polem. Stejnou metodu použili pro měření magnetického momentu Otto Stern a Walther Gerlach při měření magnetického momentu protonu.\n\nNa přímluvu Ioffeho mohl Kapica v roce 1921 vycestovat do Velké Británie, kde získal místo v Cavendishově laboratoří v Cambridge. Jejím ředitelem byl v té době Ernest Rutherford. V říjnu 1922 založil svůj cambridgeský seminář (tzv. Kapicův klub) o problematice magnetických polí.V roce 1923 ho napadlo umístit Wilsonovu komoru do silného magnetického pole a pozoroval zakřivení dráhy částic alfa. V červnu 1923 obhájil doktorskou dizertační práci na toto téma. Začátkem roku 1925 byl jmenován zástupcem ředitele Cavendishovy laboratoře pro výzkum v oblasti magnetizmu.\n\nPro tyto výzkumy potřeboval extrémně silné magnetické pole. To ho v roce 1924 přivedlo ke konstrukci solenoidu, ve kterém se mu podařilo s pomocí přechodového jevu (prudkým zabrzděním rotoru dynama) na dobu asi 10 ms vytvořit magnetické pole o intenzitě 32 T. Díky velmi krátkému proudovému pulsu v solenoidu nedocházelo k jeho kritickému přehřátí a zničení.\n\nV roce 1925 se stal Kapica členem Trinity College a v roce 1929 byl zvolen za člena Královské společnosti a členem-korespondentem Akademie věd SSSR.\n\nJedním z jeho objevů při výzkumu fyzikálních vlastností látek v silných magnetických polích je zákon lineární změny magnetického a elektrického odporu různých kovů. Tento tzv. Kapicův zákon, objevený v roce 1928, byl mikroskopicky hlouběji zdůvodněn až po třiceti letech, kdy byla stanovena topologická struktura Fermiho ploch v kovech.\n\nPři vložení monokrystalů vizmutu do silného magnetického pole poprvé pozoroval tzv. anomální magnetostrikci – vizmut se při použití magnetického pole ve směru tzv. trigonální osy prodlužuje, zatímco je-li pole k této ose kolmé, vizmut se zkracuje.\n\nV letech 1933–34 byl Kapica ředitelem pro něj zřízené Mondovy laboratoře (The Royal Society Mond Laboratory) kterou prosadil E. Rutherford. Zde pokračoval ve výzkumu vlivu silného magnetického pole na látky a též se zabýval fyzikou nízkých teplot. Navrhl originální metodu zkapalňování helia – helium se ochlazovalo konáním práce ve speciálním expanzním stroji – detanderu.\n\nV roce 1934 byl na přednáškovém pobytu v Sovětském svazu. Jeho pas byl však zadržen a nebylo mu dovoleno opustit zemi. Díky jeho vlivným zahraničním kontaktům (a zejména pomoci Rutherforda) mu bylo posléze nabídnuto, aby vytvořil Institut fyzikálních problémů při Sovětské akademii věd – s vybavením zakoupeným sovětskou vládou z Mondovy laboratoře v Cambridge. Kapicovi pak již nebylo povoleno vrátit se do Anglie, ani cestovat do zahraničí.\n\nV Sovětském svazu se dále Kapica zabýval tématy, které ho zaměstnávaly v Cambridge. Z ústavu vytvořil špičkové fyzikální pracoviště na světové úrovni. Při experimentech s tekutým heliem objevil v roce 1937 jeho supratekutost. To vedlo ve svém důsledku ke vzniku nového fyzikálního oboru – kvantové fyziky kondenzovaného stavu. K rozpracování teorie supratekutosti brzy nato významně přispěl Lev Davidovič Landau, jehož propuštění z vězení krátce předtím zdůvodňoval Kapica právě jeho schopnostmi pro tento naléhavý úkol.\n\nV letech 1939–1945 byl Kapica profesorem na moskevské univerzitě. Od r. 1939 byl řádným členem Akademie věd SSSR. V roce 1941 při experimentálním studiu tepelné výměny v kapalném heliu zjistil, že při přestupu tepla z pevné látky do kapalného helia se objeví na rozhraní konečný rozdíl teploty. Tento jev byl nazván Kapicův skok.\n\nV roce 1946 se odmítl Kapica zúčastnit vývoje sovětské atomové bomby, a proto byl odvolán z funkce ředitele Ústavu fyzikálních problémů a zbaven možnosti zde pracovat.\n\nNa své chatě si proto zařídil malou laboratoř a pokračoval ve vědecké práci. Zpočátku se věnoval mechanice a hydrodynamice, ale koncem 40. let se začal zabývat konstrukcí výkonných vysokofrekvenčních generátorů. Podle svých výpočtů zkonstruoval vysokofrekvenční generátory planotron a nigitron. Během výzkumu vlivu vysokofrekvenčního elektromagnetického pole na látky přišel na myšlenku použít ho k ohřevu plazmatu. Při umístění baňky s plynným heliem do vysokofrekvenčního pole vznikl totiž v baňce jasně svítící výboj a baňka se roztavila.\n\nV lednu 1955 (dva roky po Stalinově smrti) se mohl Kapica vrátit na místo ředitele Institutu fyzikálních problémů, kterým pak byl až do své smrti. Pokračoval ve výzkumech v oblasti elektroniky velkých výkonů a fyziky plazmatu. K nigitronu připojil komoru, která představovala vysokofrekvenční rezonátor a plnil ji různými plyny (heliem, vodíkem, deuteriem). Uprostřed komory vznikl šňůrový plazmový výboj o teplotě asi 1 milion K. Pokoušel se tak způsobit řízenou termonukleární fúzi. Na téma termonukleární fúze pak publikoval řadu vědeckých článků.\n\nPjotr Leonidovič Kapica zemřel 8. dubna 1984 v Moskvě ve věku 90 let.\n\nKapica se po smrti své první ženy a dvou synů během chřipkové epidemie krátce po 1. světové válce v roce 1927 znovu oženil s Annou Alexejevnou Krylovovou, dcerou významného matematika Alexeje Nikolajeviče Krylova, a měl dva syny.\n\nByl známý svým odvážným občanským postojem. V roce 1938 pomohl riskantní intervencí zachránit několik svých kolegů před smrtí ve stalinských věznicích (L. D. Landau, V. A. Fock), nebál se korespondenčně polemizovat s nejvyššími vládnoucími místy včetně Stalina. V seznamu jeho korespondence bylo nalezeno přes 300 položek, z toho 50 samotnému Stalinovi. Odmítl spolupracovat na vývoji atomové bomby, na vlastní žádost byl uvolněn z členství ve výboru pro využití atomové energie. Byl členem mírových iniciativ (např. Pugwashského hnutí) a podporoval čisté životní prostředí. V r. 1973 odmítl (jako jediný) podepsat dopis členů Akademie věd SSSR odsuzující občanské postoje a aktivity A.Sacharova.\n\n\n"}
{"id": "228215", "url": "https://cs.wikipedia.org/wiki?curid=228215", "title": "Enrique Stanko Vráz", "text": "Enrique Stanko Vráz\n\nEnrique Stanko Vráz (18. února nebo 8. dubna 1860 – 20. února 1932 Praha) byl český cestovatel a fotograf, možná bulharského původu. Navštívil různé části Severní, Jižní a Střední Ameriky, Asie a Afriky. Během svých cest nasbíral množství přírodnin a uměleckých předmětů, které věnoval Národnímu muzeu. Je autorem několika cestopisů – \"Z cest E. St. Vráze\" (1898), \"Napříč rovníkovou Amerikou\" (1900), \"V Siamu, v zemi bílého slona\" (1901), \"Čína\" (1904), \"Z dalekých světů\" (1910).\n\nJeho původ je zahalen tajemstvím. On sám tvrdil, že se narodil 18. února (či 8. dubna) roku 1860 v bulharském městě Veliko Tărnovo. Jeho otec měl být ruský důstojník nebo diplomat a matka Češka. Mnoho historiků se však snaží toto Vrázovo tvrzení zpochybnit. Spekuluje se o tom, že by se pod pseudonymem Enrique Stanko Vráz mohl skrývat pohřešovaný básník německého původu Karel Ilichman, Ferdinand Schpale z Haliče, hrabě Kolowrat nebo nemanželský syn šlechtice Thurn Taxise. Vychoval jej český vlastenec Bukvička. Vráz měl údajně vystudovat českou střední vojenskou školu a začít studovat medicínu ve Švýcarsku, její studium však patrně nedokončil.\n\nKolem roku 1880 se vydal do Severní Afriky. V přestrojení za Araba se pokoušel dostat z Maroka do muslimského města Timbuktu. Po třech letech marných pokusů se rozhodl dostat do Timbuktu z Gambie. V Gambii ho ale zaskočila malárie, a tak se na cestu vydává až v roce 1885. Vráz však po 322 km plavby po řece Gambii opět onemocněl malárií a musel se vrátit zpět. Na sklonku tohoto roku cestoval po Libérii, Sierra Leone, a po Ghaně, kde byl zajat kmenem Ašantů. Z jejich zajetí se mu však podařilo uniknout. Během svého pobytu v západní Africe nasbíral nesmírné množství přírodnin, asi 15 000 kusů hmyzu, 1200 ptáků, 600 savců a asi 800 kusů jiných předmětů. Velkou část z této sbírky zakoupil britský guvernér a nechal ji vystavit v Dublinu. Celou řadu z těchto přírodnin věnoval zcela zdarma v roce 1885 Národnímu muzeu.\n\nZe západní Afriky se vydal na Kanárské ostrovy, aby se tu léčil z prodělané malárie. Seznámil se zde s polským knížetem Adamem Woronieckým a setkává se zde i se svým přítelem Jaroslavem Brázdou. V této době rozhodl, že procestuje Jižní Ameriku od východu na západ. Společně s Brázdou a Woronieckým se vydal v červenci 1889 na parníku \"Olinde Rodriguez\" na cestu do Jižní Ameriky. Po zastávkách na karibských ostrovech Guadeloupe, Martinik a Trinidad se vyloďují ve Venezuele. Avšak kníže Woroniecký umírá již po třech dnech na žlutou zimnici. Díky prodeji balaty (kaučuk) získává Vráz po dvou letech dostatek finančních prostředků a vydává se 23. listopadu 1892 na parníku \"Bolívar\" proti proudu Orinoka. Od města Caicara pluje na deset metrů dlouhé kanoi \"Praga\" po Orinoku a po řece Río Negro až do brazilského Manausu. 3. července 1893 vyráží z Manausu na parníku \"Perseveranza\" proti proudu Amazonky. V polovině července se dostává k peruánským hranicím. Po výpravě za kmenem „lovců lebek“ z okolí řeky Ucayali a po krátké cestě za sběrači kaučuku se v říjnu vydává do peruánských And. Po překonání několika průsmyků se dostává do městečka Cajamarka a 27. listopadu 1893 doráží do přístavu Pacasmayo na březích Tichého oceánu. Tím byla jeho cesta napříč Amerikou u konce. Na chilském parníku \"Maipo\" připlouvá do Panamy a odtud se po krátké zastávce ve Venezuele dostal v roce 1894 do Evropy. V polovině července toho roku konečně přijel do Prahy s množstvím sbírek a fotografií. Přivezl s sebou také čtyřiačtyřicet ptáků a různých savců pro pražskou zoologickou zahradu. Avšak v této době zoologická zahrada nebyla ještě vybudována, a tak byl nucen všechna zvířata po krátké výstavě na Perštýně prodat do Vídně.\n\nPo sérii přednášek v českých a moravských městech se v listopadu 1895 vydal do Severní Ameriky. Pořádal přednášky pro českou menšinu v Chicagu a New Yorku a USA opustil až v lednu 1896. Po 22 dnech plavby se dostal do Japonska. V Tokiu a Jokohamě nakoupil na úvěr množství uměleckých předmětů, které odeslal do Prahy a doufal, že se mu je podaří výhodně zpeněžit. Bohužel o ně nebyl zájem, a tak musel asi 10 000 zlatých zaplatit ze svých prostředků. Z Japonska se vydal do centrální Číny, kde se plavil po řece Jang-c’-ťiang až do Šanghaje. Přes Šanghaj, Nanking a Hongkong se dostal do Singapuru. Tento přístav se stal jeho výchozím bodem pro cestu na Borneo, kde chtěl lovit orangutany. Přibližně dva měsíce pobýval mezi Dajáky v povodí řeky Sadongu, Batang Luparu a Simujanu. Z Bornea se po krátké zastávce v Singapuru vydal v říjnu 1896 přes Moluky na Novou Guineu. V prosinci roku 1896 se dostal na území lidojedů Hatamů. Dostal se do sporů s domorodci, došly mu zásoby a jeho průvodci odmítali pokračovat v cestě do vnitrozemí. Zklamán se vrátil na pobřeží. Během své cesty však udělal mnoho geografických objevů a odvezl si s sebou mnoho cenných přírodnin. Většinu z této unikátní sbírky, ve které byly i rajky či paježura, však musel odprodat do Londýna, protože Praha neměla dostatek peněz k úhradě dopravy do Čech. Důležitá byla i závěrečná odbočka do Siamu, odkud v roce 1897 přivezl do Čech bojovnice pestré, které se tak staly prvními tropickými rybami v českých akváriích.\n\nPo pár měsících však odjel do Venezuely a z Venezuely po zastávce na Kubě přijíždí do USA, kde v Chicagu žila jeho snoubenka Vlasta Geringerová, dcera českého nakladatele, kterou poznal již v Praze u Náprstků. Po svatbě v prosinci 1897 se společně vydali na svatební cestu do Mexika, kde mimo jiné vystoupili na sopku Popocatepetl. V roce 1899, po sérii přednášek, přijel do Arizony a Nového Mexika za indiány kmene Hopi a pořídil množství unikátních fotografií.\n\nBoxerské povstání v Číně v roce 1900 v něm opět vzbudilo zájem o tuto zemi. V lednu 1901, krátce po potlačení povstání, připlul do města Tiencinu, ze kterého pak vlakem odjel do Pekingu. V Pekingu se jako jeden z prvních Evropanů procházel po Zakázaném městě a pořídil jeho fotografie. Po třech měsících v Číně se vydal do Mandžuska a odtud do Koreje, kde byl hostem samotného korejského prince. Zpět do Evropy cestoval z Vladivostoku přes Sibiř a Moskvu. V Evropě se příliš nezdržel (nezastavil se ani v Praze) a přes Brémy odjel do USA, kde žil společně se svou ženou a se svými dětmi, synem Vítězslavem a dcerou Vlastou.\n\nV letech 1903–1904 objížděl hlavní města Jižní Ameriky, kde především fotografoval a pořádal přednášky. Roku 1904 navštívil již podruhé Mexiko a zde se společně s americkým archeologem E. H. Thompsonem zúčastnil vykopávek v mayském městě Chichén Itzá. V roce 1907 se na krátkou dobu přestěhoval do Prahy, ale kvůli nedostatku finančních prostředků se musel vrátit zpět do USA. Po návratu do USA vstoupil postupně do politiky, stal se totiž zplnomocněncem pražské Národní rady, aby založil její americkou větev. Postupně se naplno zapojil do čechoamerického společenského života, dokonce spolupracoval i na předvolební kampani příštího prezidenta Wilsona. Právě v této době začal mít potíže se srdcem a na jeho levé paži se objevily známky rakoviny, kterou zastavila až amputace paže v roce 1920.\n\nNatrvalo se se svou ženou a dcerou Vlastou (nar. 1900, Chicago) vrátil do Prahy 31. srpna 1921. Nezískal práci ani v Národním, ani v Náprstkově muzeu. Zdrojem peněz jsou mu pouze jeho přednášky a literární honoráře, proto také žil v dělnické čtvrti v Holešovicích. Začal často trpět těžkými depresemi, které si léčil v podolském sanatoriu profesora Prusíka. Dne 20. února 1932 zemřel v Praze, ve svých dvaasedmdesáti letech.\n\n\n\n"}
{"id": "228223", "url": "https://cs.wikipedia.org/wiki?curid=228223", "title": "Bitva u Badru", "text": "Bitva u Badru\n\nBitva u Badru (arabsky غزوة بدر) se odehrála 17. března roku 624 (17. ramadánu roku 2 islámského kalendáře) v oblasti Hidžázu na západě dnešní Saúdské Arábie a znamenala zlomový obrat v boji mezi ranou muslimskou obcí vedenou prorokem Mohamedem a protivníky z řad pohanských Kurajšovců, kteří ovládali Mekku. V islámské tradici byla bitva vykládána jako drtivé vítězství, za něž muslimové vděčí boží prozřetelnosti; sekulární prameny pak vítězství připisují Mohamedovu vojevůdcovskému umění. Ačkoliv je bitva u Badru jednou z několika bitev zmíněných v posvátné knize islámu – koránu – prakticky všechny současné znalosti o této bitvě pochází z tradičních islámských pramenů: dvou hadísů a jiných Mohamedových životopisů, napsaných desítky let po jeho smrti.\n\nBitvě u Badru předcházelo na přelomu let 623 a 624 několik menších šarvátek mezi medínskými muslimy a Kurajšovci z Mekky kvůli stupňujícím se nájezdům proti mekkánským karavanám. Bitva u Badru však představovala první velké regulérní střetnutí mezi oběma silami. Postupujíce proti silné obranné pozici, dokázali Mohamedovi disciplinovaní bojovníci rozbít kurajšovské linie a zabít několik významných kurajšovských vůdců, včetně Mohamedova úhlavního nepřítele Abú Džahla, a mnoho dalších zajmout, např. Mohamedova strýce al-Abbáse. Pro muslimy mělo toto vítězství obrovský význam, neboť znamenalo, že Mekka, jež byla jedním z nejbohatších a nejmocnějších pohanských měst v Arábii, může být poražena. Muslimské vítězství také značně posílilo Mohamedovu pozici jak vůči vnitřní opozici, tak i navenek vůči ostatním arabským kmenům, jimž bitva u Badru signalizovala vzestup nové arabské moci; kočovné kmeny začaly uzavírat s Medínou spojenectví a některé i přijímat islám. Bitvou u Badru byl zahájen mohutný muslimský postup, známý souhrnně jako \"islámská expanze\".\n\nV době působení proroka Mohameda a bitvy u Badru byl Arabský poloostrov řídce osídlen převážně arabským etnikem. Arabové žili kočovným životem, ale v oázách uprostřed Arábie existovaly zemědělské osady s povahou městských států, v jižní části poloostrova (dnešní Jemen a Omán) existovaly i větší politické celky. Kočovní Arabové měli primitivní kmenová náboženství s prastarými obyčeji (včetně lidských obětí), ale přesto v životě pohanských kočovníků hrálo náboženství jen malou úlohu. Na severu bylo mezi Araby zakořeněné křesťanství různých orientálních směrů, na pobřeží Rudého moře v Hidžázu měl silnou pozici judaismus, vyskytoval se i perský zoroastrismus.\n\nMohamed se narodil někdy mezi lety 570–580 v Mekce, byl příslušníkem rodu Hášimovců, kteří náleželi ke kmenu Kurajšovců. Když mu bylo asi čtyřicet let, začal mít během svých meditacích v jeskyni hory Hirá' v okolí Mekky různá vidění, jež připisoval božímu projevu, který mu tak svěřoval prorocké poslání. Své názory začal nejprve šířit mezi okruhem svých nejbližších, později začal i s veřejnými kázáními, jež mu získávala stoupence, ale také mocné nepřátele. Avšak Mohamedův rod Hášimovců, v čele s Mohamedovým strýcem a jeho vychovatelem z dětství Abú Tálibem, (ačkoliv mnozí z Hášimovců s Mohamedovým učením neměli nic společného) se za svého příslušníka postavili a chránili ho před nepřáteli, zatímco finančně Mohameda podporoval bohatý obchodník Abú Bakr. Roku 619 však Abú Tálib zemřel a vedení rodu Hášimovců připadlo Mohamedovu strýci Amr ibn Hišámovi, jenž byl Mohamedovým nepřítelem. Ten zrušil ochranu, jenž Abú Tálib Mohamedovi poskytoval a vystupňoval perzekuci, jíž byli muslimové vystavováni.\n\nRoku 622, kvůli otevřeným aktům nepřátelství ze strany pohanských Kurajšovců, Mohamed a mnoho jeho následovníků Mekku opustilo a přesídlilo do Medíny, kde místní pohanští Arabové přijali islám. Mohamedův útěk do Medíny se nazývá \"hidžra\" a získání města pod muslimskou kontrolu znamená také počátek Mohamedova vůdcovství v rovině politické.\n\nMohamed Medínu přetvořil v zárodek teokratického islámského státu a začal se soustředit na odboj proti nevěřícím, zejména mekkánským Kurajšovcům. Kromě povinné náboženské daně se loupeživé nájezdy proti obchodním karavanám staly pro Medínské živobytím. Již na podzim roku 623 se muslimové pokusili napadnout kurajšovskou karavanu, když projižděla Hidžázem, ale karavaně se podařilo vyváznout. V lednu 624 muslimové u Nachly, jihovýchodně od Mekky, tentokrát již úspěšně přepadli a oloupili kurajšovskou karavanu cestující z jižní Arábie. Na jaře 624 dostal Mohamed zprávy o další karavaně cestující ze Sýrie do Mekky vedené Abú Sufjánem s ozbrojeným doprovodem třiceti až čtyřiceti mužů. K výpravě proti této karavaně se propůjčili i Medínští (do té doby se nájezdů účastnili pouze tzv. muhádžirové, kteří do Medíny přišli s Mohamedem z Mekky) a muslimům se tak podařilo sebrat armádu o 313 bojovnících, největší, jakou do té doby postavili.\n\nDo čela armády se postavil osobně prorok Mohamed a společně s ním do boje šli jeho nejbližší společníci jako Mohamedův strýc Hamza, zeť a synovec Alí a budoucí chalífové Abú Bakr a Umar. Muslimské jezdectvo se skládalo ze 70 velbloudů a jen dvou nebo tří koní, což by znamenalo, že zbytek mužstva musel buď pochodovat pěšky, nebo všichni jeli na velbloudech – tedy tři až čtyři muži na jednom zvířeti. Podle Edwarda Gibbona Mohamedovi vojáci na 72 velbloudech jeli střídavě a měli jenom dva koně. Mnohé muslimské zdroje, včetně samotného koránu, však naznačují, že muslimové s větším střetnutím ani nepočítali, a jeden z budoucích chalífů, Uthmán, zůstal v Medíně, aby se staral o svou nemocnou manželku.\n\nMuslimský postup nezůstal utajen. Jak se karavana blížila k Medíně, její vůdce Abú Sufján od cestovatelů a jezdců dostával zprávy o Mohamedově úmyslu karavanu přepadnout, Abú Sufján proto vyslal do Mekky posla jménem Damdam, aby varoval Kurajšovce a přivolal posily. Kurajšovci z Mekky mobilizovali a na pomoc karavaně vyslali 300 jezdců na koních a až 700 jezdců na velbloudech. Mnozí kurajšovští aristokraté, jako Amr ibn Hišám, Valíd ibn Uthma, Šajba či Umaja ibn Chalafa, se připojili k armádě; jejich důvody byli rozmanité, někteří měli v karavaně své finanční zájmy, jiní chtěli pomstít Ibn al-Hadramiho a ostatní stráže z karavany přepadené v lednu muslimy u Nachly a konečně, mnozí se chtěli zúčastnit výpravy proti muslimům, když se vítězství zdálo na dosah ruky. Abdulláh ibn Mas‘úd popisuje Amra ibn Hišáma, jak nejméně jednoho zdráhajícího se šlechtice, Umaju ibn Chalafa, přiměl připojit se k výpravě.\n\nTou dobou Mohamedova armáda postupovala ke studnám u Badru, jež ležely na obchodní trase ze Sýrie. Mohamed předpokládal, že se zde karavana zastaví a plánoval ji zde napadnout. Nicméně několik muslimských průzkumníků bylo objeveno zvědy z karavany, Abú Sufján proto vydal karavaně rozkaz změnit rychle směr na západ k Janbu na pobřeží Rudého moře.\n\nZhruba v té době k muslimům dolehly zprávy o vojsku, jež vyrazilo z Mekky. Mohamed okamžitě svolal válečnou radu; zatím byla stále možnost ustoupit, zvláště, když mnozí z Mohamedových bojovníků náleželi k tzv. al-ansár (pomocníkům) pocházejících z řad původních medínských kmenů a kteří se zavázali pouze k obranně Medíny a nikoliv k dobyvačným tažením. Podle Medínské konstituce měli al-ansár právo odmítnout bojovat a opustit armádu. Nicméně podle tradice se al-ansár stejně tak zavázali k boji.\n\nVe čtvrtek 15. března se obě armády nacházely asi jeden den pochodu od městečka Badr. Odpoledne Mohamed vyslal několik jezdců v čele s Alím, aby prozkoumali okolí studní u Badru. Alí se svými bojovníky u studní překvapil skupinu kurajšovských zásobovačů, kteří brali vodu; jen jedinému z Kurajšovců se podařilo uprchnout, zbytek byl Alím zajat a odveden do muslimského ležení, od kterých následně Mohamed vyzvěděl sílu a vzdálenost nepřítele. Muslimští bojovníci, kteří očekávali, že jim zajatci sdělí, kde se nachází karavana, byli zděšeni, když se dozvěděli, že místo karavany proti nim stojí celá hlavní kurajšovká armáda. Podle některých tradic, když se Mohamed dozvěděl jména všech kurajšovských šlechticů, již doprovází vojsko, zvolal:\n\nNásledujícího dne nařídil rychle pochodovat na Badr, aby dorazil dříve, než kurajšovská armáda. Badrské studny se nacházely na mírném svahu na východní straně údolí zvaného „Yalyal“. Západní strana byla uzavřena vysokým kopcem zvaným 'Aqanqal. Když z východu dorazila na místo muslimská armáda, Mohamed nejprve zvolil sešikovat vojáky u první studny, na kterou narazil. Avšak Hubab ibn al-Muhdír se proroka optal, zda jeho volba je boží vnuknutí, či jeho vlastní názor. Když Mohamed odvětil, že je to jeho vlastní volba, Ibn al-Muhdír navrhl obsadit pramen blíže nepřátelské armádě a blokovat tak všechny ostatní. Mohamed tento návrh přijal a rychle se s armádou přesunul. Podle Tárika Ramadána to dokazuje, že Mohamed nebyl autokratický vůdce, ale dovoloval svým stoupencům odporovat bez toho, že by to bylo považováno za projev neúcty.\n\nNaproti tomu je jen velmi málo známo o kurajšovském vojsku v době, kdy vytáhlo z Mekky až do chvíle, kdy dorazilo k Badru. Ty informace, které se zachovaly, mnoho nevypovídají. Arabské armády měly ve zvyku brát s sebou na válečná tažení své ženy a děti, aby podporovaly a staraly se o muže, ale mekkánská armáda to tentokrát neudělala. Kurajšovci také zřejmě vyvinuli jen malé, nebo vůbec žádné úsilí ke zkontaktování spojeneckých kmenů, roztroušených po celém Hidžázu. Obě tyto skutečnosti napovídají, že Kurajšovci výpravu organizovali narychlo, když karavana volala o pomoc. Kromě toho Kurajšovci věděli, že muslimy převyšují počtem v poměru tři na jednoho a očekávali tedy snadné vítězství.\n\nKdyž Kurajšovci dosáhli al-Juhfy, města ležícího jižně od Badru, přijali zprávu od Abú Sufjána, který vojsku sdělil, že karavana je již bezpečně za zády kurajšovské armády a vojsko se tedy může stáhnout zpět do Mekky. V tu chvíli, podle Karena Armstronga, v armádě vypukl mocenský spor; Abú Džahl chtěl pokračovat v tažení, ale některé přítomné klany, mezi nimi Zuhraovci či Adíovci, odmítly Abú Džahla následovat a vrátily se do Mekky. Armstron naznačuje, že klany mohly mít zájem na moci, jež by Abú Džahl získal, kdyby se mu podařilo muslimy zničit. Rovněž rod Hášimovců váhal, ale nakonec jejich kontingent vojsko rovněž opustil. Abú Džahlova armáda odchodem části klanů sice utrpěla ztráty, ale vzápětí se k vojsku připojil oddíl Abú Sufjána z Mekky, čímž se ztráty částečně zacelily.\n\nO půlnoci 17. března Kurajšovci sbalili tábor a vytáhli směrem na Badrovské údolí. Protože předchozího dne pršelo, byl postup s koňmi a velbloudy na kopec 'Aqanqal velmi obtížný. Když se jim podařilo kopec překonat, rozbili Kurajšovci tábor přímo v Badrovském údolí a zatímco zbytek vojska odpočíval, bylo vysláno několik jezdců v čele s Umajrem ibn Wahbem, aby prozkoumali muslimské linie. Umajr poté Kurajšovcům nahlásil, že Mohamedova armáda je malá a muslimové nemají žádné spojence, kteří by se k bitvě připojili. Nicméně Umajr varoval před značnými ztrátami, jež mekkánská armáda v konečném útoku utrpí. To ještě více demoralizovalo kurajšovské bojovníky, protože arabské bitvy se tradičně vyznačovaly malými ztrátami na životech, což ještě vystupňovalo další kolo svárů mezi kurajšovskými veliteli. Nicméně podle arabského tradičního podání Amr ibn Hišám rozpory umlčel apelováním na kurajšovský smysl pro čest a požadavkem na naplněním krevní msty.\n\nBitva byla soubojem tří nejlepších mužů od muslimů a Kurajšovců. Z muslimského šiku vyrazili tři z al-ansár, aby se utkali s třemi Mekkánci, ale ti svým pokřikem Medínské zahnali zpět; kurajšovští bojovníci byli nervózní z propuknutí dalších sporů mezi mekkánskými veliteli a navíc chtěli jen bojovat s kurajšovskými muslimy, Mohamedovými bojovníky původem z Mekky. Mohamed tedy vyslal vpřed Alího, Ubajdu a Hamzu. V souboji se Hamzovi podařilo svého soupeře zabít, ačkoliv Ubajda byl smrtelně zraněn.\n\nPoté armády zahájily proti sobě palbu z luků. Zabiti byli dva muslimové a neznámý počet Kurajšovců. Ještě před bitvou vydal Mohamed muslimům rozkaz střílet na Kurajšovce během jejich postupu k muslimským liniím a tasit meče až ve chvíli, kdy budou příliš blízko. Nyní, když prorok vydal rozkazy, vrhl směrem proti kurajšovským zástupům hrst oblázků, což bylo pravděpodobně tradiční arabské gesto, a zvolal: „Znetvořeny budiž ty tváře!“ Armáda muslimů vyrazila proti kurajšovským liniím. Mekkánci, demoralizovaní a v plné bojové síle, se kvapně obrátili a dali na útěk. Samotná bitva trvala několik hodin a krátce po poledni bylo po všem. Korán sílu muslimského útoku popisuje v několika verzích, odvolávaje se přitom na tisíce andělů sestupujících z nebe nad Badrem, kteří rozdrtili Kurajšovskou armádu. Rané muslimské zdroje tyto zprávy přebírají doslova a v několika hadísech se objevují pasáže popisující rozhovory Mohameda s archandělem Džibrílem a jeho roli, jež hrál v bitvě u Badru.\n\nAl-Buchárí ztráty mekkánské armády vypočítává na 70 padlých a 70 zajatých. To mohlo představovat 15–16 % kurajšovské armády, jestliže ve skutečnosti nebyla velikost mekkánské armády u Badru mnohem nižší, v takovém případě by procento ztracených bojovníků bylo mnohem vyšší. Alí ibn Abú Tálib sám vypočítává 18 padlých Mekkánců. Muslimské ztráty činí asi 14 padlých, tedy asi 4 % celkové armády. O počtu zraněných na obou stranách žádné zdroje nereferují.\n\nV bitvě se muslimům podařilo získat značné množství kurajšovských zajatců, včetně urozených, mezi nimi Mohamedova strýce al-Abbáse z rodu Abbásovců, kteří okamžitě zažehli mezi muslimy kontroverzi, podle súry 8:\n\n„Nebylo dáno proroku žádnému, aby měl zajatce, pokud dokonale neporazil nepřátele na zemi. Vy toužíte po tom, co nabízí vám život pozemský, zatímco Bůh vám chce dát život budoucí – a Bůh mocný je i moudrý.A kdyby nebylo příkazu již dříve od Boha daného, byl by se vás dotkl trest nesmírný za to, co jste si vzali.Jezte z toho, co jste ukořistili, jen dovolené a výtečné a bojte se Boha, vždyť Bůh je odpouštějící, slitovný.“\n\nPodobná událost je rovněž v biblické starozákonní první knize Samuelově, kde Bůh trestá Saula za to, že ušetřil život zajatců, které mu Bůh nařídil pozabíjet. Kurajšovští zajatci byli drženi v bezpečí a zásobováni; dokonce když Umajjův bývalý otrok Bilal chtěl svého bývalého pána zabít, muslimové k Umajjovi postavili stráž.\n\nKrátce před tím, než muslimové upustili bitevní pole, vydal Mohamed rozkaz pohřbít více než dvacet mrtvých Kurajšovců v badrské studni. Hadísy několikrát referují o této události, jež byla zřejmě jednou z hlavních příčin pohoršení mezi mekkánskými Kurajšovci. Krátce poté bylo několik muslimů, jež zajali spojenci Mekky, odesláno do Mekky a jako odvetu za porážku u Badru popraveno.\n\nPodle tradice krevní msty mnozí příbuzní Kurajšovců padlých u Badru jako pomstu napadli členy kmene, jehož příslušníci zabili jejich příbuzné. Muslimové však rovněž toužili po pomstě za perzekuce, jimž byli několik let vystavováni během pobytu v Mekce; několik zajatců od Badru bylo proto muslimy popraveno. Nicméně, po počátečních popravách byli zajatci rozděleni mezi muslimské rodiny a bylo s nimi zacházeno dobře, později byli propuštěni buď za výkupné, nebo jen za přísahu, že již nebudou proti Mohamedovi bojovat.\n\nBitva u Badru významně ovlivnila vzestup dvou mužů, kteří po následující století určovali směr vývoje Arábie. Prvním byl prorok Mohamed, který se prakticky přes noc stal z mekkánského uprchlíka významným vůdcem. Marshall Hodgson dodává, že Badr donutil ostatní Araby „muslimy vnímat jako potenciální soupeře a nástupce v prestiži a politické roli, jež drželi Kurajšovci.“ Mohamedova pozice v medínské komunitě značně posílila a jeho pozornost se tak mohla zaměřit proti vnějším protivníkům. Krátce po bitvě u Badru Mohamed zahájil kampaň proti medínským židům, kteří ohrožovali jeho politické postavení; prvním napadeným židovským kmenem se stal Banú Kajnuká. V té době naopak pozice hlavního Mohamedova politického odpůrce, Abdulláha ibn Ubajje, vážně oslabila a nadále byl schopen představovat Mohamedovi jen omezeného protivníka. Druhým mužem, jehož bitva u Badru ovlivnila, byl Abú Sufján. Smrt Amra ibn Hášima, stejně jako mnoha dalších kurajšovských šlechticů, dala Abú Sufjánovi příležitost stát se vůdcem kurajšovského kmene; v důsledku, když Mohamed o šest let později pochodoval na Mekku, byl to Abú Sufján, kdo pomohl nekrvavou kapitulaci. Abú Sufján se posléze stal vysoko postaveným úředníkem nově se rodící arabské říše, a jeho syn Mu'ávija se stal syrským místodržícím a v roce 661 i zakladatelem umajjovského chalífátu.\n\nV pozdější době se bitva u Badru stala tak slavnou, že Ibn Ishák do své Mohamedovy biografie zahrnul jmenný seznam muslimských bojovníků účastnivších se bitvy. V mnohých hadísech jsou jednotlivci, kteří bojovali u Badru, zaznamenáni spíše formálně, a v pozdějších letech za to dokonce mohli získat jistá privilegia. Poslední veterán z bitvy u Badru zemřel během první islámské občanské války.\n\nJak shrnuje Paul K. Davis: „Mohamedovo vítězství stvrdilo jeho autoritu coby vůdce islámu; zapůsobil tak na místní kmeny, že se k němu připojily, expanze islámu tak začala.“\n\nBitva u Badru je jednou z mála bitev speciálně zmiňovaných v Koránu, zvláště jako srovnání s bitvou u Uhudu:\n\n\"Súra 3, verše 123–125:\" „Bůh vám již vskutku pomohl u Badru, když jste byli ještě nepatrní. Bojte se Boha, snad Mu budete vděčni.A hle, pravil jsi věřícím: „Což vám nestačí, že vás Pán váš posílil třemi tisíci andělů z nebe vyslanými?\nBa ano! Budete-li vytrvalí a bohabojní; pak až nepřítel na vás prudce zaútočí, Pán váš vás podpoří pěti tisíci andělů, kteří označují známkami.“\n\n\"Súra 3, verš 13:\" „Dostalo se vám již znamení v dvou houfech, jež se střetly: jeden houfec bojoval na stezce Boží, zatímco druhý byl nevěřící. A zdál se jim druhý houfec na pohled dvojnásobný počtem; a Bůh poskytuje pomoc Svou tomu, komu chce, a věru je v tom poučení pro ty, kdož jsou jasnozřiví.“\n\nBadr je také předmětem súry 8: \"Al-Anfál\", která líčí vojenské postupy a operace. Arabský výraz al-Anfál znamená „kořist“ a odkazuje na dohady, jak po bitvě mezi vojáky rozdělit kořist ukradenou Kurajšovcům. Osmá súra přímo nezmiňuje jméno Badr, ale popisuje bitvu a několik veršů se vztahuje přímo k bitvě u Badru a událostem krátce po ní.\n\nDíky svému významu v dějinách islámu jakožto vítězství proti všem očekáváním, jméno Badr zlidovělo jak v muslimských armádách, tak v militantních organizacích. Název Badr byl také použit pro krycí název operace egyptské armády v říjnu 1973 během jomkipurské války, či bojovou akci pákistánské armády roku 1999 během kárgilské války.\n\nBitva u Badru se stala námětem i pro beletristická zpracování; roku 1976 byla bitva ztvárněna v arabském filmu \"Poselství\", režírovaného Mustafou Akkadem.\n\n\n"}
{"id": "228224", "url": "https://cs.wikipedia.org/wiki?curid=228224", "title": "Karel Köcher", "text": "Karel Köcher\n\nKarel Köcher také Karel František Köcher, Karl Koecher (* 21. září 1934 Bratislava) byl československý špion, který byl spolu s manželkou vyslaný v roce 1965 do Spojených států amerických, kde byli v roce 1984 odhaleni a zatčeni.\n\nKarel Köcher se narodil v roce 1934, matka Irena byla slovenskou židovkou, otec pak ve Vídni narozený Čech a anglofil. V roce 1939 se jeho rodina přestěhovala do Prahy, kde složil maturitní zkoušku na francouzském a anglickém gymnáziu. V roce 1958 vystudoval Matematicko-fyzikální fakultu a v roce 1961 Filozofickou fakultu Univerzity Karlovy. Poté byl do roku 1965 vysokoškolským učitelem.\n\nV roce 1958 se stal členem Komunistické strany Československa a od roku 1962 začal spolupracovat s I. správou Ministerstva vnitra Československé socialistické republiky (československou rozvědkou) pod krycím jménem \"Pedro\". Začátkem roku 1965 byl společně se svou manželkou Hanou, rozenou Pardamcovou (* 8. ledna 1944 v Táboře), vyslán přes Rakousko do USA. Do New Yorku přijeli v prosinci 1965.\n\nV letech 1967–1969 byl poradcem v rozhlase Svobodná Evropa, zároveň studoval na Indiana University a Columbia University na filozofickém a ruském institutu, kde v roce 1970 obhájil doktorát a pak vyučoval na katedře filosofie Wagner College. V roce 1970 spolu s manželkou získali občanství USA. Od roku 1972 pracoval v CIA, od 1973 jako analytik a překladatel s bezpečnostní prověrkou v její \"Foreign Broadcast Information Service\" v Rosslynu ve Virginii. Od konce roku 1975, kdy byl povýšen, působil v kanceláři CIA v New Yorku. Překládal psané nebo nahrané zprávy od agentů CIA v Sovětském svazu a Československu. Své zprávy podával také přímo sovětské zpravodajské službě KGB. Jeho manželka měla funkci kurýra. Původně pracovala jako laborantka, později cestovala jako obchodnice s diamanty a odvážela zprávy od Köchera a přivážela peníze od československé tajné služby.\n\nV roce 1976 navštívil pod krycím jménem Prahu, kde podle vlastních údajů „měl svědčit proti českým disidentům, což odmítl“. Po návratu z Československa do USA ztratil přístup k překladům vysoce tajných dokumentů a sestoupil na stupeň „\"kontraktního zaměstnance\"“. V roce 1982 se FBI dozvěděla od československého špióna, přeběhlého na stranu Spojených států amerických, že Köcher, stále ještě překladatel tajných dokumentů pro CIA, pracuje pro československou rozvědku, a začala manžele Köcherovy odposlouchávat. V listopadu 1984 byli Köcherovi agenty FBI zadrženi a vyslýcháni. Koncem listopadu byli zatčeni, odsouzeni a uvězněni, Köcher na doživotí.\n\nV únoru 1986 byli manželé Köcherovi v Berlíně na pověstném mostě \"Glienicker Brücke\" spolu se třemi dalšími agenty vyměněni za sovětského disidenta Natana Šaranského a dalších šest osob, mezi nimi byl i syn tenisty Jiřího Javorského, Jaroslav Javorský. Köcherovi byli zbaveni občanství Spojených států amerických a doživotně vykázáni. V Československu Köcher pracoval nejprve na II. správě Federálního ministerstva vnitra a poté do roku 1990 v Prognostickém ústavu ČSAV.\n\nKöcher začal na konspiračních webech publikovat nejrůznější tvrzení o známých osobnostech, jako například že byl Pavel Tigrid důstojníkem CIA.\n\nV roce 1995 se objevily zprávy v českém tisku, že na britském velvyslanectví v Praze pracuje Hana Köcherová. Ze zaměstnání byla propuštěna a následně podala žalobu proti oněm novinám. Soud však žalobu zamítl.\n\nV roce 1998 se Köcherovo jméno objevilo v mediích, když se ve Vídni v dubnu toho roku měl \"ve službách podvodníka Oswalda Le Wintera\", se kterým se údajně znal z vězení v USA, pokusit \"vylákat z Mohammeda Al-Fayeda peníze\" (otec Dodi Fayeda, přítele princezny Diany) pod záminkou, že má informace o tom, že Diana byla zavražděna tajnými službami. Fayedovi lidé spolupracovali s FBI a rakouskou policií, která Le Wintera zatkla a byl odsouzen. Köcher měl podle zpráv v tisku \"\"uniknout na poslední chvíli\"\".\nJeho příběh v roce 2016 zpracoval do audiovizuální podoby film \"Rino – příběh špiona\".\n\n\n"}
{"id": "228227", "url": "https://cs.wikipedia.org/wiki?curid=228227", "title": "Fasetová klasifikace", "text": "Fasetová klasifikace\n\nnebo-li multiaspektová kategorizace je multiplikativní způsob třídění, který umožňuje zařazení entity (objektu) do více tříd (kategorií) na rozdíl od redukcionistické taxonomie, kde entita náleží právě do jedné třídy (kategorie). Tento systém je v protikladu s taxonomiemi, které jsou enumerativní (vyčerpávající výčet), rigidní (pevné a neměnné) a redukcionistické (entita nemůže patřit víc než jedné třídě).\n\nFasetový přístup k organizaci znalostí se mezi odborníky diskutoval v průběhu celého 20. století. V praxi se ale fasetový princip jevil dlouho jako implementačně problematický - pro lineární fyzické uspořádání např. knih na regále a pro vizualizaci takto koncipovaného systému organizace znalostí byl těžko použitelný. V současném virtuálním síťovém prostředí webu jsou však vytvořeny technologické podmínky pro využití jeho předností.\n\nNázev \"f. klasifikace\" pochází z nepříliš zdařilého anglického překladu \"faceted classification\", vhodnější překlad by byl \"víceaspektová kategorizace\". Je to kategorizačný systém organizující pojmy do více kategorií (tříd) z různých aspektů (hledisek, faset) a syntetizující zápis pojmu kombinací názvů těchto kategorií. Jedná se o analyticko-syntetický kategorizačný systém, který umožňuje zatřídění komplexních pojmů. Při obsahové analýze pojmu se definují jednotlivá hlediska (témata) a jejich podstatné charakteristiky.\n\nFaseta je generická hierarchie tříd (pojmů, kategorií). Pojmy jsou definovány prostřednictvím nejbližšího nadřazeného pojmu a druhových specifik (vlastností a vztahů). Na nejvyšší úrovni jsou definovány axiomaticky. Použití více faset umožňuje víceaspektové členění. Příkladem běžně používaných aspektů obecného účelu jsou například \"čas\", \"místo\" a \"forma\".\n\nDvojtečkové třídění navržené Shiyali Ramamritou Ranganathanem je příkladem \"f. klasifikace\" použité pro potřeby knihoven. Zřejmě nejvýznamnější příklad vyžití \"f. klasifikace\" je fasetový navigační systém, který umožňuje uživateli postupovat v hierarchii tříd od vyšší do nižší a zároveň při tom je možné, aby uživatel určil pořadí v jakém volí (prochází) nižší třídy (podkategorie).\n\nPro organizaci informací existují dva základní typy kategorizace: enumerativní a multiaspektové (fasetové).\n\nEnumerativní kategorizace obsahuje vyčerpávající soubor záznamů pro všechny pojmy.\n\nMultiaspektová \"f. klasifikace\" používá soubor sémanticky soudržných aspektů (hledisek), které jsou kombinovány podle potřeby tak, aby se vytvořil komplexní pojem. Tímto způsobem \"f. klasifikace\" není omezena na již definované pojmy. To dělá \"f. klasifikaci\" nejen flexibilní, ale umožňuje také komplexněji zatřídit entity. Aspekty jsou stanoveny tak, aby reprezentovali „jasně definované, vzájemně se vylučující a kolektivně vyčerpávající aspekty pojmu. Předpokladem je, že jakákoliv entita nebo třída může být analyzována podle jednotlivých témat (tj. hledisek, vlastností nebo charakteristik).“ Existuje jen málo čistě \"f. klasifikací.\" Prvním z nich je dvojtečkové třídění obecné kategorizace znalostí pro knihovny S. R. Ranganathana. Některé další \"f. klasifikace\" jsou specifické pro speciální témata, jako je Slovník umění a architektury a \"f. klasifikace\" témat bezpečnosti a ochrany zdraví při práci, které vytvořil D. J. Foskett pro Mezinárodní organizaci práce.\n\nVětšina knihovnických systémů kombinuje enumerativní a multiaspektové kategorizační přístupy. Deweyův desetinný systém, systém Knihovny Kongresu, a Mezinárodní desetinné třídění, všechny jmenované používají enumerativní kategorizačný systém a v některých místech zavádějí více aspektů. Povolené aspekty se různí podle oblasti předmětu. Tyto aspekty se zaznamenávají jako tabulky, které představují opakující se typy dělení v rámci oblasti předmětu. Obecné aspekty mohou být použity všude tam kde je to vhodné, jako např. geografické členění tématu. Ostatní tabulky aspektů se vztahují pouze na konkrétní oblasti. Aspekty tak lze kombinovat, aby vznikl komplexní odkaz na pojem.\n\n\"F. klasifikace\" vykazuje mnoho stejných problémů jako ostatní kategorizace založené na hierarchii. Některé pojmy by mohly patřit do více než jednoho hlediska, takže jejich umístění v kategorii se může zdát být pro libovolné. To také smeřuje ke komplexnímu záznamu, protože každý aspekt musí být rozlišitelný jako záznam.\n\nVyhledávání v systémech s \"f. klasifikací\" umožňuje uživateli procházet informace po více cestách odpovídající různým hlediskám uspořádání. To kontrastuje s taxonomiemi, ve kterém hierarchie kategorií jsou pevná a neměnná. Je také možné použít různé aspekty k filtrování vyhledávání a tím dosáhnout snadnější nalezení požadovaných výsledků.\n\n"}
{"id": "228228", "url": "https://cs.wikipedia.org/wiki?curid=228228", "title": "Mechanický pomeranč (kniha)", "text": "Mechanický pomeranč (kniha)\n\nMechanický pomeranč (původně anglicky A Clockwork Orange) je román z roku 1962, jehož autorem je britský spisovatel Anthony Burgess. Do češtiny jej přeložil Ladislav Šenkyřík, který z lingvistických a historických důvodů místo ruštiny (originálního základu fiktivního \"jazyka týnů\") použil směs anglismů, rusismů a germanismů. Kniha byla časopisem Time vybrána mezi sto nejlepších anglicky psaných románů z období 1923 až 2005.\n\nKniha je rozdělena na 3 části začínající pokaždé slovy: „Co teda jako bude, he?“\n\nHlavní postavou a vypravěčem je mladý Alex, který namísto školy chodí do krámků s hudbou a posléze ji poslouchá u sebe v pokoji na posteli. Na rozdíl od svých vrstevníků je však vášnivým posluchačem vážné hudby – především Beethovena. Ze začátku knihy nás Pokorný Vypravěč, jak se Alex nazývá, zavede do ukázkového večera, kdy se nejprve se svou partou sejde v mléčném baru Korova (zde pili tzv. mlíko plus – mléko namíchané s alkoholem, popřípadě nějakou drogou). Poté se jako parta sebrali a vyrazili ven zmlátit starší lidi nebo přepadat mladé holky, aby nakonec skončili v baru, kde koupí skotskou starým dámám, které jim opilé potvrdí alibi. Takhle probíhá prakticky každý večer, aniž by je někdo chytil (díky již zmíněným starým dámám). Jako „přilepšení“ a „osvěžení“ se vydají na větší tah do bytů a domů, kde znásilňují manželky, mlátí manžely a samozřejmě kradou, aby mohli příštího večera zopakovat svůj „rituál“. Celá dlouhá noc končí znovu v Korově, ale tahle skončí trochu jinak. Do podniku přijde společnost, v níž jedna žena zazpívá jeho oblíbenou árii, kterou Tupoun (nejméně inteligentní člen party) ocenil prskáním. Za což jej Alex udeřil. Protože se prohlásil za vůdce party, dostal se do konfliktu se zbytkem jeho „členů“, kteří mu tuto vizi zpochybňovali. Na usmířenou přijal jejich návrh na velkou akci, kdy se vkradou do Fary, kde žila stará žena s kočkami. Alex se dostane dovnitř, ale ženu udeří tvrdě při potyčce do hlavy. Na útěku z bytu je omráčen Tupounovým řetězem, aby jej našla na místě policie. První část končí tím, že se Alex, kterému ještě nebylo 15 let, dostává do vězení za vraždu starší ženy.\n\nNáš \"Pokorný Vypravěč\" se tedy ocitá ve vězení STANAZU (Státní nápravné zařízení). S většinou kriminálníků si rozuměl a postupem času si zde začal budovat pozici za pomoci místního kaplana, jehož si získal na svou stranu studiem Bible a dobrým chováním. Za jeho vlivu by se snad dostal z vězení dříve na podmínku, ale jelikož se mu nechtělo čekat déle, než bylo nutné, souhlasil s programem dr. Ludovica. (Nabídli mu jej, jelikož jednoho dne do cely přibyl nový vězeň, kterého on a jeho spoluvězni ukopali. Vina však padla na jeho bedra, čímž se stal právě pro tento program ideálním „materiálem“.) Program dr. Ludovica měl zajistit, aby se násilníci stali dobrými lidmi. Alex tedy jako symbol nového programu vlády zbavit se zločinu, nastoupí léčbu u dr. Brodskyho. Podstatou téhle léčby je podat „pacientovi“ dávicí léky načež jej poslat do „kina“ a násilím jej přimět se dívat na několikahodinové filmy o násilí. Výsledek – násilí má člověk poté navždy spojen s pocitem nechutenství. Tedy sotva pomyslí či se dokonce pokusí o násilí vyvolá to v něm zvracení a násilí tak nebude schopen vykonat. Vedlejším účinkem této léčby však byla – bohužel? – také nenávist k hudbě, která byla kulisou pro promítané filmy (pro Alexe naneštěstí také Beethoven). A tak je po 14 dnech léčby představen společnosti na malém představení – zkoušce. Tam do něj mlátí a svádí jej, avšak on je jako malé děcko neschopen jakéhokoliv činu. Je tedy propuštěn na svobodu.\n\nAlex se tedy vrací do zcela změněného starého světa. Doma nachází svůj pokoj v rukou cizího člověka, kterému rodiče dočasně poskytli pronájem. Jeho parta je také rozpuštěna – Jiřík byl zabit na nějaké akci, o Pítrsovi nikdo nic neví a s Tupounem se Alex setká, aniž by chtěl. V knihovně jej pozná jedna z jeho obětí, která si pokouší vylít svůj hněv jeho lynčováním. Na(ne)štěstí brzy přijede policie, kde je jako jeden z policistů zaměstnán Tupoun a druhý, Billy, byl členem nepřátelské party. Zavezou Alexe daleko za město, kde jej zmlátí a zanechají napospas osudu. Omlácený se doplazí k nejbližšímu domu, který jej láká svým nápisem DOMOV. Uvnitř si uvědomí, že tu již jednou byl – surově zmlátil majitele a znásilnil jeho ženu (ta později v důsledku toho zemřela). Zdá se, že majitel teď Alexe nepoznává a ochotně mu pomáhá. Zavolá své přátele, příslušníky prapodivné politické strany, kteří chtějí Alexe použít jako zbraň proti nynější vládě – prezentovat jej jako oběť moderní doby. Dalšího dne zjišťuje, co to znamená být obětí, když se probudí v pokoji, kde ze všech stran hraje hlasitě nezastavitelná hudba. Tenhle pocit je pro něj natolik nesnesitelný, že raději vyskočí z okna.\n\nZa několik dní se probouzí v nemocnici. Při myšlence na násilí mu již není zle a ministr vnitra přichází s nabídkou vyrovnání. Pomohl mu od předchozí léčby, věnuje Alexovi stereo a práci pročež má podpořit jeho vládu. Alex samozřejmě souhlasí.\n\nPo návratu z nemocnice se vše vrací do starých kolejí. Náš Pokorný Vypravěč nám představuje novou partu – velmi podobnou té staré. Jediná změna je pouze v tom, že se Alex bitek nezúčastňuje, ale vydává pouze rozkazy. Nebaví ho to, jelikož ve dne dělá za slušné peníze práci, která ho baví, a náhle se mu nechce riskovat pro svou partu, ba ani utrácet. Při procházce potká v kavárně Pítrse. Zjistí, že je již ženatý a má pěknou manželku, která jej miluje. Dokonce ani nemluví tzv. týnovskou mluvou (naopak je sám pro smích, že s ní ještě hovoří) a zatouží po tom samém. A tak Alex dospěje v 19 letech, kdy vlastní rozsáhlé záznamy v trestním rejstříku, má za sebou pokus o sebevraždu a o drogových zkušenostech a alkoholismu ani nemluvě.\n\nPřesto se nedá říct, že by se polepšil. Alex nikdy nepřiznal, že by udělal něco špatně, ani kvůli svým činům necítil žádnou lítost. Naopak se neustále prezentuje jako oběť.\n\"„CO teda jako bude, he?“\"\n\n\"To jsem byl já, teda Alex, a tři moji frendíci, to jako Pítrs, Jiřík a Tupoun, kterej je opravdu tupej, a seděli jsme v mlíčňáku Korova a decidovali se, co budeme ten večer dělat, když je venku zima jak v prdeli, i když aspoň že neprší. Mlíčňák Korova byl typickej plac plus-mlíko, a vy jste už, bratři moji, snad pozapomněli, jak tyhle placy vypadaly, věci se dnes tak kvikle měněj a všichni strašně rychle zapomínaj a ani noviny se moc nečtou. Takže to byl takovej plac, kde se prodávalo mlíko plus něco k tomu, nesměl se tam prodávat chlast, ale neexistoval tehdá zákon, aby nemohli strčit nějaký věšči do starýho mlíka, takže jste to mohli drinkat se syňágou, toldou nebo hňácpem nebo s pár jinejma věščma, který vám poskytly nádhernou chorošnou čtvrthodinku, ve který ste oslavovali Boga se všema Svatejma a andělskýma chórama, který ste klíďo strčili do kapsy a v hedce vám přitom vypalovaly rachejtle. Nebo ste mohli drinkat mlíko s nožema, jak jsme tomu říkali, což vás posílilo a nachystalo na malou svinskou přesilovku, právě tohle jsme si drinkali toho večera, o kterým jsem vám začal povídat.\"\n\n"}
{"id": "228234", "url": "https://cs.wikipedia.org/wiki?curid=228234", "title": "Antonín Bratršovský", "text": "Antonín Bratršovský\n\nAntonín Bratršovský (29. března 1934 Velká Losenice – 16. května 2006 Jablonec nad Nisou) byl český římskokatolický kněz litoměřické diecéze, inspirátor a zakladatel diecézního časopisu \"Zdislava\" a několika dalších periodik.\n\nV dětství nikdy neministroval, protože mezi ministranty v rodné farnosti nezapadl. Ale ozvalo se v něm volání po kněžství.\n\nStudoval bohosloví v kněžském semináři v Litoměřicích (tehdy jediná státem tolerovaná /a kontrolovaná/ fakulta, kde se dalo na kněze vystudovat) a byl vysvěcen na kněze. Primiční mši svatou slavil v rodné Velké Losenici.\nJeho prvním působištěm se staly Litoměřice, kde působil jako vikarista při katedrále sv. Štěpána. Po nějakém čase se stal farářem v obci Libuň.\n\nV roce 1970 obdržel od litoměřického biskupa Štěpána Trochty pochvalný dekret a privilegium nosit synodalie.\n\nV osmdesátých letech se stal farářem v Horním Tanvaldě, kde na tamní horské faře často vítal setkání křesťanské mládeže v rámci tzv. podzemní církve. Zde získal přezdívku \"Padre\". V roce 1990 se stal děkanem farnosti Jablonec nad Nisou. Zde se stal záhy velice oblíbeným, inspiroval založení\n\n\nPořádal také ministrantské tábory na uprázdněných farách hlavně libereckého vikariátu. Za svého působení rekonstruoval velké množství kostelů v Jizerských horách, např. v Bedřichově, v Janově nad Nisou aj. V závěru jeho života začali v Jablonci vypomáhat kaplani. Ve své funkci působil až do konce svého života.\n\n"}
{"id": "228237", "url": "https://cs.wikipedia.org/wiki?curid=228237", "title": "Otokar Walter ml.", "text": "Otokar Walter ml.\n\nOtakar Walter (30. října 1890 Praha-Vinohrady – 8. května 1963 Plzeň) byl český sochař.\n\nNarodil se v Praze na Vinohradech jako syn řezbáře a sochaře Otokara Waltra a Antonie Waltrové. Záhy na to (1891) se oba rodiče odstěhovali do Plzně, kde už zůstali. Absolvoval CK reálku v Plzni až do kvarty, poté nastoupil na praxi u svého otce. Jeho otec po nějaký čas spolupracoval s Mikolášem Alešem a setkání s tímto umělcem prý ve Waltrovi probudila lásku k výtvarnu. V roce 1907 odešel studovat na umělecko-průmyslovou školu do Prahy.\n\nV letech 1907–1910 studoval v Praze pod vedením Prof. J. Drahoňovského. Poté navázal speciálkou Prof. St. Suchardy. V roce 1913 absolvoval s výborným prospěchem a vrátil se do Plzně.\n\nPod záštitou otcova ateliéru začal s vlastní tvorbou. Z raných děl stojí za zmínku například busta Karla Klostermanna (1918), či reliéfy na tehdejší obchodní akademii. Podobiznám se Walter věnoval vůbec často a tvoří nemalou část jeho práce. To ho přivedlo k tvorbě plaket a pamětních desek. Na plzeňských hřbitovech je jich umístěna veliká řada. Proslavil se také prací „Kováři“ a „Slévači“, jakožto dynamickými sousošími oslavujícími práci dělníků Škodových závodů. Po první světové válce navrhl řadu pomníků na Plzeňsku, z výraznějších lze jmenovat pomník pro Kaznějov.\n\nV roce 1926 se stal členem Svazu západočeských výtvarných umělců. Roku 1946 byl jmenován řádným členem Odborové organizace českých výtvarníků v Praze a roku 1948 je členem Svazu českých výtvarných umělců.\n\nOd roku 1948 zpracovával především reliéfy, často s alegorickými motivy (Píseň práce atd., poplatně době). Vznikl tak například reliéf rokycanské nemocnice. Realistické cítění mu zajistilo živobytí i během komunistické éry.\n\nOtakar Walter zemřel 8. května 1963 v Plzni.\n\n"}
{"id": "228240", "url": "https://cs.wikipedia.org/wiki?curid=228240", "title": "Městská rada", "text": "Městská rada\n\nMěstská rada je v systému místní samosprávy orgán volený zastupiteli města ke správě města. Jednotliví radní většinou mají na starost různé oblasti (finance, rozvoj, kulturu aj.), jejich rozhodnutí však většinou musí schválit hlasováním zastupitelstvo. V městské radě je zahrnut také starosta nebo primátor a jejich zástupce/zástupci či náměstci. \n\nV České republice je rada města označení rady obce v obcích, které jsou městy. \n\n"}
{"id": "228242", "url": "https://cs.wikipedia.org/wiki?curid=228242", "title": "Simonetta Buonaccini", "text": "Simonetta Buonaccini\n\nSimonetta Buonaccini, vlastní jménem Lily Šebestová, provdaná Bučanová, (21. března 1893 Pelhřimov – 29. května 1935 Praha) byla česká básnířka.\n\nPod exotickým pseudonymem Simonetta Buonaccini se skrývá Ludmila Šebestová, která se narodila v rodině gymnaziálního profesora v Pelhřimově. Její matka, přítelkyně Elišky Krásnohorské, se snažila literárně tvořit pod pseudonymem Anna Ledecká.\n\nV mládí se stala ženou svého krajana, historika a pozdějšího akademika Josefa Dobiáše, ale jejich manželství se rozpadlo. Později se provdala za J. Bučana. Krásná, inteligentní žena byla často středem mužské společnosti – obdivovali ji mnozí známí současníci, například František Halas. Stala se z ní osobitá básnířka, která si svými lyrickými verši podmanila čtenáře i kritiku. Na milost ji vzal i nesmlouvavě přísný Arne Novák a František Xaver Šalda byl dokonce jejím přítelem.\n\nJejí básně byly převážně umístěné do exotických přímořských krajů. Její zážitky z cest po Francii, Tunisku a Itálii se odráží v celém díle a také v pseudonymu. Spolu s Jarmilou Urbánkovou tvořily vrchol lyrických básnířek meziválečného období.\n\nPamátky na život této ojedinělé básnířky uchovávají v muzeu v Pelhřimově a v Památníku národního písemnictví.\n\n\n"}
{"id": "228243", "url": "https://cs.wikipedia.org/wiki?curid=228243", "title": "Nikolaus Thalherr", "text": "Nikolaus Thalherr\n\nNikolaus Thalherr, v českém prostředí často nazývaný Mikuláš, byl architektem olomouckého arcibiskupa. Jeho tvorba spadá do let 1747–1783. Je autorem návrhu kostela ve Fulneku, bývají mu přisuzovány také chrámy v Budišově nad Budišovkou (Nanebevzetí Panny Marie, 1746–1755) a Šternberku. (Trapl & Kraváček (1993), str. 38, Budišov nad Budišovkou, http://www.deutschefotothek.de/kue20030218.html). \n\n"}
{"id": "228245", "url": "https://cs.wikipedia.org/wiki?curid=228245", "title": "Hans Geiger", "text": "Hans Geiger\n\nJohannes „Hans“ Wilhelm Geiger (30. září 1882 v Neustadt an der Weinstraße – 24. září 1945 v Postupimi) byl německý fyzik. Je znám jako sestrojitel po něm nazvaného Geigerova–Müllerova čítače ke zjišťování množství radioaktivity, který sestrojil spolu s Walthrem Müllerem a také pro Geigerův–Marsdenův experiment, kterým objevili atomové jádro.\n\nHans Geiger se narodil 30. září 1882 v Neustadt an der Weinstraße. Byl jeden z pěti dětí Wilhelma Ludwiga Geigera, indologa, profesora filosofie na Erlangenské univerzitě. Studoval od 1902 fyziku a matematiku v Erlangenu, kde v roce 1906 také promoval.\n\nV roce 1907 nastoupil do Manchesteru do ústavu vedeného Ernestem Rutherfordem. V roce 1909 provedl s Ernestem Marsdenem pod Rutherfordovým vedením experiment, kterým bylo objeveno atomové jádro. V roce 1911 Geiger a John Mitchell Nuttall objevili Geigerův–Nuttallův zákon, který se týká vyzařování částic α z radioaktivních látek.\n\nV roce 1912 přešel do Fyzikálně-technické říšské univerzitě v Berlíně-Charlottenburgu. Během první světové války sloužil jako dělostřelecký důstojník.\n\nV roce 1925 změnil působiště na universitu v Kielu. Spolu se svým doktorandem Walthrem Müllerem zde vyvinul v roce 1928 Geigerův–Müllerův počítač ke zjišťování radioaktivity. Tento objev uveřejnil v roce 1929.\n\nV roce 1929 přešel do Tübingenu a v roce 1936 konečně získal místo ředitele fyzikálního ústavu v Berlíně. Během 2. světové války se zúčastnil Německého programu vývoje atomové bomby.\n\nV Kielu je po Hansi Geigerovi pojmenováno gymnázium.\n\nGeiger byl ženat s Alžbětou Heffter, dcerou berlínského farmakologa Arthura Hefftera, a měl tři syny.\nV roce 1929 byl oceněn Hughesovou Medailí. Byl členem Národně socialistické německé dělnické strany (NSDAP).\n\nNa konci války zabavili sovětští vojáci jeho dům v Postupimi, on sám zemřel zanedlouho v Postupimské nemocnici.\n\n\n"}
{"id": "228248", "url": "https://cs.wikipedia.org/wiki?curid=228248", "title": "Limanové jezero", "text": "Limanové jezero\n\nLimanové jezero je druh pobřežního jezera. Vzniklo z limanu oddělením od moře písečnou bariérou (kosou).\n\nJsou charakteristické pro severní pobřeží Černého moře a pro Azovské moře.\n\n"}
{"id": "228249", "url": "https://cs.wikipedia.org/wiki?curid=228249", "title": "Pohraniční stráž", "text": "Pohraniční stráž\n\nPohraniční stráž (PS) byla československá ozbrojená složka, která měla na starost ostrahu a kontrolu státní hranice. \n\nZřízena byla podle zákona o ochraně státních hranic. Její organizační začlenění se několikrát změnilo, nejdéle spadala pod ministerstvo vnitra (naposledy od roku 1972 až do svého zrušení v roce 1990). Její činnost nepostihovala hospodářskou přeshraniční kriminalitu (to měla na starost celní stráž), ale sledovala pohyb osob okolo státní hranice. Nejostřeji svoji činnost vyvíjela na úseku hranice s SRN a Rakouskem, kde bylo vystavěno oplocení, tzv. železná opona. Při jejím střežení bránili příslušníci Pohraniční stráže (zejména v počátcích její činnosti) silám, které byly nepřátelské tehdejšímu režimu a které se snažily pronikat na území tehdejšího Československa (např. agenti chodci), a taky uprchlíkům v útěku z komunistického Československa, a neváhali při tom používat zbraně, v souladu s tehdejšími právními předpisy. Padly stovky lidí, ze strany ochránců hranic i emigrujících občanů či vnějších narušitelů státní hranice. Před ní směrem do vnitrozemí se nacházelo tzv. hraniční pásmo (široké dva až dvacet km), kam byl vstup povolen pouze na zvláštní povolení.\n\nPohraniční stráž byla zřízena v roce 1951 podle vzoru sovětského pohraničního vojska. Dne 11. července toho roku schválilo Národní shromáždění zákon č. 69/1951 Sb., o ochraně státních hranic, který svěřil ochranu státní hranice do působnosti Pohraniční stráže a vybavil ji pravomocemi vojska i bezpečnostních orgánů. Příslušníky byli vojáci základní služby, v začátcích, v 50. letech až do konce let šedesátých, s prodloužením služby na 26 měsíců. Asi osm procent tvořili vojáci z povolání. Odvedenci byli vybírání z řad prověřených vojáků, případně z členů KSČ a svazáckých funkcionářů, ale sloužili zde i běžní „politicky neangažovaní“ branci povolaní k této složce vojenskými správami. Odvedenci absolvovali nejprve dvouměsíční základní výcvik s vševojskovou přípravou. Vybraní příslušníci byli následně posláni na šest měsíců do poddůstojnické školy. Již v roce vzniku PS (v roce 1951) vznikla Vojenská akademie PS přejmenovaná později na Vojenské učiliště, kde se učili poručíci PS.\n\nHlavním úkolem pohraniční stráže bylo garantovat uzavřenost hranic. Železná opona bránila průchodu státní hranicí, a to jak z republiky, tak i do republiky. Pohraniční stráž mohla proti tzv. narušitelům hranic za stanovených podmínek použít služební zbraň. Většina narušitelů hranic tehdejšího Československa byla pohraniční stráží v úseku státní hranice zadržena. Mnoho lidí však bylo zabito. Pohraniční stráž používala též zvláště vycvičené služební psy. Koncem padesátých let 20. století, byla z hranic odstraněna minová pole.\n\nBěhem výkonu služby v letech 1948–1989 zemřelo celkem 654 pohraničníků, z toho většina nehodou, v některých případech i sebevraždou. Při přestřelce s uprchlíky zemřelo 10 z nich. Civilistů bylo zabito 450. Většina těchto civilistů byla neozbrojená a byla zastřelena ozbrojenými pohraničníky.\n\nVýhradně spolkový emblém s psohlavcem byl v 50. letech 20. století v úplné a nezměněné výtvarné podobě převzat a posloužil jako vhodný marking pro označení speciálních československých armádních jednotek využívaných v době studené války při ostraze západní linie průběhu státních hranic. Stejnokrojové a specializační označení, služební vozy, helikoptéry, poříční plavidla, budovy a komplexy útvarů Pohraniční stráže vojsk MNB a později MNO a MV, standarty, medaile, plakety, diplomy, pečetě, dokumentace a veškerá agenda tiskovin pro služební potřebu byly takto označeny a původní ideový smysl, že se jednalo o vyvedený a zdařilý spolkový znak, byl tak úplně a vědomě potlačen a posléze jako zneužitý zcela zapomenut. (Pro faktické doložení tohoto tvrzení např. ohlášení o konání každoměsíční členské schůze spolku Psohlavci na Spolkové odd. Policejního ředitelství v Praze ze dne 26. dubna 1938, arch. karton sign.: SK XI/1077, Archiv hl. m. Prahy - citace z BP : \"Spolek Psohlavci a chodský národopis\", Vladimír Marek, UK 2009). Emblém s psohlavcem dodnes používá Služba cizinecké policie (před vstupem Česka do Schengenského prostoru v roce 2007 zvaná \"Služba cizinecké a pohraniční policie\").\n\n\n\n"}
{"id": "228254", "url": "https://cs.wikipedia.org/wiki?curid=228254", "title": "Státní hranice Albánie", "text": "Státní hranice Albánie\n\nStátní hranice Albánie obklopuje sever, jih a hlavně východ území země. Na západě se pak nachází pobřeží Jónského a Jaderského moře. Celková délka hranice činí 1 094 km; z toho připadá 657 km na souš, 121 km na řeky nebo jezera a 316 km na pobřežní pásmo.\n\nAlbánie hraničí s těmito státy:\n\n\nAlbánské hranice procházejí hlavně hornatými oblastmi (například Prokletije), což je činí snadněji hlídatelné. Jedinou výjimkou je sever, kde hraniční čára prochází mezi Jaderským mořem a Skadarským jezerem v nížině. \n\nDo roku 1991 existovalo podél albánských hranic tzv. hraniční pásmo, přístup do moře byl rovněž zakázán. Vše bylo z bezpečnostních důvodů, neboť tehdejší politická reprezentace země se velmi obávala možné invaze, útěku občanů nebo různých jiných záškodnických akcí, které by mohly podniknout ať už východní, či západní blok. Po otevření hranic byl sice obnoven přeshraniční provoz v míře srovnatelné s ostatními evropskými zeměmi, kontroly však zůstávají stále důkladné. Dnes patří mezi významné hraniční přechody na severu s Černou Horou \"Han i Hotit\", na jihu s Řeckem pak \"Sopik\". Obyvatelé Severní Makedonie využívají několik přechodů v okolí Ohridského jezera. \n"}
{"id": "228257", "url": "https://cs.wikipedia.org/wiki?curid=228257", "title": "Deklarace Slovenské národní rady o svrchovanosti Slovenské republiky", "text": "Deklarace Slovenské národní rady o svrchovanosti Slovenské republiky\n\nDeklarace Slovenské národní rady o svrchovanosti Slovenské republiky je usnesení Slovenské národní rady které přijala dne 17. července 1992. Poslanci národní rady v ní vyslovili požadavek samostatnosti Slovenska. Ze 147 přítomných poslanců se jich pro dokument vyslovilo 113 - byli to zejména poslanci stran Hnutí za demokratické Slovensko, Slovenské národní strany a většina Strany demokratické levice, mezi nimi i Robert Fico, budoucí premiér (2006 - 2010). Proti hlasovalo 24 poslanců; deset se jich zdrželo hlasování.\n\nTéhož dne oznámil svůj úmysl podat demisi z funkce prezidenta ČSFR Václav Havel. Deklarace byla jednou z historických událostí které předcházely rozdělení Československa a vznik samostatných států - České a Slovenské republiky 1. ledna 1993.\nCelé znění deklarace ve slovenštině je následující:\n\nNa oslavu schválení deklarace byly téhož dne večer na mnoha místech Slovenska zažehnuty \"Vatry svrchovanosti\". Největší z ohňů hořel u kostela sv. Jana nad Kremnickými Banemi.\n\nSlovenská republika 17. červenec slaví na připomínku přijetí deklarace jako památný den, na mnoha místech se pravidelně zapalují Vatry svrchovanosti.\n\n"}
{"id": "228263", "url": "https://cs.wikipedia.org/wiki?curid=228263", "title": "Volby do zastupitelstev obcí v Česku 2006", "text": "Volby do zastupitelstev obcí v Česku 2006\n\nVolby do obecních zastupitelstev 2006 se uskutečnily v Česku v pátek 20. října od 14:00 do 22:00 a sobotu 21. října od 8:00 do 14:00. Do 6 365 zastupitelstev bylo zvoleno celkem 62 426 zastupitelů.\n\nHlasování se zúčastnilo 46,38 % oprávněných voličů.\n\n\n"}
{"id": "228273", "url": "https://cs.wikipedia.org/wiki?curid=228273", "title": "Jan Štrobl", "text": "Jan Štrobl\n\nJan Štrobl (21. dubna 1849, Praha – 21. července 1906, Martin), známý pod pseudonymem Janko Klen, byl český typograf, překladatel ze slovanských literatur, přívrženec slovenského národního hnutí, pronásledován uherskými úřady, 1879-82 herec Slovenského spevokolu v Martině. Byl sazečem Slovenských národných novín v Martině, pro které také překládal. Spolupracoval se Svetozárem Hurbanem Vajanským po kterém pojmenoval jednoho ze svých synů (Svetozár Štrobl). Zemřel v Martině 21. července 1906. Byl pochován na Slovenském národním hřbitově v Martině. \nVnuk Jana Štrobla: (syn Svetozára Štrobla) Vladimír Štróbl (Ing.), nar. 30. 11. 1920 v Tepličce nad Váhom, autor, byl hercem a režisérem Československého rozhlasu v Bratislavě, autor dramatizací pro Slovenskou televizi. Zemřel 23. června 1977 v Bratislavě.\n"}
{"id": "228275", "url": "https://cs.wikipedia.org/wiki?curid=228275", "title": "Ferrari Daytona", "text": "Ferrari Daytona\n\nFerrari Daytona, celým jménem Ferrari 365 GT/4 Daytona, je dvoumístný automobil třídy Gran Turismo vyráběný firmou Ferrari v letech 1968 až 1973.\n\nPředstaven byl v roce 1968 na autosalonu v Paříži. Model dostal název podle slavného floridského okruhu v Daytoně. Na tomto okruhu získávaly vozy Ferrari četná vítězství. Vůz se vyráběl do roku 1973 v počtu 1 426 vyrobených vozů. Daytona nahradila typ 275GTB/4 a jejím nástupcem byl model Boxer. Design vozu navrhla firma Pininfarina.\n\nZpočátku nebyl vůz příliš úspěšný, protože měl motor uložený vpředu, jako tomu bylo u jiných vozů třídy GT, ale Daytona měla konkurovat vozu Lamborghini Miura, který měl motor uložený uprostřed. To ovšem neznamenalo, že by byl model mechanicky zastaralý. Pohon obstarával vidlicový\ndvanáctiválec s výkonem lehce přes 350 koní. Automobil akceleroval z 0 na 100 km/h za 5,4 sekundy. Maximální rychlost byla 280 km/h, což bylo o málo více než u konkurenční \"Miury\". Číslo 356 v názvu znamenal objem jednoho válce v krychlových centimetrech a číslo čtyři za lomítkem počet vačkových hřídelí. Vůz mohl při couvání dosáhnout rychlosti až 110 km/h. Po řadu let mu náležel titul nejrychlejšího silničního vozu světa.\n\nPrvní vozidla měla přední reflektory zapuštěná pod krytem z plexiskla. Avšak větší část produkce měla výklopná světla. Oblíbeným provedením se stal kabriolet Spider, jehož se prodalo 165 kusů, hlavně do Spojených států.\n\n"}
{"id": "228278", "url": "https://cs.wikipedia.org/wiki?curid=228278", "title": "Tarvastu (obec)", "text": "Tarvastu (obec)\n\nObec Tarvastu (estonsky Tarvastu vald) je samosprávná obec náležející do estonského kraje Viljandimaa.\n\nV obci Tarvastu žije přibližně čtyři a půl tisíce obyvatel v jednom městečku (Mustla) a 36 vesnicích (Anikatsi, Arakumäe, Jakobimõisa, Järveküla, Kalbuse, Kannuküla, Kärstna, Kivilõppe, Koidu, Kuressaare, Maltsa, Marjamäe, Metsla, Mõnnaste, Muksi, Pahuvere, Pikru, Põrga, Porsa, Raassilla, Riuma, Roosilla, Soe, Sooviku, Suislepa, Tagamõisa, Tarvastu, Tinnikuru, Unametsa, Väluste, Vanausse, Veisjärve, Vilimeeste, Villa, Vooru, Ämmuste a Ülensi). Správním centrem obce je městečko Mustla.\n\n"}
{"id": "228280", "url": "https://cs.wikipedia.org/wiki?curid=228280", "title": "Gerry Bron", "text": "Gerry Bron\n\nGerry Bron (1. března 1933 − 19. června 2012) byl britský hudební producent a manažer hudebních skupin.\n\nJeho nahrávací značka, Bronze Records, byla domovskou pro mnohé z populárních skupin.\n\nJe bratrem herce Eleanor Brona a potomkem židovské rodiny, původem z Východní Evropy. Jeho otec si zkrátil příjmení z „Bronstein“ na „Bron“, když zakládal Bron's Orchestral Service.\n\n\n"}
{"id": "228281", "url": "https://cs.wikipedia.org/wiki?curid=228281", "title": "Když rozvod, tak rozvod", "text": "Když rozvod, tak rozvod\n\nKdyž rozvod, tak rozvod je český film z roku 1983 režiséra Štěpána Skalského.\n\nMladé manželství Hynka a Pavly Dolejšových je v rozkladu a hrozí rozvod. Příčinou je manželova matka, která se neustále vměšuje mezi manžele a Pavle dává jasně najevo že ji nemá v lásce. Do tohoto stavu přijíždí na návštěvu Pavlin otec který nemá o rozvodu ani potuchy. Pavla ani Hynek nenajdou odvahu mu o rozvodu říci a tak začnou předstírat, že je vše v pořádku. Pavlína se opět nastěhuje k Hynkově matce a všichni dělají, jako by se nic nestalo. Otec ještě zkomplikuje situaci tím, že věnuje manželům auto. I když Hynek v sobě najde odvahu a chce tchánovi o rozvodu říci. Ten jej vůbec nepustí ke slovu. Celá situace graduje když maminka oznamuje Pavle, že otec má milenku a proto se budou rozvádět.\n\n\n"}
{"id": "228283", "url": "https://cs.wikipedia.org/wiki?curid=228283", "title": "Lidský hlas (opera)", "text": "Lidský hlas (opera)\n\nLidský hlas (ve francouzštině: \"La voix humaine\") je jednoaktová monoopera pro jednu roli od Francise Poulenca na libreto, které vytvořil Jean Cocteau podle své stejnojmenné hry z roku 1930. \n\nPoprvé zazněla v \"Opéra-Comique, Salle Favart\" v Paříži 6. února 1959. Premiéru dirigoval Georges Prêtre a jedinou roli zpívala francouzská sopranistka Denise Duvalová.\n\nMezi další zpěvačky, které roli nastudovaly, patří Karan Armstrong, Dame Josephine Barstow, Dame Gwyneth Jones, Catherine Malfitano, Audra McDonald, Julia Migenes, Maralin Niska, Jessye Norman, Magda Olivero, Renata Scotto, Anja Silja, Elisabeth Söderström, Phyllis Treigle a Galina Višněvskaja.\n\nMladá žena vede telefonický rozhovor s bývalým milencem. Ten ji opustil a zítra se žení. Je to naposledy, co spolu mluví. Během srdceryvné konverzace se dozvídáme, že opuštěná žena pomýšlí na sebevraždu. Jelikož je pařížský telefonní servis nechvalně známý svou poruchovostí, telefonní spojení se několikrát přeruší.\n"}
{"id": "228287", "url": "https://cs.wikipedia.org/wiki?curid=228287", "title": "Osvobození Prahy", "text": "Osvobození Prahy\n\nOsvobození Prahy je československý propagandistický válečný film, který v roce 1975 natočil režisér Otakar Vávra. Film je rozdělen na dvě části. Film je komunistická propaganda, tudíž se v něm objeví různé lži.\n\nZačátek května 1945, poslední dny války. Film líčí, jak sovětské jednotky postupují na Prahu a zachraňují ji od německých jednotek, které ze strachu prchají. Tento film je třetím a závěrečným dílem po boku s filmy Dny zrady a Sokolovo, který tvoří rekonstrukci událostí, které provázely Československo od přijetí Mnichovského diktátu až po osvobození v roce 1945 Rudou armádou.\n\n"}
{"id": "228288", "url": "https://cs.wikipedia.org/wiki?curid=228288", "title": "Oddílové návěstidlo", "text": "Oddílové návěstidlo\n\nOddílovým návěstidlem se v železniční terminologii rozumí návěstidlo na širé trati, které dělí mezistaniční úsek na 2 nebo více oddílů.\n\nZákladní polohou oddílového návěstidla je stav, při němž návěstidlo nevyžaduje obsluhu např. jízdou vlaku nebo úkonem obsluhy zabezpečovacího zařízení na příslušném řídícím stanovišti (hlásce, hradle nebo okolních stanicích).\n\nZákladní polohou oddílového návěstidla umístěného na hlásce nebo hradle je návěst „Stůj”. Na návěstidle svítí červené světlo, respektive rameno mechanického návěstidla je ve vodorovné poloze.\n\nV případě automatického bloku čili autobloku je v základní poloze na návěstidle návěst „Volno” a na návěstidle svítí zelené světlo. Na posledním oddílovém návěstidle trojznakého autobloku před vjezdovým návěstidlem do stanice je v základní poloze návěst „Výstraha” a na návěstidle svítí žluté světlo. Na posledním oddílovém návěstidle čtyřznakého autobloku je v základní poloze návěst „Opakování návěsti Výstraha” (bílé světlo a nad ním žluté světlo). Čtyřznaký autoblok se již v současnosti na síti SŽDC nepoužívá.\n\nO návěstním znaku na oddílovém návěstidle informuje obsluhu vlaku samostatná předvěst v případě hradla nebo hlásky nebo předchozí hlavní (oddílové, odjezdové, vjezdové odbočky...) návěstidlo v případě autobloku.\n"}
{"id": "228289", "url": "https://cs.wikipedia.org/wiki?curid=228289", "title": "Lockheed Martin Polecat", "text": "Lockheed Martin Polecat\n\nLockheed P-175 Polecat je experimentální bezpilotní letoun s charakteristikami stealth.\n\nLetoun byl vyvinut společností Lockheed Corporation pro experimentální účely aby získala zkušenosti s bezpilotními letadly a mohla tak lépe konkurovat zejména společnostem Northrop Grumman a Boeing. Prototyp byl vyvinut a postaven v relativně krátkém čase osmnácti měsíců na vlastní náklady společnosti v pobočce Lockheed Martin Advanced Development Company známou především pod označením Skunk Works.\n\nJediný prototyp vzlétl 19. června 2005 a létal na zkušebním polygonu Groom Lake ve státu Nevada. Konstrukčně, vzhledově a uspořádáním je letoun velmi podobný stealth bombardéru B-2 Spirit.\n\n18. prosince 2006 prototyp havaroval díky chybnému příkazu počítače, který vydal z neznámých důvodů příkaz ke zničení letadla. V současné době není známo jestli se bude stavět další prototyp.\n\n\"Poznámka:\" Vzhledem k povaze tohoto letadla (prototyp pouze pro zkoušky) nejsou o něm známy prozatím všechny informace dokud je výrobce neuveřejní.\n\n\n\nvýstroj o hmotnosti 453 kg (optické senzory, infračervené senzory aj. elektronika).\n\n"}
{"id": "228290", "url": "https://cs.wikipedia.org/wiki?curid=228290", "title": "Kiiči Mijazawa", "text": "Kiiči Mijazawa\n\nKiiči Mijazawa (: 宮澤 喜一, \"Mijazawa Kiiči\"; 8. dubna 1919, Fukujama – 28. června 2007, Tokio) byl japonský politik a 78. japonský ministerský předseda v letech 1991–1993, ministr zahraničí 1974–1976.\n\nMijazawa se narodil ve Fukujamě v prefektuře Hirošima. Na Tokijské císařské univerzitě vystudoval práva. Od roku 1942 pracoval pro ministerstvo financí. V roce 1953 byl zvolen do Horní komory japonského parlamentu, zde pracoval do roku 1967, kdy přešel do Dolní sněmovny.\n\nMijazawa zastával řadu důležitých pozic. V roce 1970 se stal na rok ministrem pro pořádání Světové výstavy v Ósace, v letech 1974–1976 byl ministrem zahraničních věcí; v letech 1977–1978 byl generálním ředitelem Agentury pro ekonomické plánování, 1984–1986 šéfem sekretariátu vlády. V roce 1987 si ho vybral premiér Noboru Takešita jako svého ministra financí, ale o rok později musel v důsledku korupční aféry rezignovat. Stal se také členem mezinárodní Trilaterální komise, která vznikla v roce 1973 z iniciativy Davida Rockefellera, a která má přispívat k politické a ekonomické spolupráci zemí Evropy, Severní Ameriky a Pacifiku.\n\nV roce 1991 byl zvolen předsedou vládnoucí liberálně demokratické strany a současně převzal 5. listopadu i úřad ministerského předsedy. Jeho vláda schválila zákon, podle něhož může Japonsko vysílat do zahraničí vojenské mírové síly, a uzavřela obchodní smlouvu s USA. Mijazawa rovněž představil vizi ekonomických reforem pro povzbuzení japonského hospodářství v 90. letech. V roce 1993 předsedal skupině zemí G8. 9. srpna 1993 rezignoval, když jeho vláda ztratila důvěru parlamentu. Tím skončilo období nepřetržité vlády liberálně demokratické strany v zemi.\n\nPozději se Mijazawa vrátil do politiky jako stínový ministr, v letech 1999–2002 byl opět ministrem financí ve vládách Keizó Obučiho a Joširó Moriho. V roce 2003 se definitivně vzdal svého parlamentního křesla a odešel na odpočinek.\n\n"}
{"id": "228295", "url": "https://cs.wikipedia.org/wiki?curid=228295", "title": "Sudovice", "text": "Sudovice\n\nSudovice jsou součástí města Nového Knína, zhruba jeden kilometr východně od novoknínského náměstí, na úbočí vrchu Chvojné při silnici II. třídy č. 102 spojující samotný Nový Knín se Slapy a Štěchovicemi. V roce 2011 zde trvale žilo 289 obyvatel. Vesnice se původně jmenovala \"Zhudovice\" podle rodu Zhudovských, který ji vlastnil, později se z něj vyvinula nynější podoba jména.\n\nPrvní písemná zmínka o vesnici pochází z roku 1428.\n\nVe druhé polovině 20. století obec stavebně zcela srostla se sousedním Novým Knínem a roku 1960 se stal jeho součástí. Na rozdíl od Starého Knína si uchovala aspoň samostatné číslování domů. Při sčítání lidu roku 2001 měly Sudovice 89 domů a 254 obyvatel.\n\nPůvodně dvoukřídlé barokní stavení v areálu hospodářského dvora, stojící ve svahu. Při pohledu ze silnice přízemní, ze dvora jednopatrový. Ve druhé polovině 50. let 20. století těžce poškozen požárem, vyhořelé západní křídlo (které obsahovalo zámeckou kapli) již nebylo obnoveno a jeho zříceniny byly kolem roku 1980 strženy. Zachovalé křídlo bylo postiženo nepříliš ohleduplnými modernizacemi. Devastaci podlehla i část hospodářských budov přilehlého dvora. Po roce 1989 byl zbytek zámku vrácen dřívějším majitelům (rodině spisovatelky Fan Vavřincové) a zčásti dále upraven. Hospodářské zázemí je zčásti zatím v dezolátním stavu.\n\nBarokní sýpka stojí naproti zámku, s oválnými okny. V roce 2007 byla opravena střecha.\n\nProstá stavba, zřejmě z 19. století. V roce 2011 byla opravena péčí místních hasičů.\n\n"}
{"id": "228299", "url": "https://cs.wikipedia.org/wiki?curid=228299", "title": "Rock for People", "text": "Rock for People\n\nRock for People je jeden z největších českých rockových hudebních festivalů. Jeho první ročník pořádala agentura \"Ameba Production\" v srpnu roku 1995 na atletickém stadionu v Českém Brodě. Domovským městem festivalu zůstalo toto téměř sedmitisícové město až do roku 2006.\n\nNa 13. ročník, který se konal v roce 2007, se festival přesunul do Festivalparku na bývalé vojenské letiště v Hradci Králové. Nové a mnohem větší prostory umožnily pojmout více kapel a více diváků. Velkou změnu kladně přijali jak vystupující skupiny, tak i návštěvníci.\n\nNa prvním ročníku se představilo během patnácti hodin celkem 18 kapel. Vstupenky, jejichž cena se pohybovala od 75 do 90 korun, si koupilo celkem 1 100 lidí. Výtěžek 70 000 korun byl předán ústavu pro mentálně postižené děti v ústavu v Bylanech. Hlavními tahouny se stali interpreti Support Lesbiens, Bast, Narvan, Phil Shöenfelt a Dorota B.B.\n\nDruhý ročník se nesl ve znamení deštivého počasí. I přesto však zlomila návštěvnost rekord a na 17 skupin se přijelo podívat 1 600 návštěvníků. Ameba Production po skončení festivalu předala Kontu Bariéry šek na 62 000 korun. Během patnáctihodinového maratónu se představily skupiny Mňága a Žďorp, Hudba Praha, Tata Bojs a zpěváci Vladimír Mišík či Michal Prokop.\n\nV roce 1997 se poprvé festival Rock for People protáhl na dva dny, během kterých se na jednom pódiu prostřídalo 41 kapel, o tři méně oproti původnímu programu. Na rozdíl od předešlého promoklého ročníku se počasí zlepšilo, ačkoliv jiná místa republiky prožívala přívaly. Nicméně hned první den přes Český Brod přešla bouřka, při níž byla poničena plachta chránící stage. Na festival přijelo celkem 2 300 lidí, takže opět byl pokořen rekord. Výtěžek ze vstupenek byl slavnostně předán Výboru dobré vůle – Nadaci Olgy Havlové. Hlavními kapelami třetího ročníku se staly Krucipüsk, Medvěd 009, Tata Bojs, Chinaski, Endless, Znouzectnost a Mňága a Žďorp.\n\nTřetí ročník trval dva dny, čtvrtý již tři. Novinkou bylo i přidání další scény, který se nacházela v Lidovém domě. Tím se rapidně zvýšil počet vystupujících kapel – z předešlých 41 na plánovaných 104. Účast na festivalu však zrušilo několik skupin včetně Tata bojs, Krabathor, Chinaski a Narvan. Nicméně pořadatelé na poslední chvíli sehnali některé jiné interprety, a tak na dvou scénách zahrálo okolo stovky hudebních těles. Díky prostorovému a časovému rozšíření se na festivalu představily i skupiny zasahující do žánrů reggae, ska či metal. Deštivé počasí se pomalu začalo stávat tradicí, takže i čtvrtý ročník částečně propršel. Nicméně to nemělo vliv na návštěvníky, kterých ten rok přišlo 3 800. Právě díky návštěvnosti, skvělé organizaci a pestrému programu se stal po čtyřech letech Rock for People jedním z nejkvalitnějších festivalů v České republice. Tahouny se staly kapely Žlutý pes, Visací zámek, Lenka Dusilová, Divokej Bill, Sto zvířat a Tři sestry.\n\nRock for People vykročil do svého pátého ročníku suchou nohou a kletba z předešlých let byla prolomena. K parnému počasí přibylo také nové grafické logo festivalu, kde ve slově „rock“ je litera „o“ nahrazena symbolem pro muže () a ve slově „people“ je stejné písmeno nahrazeno symbolem pro ženy (). Vzájemně jsou pak symboly spojeny s anglickou předložkou „for“. To, že Rock for People získával na popularitě, dokazuje také jméno hlavního tahouna pátého ročníku. Byla jím německá skupina Guano Apes, která sklízela ke konci 90. let obrovský úspěch nejen ve střední Evropě. Z domácí scény se staly hlavními lákadly skupiny Wohnout, E!E, Abraxas, Ready Kirken a zpěvačka Anna K. Ačkoliv se počet interpretů snížil na 90 a teploty v době konání festivalu dosahovaly vysokých hodnot, dorazilo do Českého Brodu rekordních 5 000 návštěvníků. 11. března 2000 získal Rock for People \"Cenu hudebních publicistů\" při předávání prestižních Gramy, dnešních Andělů, v pražském Veletržním paláci.\n\nS důležitým oceněním začal šestý ročník Rock for People tradičně první týden v červenci. Hlavními hvězdami se měly stát dvě zahraniční kapely – rocková kapela Bloodhound Gang z USA a němečtí metalisté In Extremo. Hned první večer přišli na řadu Bloodhound Gang, kteří vědí, co to znamená hudební svět, což dokazuje i velká podpora hudební televize MTV. Jelikož na Rock for People vystupovali jako hlavní tahouni, očekávalo se od nich také mnoho. Nicméně koncert selhal po technické stránce, kdy vypadla část aparatury. Ačkoliv se skupina snažila dlouhou chvíli fanouškům zpříjemnit, ti neváhali a stage zasypali kelímky. Recenzent Jaroslav Špulák později pronesl, že v historii festivalu se žádná kapela nedočkala takového množství kelímků hozených na jeviště. Další den zlepšila návštěvníkům náladu metalová skupina In Extremo, na kterou se sešli téměř všichni festivaloví diváci. Třetí a zároveň poslední festivalový večer patřil dubovým Zion Train ze Spojeného království, kteří předvedli, jak se hraje pravý jamajský dub spojený s reggae. Ze sousedního Slovenska dorazila také punkrocková kapela Iné Kafe a z české hudební scény se na jevištích objevili Buty, J.A.R. či Anna K. Celkově se na šestém ročníku Rock for People představilo 82 kapel, na jejichž výkony si přišlo poslechnout 7 500 diváků.\n\n(9 000 návštěvníků, 92 kapel)vystoupili: Apocalyptica, M. Patton & Fantomas, Asian Dub Foundation, Sri, Shelter, Ex Girl, Tanzwut, Tahiti 80, Defdaf, Terrorgruppe, Calico Soul, New Model Army, Xaver Fischer Trio a další.\n\n(12 000 návštěvníků, 120 kapel)vystoupili: Chumbawamba, Transglobal Underground, Biohazard, Dead Kennedys, Die Happy a další.\n\n(? návštěvníků, 130 kapel)vystoupili: Cypress Hill, The Levellers, Therapy?, Madball, Donots, Junkie XL, Modena City Ramblers, 4LYN a další.\n\n(15 000 návštěvníků, 170 kapel)vystoupili: SKA-P, Hooverphonic, Fun-Da-Mental, Värttinä, Ill Nino a další.\n\n(? návštěníků, 127 kapel)vystoupili: Garbage, Die Toten Hosen, Leningrad Cowboys a další.\n\n(20 000 návštěvníků, 112 kapel)vystoupili: Manu Chao, Fun Lovin' Criminals, Radio Bemba Sound System, Agnostic Front, Madball, Mattafix, The Frames, Los de Abajo, Gocoo, Mad Sin, Deadline, Mad Heads XL a další.\n\n(20 000 návštěvníků, 127 kapel)vystoupili: The Killers, The Hives, Sick of It All, Basement Jaxx, Flipsyde, Mory Kanté, Toy Dolls, The Levellers, Walls of Jericho, Front Line Assembly, Kissmet, No Means No, Die Happy, The Loccos, The Bones, Disco Esemble, Karamelo Santo, Deti Picasso, Extra Action Marching Band, Green Frog Feet, Zeroscape a další.\n\n(25 000 návštěvníků, 150 kapel)vystoupili: The Offspring, Kaiser Chiefs, Massive Attack, Helmet, Enter Shikari, Flogging Molly, The Locos, Madball, Dreadzone, H2O (hudební skupina), N.O.H.A., Los de Abajo, Black Mountain, Kissmet, iO, Watch Clan, Panteón Rococó, Donots, Holy Fuck, VNV Nation, La Kinky Beat, Demented Are Go, , Outvile, Empyr, Invases, Seth Lakeman, Park Avenue, Skop, Montreal, Hopes Die Last, Karras, Tremore, Nomad Soundsystem, Dj Scratchy a další.\n\n(27 000 návštěvníků, 130 kapel)vystoupili: Arctic Monkeys, Placebo, SKA-P, Bloc Party, Underworld, Gogol Bordello, Static-X, Therapy?, Freestylers, Hadouken!, The Kooks, Mucky Pup, Ignite, Comeback Kid, The Bouncing Souls, Fancy, Derfine, Firewater, , 7 Weeks, Expatriate, Gocoo, Keziah Jones, Defeater, Black President, Scratch Bandits Crew a další.\n\n(28 500 návštěvníků, 170 kapel)vystoupili: Muse, The Prodigy, NOFX, Editors, Billy Talent, Morcheeba, Skunk Anansie, The Subways, Tricky, Alexisonfire, Suicidal Tendencies, Juliette Lewis, Archive, Gallows, Skindred, Coheed and Cambria, Death by Stereo, Does It Offend You, Yeah?, Evergreen Terrace, Jello Biafra And The Guantanamo School Of Medicine, Disco Ensemble, Wisdom in Chains, Dreadzone, Horse the Band, The Inspector Cluzo, Doping Panda, The Mohones a další.\n\n(28 000 návštěvníků, 170–180 kapel)vystoupili: Paramore, Pendulum, My Chemical Romance, Bullet for My Valentine, The Streets, Sum 41, White Lies, Digitalism, Primus, Beatsteaks, Jimmy Eat World, The Wombats, John Butler Trio, The Qemists, Kele, Tokyo Ska Paradise Orchestra, Parkway Drive, Protest The Hero, Bright Eyes, US Bombs, The Levellers, Deez Nuts, Molotov, Title Fight, Cancer Bats, Destine, Radio Dead Ones, Jenny and Johnny, Your Demise a další.\n\n(30 700 návštěvníků)vystoupili: Franz Ferdinand, The Prodigy, Skrillex, Architects, Crystal Castles, Čechomor, Enter Shikari, Example, Flogging Molly, HO, Horkýže Slíže, Mandrage, Mig 21, Monkey Business, Selah Sue, Support Lesbiens, Tata Bojs, The Subways, Two Door Cinema Club, Vypsaná fiXa, Charlie Straight, …Vystoupení skupin Faith No More, Orbital, Refused, The Kooks a Irie Révoltés byla zrušena buď kvůli poškozené technice nebo s ohledem na nouzový stav v důsledku rizika silných bouří.\n\nvystoupili: 30 Seconds to Mars, Queens of the Stone Age, Foals, Parov Stelar Band, Billy Talent, Bloc Party, Gogol Bordello, Charlie Straight, Klaxons, Kryštof, Modestep, Papa Roach, Pražský výběr, The Gaslight Anthem, Xindl X, A Day to Remember, Aneta Langerová, Borgore, Filharmonie Hradec Králové, Pipes and Pints, Royal Republic, Boris Carloff, Ohm Square, Dubioza kolektiv, Friska Viljor, Hacktivist, Jan Budař a Eliščin Band, Please the Trees & Elpida, Skyline, Sto zvířat, Sunshine, UDG, Deathgaze, Karel Gott.\n\nvystoupili: Manu Chao, Biffy Clyro, Lucie, Madness, Chase & Status, The Naked and Famous, Chinaski, Netsky, Tom Odell, Asian Dub Foundation, Mandrage, Steven Seagal's Blues Band, Tata Bojs, The Afghan Whigs, Vypsaná fiXa, We Came as Romans, Balthazar, Blood Red Shoes, Blue Effect & Rozhlasový Big Band Gustava Broma, Deap Vally, Divokej Bill, Emmure, Holy Esque, Kadebostany, Molotov Jukebox, N.O.H.A., Prago Union, School is cool, The Feud, The Strypes, THePETEBOX, Wohnout Recycling Jam, Xindl X, 7 Weeks, Android Asteroid, Angel at my table, Bilderbuch, Compact Disk Dummies, Debbi, Dirty Blondes, Evelynne, Gang Ala Basta, God Damn, Goldmouth, Groovy Shiva, Hentai Corporation, IAN, Imodium, Jelen, Kensington, Lake Malawi, Lazytalk, Lucy Love, Madame Pepper, Michal Hrůza, Money for Rope, Mydy Rabycad, Natas Loves You, No Distance Paradise, Paceshifters, Please The Trees, Republic of Two, Sci Fi Psi, Skyline, Strapo, The Tap Tap, the.switch, Tricot, UDG, Vladimir 518, Walter Schnitzelsson, We on the Moon a Zrní.\n\nvystoupili: Faith No More, Limp Bizkit, Bastille, Julian Casablancas & The Voidz, Flux Pavilion Three Days Grace, Hollywood Undead, Asking Alexandria, Deathstars, We Are Harlot, Red Fang, Yellowcard, Northlane, Vojtěch Dyk & B-Side Band, David Koller, Vypsaná fiXa, Pipes and Pints, Sto zvířat.\n\nvystoupili: Motörhead, Guano Apes, Parov Stelar, The Ting Tings, Modestep, Pete Doherty, Dead by April, Fink, Movits!, THePETEBOX, French Films, Gomad! & Monster, The Inspector Cluzo, Triggerfinger, De Staat, Gasmac Gilmore, Scarecrow, Bottled in England, BRNS, Joycut, No Metal in this Battle a další.\n\nVystoupili: The Offspring, Bullet for My Valentine, Five Finger Death Punch, Skillet, Enter Shikari, Royal Republic, Anti-Flag a další.\n\nVystoupili: Paramore, Die Antwoord, Evanescence, Mastodon, Foster The People, Three Days Grace, Cage The Elephant, You Me At Six a další.\n\nVystoupili: The Prodigy, Volbeat, The Kooks, Skillet, Rodriguez, Beatsteaks, Marmozets, In This Moment, Stick To Your Guns, Sick Puppies, Blossoms, Kontrust a další.\n\nVystoupí Bring Me The Horizon, Franz Ferdinand, Rudimental, In Flames, Kodaline, Flogging Molly, The Subways, Our Last Night, , You Me At Six, , , a další.\n\nV roce 1998 se Rock for People stal hlavním projektem agentury Ameba Production a pod hlavičkou festivalu začaly postupně vznikat další festivaly a koncerty v různých koutech České republiky. Jedním z nejstarších je festival \"Natruc Kolín\", který byl založen v roce 1998. V roce 2000 vznikl \"Řev Řevnice\", v roce 2003 \"Ouvalskej Bigbít\" a o rok později \"Kytlice MusicFestival\". Pod záštitou Rock for People byly roku 2006 položeny základy \"Smržfestu Smržovka\" a posledním projektem se stal festival v Litvínově nazvaný \"Music of Litvínov\", jehož první ročník se uskutečnil v roce 2008. Počínaje rokem 2003 se konal první zimní hudební festival v Česku, zvaný \"Zimní Rock for People\". Tento byl v roce 2011 ukončen.\n\n"}
{"id": "228300", "url": "https://cs.wikipedia.org/wiki?curid=228300", "title": "Citroën DS", "text": "Citroën DS\n\nCitroën DS je automobil vyšší střední třídy s pohonem předních kol vyráběný francouzskou automobilkou Citroën v letech 1955 až 1975 v mnoha provedeních, jeden z nejznámějších automobilů značky. Představen byl na autosalonu v Paříži v roce 1955. Celkem bylo vyrobeno 1 455 746 vozů. V roce 1975 byl nahrazen typem CX.\n\nNávrh vozu zpracoval italský sochař a průmyslový designér Flaminio Bertoni a francouzský konstruktér André Lefèbvre. Hydropneumatický systém navrhl Paul Magès.\n\nVůz byl na svou dobu inovativní a dvacet let se nenašel žádný konkurent. Nejdůležitějším z nových řešení byl revoluční způsob odpružení. Konstruktéři firmy zavrhli konvenční řešení a nahradili jej hydropneumatickým systémem doplněným unikátním zařízením, které umožňovalo samočinnou úpravu světlé výšky vozu. Díky tomu se mohl automobil při jízdě vyrovnat s nerovnostmi v terénu. Při vypnutí zapalování se výška vrátila opět do nižší polohy. Stejné zařízení sloužilo k ovládání centrálního systému, který ovládal posilovač řízení, hydraulickou spojku či kotoučové brzdy.\n\nVůz měl na svou dobu revoluční vzhled. Pětisedadlová karoserie se za dvacet let prakticky nezměnila (stále si zachovával podobu se žralokem), jen v roce 1965 získala dvojici zapuštěných světlometů. Nabízely se různé verze od původního provedení. Chudší typ ID19 a pozdější D Super se používaly nejčastěji jako vozy pařížské taxislužby. V 50. a 60. letech také existovala provedení kombi s názvem Safari nebo luxusní kabriolety DS décapotable.\n\nSlabším článkem vozu byla zastaralá pohonná jednotka z vozu Traction-Avant z roku 1934. Od poloviny 60. let byl proto nabízen modernější čtyřválcový dvoulitr s výkonem 84 koní\na maximální rychlostí 135 km/h. Později se výkon zvýšil až na 141 koní a maximální rychlost stoupla na 195 km/h.\n\nPříchod nového modelu od značky Citroën nebýval v poválečných dobách častá záležitost, vždyť pokrokový Citroën Traction Avant se udržel ve výrobě 23 let. Avšak roku 1955 byli návštěvníci Pařížského autosalonu překvapeni tvary budoucnosti nového Citroënu. Karoserie žraločích tvarů vzešla od návrháře Flaminia Bertoniho a celý koncept od designéra André Lefebvra. Karoserie byla nápadná, když jí kvůli aerodynamickým vlastnostem scházela přední maska chladiče. Její konstrukce byla pokroková, protože jednotlivé panely byly přímo připevněny na rám.\n\nNezávislé zavěšení všech kol bylo důmyslné, neboť mělo samonastavitelnou výšku. Vpředu byla příčná ramena umístěna před hřídelí kol a vzadu ramena vlečená. Každé kolo bylo vybaveno hydropneumatickou vzpěrou plněnou plynem, ve které tlak udržovalo čerpadlo. Tatáž čerpací jednotka dodávala tlakový olej i posilovému řízení a spojce samočinné převodovky. Brzdy měly posilovač a byly kotoučové. Jedinou počáteční slabinou byl již zastaralý motor z předchozího Traction Avant.\n\nCitroën DS se objevil i ve francouzském filmu \"Fantomas se zlobí\", kde s ním Fantomas na konci uprchne, neboť jeho vůz uměl i létat.\n\nTento vůz se snadno řídil a jízda byla pohodlná. Vzhledem k aerodynamické karoserii měl nízký koeficient odporu vzduchu a mohl tak dosáhnout rychlosti až 137 km/h. V roce 1957 přišla na svět levnější verze ID 19 – verze bez samočinné převodovky. Typ se dále vyráběl do roku 1966 beze změn. V tomto roce se objevily nové pohonné agregáty o objemu 2 a 2,2 litru, a rovněž luxusní verze Pallas.\n\nV letech 1961–1971 následovala karosářská verze kabriolet a roku 1968 došlo k výměně předních světlometů (nové světlomety integrované pod průhledné kryty). U typu Palas se přední světlomety naklápěly v závislosti na poloze předních kol. V roce 1972 se pak objevil nejvýkonnější motor o objemu 2,3 litru s pětistupňovou převodovkou. Vůz se vyráběl až do roku 1975.\n\n\n\nDíky popularitě staré DSky se francouzská automobilka rozhodla vyvinout zcela nové modely řady DS. Jedná se o luxusní sportovní vozy s dynamickým vzhledem.\n\nTřídveřový hatchback DS3 je nejmenším z nich. Následovník DS4 je jeho větší a modernější verzí. Novějším modelem, který přišel na trh v březnu 2012 se stal velkoprostorový sporťák Citroën DS5. Všechny nové DSky lze sestavit na míru nejen díky volbě motorizace, ale i výběrem desítek barev částí karoserie či doplňků vozu. Nově představen DS7 vyráběným od roku 2018 pro Francii a později pro zbytek Evropy.\n\nFrancouzský pilot Sébastien Loeb vyhrál s modelem DS3 WRC automobilová Mistrovství světa v rallye 2011 a 2012. Vůz vychází ze sériového DS3 skeletu, jeho podvozek však prošel úpravami, např. dodáním pohonu všech čtyř kol či odpružení McPherson. Citroën DS3 WRC pohání čtyřválcový motor s přímým vstřikováním o objemu 1,6 l, jež dosahuje výkonu 300 koní.\n\n"}
{"id": "228303", "url": "https://cs.wikipedia.org/wiki?curid=228303", "title": "Craigellachie (palírna)", "text": "Craigellachie (palírna)\n\nCraigellachie (čti: krejgeleki) je skotská palírna společnosti Bacardi Ltd nacházející se ve vesnici Craigellachie poblíž města Aberlour v hrabství Banffshire, jež vyrábí skotskou sladovou whisky.\n\nPalírna byla založena v roce 1888 Alexandrem Edwardem a Peterem Mackiem a produkuje čistou sladovou whisky. Tato palírna je od roku 1916 v majetku společnosti Mackie & Co., dnes je v majetku John Dewar & Sons (Bacardi). Produkuje whisky značky Craigellachie, což je 14letá whisky s obsahem alkoholu 43%. Většina produkce se používá do míchaných whisky. Tato whisky má smetanovou jemnost s kouřovitou příchutí.\n\n\n"}
{"id": "228305", "url": "https://cs.wikipedia.org/wiki?curid=228305", "title": "Simon van der Meer", "text": "Simon van der Meer\n\nSimon van der Meer (24. listopadu 1925 Haag – 4. března 2011 Ženeva) byl nizozemský fyzik, který přišel s představou stochastického ochlazování při srážkách částic v částicovém urychlovači, umožňující objev intermediálních částic slabé interakce (W, W a Z). Tyto částice byly pod vedením Carla Rubbii na urychlovači v CERNu v roce 1983 objeveny. Za tento objev získal van der Meer a Carlo Rubbia v roce 1984 Nobelovu cenu za fyziku.\n\nV roce 1952 absolvoval Vyšší technickou školu v Delftu (Nizozemsko). Pak pracoval pro společnost Philips, než v roce 1956 přešel do CERNu. Zde pracoval až do svého důchodu v roce 1990.\n\n"}
{"id": "228307", "url": "https://cs.wikipedia.org/wiki?curid=228307", "title": "Mateřídouška úzkolistá", "text": "Mateřídouška úzkolistá\n\nMateřídouška úzkolistá (\"Thymus serpyllum\") je aromatická léčivá rostlina z čeledi hluchavkovitých.\n\nMateřídouška je drobná bylina s plazivou, u země dřevnatějící lodyhou vysokou max 30 cm. Po rozemnutí je pro ni typická jemná vůně. Listy jsou tvarově rozličné, většinou však mají vejčitý tvar. Květy jsou drobné a fialové a uspořádané do kulovitého lichoklasu. Kvete v květnu až srpnu.\nVyskytuje se po celé Evropě až do nadmořských výšek alpínského pásma. Roste převážně na suchých travnatých stráních, písčinách, teplých vápencových podkladech, stepích, ale i loukách, mezích a některé i ve světlých lesích. Protože je v květu dlouho, patří k medonosným rostlinám a protože roste hlavně na vzdušných a slunných stanovištích, žije velmi často společně s mravenci.\n\nMateřídouškový čaj je účinný pří onemocněních horních cest dýchacích (kašel, chřipka, zánět průdušek), při poruchách zažívání spojených s plynatostí a kolikami (zvyšuje vylučování žaludečních šťáv). Rovněž navozuje klid, příjemný spánek, pomáhá při bolestech hlavy, závratích a nervových slabostech.\n\nVe francouzské, italské a německé kuchyni se používá jako koření obdobně jako tymián. Svůj význam má také ve výrobě likérů.\n\nMateřídouška, jak je pro hluchavkovité typické, obsahuje množství silic (thymol, cymol, karvakrol, linalol, terpineol), kyselinu ursolovou, flavonoidy, flavony, karvanol, třísloviny a hořčiny.\n\n"}
{"id": "228312", "url": "https://cs.wikipedia.org/wiki?curid=228312", "title": "Gran Paradiso", "text": "Gran Paradiso\n\nGran Paradiso je nejvyšší vrchol (\"4061 m\") pohoří Grajské Alpy ležící v Itálii v regionech Valle d'Aosta a Piemonte. Český název Gran Paradiso znamená Velký ráj a nevztahuje se pouze na jediný vrchol, ale jmenuje se tak také celé území Národního parku Gran Paradiso. Vrchol je sevřen třemi ledovci (Tribolazzione, Laveciau a Gran Paradiso). Výstupy klasickými cestami jsou vysokohorskými túrami. Vrchol patří mezi nejsnadněji dostupné čtyřtisícovky Alp.\n\nHora byla poprvé vylezena v 4. září 1860 průvodci J. Payotem a J. Tairrazem s Johnem Cowellem a W. Dundasem jako klienty (od jihozápadu). „Madonna“ na vrcholu byla vztyčena 4. července 1954, kdy tímto alpští průvodci, alpinisté a kněží, stvrdili, že je Gran Paradiso nejvyšší čtyřtisícovkou ležící pouze na italském území. Severozápadní stěna a levý skalní hřeben byly poprvé vylezeny skupinou: L. Bon, R. Chabot a A. Cretier dne 11. června 1930. Kompletní průstup severozápadní stěnou provedli C. Bertolone, F. Cappa a G. Giorda v roce 1958. Vrcholová madona byla nedávno restaurována ve Florencii.\n\nPont (\"1960 m\")Malá osada, která je součástí roztroušené obce Valsavarenche ležící ve stejnojmenném údolí. Konec sjízdné silnice vedoucí z Arvieru v údolí Aosty. V okolí velké parkoviště, kemping, hotel a informační středisko. Volné táboření je zakázáno, spaní pod širákem je tolerováno.\nCogne (\"1534 m\")Cogne je obec s 1469 obyvateli v údolí Valle di Cogne. Obec je výborným odrazovým můstkem k túrám mířícím na Gran Paradiso od východu. Cogne je jedno ze správních měst národního parku. Také zde je na břehu řeky Eyvia k dispozici kemping.\n\n\n\n"}
{"id": "228314", "url": "https://cs.wikipedia.org/wiki?curid=228314", "title": "Hadovka smrdutá", "text": "Hadovka smrdutá\n\nHadovka smrdutá (\"Phallus impudicus\" Linné 1753) je houba z čeledi hadovkovitých. Dospělá plodnice má charakteristický falický tvar a silně zapáchá.\n\nPlodnice je v mládí podzemní, kulovitá až vejčitá, 5 – 6 centimetrů široká. Skládá se z tvrdého jádra, které je obklopeno silnou rosolovitou vrstvou a vnější tenkou okrovkou (\"peridie\"), složenou z dvouvrstvé blanky. Mladá plodnice je na omak pružná, vnější obal je kožovitý, bílý až našedlý, vzácně narůžovělý. Ke spodní části vnějšího obalu plodnice přirůstá tuhý, bíle zbarvený, myceliový kořínek. Mladá hadovka svým tvarem a barvou vzdáleně připomíná hadí vejce nebo malou pýchavku. Po rozkrojení je vůní i chutí téměř totožná se syrovými bramborami. V době zralosti okrovka puká a vyrůstá z ní pevný, uvnitř dutý, pórovitý třeň (\"receptaculum\") bílé barvy, vysoký 10 – 30 centimetrů. Na vrcholu třeně hadovky je tupě kulovitý až zvoncovitý klobouk, nesoucí výtrusorodou vrstvu. Povrch klobouku je voštinovitě zprohýbaný a souměrně pokrytý silně lepkavým, olivově zeleným slizem, který silně zapáchá. Vůně hadovky v dospělosti je nepříjemně mršinná, občas medově nasládlá. Tento odporně páchnoucí sliz postupně odkapává, je smýván deštěm nebo je roznášen hmyzem, takže se odkryjí bělavá až okrová žebra klobouku. Výtrusy obsažené ve slizu jsou nažloutlé, elipsoidně protáhlé, veliké 3–5 × 2 µm.\n\nRoste hojně od června do listopadu ve všech lesích, zejména listnatých, od nížin po nižší hory. Lze jí nalézt i v parcích a zahradách. Plodnice vyrůstají vždy jednotlivě, ale téměř vždy v menších skupinách. Hadovka je rozšířená i v Japonsku, na Jávě a v celém mírném pásu severní polokoule.\n\nHadovku smrdutou lze zaměnit s vzácnou hadovkou valčickou (\"Phallus hadriani\"), která se liší především drobnějším vzrůstem. Plodnice hadovky valčické dorůstají velikosti 6 -10 centimetrů, v dospělosti jejich vůně připomíná kvasnice, nikdy nezapáchají mrtvolně. Při otlačení plodnice růžovějí, až červenají. Mladé hadovky valčické jsou jedlé.\n\nPlodnice hadovky smrduté jsou jedlé pouze v mládí, když ještě nezapáchají. Přesto se jim mnozí houbaři vyhýbají. Mladé hadovky je nejlepší nakrájet na tenké plátky a smažit v trojobalu jako řízky. Pro nakládání nebo sušení se hadovka nehodí.\n\n\n\n"}
{"id": "228315", "url": "https://cs.wikipedia.org/wiki?curid=228315", "title": "Jindřich Kocman", "text": "Jindřich Kocman\n\nJindřich Kocman (20. ledna 1903 Blansko – 14. září 1997 Netín) byl kněz brněnské diecéze, v letech 1974 – 1983 děkan velkomeziříčský a arcikněz jihlavský.\n\nJindřich Kocman se narodil v Blansku na Moravě 20. ledna 1903. Vyučil se strojníkem v ČKD Blansko. Po vyučení složil potřebné zkoušky a nastoupil do kvarty gymnázia. V roce 1930 maturoval, a následně nastoupil do brněnského kněžského semináře.Dne 5.\n\nPo nástupu do Netína spolupracoval s místním hajným Pavlasem, který v okolí obce ukrýval parašutisty z výsadku Calcium, dokonce se chystal umožnit jim rádiové vysílání do Anglie přímo z objektu netínské fary. Věc ale skončila nezdarem po náhodném odhalení parašutistů Odstrčila a Germota gestapem. Záhy po konci války byl P. Kocman nějaký čas také členem netínského Revolučního národního výboru.\n\nV roce 1974 byl jmenován nesídelním děkanem velkomeziříčským, kterým byl až do roku 1983. V roce 1981 byl jmenován arciknězem jihlavským, což je čestná funkce.\n\nPoslední nedělní mši svatou pro farnost sloužil 15. října 1989, svatební mši svatou naposledy 10. listopadu 1990. Soukromým způsobem sloužil v kostele až do června 1991. Zůstal statutárem farnosti až do své smrti, většinu úkonů (bohoslužby, zpovídání, ...) však již nemohl ze zdravotních důvodů vykonávat. Bohoslužby a zpovídání tedy zajišťovali kněží z okolí, ponejvíce kaplani z Velkého Meziříčí, nebo kněží penzisté. \n\nDne 6. září 1997 již nemocného Jindřicha Kocmana navštívil na netínské faře brněnský biskup Vojtěch Cikrle a při této příležitosti jej rovněž zaopatřil svátostí pomazání nemocných. Farář Kocman zemřel v Netíně 14. září 1997 ve věku 94 let. Od jeho smrti byla farnost spravována excurrendo z města Velké Meziříčí, a to až do roku 2009, kdy byl v Netíně opět instalován farář – P. František Sadílek.\n"}
{"id": "228325", "url": "https://cs.wikipedia.org/wiki?curid=228325", "title": "Adam Ptáček", "text": "Adam Ptáček\n\nAdam Ptáček (* 8. října 1980 Ostrava, Československo) je český atlet – tyčkař. V roce 2003 skočil v hale v Chemnitzu český rekord 5,81 metru. V roce 2007 skočil na mítinku Pražská tyčka na Václavském náměstí dokonce 5,82 m, ale tento výkon nemohl být kvůli neregulérním podmínkám uznán jako český rekord.\n\nMezi jeho dosavadní největší úspěchy patří bronzová medaile z juniorského mistrovství světa v roce 1998 a stříbrná medaile, kterou vybojoval na halovém MS v Budapešti v roce 2004. V témže roce reprezentoval také na olympijských hrách v Athénách, kde v kvalifikaci obsadil celkové 22. místo.\n\n"}
{"id": "228336", "url": "https://cs.wikipedia.org/wiki?curid=228336", "title": "Věra Cechlová-Pospíšilová", "text": "Věra Cechlová-Pospíšilová\n\nVěra Cechlová-Pospíšilová (* 19. listopadu 1978 Litoměřice) je bývalá česká atletka, diskařka, olympijská medailistka a mnohonásobná mistryně České republiky.\n\nNa podzim roku 2003 se provdala za svého dlouholetého přítele, zápasníka Jakuba Cechla a od sezóny 2004 v závodech startovala pod oběma jmény Cechlová-Pospíšilová. V roce 2013 otěhotněla, přičemž ukončila svou závodní kariéru.\n\nNa webových stránkách hnutí ANO 2011 je uvedena jako jeho podporovatelka v sekci \"\"Podporují nás\"\". Když se jí na to v červnu 2019 ptali novináři, odpověděla: \"„Jenom vám řeknu, že mám úplně jiné starosti. Tak k tomu prostě takto přistupujte“\".\n\nS atletikou začínala v Lovosicích jako výškařka, ale v kategorii starších žákyň u ní byl rozpoznán talent pro vrhačské disciplíny. Ve 14 letech proto přestoupila do oddílu v Kladně, který se na vrhačské disciplíny specializoval. V jejich začátcích jí trénoval Josef Vávra. Původní záměr trenéra směřoval k její orientaci spíše na hod kladivem než na hod diskem. V roce 1997 (19 let) se účastnila juniorského mistrovství Evropy v disciplínách koule, disk a v obou se kvalifikovala do finále. V roce 1999 přestoupila do pražského kluku PSK Olymp pod vedení trenéra Josefa Šilhavého. V témže roce získala svou první velkou medaili v disciplíně disk na mistrovství Evropy do 23 let. Od roku 1999 se začala specializovat na hod diskem a vrh koulí měla jako disciplínu doplňkovou.\n\nV roce 2001 poprvé přehodila 60m hranici a zařadila se mezi širší světovou špičku. Na mistrovství světa v Edmontonu reprezentovala Českou republiku a už v kvalifikaci překvapila výborným výkonem, kterým se kvalifikovala do finále. Ve finále pronikla na úkor své zkušenější kolegyně z reprezentace Vladimíry Rackové do užšího finále a ve svých 22 letech obsadila 7. místo. V roce 2005 vyšel najevo doping ruské diskařky Sadovové, což znamenalo posun Cechlové na 6. místo.\n\nV roce 2002 pokračovala ve výkonnostním vzestupu a na mistrovství Evropy v Mnichově obsadila 4. místo. Roku 2003 přišel výrazný výkonnostní vzestup, když 6.7.2003 hodila v Rethymno osobní rekord 67.71 m. Na mistrovství světa, které se koncem srpna konalo v Paříži odjížděla jako favoritka na zlato. V kvalifikaci prvním pokusem hodila kvalifikační limit a ve finále obsadila 5. místo s výkonem přes 65 m.\n\nV roce 2004 patřila druhou sezonu mezi absolutní světovou špičku a jako autorka nejlepšího výkonu roku odjížděla na olympijské hry do Atén. V kvalifikaci hodila 65 m a postoupila do finále. Ve finále ve druhém pokusu hodila 66,08 (66,42 sezonní maximum) a ujala se vedení v soutěži. Postupně jí však přehodily ve třetích pokusech Řekyně Kelesidouová a Běloruska Jatčenková a v pátém pokusu jí z medailové příčky odsunula i pozdější vítězka z Ruska Sadovová. Nakonec vybojovala 4. místo pouhých 9 cm za bronzem a necelý metr za zlatem. V roce 2012 se však podle nových laboratorních dopingových testů vzorky medailistek opět přezkoumaly. Výsledkem bylo, že Jatčenková měla pozitivní dopingový test. V srpnu 2013 se tak Cechlová po 9 letech od olympijského závodu přece jen dočkala bronzové medaile. Začátkem roku 2005 bylo oznámeno, že se na MS v roce 2001 posunula o příčku výše kvůli dopingu jedné ze závodnic.\n\nV roce 2005 změnila celkově systém přípravy. Celou sezonu trénovala naplno, aby zjistila, zdali je schopná házet daleko z plného tréninku. V červnu na Odložilově memoriálu hodila výkon roku 66,81 m. Na velký podnik tak odlétala, třetím rokem po sobě, jako držitelka nejdelšího výkonu roku. Mistrovství světa se konalo v Helsinkách a z kvalifikace bez větších potíží postoupila. Finále se kvůli nepřízni počasí muselo konat nadvakrát a Cechlová v něm nestačila pouze na Němku a Rusku a vybojovala bronzovou medaili. V roce 2006 jí potkalo na začátku nové sezóny první větší zranění. Natažené vazy v kotníku jí donutily omezit počet startů v závodech. To byla hlavní příčina proč na srpnovém mistrovství Evropy v Göteborgu skončila až na 7. místě.\n\nOd roku 2007 začal pozvolný pokles její výkonnosti. Začátek sezony se jí celkem vydařil, když dvakrát vyhrála mezinárodní závody, kde v jednom závodě hodila naposledy přes 65 m. Zbytek sezony se rozhodla maximálně redukovat starty na závodech a soustředit se na mistrovství světa. Na mistrovství světa v Osace se v kvalifikaci potýkala s technikou, ani se nepřiblížila 60 m a nepostoupila do finále. Podle slov trenéra Šilhavého byl výpadek zapříčiněn zraněním nohy. Změna systému tréninku, který podstoupila od roku 2005 se ukázala jako nepříliš prospěšná. Vedla sice k bronzu na MS 2005, ale za relativně průměrný výkon a v roce 2006 vyústila ve zdravotní komplikace, které následně měly negativní dopad na její techniku.\n\nV roce 2008 tak provedli s trenérem jisté nové změny v přípravě. Zaměřili se více na techniku hodů. Na své druhé letní olympijské hry do Pekingu odlétala s očekáváním finálové účasti, pomýšlela i na zisk medaile. Jeden pokus jí v kvalifikaci stačil k tomu, aby se kvalifikovala do finále. Ve finále, které se konalo 18. srpna, obsadila konečné 5. místo. Za vítězkou zaostala o 3 m s výkonem 61,75 m. V roce 2009 začala sezónu úspěšně, kdy hned v prvním závodě hodila kvalifikační limit na mistrovství světa. Od června však byla limitována zánětem achillových šlach. Na mistrovství světa do Berlína sice odjela, ale nepostoupila z kvalifikace. V roce 2010 a 2011 reprezentovala Českou republiku na Evropském mistrovství v Barceloně a mistrovství světa v Daegu. Obě mistrovství však z jejího pohledu skončila neúspěchem. V Barceloně se ani jednou nevešla v kvalifikaci do kruhu a za rok na mistrovství světa hodila v kvalifikaci pouze 53.87 m a obsadila předposlední 23. místo.\n\nV roce 2012 vyústily nezdary z posledních let v ukončení spolupráce s trenérem Šilhavým a přestup na Duklu Praha pod vedení Petra Stehlíka. Přestup do mladého kolektivu znamenal nový impuls do soutěžení, byť jejími tréninkovými partnery byli vesměs muži koulaři. V květnu na memoriálu Ludvíka Daňka v Turnově splnila B limit na olympijské hry v Londýně výkonem 60,94 m. Před olympiádou jela na mistrovství Evropy do Helsinek kde pronikla do užšího finále a obsadila 8. místo. V kvalifikací se jí sice nedařilo, ale ve finále hodila prvním pokusem téměř 60 m a byl to pro ní po 4 letech první lepší umístění na mistrovském turnaji. Za měsíc startovala olympijských hrách v Londýně. Její třetí účast na hrách dopadla podobně neúspěšně jako před rokem účast na mistrovství světa v Daegu. Výkon 55 m v kvalifikaci znamenal předposlední místo. Na podzim se dozvěděla radostnou zprávu, že Běloruska, která jí před 8 lety o 9 cm překonala a získala bronzovou medaili byla diskvalifikována a že Cechlová dostane dodatečně bronzovou medaili.\n\nCechlová nepatří mezi silové typy závodnic. Má výbornou diskařskou techniku, kde dominuje především dynamika vrchní části těla, švih a rychlost. Slabší stránkou jejího výkonu je práce nohou. Především levá noha, kterou po zranění už nedokázala rychle zašlapovat a výsledkem byly hody pouze těsně za hranicí 60 m. V poklesu výkonnosti hrály roli i další faktory a události osobního života. Dílčí uznání za sportovní kariéru se jí dostalo, když ČOV rozhodnul, že Cechlová ponese na slavnostním zakončení her v Pekingu českou vlajku. Dne 12. listopadu 2013 oznámila konec sportovní kariéry..\n\n"}
{"id": "228339", "url": "https://cs.wikipedia.org/wiki?curid=228339", "title": "Balvenie", "text": "Balvenie\n\nBalvenie (čti: balvený – balvíný) je skotská palírna společnosti William Grant & Sons Ltd nacházející se ve městě Dufftown v hrabství Banffshire, jež vyrábí skotskou sladovou whisky.\n\nPalírna byla založena v roce 1892 Williamem Grantem a produkuje čistou sladovou whisky. Tato palírna je v majetku rodiny Grantových dodnes. Palírna vznikla přebudováním šlechtického sídla a dnes má 8 destilačních kotlů. Produkuje whisky značky Balvenie, což je 10letá whisky s obsahem alkoholu 40%. Část produkce se používá do míchaných whisky Burnside. Tato whisky má jistou mladost se sladovou příchutí.\n\n\n\n"}
{"id": "228345", "url": "https://cs.wikipedia.org/wiki?curid=228345", "title": "Let There Be Rock (mezinárodní album)", "text": "Let There Be Rock (mezinárodní album)\n\nLet There Be Rock je třetí mezinárodní studiové album australské hard rockové kapely AC/DC vydané v roce 1977. Autory všech písní na albu jsou Angus Young, Malcolm Young a Bon Scott.\n\nAlbum vyšlo u Atlantic Records a ve Spojených státech se jej prodaly 2 miliony kopií. Album bylo znovuvydáno v roce 2003 v rámci série AC/DC Remasters.\n\n\n\n\n"}
{"id": "228346", "url": "https://cs.wikipedia.org/wiki?curid=228346", "title": "Triglav (rozcestník)", "text": "Triglav (rozcestník)\n\nVýraz Triglav může znamenat:\n\n"}
{"id": "228347", "url": "https://cs.wikipedia.org/wiki?curid=228347", "title": "Let There Be Rock", "text": "Let There Be Rock\n\nLet There Be Rock může být:\n\n"}
{"id": "228348", "url": "https://cs.wikipedia.org/wiki?curid=228348", "title": "Křídlovka", "text": "Křídlovka\n\nKřídlovka je žesťový nástroj příbuzný trubce, na rozdíl od ní však má širší a kóničtější trubici. Existuje také o oktávu níže znějící nástroj zvaný baskřídlovka. Ke známým hráčům na křídlovku patří např. Miles Davis nebo Chet Baker.\n\nČeský název je překlad německého \"Flügelhorn\", doslova křídlový roh. Jedno z vysvětlení původu slova je, že se dříve tímto nástrojem do boje svolávala křídla armády. Další možné vysvětlení vychází z toho, že křídlovku dříve používali lovci dávající zvukové signály svým kolegům na křídlech lovecké skupiny.\n\nKřídlovka je stejně jako většina trubek a kornetů laděna převážně in B. Nejčastěji má tři klapky (objevují se i čtyřklapkové varianty) a stejný prstoklad jako ostatní příbuzné nástroje. Stejně jako trubka může mít i křídlovka dva druhy ventilů: pístové či otočné. Jediný větší rozdíl v porovnání s trubkami a kornety je v nátrubku – u křídlovky je jeho tvar kóničtější. Pro hráče na trubku či kornet tedy není obecně vzato problémem po jisté adaptaci hrát i na křídlovku.\n\nTón křídlovky díky jejímu poněkud odlišnému tvaru jemnější a plnější než u příbuzných nástrojů. Na rozdíl od nich je ale na křídlovku obtížnější s jistotou hrát vysoké tóny.\n\nKřídlovka se tradičně používala v armádě jako signální nástroj, díky svému jemnému tónu se používá převážně jako melodický nástroj, zvláště v dechových, vojenských a jazzových orchestrech.\n"}
{"id": "228349", "url": "https://cs.wikipedia.org/wiki?curid=228349", "title": "Udumbara", "text": "Udumbara\n\nUdumbara je legendární čínský kvítek, který podle posvátných buddhistických knih kvete jednou za tři tisíce let. Z botanického hlediska se jedná o fíkovník hroznovitý, Ficus racemosa. \n\nSlovo Udumbara pochází ze sanskrtu a znamená ,příznivá květina z nebes”. Legenda o Udumbaře říká, že pokud se její kvítky objeví na Zemi, znamená to, že na Zemi přišel Svatý král. Podle legendy Udumbara poprvé rozkvetla po narození Buddhy v Indii před dvěma a půl tisíci lety.\n\nBuddhisté pokládají tuto květinu za zvláštní znamení a nadpřirozený jev. V osmém dílu buddhistické knihy ,Fonetika a interpretace Huilin“ se píše: ,Květina Udumbara je produkt příznivého a nadpřirozeného úkazu. Je to božská květina, která v pozemském světě neexistuje. Objeví-li se v lidském světě Tathagáta neboli Král zlatého kola, tak se díky jeho obrovské ctnosti a požehnání ukáže i tato květina.“\n\nUdumbara je dle legendy květinka jen několik milimetrů velká, vypadá jako malý zvoneček se stonkem, který svojí tenkostí připomíná hedvábné vlákno. Květina vyrůstá z jakéhokoli pevné látky a byla již nalezena, jak vyrůstá na listech rostlin, ocelových trubkách, dřevě, plastu, ovoci, žule, hliníkových dveřích, papíru, žárovce a podobně.\n\nOd roku 1997 se tato malá květinka objevila po celém světě. Nejdříve to bylo roku 1997 v Jižní Koreji na tváři sochy Bodhisattvy v chrámu Sumi Zen v Sunčchonu. Potom následovala Čína ve městě Šen-jang v provincii Liao-ning. Další nálezy byly hlášeny na Tchaj-wanu, v Hongkongu, Malajsii, Singapuru a Austrálii. Dále byla Udumbara spatřena na listech oleandru rostoucího u bulváru Warm Springs ve Fremontu, asi 150 stop severně od křižovatky s ulicí Starlite Way v Americe a také ve Flushingu v New Yorku.\n\nNálezy květiny byly také hlášeny v Německu. Podle buddhistických legend by to znamenalo, že na zem sestoupil Maitreya - svatý král kola Zákona, jehož příchod je v tomto období podle buddhistické legendy očekáván.\n\nNěkteří znalci se ovšem domnívají, že si lidé Udumbaru, kvůli podobnému vzhledu, někdy pletou s vajíčky hmyzu, konkrétně zlatoočky (Chrysopa).\n\nLarvy zlatooček se živí hlavně mšicemi. Když samička klade vajíčka, vytlačí přilnavé lepidlo a zvedne břicho, aby vytvořila tenkou stopku. Bílá vajíčka jsou kladena na tyto tenké stonky, aby zabránily larvám poté, co se vylíhnou, ve vzájemném sežrání. Udumbara je velikostně podobná vajíčkům zlatoočky a rovněž spočívá na tenkém stonku.\n\nList The Epoch Times zveřejnil případ nálezu z 25. června 2009, kdy pan Li z malajsijské Malaccy objevil obojí, jak květinu, tak vajíčka. Li a jeho přátelé objevili přibližně dvacet malinkých bílých kvítek na listech pomela, podél stezky na St. Paul´s Hill, v malebném koutu Malaccy. Na první pohled vypadaly jako legendární Udumbara.\n\nProtože květy Udumbary a vajíčka zlatoočky jsou si velmi podobné, přinesl pan Li kvítky ke svému příteli, kde je zkoumali mikroskopem. Když za použití mikroskopu udělali snímky květů, bylo jasně vidět okvětní lístky a tyčinky. Fotografie nabízí pevný důkaz, že to, co objevili, byly skutečně květy Udumbary.\n\nO týden později se pan Li vrátil na stejné místo, kde opět našel bílá zrnka podobná těm, která našel předtím. Opět udělal několik snímků těchto drobounkých předmětů mikroskopem, ale tentokrát nebyly vidět ani okvětní lístky, ani tyčinky, bez ohledu na to, z kterého úhlu se snímek pořídil. Vše, co bylo vidět, byla elipsovitá zrnka stejné velikosti, vypadající jako vajíčka zlatoočky.\n\nPan Li časem pozoroval, že květy nezměnily svou čistě bílou barvu, zatímco vajíčka zlatoočky postupně zčernala a jejich elipsovitý tvar se nezměnil.\n\n"}
{"id": "228353", "url": "https://cs.wikipedia.org/wiki?curid=228353", "title": "Zlatý brouk", "text": "Zlatý brouk\n\nZlatý brouk nebo také Zlatý skarabeus (v anglickém originále The Gold-Bug) je dobrodružná povídka amerického spisovatele a literárního teoretika Edgara Allana Poea z roku 1843. Dochází v ní k řadě zdánlivě nevysvětlitelných náhod hraničících až s magií, pro které se ovšem najde logické a racionální vysvětlení.\n\nPříběh se odehrává na Sullivanově ostrově v Jižní Karolíně v USA. Nalezený záhadný zlatý skarabeus poskytne podnět k pátrání po ukrytém pirátském pokladu, k jeho nalezení je potřeba rozluštit tajnou šifru.\n\nVypravěč nám představí svého velmi dobrého přítele Williama Legranda, který žije na Sullivanově ostrově (nedaleko Charlestonu v Jižní Karolíně) a vášnivě se zajímá o brouky. Když k němu jednou vypravěč přijde na návštěvu, musí chvíli čekat, než se Legrand vrátí i se svým sluhou Jupiterem. Po návratu Legrand nadšeně oznamuje, že našel úžasného brouka, ale zrovna jej na cestě potkal přítel, který si jej zapůjčil a bude se s ním tedy moci předvést až později. Nicméně jeho entuziasmus je tak velký, že se brouka vypravěči rozhodne alespoň nakreslit. Jupiter o broukovi sice tvrdí, že je tak těžký, jako by byl z opravdového zlata a snad i zlatý je, ale pánovo nadšení nesdílí. Legrand však nemůže najít žádný papír a tak použije zbytek pergamenu, který nalezne v kapse. Vypravěč se ve chvíli, kdy mu Legrand kresbu podává, mnohem více věnuje psovi, jenž jej nadšeným vítáním málem povalí. Pak si však obrázek pořádně prohlédne a prohlásí, že brouk vypadá jako lebka. Legrand si od něj papír zmateně vezme a od chvíle, kdy si jej prohlédne důkladněji, s ním není řeč a tak vypravěč odjede raději domů.\n\nO něco později jej navštíví Jupiter, že se pánovi přitížilo a že jej prosí, aby co nejrychleji přijel. Vypravěč neváhá a vypraví se za přítelem. Legrand vyhlásí, že se jde hledat poklad, a počíná si přitom tak, že vypravěč pochybuje o jeho příčetnosti. Nakonec však svolí k účasti. Po nálezu pokladu, jenž provázely menší obtíže, začne vypravěč téměř věřit na kouzelnou moc brouka. Legrand pak příteli vysvětlí, jak na poklad došel.\n\nNejspíš jej zde ukryl kapitán Kidd, který na kus pergamenu (ten našel na pláži poblíž brouka Jupiter a aby na brouka nemusel sahat, zabalil ho do něj – a ten také vytáhl Legrand, když jiný nemohl najít) napsal zvláštním inkoustem zašifrovanou zprávu, jak se k pokladu dostat. Vzkaz se díky speciálnímu inkoustu objevil až po zahřátí, jakmile jej vypravěč přiblížil ke krbu ve chvíli, kdy jej vítal pes. Legrand jej nakonec vyluštil a nemohl si odpustit drobnou mystifikaci jako odezvu na přítelovy pochybnosti o své příčetnosti.\n\nPovídka obsahuje substituční šifru, tedy šifru založenou na záměně znaků. Ačkoli nepřišel jako první s „tajnými záznamy a šiframi“ nebo kryptografií (mohl se inspirovat příběhem Robinsona Crusoa od Daniela Defoa), Poe tyto metody ve své době zpopularizoval. Pro většinu lidí byla kryptografie něčím mysteriozním a ti, kteří dokázali luštit kódy, byli považováni za nadané téměř nadpřirozenou schopností. Autorovi se podařilo zaměřit pozornost čtenářů na povídku ve filadelfské publikaci \"Alexander's Weekly Messenger\" v roce 1840. Vyzval čtenáře k zasílání vlastních šifer chvástaje se, že s minimálním úsilím dokáže vyluštit každou z nich. Výzva přinesla, jak Poe napsal „velice živý zájem v řadách početných čtenářů žurnálu. Dopisy proudily k redaktorům z celé země“. V červenci 1841 publikoval Poe “A Few Words on Secret Writing” a uvědomiv si velký zájem o téma, napsal „Zlatého brouka“ jako jednu z mála do té doby vydaných literárních prací obsahujících šifru v příběhu.\n\nV povídce popsaný „zlatý brouk“ není skutečný. E. A. Poe zkombinoval charakteristiky dvou druhů hmyzu vyskytujících se v oblasti, kde se odehrává příběh. \"Callichroma splendidum\" má zlatou hlavu a tělo s nepatrným zlatým nádechem. Není to skarab, nýbrž druh tesaříka (Cerambycidae). Černé tečky na zádech fiktivního brouka z povídky jsou k nalezení na druhu kovaříka \"Alaus oculatus\" taktéž se vyskytujícího na Sullivanově ostrově.\n\nAutorovo vyobrazení černošského sluhy Jupitera je z moderního pohledu považováno za stereotypní a rasistické. Jupiter je vykreslen jako pověrčivá osoba s nedostatkem intelektu, nedokáže ani rozeznat pravou stranu od levé. Poe mohl nalézt inspiraci v obdobném charakteru z díla \"Sheppard Lee\" (1836) amerického romanopisce a fyzika Roberta Montgomery Birda.\n\nAčkoli je povídka zařazována mezi další detektivní příběhy Edgara Allana Poea, „Zlatý brouk“ není technicky vzato detektivní fikce, protože hlavní postava příběhu Legrand neodhalí důkazy před závěrečným rozřešením. Přesto je postava Legranda často přirovnávána k autorovu fiktivnímu detektivovi C. Auguste Dupinovi s ohledem na použití rozumových dedukcí.\n\nV příběhu je detailně popsána kryptografická metoda řešení jednoduché substituční šifry. Kryptogram (obsahuje 203 znaků):\n\nWilliam Legrand se pokouší rozřešit tento kódovaný záznam piráta Kapitána Kidda, o jehož zakopaném pokladě kolují v kraji pověsti. Postupuje následujícím způsobem:\n\nLegrand uvažuje, že Kidd nebyl schopen sestavit složitější šifru, ale vytvořil dostačující kód, aby jej námořníci bez klíče nemohli rozšifrovat. Prvním krokem je určení jazyka, v němž je šifra napsána. Protože Legrand identifikoval v rohu pergamenu po zahřátí obrázek kůzlete, usoudil, že jde o podpis známého kapitána Kidda (anglicky „Kid“ = „kůzle“), šifra by tedy měla být v angličtině. Nebýt obrázku, Legrand by uvažoval spíše o francouzštině či španělštině (obvyklé jazyky pirátů u amerických břehů). Zpráva je celistvá, neobsahuje mezery. Je možné spočítat četnost jednotlivých znaků a sestavit tabulku (provádíme takzvanou frekvenční analýzu):\n\nPísmeno e je v angličtině nejpoužívanějším. Další písmena následují až se znatelným odstupem (viz obrázek).\n\nLegrand přiřadil písmeno e znaku 8 a ověřil si svůj předpoklad na (v angličtině) častých zdvojeních (např. slova been, seen, fleet, meet, speed, agree …). Tato zdvojení jsou v textu hned pětkrát. Dále – v angličtině je nejběžnějším členem „the“. Zkontrolujme text, zda se v něm opakují 3 znaky a poslední z nich je 8. Těchto skupin odhalil luštitel celkem 7, jsou to značky ;48. Je velmi pravděpodobné, že se jedná o člen „the“. Tímto je ustanoveno jedno slovo a nyní lze vyvodit důležitou věc – začátky a zakončení dalších slov.\n\nLegrand pokračuje. Zaměřme se na předposlední kombinaci značky ;48 ke konci šifry. Následující středníkový znak musí být začátkem slova a z dalších 6 znaků jich 5 známe. Čili dosadíme známé znaky a místo nevyluštěných použijeme čárku (aby nekolidovala s ostatními znaky v šifře):\n\nt,eeth\n\n„th“ na konci vyloučíme (neexistuje slovo s 6 písmeny, které by začínalo „t“ s „th“ na konci) a když na prázdné místo dosadíme kterékoli písmeno z abecedy, slovo prostě neutvoříme.\nVolba se zúží na:\n\nt,ee\n\nOpět je třeba projít abecedu a vznikne slovo „tree“ („strom“). Odhalili jsme další písmeno r zastoupené závorkou ( a máme dvě slova vedle sebe – „the tree“.\n\nO kousek dál je další kombinace ;48, jež použijeme k určení konce předchozího slova. Sled znaků thetree;4(‡?34the lze přečíst the tree thr‡?3h the. Neznámé znaky nahraďme opět čárkami pro větší srozumitelnost:\n\nthe tree thr,,h the\n\nNabízí se slovo „through“ („skrz“), čímž získáváme další 3 písmena: o, u a g. V druhém řádku lze nalézt seskupení znaků 83(88 čili „egree“, což je jistě část slova „degree“ („stupeň“) a zaznamenejme si další písmeno d reprezentované křížkem †.\n\nO čtyři znaky dál za slovem „degree“ je skupina ;46(;88*. Dosaďme známé znaky a máme th,rtee. Nabízí se slovo „thirteen“ („třináct“), poznačme si písmena i a n zastoupená v šifře šestkou a hvězdičkou.\n\nNa začátku kryptogramu stojí uvedeno: 53‡‡†. Dosadíme již vyluštěné a dostaneme ,good. Místo čárky můžeme zcela jistě předpokládat neurčitý člen „a“, takže znak 5 rovná se písmenu a v abecedě. Nyní lze sestavit tabulku již rozluštěných znaků:\n\nTímto je vyluštěno 11 důležitých písmen a zbývá rozšifrovat ještě těchto devět znaků:\n\nDosadíme-li vyluštěné znaky do šifry, dostaneme tento text:\n\nZ textu je možno vyvodit další písmena i celá slova a lze tak snadno pokračovat v dekódování, až se dopracujeme ke kompletnímu rozluštění všech písmen:\n\nTajnopis tedy zní:\n\nSlova v textu rozdělíme do věty, doplníme apostrofy a pomlčky pro větší srozumitelnost a vznikne tento vzkaz:\n\nA good glass in the bishop's hostel in the devil's seat forty-one degrees and thirteen minutes northeast and by north main branch seventh limb east side shoot from the left eye of the death's-head a bee line from the tree through the shot fifty feet out.\n\nČesky:\n\nDobré sklo v biskupově dvoře v čertově sedle jedenačtyřicet stupňů a třináct minut severovýchodně a severně hlavní větev sedmá odnož východně vystřel z levého oka umrlčí hlavy přímo od stromu skrz trefu padesát stop ven.\n\nKryptogram je rozšifrován, zbývá rozluštit význam zápisku. Věta není členěná, ale Legrand si povšimne pěti stlačenin v šifře a předpokládá, že v tomto místě chtěl pisatel větu rozdělit. Poznamená si rozdělený text:\n\nDobré sklo v biskupově dvoře v čertově sedle\njedenačtyřicet stupňů a třináct minut\nseverovýchodně a severně\nhlavní větev sedmá odnož východně\nvystřel z levého oka umrlčí hlavy\npřímo od stromu skrz trefu padesát stop ven.\n\nI tak text neposkytuje mnoho vodítek. Luštitel několik dní neúspěšně pátrá v okolí Sullivanova ostrova po nějakém stavení, jemuž se říkalo Biskupův dvůr či Biskupův hostinec. Poté jej napadne souvislost se starou rodinou Bessopů, jimž kdysi dávno patřilo sídlo asi 4 míle severně od ostrova. Zajde tam a vyptává se starších černochů, dokud mu jedna stařena neprozradí, že zná místo, kterému se říkalo Bessopův hrad. Není to však hrad ani hospoda, ale seskupení vysokých skal a útesů.\n\nLegrand vyšplhá na jednu skálu, která ho zaujala a povšimne si pozoruhodného výčnělku, jenž vzdáleně připomíná křeslo. Nepochybuje, že se jedná o čertovo sedlo. Ze slovního spojení dobré sklo vydedukoval „dalekohled“, neboť slovo „sklo“ námořníci málokdy používají v jiném významu.\n\njedenačtyřicet stupňů a třináct minut a severovýchodně a severně musí být pokyny pro zaměření dalekohledu. Pomocí kompasu zorientuje dalekohled uvedeným směrem a naklání jej v požadovaném úhlu, dokud nezaregistruje škvíru v listoví velkého stromu, jenž převyšuje ostatní. Uvnitř škvíry je podivná bílá skvrna. Zaostří dalekohled a spatří lidskou lebku, což ho ujistí, že postupoval správně.\n\nhlavní větev sedmá odnož východně se může vztahovat pouze k poloze lebky na stromě a předposlední část šifry vystřel z levého oka umrlčí hlavy připouští také jediný výklad. Je nutno spustit levým okem kulku a zaznačit místo na zemi, kam dopadne.\n\npřímo od stromu skrz trefu padesát stop ven. znamená, že se vytvoří spojnice nejbližšího bodu na kmeni stromu s místem dopadu kulky a protáhne se do vzdálenosti 50 stop. Zde by se měl nacházet zakopaný poklad.\n\nLegrand se vydá v noci se svým sluhou Jupiterem a přítelem-vypravěčem k onomu místu a po určitých obtížích správně identifikuje místo pokladu. Jakmile je vykopán, zbývá jej přenést do Legrandovy chaty na ostrově. Vzhledem k množství zlata a váze drahocenných předmětů jsou hledači nuceni absolvovat cestu dvakrát.\n\n„Zlatý brouk“ ovlivnil skotského spisovatele Roberta Louise Stevensona v jeho románu o hledání pokladu \"Ostrov pokladů\" (1883). Stevenson přiznává toto ovlivnění: „Vloupal jsem se do galerie pana Poea … není pochyb, že kostlivec (v mém románu) je převzat od něj.“\n\nPoe sehrál rozhodující úlohu při zpopularizování šifer v novinách a časopisech během své éry i po ní. William Friedman, americký přední kryptolog se začal o svůj obor více zajímat po přečtení povídky „Zlatý brouk“ v dětství. Později se mu podařilo rozluštit japonský kód ‚Purple‘ během druhé světové války.\n\nEdgar Allan Poe napsal „Zlatého brouka“ během svého pobytu (od listopadu 1827 do prosince 1828) na Sullivanově ostrově, kde vykonával službu v americké armádě. Zde také slyšel historky o pirátech, např. o kapitánu Kiddovi. Obyvatelé Sullivanova ostrova na počest E. A. Poea přejmenovali svou veřejnou knihovnu jeho jménem. Místní legendy v Charlestonu tvrdí, že báseň E. A. Poea „Annabel Lee“ byla též inspirována během autorova pobytu v Jižní Karolíně. Poe též umístil děj povídek „Senzace s balónem“ a „Podlouhlá bedna“ do této oblasti.\n\nO. Henry se o „Zlatém brouku“ zmiňuje v jednom svém díle, povídce „Supply and Demand“. Když se jistá postava dozví, že hlavní postavy pátrají po pokladu, zeptá se jich, zda četly Edgara Allana Poea.\n\nPovídka vyšla česky nebo slovensky v následujících knihách a sbírkách:\n\nPod názvem Zlatý brouk:\n\nPod názvem Zlatý skarabeus:\n\nRoku 1983 vznikla ve Španělsku filmová adaptace této Poeovy povídky s názvem \"En busca del dragón dorado\". Napsal ji a režíroval Jesús Franco (ztvárnil též ve filmu postavu jménem James P. Johnson).\n\nDále hrají: Flavia Hervás, Ivana Mayans, Rosa Maria Minumer, Luis Rodríguez, César Antonio Serrano, Trino Trives.\n\n\n"}
{"id": "228354", "url": "https://cs.wikipedia.org/wiki?curid=228354", "title": "Bivak", "text": "Bivak\n\nBivak je většinou nouzový příbytek či stavení, které má v horách sloužit jako náhrada chaty či stanu v nepříznivých podmínkách. Bivakovací stavení mají velkou tradici v Alpách a staví se tam, kde je daleko do civilizace nebo vzdálenost výstupu či pochodu je tak velká, že během výstupu může hrozit prudká změna počasí či selhání jiných faktorů. Je možné se setkat s bivaky kamennými, plechovými budkami pro několik osob, dřevěnými chatkami atd. V mnoha případech jsou boudy vybaveny např. i postelemi, dekami, dřevem, kamny, vařiči, pochutinami atd.\n\nBivakem nebo bivakováním také můžeme nazvat nouzové přespání pod širým nebem (třeba i v bivakovacím pytli - \"Žďárského vak\") v horách či přírodě. Nejvyšší bivakování uskutečnil v roce 1983 horolezec Josef Rakoncaj se spolulezcem Agostinem da Polenzou a to ve výšce 8561 m n. m.\n\nVe Vysokých Tatrách se bivakem obvykle rozumí velký balvan, pod kterým je možné se ukrýt, případně přespat. Údajně lze v každé tatranské dolině nalézt alespoň jeden takový úkryt.\n\n"}
{"id": "228360", "url": "https://cs.wikipedia.org/wiki?curid=228360", "title": "BMW 507", "text": "BMW 507\n\nBMW 507 byl roadster vyráběný automobilkou BMW v letech 1955 až 1959.\n\nVůz vznikl ve snaze automobilky BMW o vytvoření své vlajkové lodi, která by podpořila\nodbyt na trhu hlavně ve Spojených státech. Vůz se poprvé objevil v roce 1955 podle návrhu německého návrháře žijícího v USA Albrechta Goertze. Ten se nejvíce proslavil návrhem Datsunu/Nissanu 240Z, který se mezi lety 1969 a 1975 stal nejprodávanějším vozem značky. Typ 507 se vyráběl pouze 4 roky od roku 1955 do roku 1959. Z výrobní linky sjelo pouze něco málo přes 250 exemplářů.\n\nNa tomto vozidle je asi nejvíce oceňován jeho vzhled. Štíhlý roadster s nízkými boky se okamžitě\nstal učebnicovým příkladem čistoty a elegance. Typ 507 se zařadil do třídy supersportovních vozů,\nkam patřil také jeho největší konkurent Mercedes-Benz 300 SL. Boj však prohrálo, protože se\njednalo spíše o soukromé sportovní vozidlo než o vůz pro pravé řidiče. Řízení vozu nikdy nepatřilo\nk silným stránkám tohoto vozu. Ovládal se spíše jako luxusní sedan než supersportovní automobil.\nKvůli tomuto nedostatku se ručně vyráběný vůz nikdy nestal oblíbeným a prodalo se ho pouze 253 kusů.\n\nVozidlo ovšem nebylo vůbec pomalé. Pohon obstarával vidlicový osmiválec o objemu 3,2 litru s výkonem 150 koní a maximální rychlostí 225 km/h. Z 0 na 100 km/h vůz akceleroval za 9 sekund. Během čtyř let výroby byl původního model zdokonalen - výkon se zvýšil o pětinu na 180 koní.\n\nElvis Presley si BMW 507 koupil za svojí služby v\namerické armádě, když právě sloužil v Německu. Vozidlo si koupil v Mnichově v\nroce 1958, kde bylo vystaveno jako ukázkový vůz. Po výstavě sloužilo jako\ntestovací vůz, novinářské vozidlo a někdy i závodní vůz. Předtím, než se\ndostalo do rukou Presleyho, dostalo BMW nové čelní sklo, převodovku a motor.\nVzhledem k předcházející historii ho Elvis koupil s výraznou slevou – za 3 750 USD v přepočtu 93 750 Kč.\n\n\n<nowiki>http://zavolantom.autovia.sk/clanky/17907-bmw-507-1957-elvisa-presleyho</nowiki>\n\n"}
{"id": "228364", "url": "https://cs.wikipedia.org/wiki?curid=228364", "title": "Aurelianus", "text": "Aurelianus\n\nLucius Domitius Aurelianus (9. září 214 v Moesii nebo v Panonii – 275 poblíž Byzantia), známý také jako Aurelián, byl římským císařem v letech 270 až 275. Třebaže náležel k neblaze proslulým vojenským císařům, jeho panování se ukázalo být pro římskou říši požehnáním, neboť se po několika desetiletích pohrom podařilo obnovit někdejší moc impéria. Během jeho vlády byla říše znovu sjednocena poté, co v průběhu předchozích patnácti let nepřetržitých válek a povstání ztratila kontrolu nad Galií, Británií, Egyptem, Sýrií a částí Malé Asie. Aurelianus přemohl palmýrské království na východě, stejně jako galské císařství na západě a odrazil nebezpečné vpády barbarů, čímž výrazně přispěl k ukončení krize třetího století.\n\nAurelianus se narodil v nepříliš významné rodině v Horní Moesii, případně ve městě Sirmium v Panonii. Jeho otec byl pachtýřem senátora jménem Aurelius. O Aurelianově dětství a dospívání toho není mnoho známo. Jisté je, že již v poměrně mladém věku vstoupil do armády, v níž se vypracoval od nejnižších hodností až k velitelským funkcím. Po zavraždění císaře Galliena (na jehož smrti se měl Aurelianus podle některých pramenů podílet), se v roce 268 ujal vlády Claudius II., jenž podobně jako Aurelianus pocházel z podunajských provincií. Nový císař povýšil Aureliana na velitele jízdy (\"dux equitum\") a učinil tak z něho svoji pravou ruku. V této hodnosti se Aurelianus výrazně přičinil o vítězství římského jezdectva nad obávanou gótskou jízdou v bitvě u Naissu v létě roku 269. Tato porážka nepřítele, který byl považován za nejnebezpečnějšího soupeře římského státu od dob Hannibala, měla zásadní dopad na zlepšení obrany římského území na Balkáně.\n\nKdyž po dvou letech panování Claudius zemřel na mor, chopil se vlády s podporou senátu jeho bratr Quintillus. Avšak záhy nastala událost typická pro vývoj ve 3. století: armáda odmítla uznat nového císaře, načež dala raději přednost jednomu ze svých velitelů. V září roku 270 byl Aurelianus provolán legiemi v Sirmiu císařem, načež vytáhl na Řím a Quintilla porazil. Quintullus poté spáchal sebevraždu a Aurelianus byl uznán za císaře i senátem. Tvrzení, že Aureliana vybral za svého nástupce na smrtelné posteli sám Claudius, lze odmítnout jako pouhou propagandu. Zřejmě od roku 272 kladl Aurelianus počátek své vlády (\"dies imperii\") do dne Claudiovy smrti. Quintillus tím byl v podstatě nepřímo označován za uzurpátora. Když si takto zajistil vládu, obrátil Aurelianus svoji pozornost k řešení nejvážnějších soudobých problémů římské říše – k získání kontroly nad většinou území ztraceného v uplynulých dvou desetiletích a k vnitřním reformám.\n\nV roce 248 oslavil císař Philippus velkými a nákladnými hrami tisíc let existence města Říma, díky čemuž nabyli obyvatelé říše přesvědčení o vlastní nepřemožitelnosti. Nicméně v dalších letech museli Římané čelit obrovskému náporu vnějších nepřátel a to právě v době, kdy říši ohrožovaly nebezpečné občanské války. Vyskytla se celá řada uzurpátorů, kteří svými vzpourami vážně podkopali sílu římského státu. Rovněž hospodářství říše, zemědělství i obchod, trpělo rozvratem zapříčiněným politickou a vojenskou nestabilitou. Důsledkem vnitřního chaosu byla ponižující porážka a zajetí císaře Valeriana v Edesse v roce 260. Východní provincie říše poté nalezly svého nového protektora v syrském městě Palmýra. Vládci tohoto města sice nejprve zachovávali loajalitu vůči Římu, později však založili vlastní palmýrskou říši, nezávislý politický útvar, který byl schopen úspěšně bránit východ před útoky perských Sásánovců. Podobně i západní provincie chráněné opevněnou rýnskou hranicí (\"Limes Romanus\") odpadly od Říma a zformovaly tak druhý nezávislý stát na půdě římského impéria, nazývaný dnes galské císařství. Římští císaři byli tehdy až přespříliš zaměstnáni vnitřními hrozbami své moci a obranou Itálie a balkánských provincií na to, aby dokázali zasáhnout proti separatistickým tendencím v odlehlejších částech říše. S těmito zděděnými problémy se Aurelianus musel vypořádávat na počátku svého panování.\n\nPrvním činem nového císaře bylo posílení vlastní pozice v jím kontrolovaných územích. Koncem roku 270 se Aurelianus vypravil do severní Itálie proti Vandalům, Juthungům a Sarmatům (Sarmaty jsou v této době myšleni Gótové, či jiné germánské kmeny, obývající severní Černomoří. Aurelianus se s těmito kmeny za své vlády v roce 270 neutkal), které vypudil za hranice říše (proti Vandalům se Aurelianus nevypravil do severní Itálie, ale do Pannonie, kde svůj tábor zřídil v Siscii, viz Alaric Watson: Aurelian and the Third Century – Sled událostí byl pravděpodobně následující, viz Die Zeit der Soldatenkaiser: Krise und Transformation des Römischen Reiches im 3. Jahrhundert n. Chr. (235-284): Aurelianus nejprve na podzim roku 270 odrazil vpád Juthungů, kteří pronikali přes Raetii do Itálie, pak se vrátil do Říma, kde strávil zimu 270/271, odtud odešel na poč. jara 271 do Pannonie, kde porazil Vandaly. Poté se hned vrací do severní Itálie, kam přes Raetii vpadli Juthungové s Alamanny…dále viz níže), . Císařova autorita byla však brzy oslabena sérií uzurpací – Septimovou, Urbanovou, Domitianovou ( Domitianus nepovstal proti Aurelianovi. Jednalo se o uzurpátora v gallo-římském císařství) a povstáním Felicissima. Ti všichni se pokusili využít nejistého postavení říše a zkázonosného vlivu armády na římskou politiku. Jakožto zkušený voják si byl Aurelianus dobře vědom důležitosti přízně vojáků a jeho propaganda, známá hlavně z nálezů jeho mincí, dokazuje, že se obzvlášť silně ucházel o podporu legií.\n\nHrozba vpádů severních barbarů však nebyla dosud zcela zažehnána. V roce 271 se Alamani vydali na jih do Itálie a po průniku do Pádské nížiny vyplenili mnoho měst. Poté překročili řeku Pád, obsadili \"Placentii\" (dnešní Piacenza) a postupovali vstříc městu Fano. Aurelianus, který mezitím v Panonii dohlížel na ústup Vandalů, se rychle vrátil do Itálie, ale jeho vojsko bylo v lednu 271 Alamany překvapeno a rozdrceno poblíž Placentie. Když zpráva o porážce dorazila do Říma, nastalo ve městě veliké zděšení vyvolané vidinou příchodu barbarů. Nicméně Aurelianus urychleně shromáždil své muže, napadl tábor Alamanů na řece Metauru a rozhodně je porazil v bitvě u Fana. Nato se Alamani stáhli zpět za Pád, kde nad nimi císař zvítězil v bitvě u Pavie. Na oslavu těchto vítězství obdržel Aurelianus titul \"Germanicus Maximus\". Existence germánského nebezpečí přesto zůstávala hluboce uložená v myslích Římanů, pročež se Aurelianus rozhodl postavit kolem Říma hradby, jež jsou od těch dob nazývány Aurelianovými. Následně císař odvedl legie zpět na Balkán, kde se na jaře roku 272 vítězně střetl s Góty, které zahnal za Dunaj. V boji zahynul i samotný gótský náčelník Kannabaudes. Aurelianus poté přijal titul \"Gothicus Maximus\", avšak navzdory vítězství nařídil vyklizení provincie Dácii, jelikož byla na severním břehu Dunaje vystavena nepřetržitým útokům barbarů. Její obrana se mu tudíž jevila jako příliš obtížná a nákladná. Současně nechal přesídlit zdejší romanizované obyvatelstvo na jih do Moesie, jejíž západní část byla reorganizována a přejmenována na provincii \"Dacia ripensis\" s hlavním městem \"Serdica\" (dnešní Sofie).\n\nV roce 272 zaměřil Aurelianus svoji pozornost na ztracené východní provincie, kontrolované nyní palmýrskou říší. Zenobia, vládkyně města Palmýry, si po smrti svého manžela Odaenatha, jenž byl spojencem Římanů, vybudovala na východě vlastní doménu, zahrnující Sýrii, Palestinu, Egypt a velkou část Malé Asie. V době, kdy Aurelianus nastoupil na trůn, přijal Zenobiin syn Vaballathus tituly \"rex\" a \"imperator\" („král“ a „nejvyšší vojenský velitel“). Nicméně Aurelianus neměl v úmyslu smířit se s tímto stavem věcí, nýbrž hodlal proti Palmýře podniknout tažení ihned, jakmile se k němu naskytne příležitost. Malá Asie se poddala římské vládě velice snadno, jelikož většina měst s výjimkou Byzantia a Tyany se Aurelianovi vzdala bez odporu. K pádu Tyany se váže legenda: Aurelianus dosud zničil každé město, které se mu postavilo, avšak Tyanu ušetřil, neboť prý ve snu spatřil velikého filozofa z 1. století Apollónia z Tyany, jehož císař choval v úctě. Apollónios ho prý úpěnlivě prosil slovy: „Aureliáne, toužíš-li po vládě, nebaž po krvi nevinných! Aureliáne, budeš-li dobyvatelem, buď milosrdný!“ Ať už byl pravý důvod jakýkoli, Aurelianus obyvatelům Tyany prominul jejich odboj, což se mu velmi vyplatilo, protože díky jeho umírněnosti mu mnoho východních měst otevřelo své brány.\n\nV téže době se Aurelianovu vojevůdci Probovi vzdal bez boje také Egypt. Po vítězstvích nad Palmyřany u Antiochie a u Emesy dorazilo Aurelianovo vojsko sotva šest měsíců po zahájení tažení k hradbám Palmýry, jež zakrátko kapitulovala. Zenobia se pokusila uprchnout do Persie, byla však Římany chycena a později vedena v ulicích Říma během Aurelianova triumfu. Po menším střetnutí se Sásánovci a po vypuknutí Firmovy vzpoury v Egyptě, Palmýra znovu povstala, ovšem už v roce 273 byla po Aurelianově brzkém návratu do Sýrie dobyta. Tentokrát Aurelianus neprojevil takovou smířlivost a povolil svým vojákům město vydrancovat, z kteréžto katastrofy se Palmýra již nikdy nevzpamatovala.\n\nV roce 274 se vítězný císař obrátil na západ proti galskému císařství. Aurelianus měl v tomto tažení úspěch spíše díky obratnému využití diplomacie než kvůli uplatnění vojenské síly. Galský císař Tetricus byl ochoten vzdát se trůnu a odevzdat vládu v Galii a Británii Aurelianovi, avšak nemohl tak učinit veřejně. Oba se proto zřejmě tajně smluvili, takže když se jejich vojska setkala na poli poblíž Châlons-en-Champagne, Tetricus jednoduše přeběhl do římského tábora, načež Aurelianus lehce porazil proti němu stojící galské vojsko. Tetricus byl za svoji účast na spiknutí odměněn vysokým státním úřadem v Itálii. Aurelianus se pak vrátil do Říma a získal od senátu svůj poslední čestný titul – \"Restitutor Orbis\" („Obnovitel světa“). V čtyřech letech dokázal Aurelianus zabezpečit hranice říše a opět ji sjednotit, čímž římské říši zajistil dalších 200 let existence.\n\nAurelianus se projevil rovněž jako významný a schopný reformátor, jenž nově uspořádal fungování státního mechanismu. Jeho reformy se dotýkaly také hospodářských a náboženských záležitostí. Nechal obnovit řadu veřejných budov, reorganizoval systém zásobování, stanovil pevné ceny pro většinu nejdůležitějších obchodních komodit a stíhal zneužití veřejné moci státními úředníky. Aurelianus upevnil postavení slunečního boha Sola, z něhož učinil hlavní božstvo římského pantheonu. Toto císařovo rozhodnutí bylo oznámeno všem obyvatelům říše, civilistům i vojákům, na východě i na západě. Všichni lidé měli od nynějška věřit v jediného boha, aniž by přitom zavrhli svá vlastní božstva. Střediskem kultu byl nový, bohatě vyzdobený chrám, postavený v Římě z finančních prostředků získaných z kořisti z války proti Palmýře. Ačkoliv se Aurelianus vyhýbal pronásledování stoupenců jiných náboženství, během svého krátkého panování se přesto snažil prosazovat princip „jeden bůh, jedna říše“, který si o několik desetiletí později přivlastnil Konstantin I. Filozof Lactantius dokonce tvrdil, že kdyby bylo Aurelianovi dáno více času, zřejmě by postavil mimo zákon všechny ostatní bohy. Na některých mincích se objevuje Aurelianův titul \"deus et dominus natus\" („bůh a přirozený pán“), který jen v nepatrně pozměněné formě přejal Diocletianus.\n\nVedle mnoha uzurpací a válek spadá do období Aurelianovy vlády také povstání razičů mincí (v roce 271 nebo 274). To vypuklo, když se vysoký finanční úředník (\"rationalis\") Felicissimus, jenž byl zodpovědný za ražbu mincí, vzbouřil proti Aurelianovi. Revolta byla zřejmě důsledkem skutečnosti, že dělníci v mincovnách, včetně jejich představeného Felicissima, byli podezřelí ze zpronevěry stříbra a z produkování méně hodnotných mincí. Aurelianus usiloval o vymýcení těchto nešvarů a předvolal Felicissima k soudu. Nato ale Felicissimus podnítil vzpouru, jež se i přes jeho brzkou smrt či popravu rychle rozšířila ulicemi neklidného hlavního města. Tato nespokojenost měla celou řadu příčin: okupace Egypta Palmyřany vedla k omezení přísunu obilí do „věčného města“, což podlomilo autoritu císaře v očích prostého lidu. Povstání rovněž získalo podporu řady senátorů, pravděpodobně především těch, kteří prosazovali volbu Quintilla, což z nich činilo potenciální oběti Aurelianovy pomsty. Aurelianus však zachoval chladnou hlavu. Městským kohortám doplněným o některé jednotky pravidelného vojska nařídil zaútočit proti vzbouřenému davu. Bitva, svedená na pahorku Caeliu, vyústila v krvavý masakr povstalců, v němž podle některých (zřejmě značně nadsazených) údajů zahynulo kolem 7000 lidí. Mnoho rebelů bylo popraveno, taktéž někteří senátoři byli odsouzeni k smrti.\n\nV důsledku tohoto povstání byla mincovna v Římě následně dočasně uzavřena a současně bylo zřízeno několik mincoven v různých částech impéria. Aurelianova mincovní reforma zahrnovala také zavedení antoniniánu, obsahujícího pouze 5 % stříbra (reformovaný antoninianus obsahoval kolem 5% stříbra, oproti mincím ražených za Claudia II. Gothica – kolem 2 % stříbra – nebo konce vlády císaře Galliena – mezi 1-2 % stříbra). Na těchto mincích bylo vyryto označení (vhodněji – vyraženo) XXI, což znamenalo, že dvacet takových mincí se obsahem stříbra vyrovnalo jednomu starému denáru. (XXI nebylo raženo ve všech mincovnách a ve všech emisích. Např. mincovna v Lugdunu tuto značku nikdy nerazila. Některé emise např. z římské mincovny tuto značku také neuvádějí. Některé mincovny na místo XXI uváděly její řecký ekvivalent, tj. KA – např. Serdica, Tripolis. Teorie, že se 20 takových mincí rovnalo jednomu starému denáru, či bylo svým obsahem stříbra rovno jedné stříbrné minci, je pouze jeden z možných výkladů této značky. Další možnou interpretací je, že 20 takových mincí bylo rovno jednomu aureu, tj. zlaté minci. Jiné teorie hovoří o možnosti, že se jedna taková mince rovnala 20 sesterciím či 20 asům, atd. – viz např: RIC; MIR; Pink Karel: Der Aufbau der römischen Münzprägung in der Kaiserzeit; La ripostiglio della venera; Klaus-Peter Johne, Udo Hartmann, Thomas Gerhardt: Die Zeit der Soldatenkaiser: Krise und Transformation des Römischen Reiches im 3. Jahrhundert n. Chr. (235-284); atd.). Dále byla zavedena rovněž nová, kvalitní zlatá mince. Těmito opatřeními Aurelianus zkrotil inflaci, čímž byla posílena důvěra občanů v hodnotu mincí a oživena peněžní směna.\n\nV roce 275 se Aurelianus vypravil do Malé Asie, kde se hodlal věnovat přípravám na tažení proti Sásánovcům. Ještě předtím však Aurelianus musel v Galii potlačit vzpouru Faustina – pravděpodobně někdejšího Tetrikova důstojníka. Císař byl dále nucen odrazit nájezd barbarů na horním Dunaji. Rychle po sobě jdoucí úmrtí velkokrálů Šápúra I. (272) a Hormizda I. (273) a nástup slabého Bahráma I. vytvořily příznivou situaci k zahájení ofenzívy proti perské říši. Do Persie ale Aurelianus nikdy nedorazil, neboť byl zavražděn, když se v Thrákii (v dnešní evropské části Turecka) chystal přejít do Asie.\n\nJako administrátor postupoval Aurelianus se značnou přísností, přičemž neváhal vystavit tvrdým trestům zkorumpované úředníky a vojáky. Aurelianův tajemník, nazývaný Zósimem Eros, prý císaři v nějaké drobné záležitosti zalhal. Ze strachu z potrestání padělal tento tajemník dokument se soupisem jmen vysokých státních úředníků určených císařem k popravě, jejž poté ukázal \"notariu\" Mucaporovi. Ten spolu s jinými vysoce postavenými důstojníky pretoriánské gardy v září roku 275 Aureliana zavraždil ve městě \"Caenophrurium\". Aurelianovi nepřátelé v senátu ihned prokleli císařovu památku přijetím \"damnatio memoriae\", které však bylo ještě před skončením roku odvoláno. Aurelianus tak byl stejně jako většina ostatních císařů prohlášen za boha – \"Divus Aurelianus\". Ulpia Severina, Aurelianova manželka a od roku 274 také augusta, prý během krátkého období do nástupu Marca Claudia Tacita fakticky vykonávala funkci římského císaře.\n\n\n\n"}
{"id": "228370", "url": "https://cs.wikipedia.org/wiki?curid=228370", "title": "Maxmilián Josef Bavorský", "text": "Maxmilián Josef Bavorský\n\nMaxmilián Josef (\"Maximilian Herzog in Bayern\", též \"Maxmilián Josef Bavorský\") (4. prosince 1808, Bamberk – 15. listopadu 1888, Mnichov) byl bavorský vévoda z vedlejší falcké rodové linie Wittelsbachů z Birkenfeldu-Zweibrückenu, jehož titul formálně zněl vévoda v Bavorsku (nikoli tedy vévoda Bavorský „\"von Bayern\"“, ale „\"in Bayern\"“). Od roku 1845 užívali členové této větve oslovení „\"královské Výsosti\"“. Otec císařovny Alžběty, zvané Sisi.\n\nŠlo o syna bavorského vévody Pia Augusta a jeho ženy Amálie Luisy, princezny a vévodkyně z Arenbergu.\n\nJeho výchovy se finančně ujal bavorský král Maxmilián I. Josef. V roce 1817 nastoupil Max do mnichovského Královského výchovného ústavu pro studující, kde se v něm probudil velký zájem o literaturu – sám se začal v průběhu studia věnovat literární činnosti. Od roku 1825 navštěvoval přednášky na univerzitě v Landshutu a v Mnichově. V té době se stal Max také majitelem 9. řadového pěšího pluku.\n\nV roce 1828 se oženil se sestřenicí svého otce Ludovikou Vilemínou, dcerou krále Maxmiliána I. Josefa. Tento sňatek byl dohodnut již v době, kdy byli budoucí novomanželé ještě dětmi. Max a Ludovika Vilemína spolu nakonec měli devět dětí, z nichž do historie nejvýrazněji zasáhla jejich dcera Alžběta, manželka císaře Františka Josefa I. Jejich manželství bylo ale po celou dobu nešťastné. Max měl řadu milenek a nebyl vůbec rodinný typ. Svým nemanželským dětem často věnoval větší pozornost než dětem manželským. Navíc z tehdejšího hlediska byl podivín – etiketa mu moc neříkala, rád se oblékal do lidového kroje a udržoval styk s prostými lidmi a měšťany, což mu jeho příbuzní nemohli odpustit. Ve svém oblíbeném paláci v Possenhofenu kolem sebe shromažďoval umělce a vědce, sám psal pod pseudonymem \"Phantasus\" básně, novely a dramata. Byl považován za veselého kumpána – rád dobře jedl a pil a na hostinách pro přátele nešetřil. Založil „stolní společnost“, jejíž smysl spočíval v tom, že v roli krále Artuše předsedal svým čtrnácti přátelům a vzájemně soutěžili v tom, kdo víc sní a vypije, případně kdo uloví víc zvěře na honu. V roce 1845 vstoupil do společnosti \"Stará Anglie,\" která měla za úkol pečovat o družnost a humor. Byl také velkým znalcem a podporovatelem bavorské lidové hudby a údajně velmi dobře hrál na citeru. Právě jeho družnost a nenucené užívání radovánek stálo v cestě spokojenému manželství – jeho žena uvažovala vždy spíše prakticky a střízlivě.\n\nV červnu roku 1888 ho postihl první záchvat mrtvice. Na následky dalšího záchvatu zemřel 15. listopadu 1888.\n\nV roce 1828 se oženil s nejmladší dcerou bavorského krále Maxmiliána I. Josefa, Ludovikou a měl s ní devět dětí:\n"}
{"id": "228375", "url": "https://cs.wikipedia.org/wiki?curid=228375", "title": "Kininvie", "text": "Kininvie\n\nKininvie (čti: kinynví) je skotská palírna společnosti William Grant & Sons Ltd nacházející se ve městě Dufftown v hrabství Morayshire, jež vyrábí skotskou sladovou whisky.\n\nPalírna byla založena v roce 1990 společností William Grant & Sons a produkuje čistou sladovou whisky. Tato palírna má jednu destilační budovu a krčí se za palírnou Balvenie, v níž probíhá všechno ostatní. Produkuje whisky značky Kininvie, jejíž první destilace proběhla 4. srpna 1990. Celá produkce se používá do míchaných whisky Clan MacGregor. Cílem je u této whisky stáčet desetiletou sladovou s dubovou příchutí.\n\n\n"}
{"id": "228380", "url": "https://cs.wikipedia.org/wiki?curid=228380", "title": "Powerage", "text": "Powerage\n\nPowerage je páté studiové a zároveň čtvrté mezinárodně vydané album australské hard rockové kapely AC/DC. Album bylo vydáno v květnu 1978. Autory písní jsou Angus Young, Malcolm Young a Bon Scott. Bratři Youngovi označují album za své oblíbené, velké oblíbenosti se album těší i u fanoušků.\n\n\"Powerage\" bylo znovuvydáno v roce 2003 v rámci série \"AC/DC Remasters\".\n\n\n\n\n"}
{"id": "228381", "url": "https://cs.wikipedia.org/wiki?curid=228381", "title": "Alois Mudruňka", "text": "Alois Mudruňka\n\nAlois Mudruňka (12. září 1888, Uhersko u Pardubic – 3. dubna 1956, Praha) byl český malíř a grafik, pedagog na Uměleckoprůmyslové škole v Praze.\n\nZ četných grafických prací je nejznámější první papírová dvacetikoruna Československa, platná v období 1926–1945. Dále je znám jako spoluautor československé papírové desetikoruny, platné v období 1927–1945, a jako autor příplatkových přetisků na československé poštovní známky z roku 1920.\n\n\n\n\n"}
{"id": "228386", "url": "https://cs.wikipedia.org/wiki?curid=228386", "title": "If You Want Blood You've Got It", "text": "If You Want Blood You've Got It\n\nIf You Want Blood You've Got It je první živé album australské hard rockové kapely AC/DC vydané v roce 1978. Autory všech písní jsou Angus Young, Malcolm Young a Bon Scott.\n\nAlbum bylo nahráno v roce 1978 při turné k albu \"Powerage\". Album obsahuje písně z alb \"T.N.T.\", \"Dirty Deeds Done Dirt Cheap\", \"Let There Be Rock\" a \"Powerage\". Jde o poslední album z éry Bona Scotta, které produkovali Harry Vanda a George Young, kteří produkovali všechna předchozí alba kapely.\n\n\n\n"}
{"id": "228387", "url": "https://cs.wikipedia.org/wiki?curid=228387", "title": "Karavan", "text": "Karavan\n\nKaravan (obytný přívěs) je přípojné vozidlo za osobní nebo jiné vozidlo vybaveným tažným zařízením. Dle podvozku, souvisejícím s celkovou hmotností, jsou karavany bržděné a nebržděné. Bržděné jsou vybaveny tzv. nájezdovou brzdou.\n\nVětšina dnešních karavanů je standardně vybavena kuchyní obsahující dřez, tekoucí vodu, plynový vařič, lednici s trojkombinací (dle zdroje napájení 12 V, 230 V, plyn), koupelnou s chemickým WC a umyvadlem, většinou plynovým topením (může být i elektrické), u větších karavanů samostatnou ložnicí, u menších je stolek po rozložení sloužící jako postel. Nadstandadrdní výbava může zahrnovat např. rozvody teplé vody vč. bojleru (el. nebo plynový), sprchu v koupelně, klimatizaci, solární panel apod.\n\nV karavanech bývají rozvody 12 V i 230 V. Pro 12 V většinou slouží nástavbová baterie, karavan může být napájen i z vozidla tzn. 12 V. V současné době může být v karavanech tzv. měnič napětí, který z 12 V stejnosměrných „vyrábí“ 230 V střídavých. Další možností je vestavba takzvané přívodky, která umožní napojit palubní 230 V rozvod karavanu prodlužovacím přívodem do běžné elektrické zásuvky. Potom je možné používat v karavanu běžné elektrické spotřebiče.\n\nStěny karavanů jsou tvořeny tzv. sendviči. Vnější strana je z hliníkového plechu, vnitřní strana bývá obložena slabou překližkou. Prostor mezi je vyplněn polystyrenem. Pro nábytek se používají lehké překližky.\n\n\n"}
{"id": "228389", "url": "https://cs.wikipedia.org/wiki?curid=228389", "title": "Antonov An-124", "text": "Antonov An-124\n\nAntonov An-124 Ruslan (v kódu NATO: \"Condor\") je strategický transportní letoun. Do příchodu stroje Boeing 747-8F byl An-124 po 30 let největším sériově vyráběným nákladním letadlem a druhým největším ve službě, po An-225, který ovšem nebyl sériově vyráběn (pouze jeden letuschopný kus a z velké části založený na An-124).\nAn-124 je hornokřídlý čtyřmotorový letoun s klasickými ocasními plochami s mnohokolovým podvozkem příďového typu. Trup je hermetizovaný, rozdělený na dvě paluby. Nákladní prostor má délku 36,5 m, šířku 6,4 m a výšku 4,4 m, objem převyšuje 1000 m³, nosnost 120 tun.\n\nVznikl v Antonovově konstrukční kanceláři. První prototyp, za jehož řízení usedl zkušební pilot V. Těrskij, vzlétl 26. prosince 1982 v Kyjevě. S tímto letounem bylo ustanoveno 21 světových rekordů (mimo jiné v nosnosti – 171 219 kg do výšky 10 750 m, vzdálenost 21 180,92 km na uzavřené trati). V roce 1985 byl poprvé představen na výstavě v Paříži druhý prototyp Ruslanu (CCCP-82002) a na začátku roku 1986 začala sériová výroba. V roce 1992 proběhla certifikace civilní verze.\n\n\n\n\n\n\n"}
{"id": "228394", "url": "https://cs.wikipedia.org/wiki?curid=228394", "title": "Společnost katolického apoštolátu", "text": "Společnost katolického apoštolátu\n\nSpolečnost katolického apoštolátu \"(Societas Apostolatus Catholici, SAC, pallotini)\" je řeholní kongregací katolické církve, založená roku 1835 římským knězem Vincentem Pallottim.\n\nJedním z mnoha možných příkladů činnosti kongregace je pallotinská misie v Kamerunu, založená roku 1890 v tehdejší německé kolonii.\n\nPallotini také zřizují školy, např. v USA (St. Vincent Pallotti High School, Laurel, Maryland) či v Německu (gymnázium v Bruchsalu).\n\nV České republice kongregace v roce 2008 spravovala dvě farnosti, Fulnek a Starou Boleslav, ke konci roku 2008 Starou Boleslav opustila a přesídlila do farnosti Jámy.\n\n"}
{"id": "228395", "url": "https://cs.wikipedia.org/wiki?curid=228395", "title": "Sýpky (Jaroměřice nad Rokytnou)", "text": "Sýpky (Jaroměřice nad Rokytnou)\n\nSýpky bývalé \"Ústřední vojenské zásobárny\" v Jaroměřicích nad Rokytnou jsou kulturní památkou z poloviny 17. století.\n\nBudovu sýpky nechal zbudovat první questenberský majitel Jaroměřic \"Gerhard Questenberk\" v roce 1642; byl to čas třicetileté války a ta její dokončení oddálila na rok 1648.\nSýpku tedy dobudovali až za vlády Gerhardova nástupce \"Jana Antonína\", a to pouze její východní křídlo orientované od jihojihozápadu k severoseverovýchodu. Sýpka poté sloužila Ústřední vojenské zásobárně, vyráběl se v ní i střelný prach, a byla proto střežena vojenským oddílem.\nNa rozdíl od jiných staveb přečkala sýpka staletí v podstatě nezměněné podobě. Její budovu najdeme i na lunetě zachycující Jaroměřice před jejich rozsáhlou barokní přestavbou započatou začátkem 18. století \"Janem Adamem Questenberkem\".\n\nI když byla stavba veliká, někdy ji přetěžovali, a tak došlo roku 1723 k jejímu poškození.\nJan Adam tedy nechal sýpku obnovit (došlo k vyztužení trámoví) a v pravém úhlu k dosavadní budově přikázal přistavět nové stejně vysoké křídlo.\nV této stavbě, kterou projektoval \"Tobiáš Gravani\", našel byt i panský obročí.\n\nSýpky se později staly skladištěm \"Hospodářského družstva\". Jako kulturní památka byly klasifikovány v roce 1958.\n\nPřízemí budovy má klenutou klenbu posazenou na statných pilířích. Poschodí drží silné dubové sloupy s vyřezanou patkou a hlavicí.\nZa trámoví posloužilo dubové a jedlové dřevo. Toto technické provedení bylo jedním z důvodů, proč byl objektu přiznán status kulturní památky.\nKamenné jsou zárubně dveří, oken a klenutí; na zárubeň v průjezdu stavebníci vytesali letopočet s iniciály Gerharda Questenberka.\n"}
{"id": "228400", "url": "https://cs.wikipedia.org/wiki?curid=228400", "title": "Stowe (Vermont)", "text": "Stowe (Vermont)\n\nStowe je město ve státě Vermont ve Spojených státech amerických. Žije v něm 4300 obyvatel, je významným celoročním turistickým střediskem.\n\nZákladem hospodářství Stowe je turistika. Pozornost přitahuje například Trapp Family Lodge, americké sídlo rodiny von Trappových, uprchlých před druhou světovou válkou z Rakouska, jejichž osudy proslavil muzikál The Sound of Music. Je jedním ze středisek mozartovského hudebního festivalu ve Vermontu.\n\nNejpopulárnější formou rekreace je ve Stowe lyžování, zdejší lyžařská střediska zaměstnávají většinu obyvatel.\n\nPrůmyslová výroba ve městě po zavření továrny \"Tubbs Snowshoe\" prakticky neexistuje.\n\nLyžařský areál se nachází na svazích nejvyšší hory státu Vermont, na Mount Mansfield vysoké 1339 m.\n\nCykloturistice je určená Stoweská rekreační cesta (\"Stowe Recreation Path\") dlouhá 8,53 km. Dokončena byla v roce 1989 a je obyvateli často považována za největší přínos pro město v posledních letech.\n\nVe městě se nachází Severoamerická hokejová akademie NAHA, jediná specializovaná střední škola svého druhu ve Spojených státech, která vychovává špičkové hokejistky v jejich věku. Do roku 2007 škola umístila necelou stovku hráček do univerzitních klubů, některé se prosadily v reprezentacích Kanady nebo Spojených států.\n\nPro zápas semifinále Fed Cupu mezi Spojenými státy a Ruskem, které se hrálo v červenci 2007, byl vybudován tenisový stadion s kapacitou 4100 míst v areálu zdejšího tenisového klubu.\n\n\n"}
{"id": "228401", "url": "https://cs.wikipedia.org/wiki?curid=228401", "title": "Esejci", "text": "Esejci\n\nEsejci (někdy také eséni či esséni) byli členové asketického apokalyptického mesianistického hnutí antického judaismu, které vzniklo v polovině 2. stol. př. n. l. a zaniklo roku 68 zničením jejich sídliště v Kumránu. O hnutí se zmiňují již starověcí autoři, v současné době byl zájem o ně probuzen nálezem svitků od Mrtvého moře a archeologickým průzkumem Kumránu.\n\nNázev „esejci“ (řec. \"essaioi\") zřejmě nepochází od esejců samotných, ale byli tak pojmenováni jinými. Výraz je odvozen zřejmě od aramejského \"chasajja\" („lékaři“) nebo \"hesi´im\" (\"zbožní\"). Jelikož počáteční \"ch\" nebo \"h\" bylo vyslovováno hluboko v krku a řečtina pro ně neměla ekvivalent, bylo vynecháno. Esejci samotní se zřejmě označovali jako \"Jachad\", což znamená „spolek“, „unie“, „společenství“.\n\nZe starověkých autorů se o esejcích zmiňuje Plinius starší, který mluví o skupině „bez žen a veškeré sexuální lásky, bez peněz, jen ve společnosti palem.“ Filón Alexandrijský, řecký Žid, viděl esejskou komunitu v širších souvislostech, a tak zmiňuje navíc i počet esejců – 4000 mužů, kteří „žijí v řadě judských měst a také v mnoha vesnicích a osadách.“ O stejném počtu se zmiňuje i Josephus Flavius, který navíc mezi esejci strávil nějakou dobu (stejně jako u saduceů a farizeů). Dílo Josepha Flavia parafrázoval o něco později Hippolytus (cca 170–236), čerpal však zřejmě i z jiných pramenů, protože popisuje navíc např. esejské stolování.\n\nDějiny esejského hnutí jsou dosti nejasné – kvůli jejich uzavřenosti se o nich příliš mnoho zpráv nezachovalo. Brzy po objevení svitků od Mrtvého moře byla komunita v Kumránu ztotožněna s esejci. V průběhu let se vyskytli vědci, kteří odmítali esejce a Kumránce ztotožňovat, nicméně nedokázali vyvrátit předkládané důkazy, natož pak přinést své vlastní přesvědčivé důkazy. Dnes je proto obecně přijímáno, že Kumrán obývali skutečně esejci a nikoli nějaká jiná sekta, že svitky do kumránských jeskyní uložili esejci a že velkou část, snad většinu, i sami sepsali.\nLiteratura, kterou po sobě esejci zanechali (tzv. Svitky od Mrtvého moře) – sice krom jiného obsahuje i jejich vlastní literaturu, v té však většinou místo vlastních jmen používají přezdívky („Učitel spravedlnosti“, „Zločinný kněz“, „Muž lži“), takže je velmi obtížné konkrétní události do dějinného rámce zařadit. Jistou pomocí jsou výsledky archeologického výzkumu v esejském sídlišti Kumránu, zejména mince a paleografická datace svitků, ale i tyto prostředky mají meze.\n\nSamotní esejci popisují v Damašském dokumentu své počátky takto: 390 let poté, co Babyloňané dobyli Jeruzalém, tedy roku 196 př. n. l. se vyskytli lidé, kteří se chtěli řídit zákonem Božím, avšak ve své touze tápali. Po dvaceti letech se však objevil „Učitel spravedlnosti“, který dal hnutí pevný směr. Toto hnutí lze zřejmě ztotožnit s hnutím tzv. chasidim (dosl. „zbožní“), které se angažovalo za makabejského povstání (167–161 př. n. l.) proti Seleukovcům. Odpovídalo by tomu i shodné pojmenování esejců a chasidim.\n\nHnutí však nebylo přijato a zvedl se proti němu odpor, skupina se proto uchýlila do „země damašské“ a vstoupili do „Nové smlouvy“. Po čtyřiceti letech (tedy roku 136 př. n. l.) se však část mužů, vedených „Mužem lži“, od skupiny odtrhla – zřejmě šlo o farizeje, kteří zřejmě vystřízlivěli z nenaplněných apokalyptických představ (odtud také může pocházet název farizeů – „oddělení“). Esejci pak také později farizeje kritizovali jako „hledače hladkosti“ či „přemisťovatele mezníků“ (jelikož přizpůsobovali příkazy Tóry tehdejším podmínkám).\n\nDalší vývoj je zřetelný z nálezů mincí v Kumránu – první pocházejí z období vlády Jana Hyrkána (134–103 př. n. l.), menší osídlení však v Kumránu mohlo existovat i dříve. Někdy mezi lety 39-31 však esejci Kumrán opustili. Důvod není zcela jasný – mohlo to být kvůli nájezdu Parthů anebo zemětřesení, které sídliště poničilo. V tu dobu se zřejmě těšili přízni Heroda Velikého a žili těsně u hradeb Jeruzaléma, kde se po nich dochovaly nádrže, podobné těm kumránským. Do Kumránu se esejci vrátili po Herodově smrti (4 př. n. l.) a sídliště obnovili. Během První židovské války, roku 68, však bylo nakonec kumránské sídliště zničeno římským vojskem, které zde zanechalo na několik let posádku. S Kumránem zaniklo také esejské hnutí. Některé teorie předpokládají, že dnešní Mandejci jsou pozůstatkem uprchlých zbytků Esejců.\n\nAčkoli Plinius a Filón uvádějí, že esejci žili v celibátu, realita byla jiná. Na místech, která byla vystavena očím pozorovatelů nejvíce, v Kumránu a Jeruzalémě, esejci skutečně žili bez žen. Úsek z Tóry požadoval, aby se Židé při putování pouští tři dny zdrželi pohlavního styku před tím, než se setkají s Bohem. Jelikož Kumrán a Jeruzalém byla místa Boží přítomnosti, vztáhli esejci tento příkaz i na ně. V judaismu byl (a doposud je) celibát něčím nezvyklým, v Tanachu vlastně není doložen celibát celoživotní. Objevují se tedy domněnky, že v celibátu žila pouze kněžská elita nebo že esejci zůstávali v Kumránu a Jeruzalémě jen po nějakou dobu a pak se vraceli do „táborů“ po celé zemi ke svým ženám. Každopádně mimo tato dvě svatá místa žili esejci v manželství.\n\nMezi esejci byla hierarchie, trvalo několik let, než byl nově příchozí do esejského společenství plně přijat. Přední postavení měli členové z kněžských rodů, kteří nesouhlasili se saduceji a oddělili se od nich. Kult prováděný saduceji pak považovali za nesprávný, stejně jako jimi užívaný lunární kalendář – esejci užívali solární kalendář, který měl 364 dní (jeho výhodou bylo, že každý rok připadaly svátky na stejné dny v týdnu).\nŽivot komunity byl podřízen přísnému řádu. Denně prováděli rituální omytí vodou, konali společné modlitby a jedli pospolu. Po většinu dne pak pracovali, večer (a po část noci) studovali svitky. Majetek měli zřejmě společný, byť jistá část majetku byla soukromé povahy – v otázce majetkového vlastnictví není zcela jasno. Společným vlastnictvím se vyznačovalo zejména kumránské společenství, kde majetek spravoval určený správce. „Správa majetku měla zabránit především tomu, aby zboží nebylo poskvrněno, resp zaručit, že v obci používaný majetek odpovídá předpisům o čistotě.“\n\nŽádný spis nalezený v Kumránu nepodává esejské učení soustavně a uceleně. Mnohé pasáže svitků jdou proti sobě, což je dáno dvousetletým vývojem. Základní prvky esejského učení však lze docela dobře rozpoznat.\n\nEsejské hnutí bylo především apokalyptické – očekávalo zásadní zvrat, Boží zásah, při kterém zanikne Chrám, znečištěný bohoslužbou saduceů, a následně sestoupí z nebe Chrám nový. To bude doprovázeno bojem mezi silami dobra („syny světla“, tj. esejci) a silami zla („syny tmy“, tj. všichni ostatní). Zároveň se také objeví nejprve prorok, který zvěstuje příchod mesiáše, a následně přijde davidovský (královský) a áronovský (kněžský) mesiáš.\n\nNejde však o dualismus ontologický – síly dobra a zla nejsou v esejském pojetí rovnocenné, obě stvořil Bůh, který všemu svrchovaně vládne. Bůh rovněž stanovil předem, že síly dobra zvítězí. Protiklad mezi esejci a „těmi ostatními“ byl vyjádřen i v Řádu Jednoty: členové mají „plnit příkazy dané od Boha skrze Mojžíše a proroky, milovat všechny syny světla a nenávidět všechny syny tmy.“\n\nBrzy po objevení svitků se objevila nejrůznější očekávání. Mnoho esejského bylo totiž velmi podobné křesťanskému, byly i takové názory, které říkaly, že Ježíš byl esejec, a že křesťanství tedy vlastně nepřineslo nic nového.\n\nJežíš měl s esejci jistě mnohé styčné body (zejména očekávání Božího království). Co však bylo typicky esejské, odmítal – vystupoval veřejně, setkával se s celníky a hříšníky. Nenávist esejců vůči všem, kteří nepatří do stejné názorové skupiny, Ježíš výslovně zavrhoval a přikazoval lásku ke všem lidem, i k nepřátelům. Očekávání blízkého příchodu Božího království mělo pro Ježíše také jiné vyústění – zatímco esejci příkazy Tóry radikálně vyostřili, Ježíš tyto příkazy relativizoval a, podle křesťanů, ukazoval jejich podstatu.\n\nDiskuse mezi prvními křesťany a židy se nevedla ani tak o Ježíšových zázracích či o prázdném hrobě po jeho ukřižování, jako spíše o to, zda tyto činy a události jsou ve shodě s tím, co říká Písmo. Židovské chápání mesiáše se s Ježíšovou smrtí neshodovala ani v nejmenším, vždyť ten, kdo byl pověšen na kůl, byl dokonce proklet Bohem. Křesťané však místo z knihy Izajáš o trpícím Božím služebníkovi vztáhli právě na Ježíše a začali je interpretovat mesiášsky.\n\nKřesťanská zvěst o tom, že mesiáš již přišel, musela bezpochyby vyvolat velký ohlas, zejména u esejců, kteří mesiáše nedočkavě očekávali. Někteří esejci se ke křesťanství skutečně přidali. Křesťanská komunita v Jeruzalémě v mnohém napodobovala esejské uspořádání společenství, spíše šlo však o rivalitu, snahu ukázat, že pravé společenství („jachad“) je to křesťanské, nikoli esejské.\n\nKřesťané a esejci byli tedy dvěma svébytnými názorovými proudy tehdejšího judaismu, veškeré teorie o tom, že křesťanství je pouhou odnoží esejského hnutí, se ukázaly jako nepodložené. První křesťané nebyli esejci a esejci se náhle neproměnili v křesťany.\n\n\n"}
{"id": "228403", "url": "https://cs.wikipedia.org/wiki?curid=228403", "title": "Točna (železnice)", "text": "Točna (železnice)\n\nTočna je zařízení, které na železnici zajišťuje otáčení vozidel, především lokomotiv. Patřila k obvyklému vybavení výtopen s půlkruhovými remízami, kde umožňovala vjezd na mnoho stání uspořádaných paprskovitě kolem točny, existovaly ale i samostatné točny s minimem kolejí po obvodu. Před vynálezem výhybky roku 1832 byla nádraží vybavena točnami, které umožňovaly přesuny vozidel mezi jednotlivými kolejemi. Toto použití přežilo až do nedávné minulosti na důlních a podobných drážkách, kde se ručně posunovaly jednotlivé vozíky. Hlavním účelem točny však bylo otáčení parních lokomotiv, které měly při jízdě tendrem vpřed omezenou maximální rychlost.\n\nV provozu normálně rozchodné železnice se používaly dva základní druhy točen:\n\nKromě kruhových točen se vyskytují i točny segmentové, které neslouží k otáčení vozidel, ale k přesunu vozidel mezi jednotlivými kolejemi tam, kde nebylo místo pro výhybku a výtažnou kolej. Segmentová točna je k vidění například na nádraží v Žitavě.\n\nPřed příjezdem lokomotivy je točna natočena do správného směru a zajištěna vysunutím jazyka z točny. Jazyk je spojen s návěstidlem, které povolí nájezd na točnu. Podobně se řídí i odjezd.\n\n"}
{"id": "228406", "url": "https://cs.wikipedia.org/wiki?curid=228406", "title": "Stowe", "text": "Stowe\n\nSlovo Stowe má několik významů:\n\n"}
{"id": "228408", "url": "https://cs.wikipedia.org/wiki?curid=228408", "title": "Glendullan", "text": "Glendullan\n\nGlendullan je skotská palírna společnosti United Distillers & Vintners nacházející se ve městě Dufftown v hrabství Banffshire, jež vyrábí skotskou sladovou whisky.\n\nPalírna byla založena v roce 1897 Williamem Williamsem a produkuje čistou sladovou whisky. Tato palírna leží na opačné straně od palírny Balvenie než palírna Kininvie. Glendullan od roku 1972 vyrobila tři odlišné druhy whisky. Stalo se tak díky nově postavené destilační budově a mícháním s whisky ze staré budovy. Produkuje whisky značky Glendullan, což je 12letá whisky s obsahem alkoholu 43%. Část produkce se používá do míchaných whisky. Tato whisky je chuťově hutná a zároveň suchá.\n\n\n"}
{"id": "228410", "url": "https://cs.wikipedia.org/wiki?curid=228410", "title": "Turbogenerátor RP4", "text": "Turbogenerátor RP4\n\nTurbogenerátor RP4 byl spolu s podobbným typem FIS-TD nejobvyklejším turbogenerátorem osazovaným na parní lokomotivy ČSD. Oba generátory měly elektrický výkon 500 W a napětí 24 V. Sloužily k napájení reflektorů, návěstních světel a osvětlení kabiny a přístrojů. Pracovní otáčky jsou 1800 ot/min (RP4), resp. 2500 ot/min (FIS-TD)\n\nTurbína obou generátorů má jediné oběžné kolo, na kterém však probíhá celkem sedminásobná expanze páry. Pára je pomocí postupně se rozšiřujících kanálů ve skříni generátoru přiváděna na obvod oběžného kola vícekrát. Využitá pára je odváděna krátkou trubkou nad tělo generátoru. Ten bývá obvykle montován na kotel před budku, výfuk je proto třeba odvést tak, aby pára obsluze lokomotivy nebránila ve výhledu.\n\nElektrickým generátorem je dynamo s automatickou regulací. Celý turbogenerátor je vestavěn do kompaktní skříně. \n\n\n"}
{"id": "228418", "url": "https://cs.wikipedia.org/wiki?curid=228418", "title": "Frýdlant nad Ostravicí", "text": "Frýdlant nad Ostravicí\n\nFrýdlant nad Ostravicí (německy \"Friedland (an der Ostrawitza)\") je město ležící po obou stranách historické moravsko-slezské zemské hranice v podhůří Moravskoslezských Beskyd. Má obyvatel. Obec se nachází v údolí řeky Ostravice při úpatí nejvyšší hory Beskyd – Lysé hory v průměrné nadmořské výšce 360 metrů. Díky své poloze bývá nazýván vstupní bránou do Moravskoslezských Beskyd. Frýdlant býval průmyslovým centrem oblasti proslulým svou železářskou výrobou (srov. městský znak), dnes se však orientuje i na cestovní ruch. Jméno města má původ v němčině a vzniklo složením ze dvou slov: \"Land\" (země) a \"Frieden\" (pokoj, klid).\n\nDo přelomu 12. a 13. století bylo území dnešního Frýdlantu a jeho okolí hustě zalesněno, ale oblast už byla řídce osídlena. Toto převážně lesnaté území plnilo funkci tzv. pohraničních hvozdů, dělících Moravou, kterou v polovině 10. století vojensky ovládli Přemyslovci, a původně nezávislého a pohanského Slezska, které si koncem 10. století podmanili polští Piastovci.\n\nMoravsko-slezská hranice byla původně určená hřebenem hory Ondřejník a území dnešního města tak leželo na slezské straně této hranice. Souvislejší osidlování severovýchodního cípu Moravy začalo v druhé polovině 13. století, kdy král Přemysl Otakar II. toto území udělil v léno olomouckému biskupství a pověřil jeho osídlením tehdejšího olomouckého biskupa Bruna ze Schauenburku (v úřadě 1245–1281) S osídlováním bylo nutné přesněji vymezit zemskou hranici – proto Přemysl Otakar II., ovládající i část Slezska, rozhodl roku 1256 v územním sporu mezi opolským knížetem Vladislavem a olomouckým biskupem Brunem, že moravsko-slezskou hranici bude nově tvořit řeka Ostravice.\n\nV letech 1285–1300 vzniká osídlením tohoto území léno Místecko-Frýdlantské. K roku 1300 je zaznamenán \"Jindřich z Frýdlantu\", o němž se předpokládalo, že pocházel z rodu Stangů, a že tedy Frýdlant musel být založen v poslední třetině 13. století. Je však možné, že byl příslušníkem rodu Ronovců, kteří pocházeli z Frýdlantu v Čechách (v takovém případě by jméno Frýdlant bylo přeneseno z Čech na Moravu a Frýdlant mohl být založen později, cca ve 14. století). Roku 1402 prodává tehdejší držitel Lacek z Kravař léno tehdejšímu držiteli frýdeckého panství, jehož součástí bylo až do roku 1581, kdy olomoucký biskup Stanislav Pavlovský připojuje léno ke svému hukvaldskému panství. O rok dříve byl ve Frýdlantu postaven dřevěný kostelík z roku 1580 zasvěcený sv. Bartoloměji, který byl v letech 1672–1690 přestavěn na kamenný.\n\nNa území města stávaly tři opevněné tvrze. Na moravském území to byla tvrz v oblasti dnešní Dukelské ulice. Na slezském území stály další dvě tvrze – jedna v oblasti Zimníku na vyvýšenině u řeky za lávkou pro pěší a druhá na území Nové Vsi. Původní frýdlantský kostel stával v místech dnešní kapličky na kamenci a domu čp. 493. na dodnes patrném mírném návrší vyvýšeném nad úroveň okolního terénu.\n\nObyvatelstvo se živilo převážně zemědělstvím a dřevorubectvím, a to až do 17. století. V letech 1618–1620 vznikly na frýdlantském katastru železárny a v posledních letech třicetileté války byly založeny hamry. V roce 1675 byly hamry zmodernizovány a Frýdlant se stal jedním z moravských hutních center. Kromě hamrů prosperovala ve druhé polovině 17. a v 18. století ve Frýdlantu i ruční výroba papíru.\n\nDne 7. září 1848 byla zrušena robota i dědičná práva fojtů a rychtářů obcí. V prvních volbách do obecního zastupitelstva bylo zvoleno bylo 18 zástupců a prvním starostou se stal Štěpán Kerlín. Hutnictví se v 19. století zaměřilo na slévárenskou produkci umělecké litiny, kamen, později i smaltovaného nádobí a vybraných strojírenských výrobků. Po první světové válce bylo roku 1920 započato s elektrifikací městečka. Za první autobusovou linku v českých zemích je považována doprava, kterou v roce 1907 provozoval soukromník z Frýdlantu nad Ostravicí do Horní Čeladné.\n\nFrýdlant nad Ostravicí byl z městyse na město povýšen 12. října 1948. Od 1. února 1949 až do 30. června 1960 byl začleněn do okresu Frenštát, poté do okresu Frýdek-Místek.\n\n\n\nPři sčítání lidí v roce 2011 bylo ve městě oficiálně napočítáno 7 bezdomovců.\n\nVe městě působí mimo jiné tyto křesťanské církve či organizace: Církev Adventistická , Církev Bratrská , Církev Římsko-Katolická , Křesťanská akademie mladých (KAM) \n\nVe městě je návštěvníkům poskytnuto různorodé kulturní využití. Své sídlo zde má pěvecký sbor, folklórní sdružení a dvě dechové hudby. Památník zdejšího umělce Ferdiše Duši je uzavřen a část tamní sbírky byla přestěhovaná do Galerie uměleckého smaltu a litiny v Kulturního domě. Galerie byla v loňském roce díky spolufinancování EU rozšířena a doplněna o další exponáty uměleckého smaltu a litiny.\n\nPoblíž pošty v přilehlém parčíku se nachází socha „Květ“, která je ranou tvorbou dnes v mezinárodním měřítku působící známé umělkyně Magdaleny Jetelové.\n\n\nKromě kultury nabízí Frýdlant nad Ostravicí i sportovní vyžití. Místní slogan „Frýdlant nad Ostravicí – brána Beskyd“ upozorňuje na okolní přírodu a beskydské hory, které nabízí možnost pěší turistiky nebo cyklistiky, sjezdové nebo běžecké lyžování. Ve Frýdlantě si lze kromě procházek přírodou zahrát tenis, na písčitých hřištích plážový volejbal (např. zdarma přístupné hřiště u horního frýdlantského splavu), ke koupání lze využít řeku Ostravici se splavy a umělými či přírodními peřejemi, nebo ostravickofrýdlantská koupaliště. Ve Frýdlantě působí i několik sportovních klubů a spolků: skautský oddíl Junák, oddíl \"Divočáci\" (Asociace turistických oddílů mládeže), Klub českých turistů, 1. Beskydský Fotbalový Klub, Basketbalový klub Frýdlant nad Ostravicí, sportovní klub stolního tenisu, tělocvičná jednota TJ Sokol.\n\nSportovními osobnostmi z Frýdlantu nad Ostravicí jsou silniční cyklista Vlastibor Konečný (bronzová medaile z OH v Moskvě 1980 z časovky družstev mužů a 17. místo v individuálním závodě, v kterém porazil slavného Olafa Ludwiga nebo pozdějšího vítěze Tour de France Stephena Roche) a Marie Hrachová, nejúspěšnější česká a československou stolní tenistka za posledních bezmála 30 let.\n\n\n"}
{"id": "228422", "url": "https://cs.wikipedia.org/wiki?curid=228422", "title": "Broumov", "text": "Broumov\n\nMěsto Broumov ( ) se nachází v okrese Náchod, kraj Královéhradecký. Žije zde  obyvatel. Je centrem turistického regionu Broumovsko. Nejvýznamnější památkou je broumovský barokní klášter, který je národní kulturní památkou a stal se opět kulturním a vzdělávacím centrem regionu.\n\nBroumov leží v severovýchodních Čechách, v severovýchodní části okresu Náchod, u státní hranice s Polskem. Okresní město Náchod je vzdálené vzdušnou čarou přibližně 23 km, polské město Nowa Ruda přibližně 12 km. Město se nachází v geomorfologickém celku Broumovská vrchovina, celé jeho území patří do CHKO Broumovsko. Město leží uprostřed Broumovské kotliny, která je na jihozápadě izolována od vnitrozemí Čech pásmem Broumovských stěn. Přirozenou bariéru na severovýchodě tvoří Javoří hory. Broumovem protéká řeka Stěnava, v katastru města se do ní vlévají levostranné přítoky Kravský potok a Svinský potok a pravostranný přítok Liščí potok.\n\nHistorie města je od samého počátku spjata s kolonizací východočeského pohraničí, vedenou řádem Benediktinů, kteří získali území budoucího Broumovska roku 1213 od Přemysla Otakara I. Vlastní založení města se předpokládá roku 1255. První zástavba města při hradu byla dřevěná a podlehla požáru z roku 1306. Po něm byl z hradu vybudován kamenný klášter s kostelem sv. Vojtěcha a farní kostel sv. Petr a Pavla, jehož gotická věž byla součástí městských hradeb, které byly vybudovány v letech 1357-1380. Městská práva shodná s královskými městy získal Broumov od Karla IV. roku 1348. Středověké město prosperovalo především díky plátenické a soukenické výrobě a obchodu na zemské stezce do Kladska.\n\nHusité pobořili klášter s hradem, který benediktini brzy obnovili a přesunuli sem na dvě století celé břevnovské opatství. Ve městě však převládla protestanská církev. Její kostel sv. Václava dala Katolická liga zavřít roku 1617. Řemeslná výroba byla soustředěna do několika cechů.\nVšeobecný vzestup města a panství nastal po třicetileté válce v době barokní a řídili jej především opati z kláštera. Barokní koncepci urbanismu, obnovu staveb i novostavby v okolí města navrhl italský stavitel Martin Allio z Löwenthalu. Další stavby chrámů, klášterních budov, gymnázia, lékárny a teras vedl Kryštof Dienzenhofer a dovršil je jeho syn Kilián Ignác. Roku 1847 spadl mezi Broumovem a Hejtmánkovicemi meteorit.\n\nSlezské války v době tereziánské těžce postihly řemesla, zemědělství i obchod regionu, stejně jako prusko-rakouská válka z roku 1866. Industrializace města byla nesena textilními továrnami, plátenictvím, soukenictvím. Přádelny ve městě a okolí založil Josef Schroll.\nBěhem druhé poloviny 19. století z Broumova odešla skupina převážně německých obyvatel, která následně založila osady Puerto Montt a Nueva Braunau \"(Nový Broumov)\" v Chile.\n\nBroumov leží na železniční trati Týniště nad Orlicí – Otovice zastávka (v jízdním řádu č. 026), která zde má jednu stanici (Broumov) a jednu zastávku (Broumov-Olivětín). Doprava na trati v úseku Broumov – Otovice zastávka je v současné době pozastavena. Trať prochází územím města v severojižním směru a přibližně kopíruje tok řeky Stěnavy.\n\nPři předposledním sčítání lidu v roce 2001 žilo ve městě celkem 8 361 obyvatel, z toho bylo 4 371 žen (52,3 % ze všech obyvatel). Do věkové kategorie 0–14 let spadalo 1 669 obyvatel, do věkové kategorie 15–64 let 5 701 obyvatel a do věkové kategorie 65+ spadalo 991 obyvatel. V době svého narození mělo v Broumově trvalý pobyt 4 113 lidí, podíl rodáků na celkovém počtu obyvatel tedy činil 49,2 %.\n\nV roce 2008 žilo podle odhadů odborníků ve městě asi 800 Romů. Část z nich žila v sociálně vyloučených lokalitách.\n\nPři posledním sčítání lidu v roce 2010 žilo ve městě celkem 7 902 obyvatel.\n\nPodle dat Agentury pro sociální začleňování bylo v roce 2017 v Broumově pět místních sociálně vyloučených lokalit, ve kterých žilo 500–700 lidí.\n\nPočet obyvatel města směrem od prvního moderního sčítání lidu až do první světové války stoupal. Poté došlo k nepatrnému poklesu. Největší úbytek obyvatelstva nastal po druhé světové válce, kdy došlo k odsunu obyvatel německé národnosti z Československa.\n\n\n\n\n\n\nMuzeum Broumovska, založené roku 1945 jako středisko vlastivědné práce tehdejšího okresu Broumov, sídlí od roku 1980 v areálu kláštera (Klášter 1). Vystavované předměty mají spojitost s činností řádu benediktinů. Muzeum má přírodovědnou expozici se vzorky minerálů Broumovska včetně odrůd jaspisů a achátů.\n\nMěstská knihovna v Broumově funguje od roku 1948 v bytovém historickém domě na adrese Mírové náměstí čp. 52.\n\nMěstské divadlo Broumov se nachází na adrese Mírové náměstí čp. 54. Budova divadla je národní kulturní památkou. Divadlo je spravováno městem a vede divadelní soubor Broumov a divadelní soubor Hlavy. Hlediště a balkón jsou zdobeny štukovou a malířskou výzdobou.\n\n\n\nV Broumově byly natáčeny následující filmy a seriály:\n\n\n\n\n\n\n"}
{"id": "228426", "url": "https://cs.wikipedia.org/wiki?curid=228426", "title": "Politická korektnost", "text": "Politická korektnost\n\nPolitická korektnost (anglicky \"political correctness\", do češtiny též překládáno jako společensky nezávadná mluva) označuje způsob použití jazyka, jehož cílem je neutrální (citově nezabarvené) a nehanlivé vyjadřování ve veřejném prostoru, zejména vůči etnickým nebo sociálním skupinám. Politická korektnost tak usiluje o nahrazení označení, která mohou být považována za urážlivá nebo mající negativní konotace a ve výsledku tak jsou pro danou skupinu společensky poškozující, týká se však i požadavku na genderově neutrální (nesexistické) použití jazyka.\n\nPočátky používání tohoto termínu spadají do 60. let 20. století, kdy byla \"politická korektnost\" satirickým označením uvnitř levicového hnutí ve Spojených státech. Ve svém současném významu se začal objevovat záhy v 80. letech, kdy začal být využíván konzervativci pro kritické označení liberálních aktivit. Výrazně zpopularizován byl následně v 90. letech v souvislosti s jeho hojným používáním v \"The New York Times\" a jiných amerických médiích. Do českého prostředí začal termín \"politická korektnost\" pronikat v 10. letech 21. století, výrazně zpopularizován pak byl v době migrační krize českou konzervativní pravicí.\n\nVe veřejném diskurzu a v médiích je obecně užíván pejorativně jako něco zbytečného a nechtěného. Pravicoví političní komentátoři v souvislosti se snahami o politicky korektní vyjadřování často mluví o cenzuře a omezování svobody slova ve prospěch menšin. Komentátoři z levé části politického spektra naopak tvrdí, že konzervativci využívají koncept politické korektnosti, aby odvedli pozornost od vlastního diskriminačního chování, neslušnosti a recyklování škodlivých stereotypů vůči těmto menšinovým skupinám obyvatel.\n\nV USA se volání po genderově neutrálním (nesexistické) vyjadřování začalo objevovat v 70. letech 20. století, kdy se na základě mnoha studií prováděných v té době zjistilo, že tvary profesí v generickém maskulinu si lidé automaticky spojují s muži, což by ve výsledku mohlo v pracovním životě znevýhodňovat ženy, např. při šancích na přijetí nebo povýšení. Změna se projevovala například nahrazováním slov s morfémem „-man“ (\"muž\") jinými tvary (-er, -person, \"člověk\"), např. \"spokesperson\" místo \"spokesman\" či \"police officer\" místo \"policeman\".\n\nPřenášení těchto snah z angličtiny do dalších jazyků často naráží na jejich odlišnou strukturu, protože gramatický rod má například ve flektivních jazycích jiné použití i souvislosti.\n\nČeští genderoví lingvisté a lingvistky usilují o:\n"}
{"id": "228429", "url": "https://cs.wikipedia.org/wiki?curid=228429", "title": "Castellaneta", "text": "Castellaneta\n\nCastellaneta (v místním dialektu Castlànet) je město v jihoitalské provincii Taranto v oblasti Apulie.\n\nOblast, kde nyní leží Castellaneta, byla osídlena už v době bronzové, tj. ve 3. až 2. tisíciletí př. n. l. Později zde pobývaly kmeny Sikulů, Messapiů či Japygů.\n\nV roce 550 bylo v místě údajně založeno opevněné město (: \"Castania\"), jehož význam a velikost narůstaly, když se do něj uchýlili uprchlíci před nájezdy Saracénů. Podle jiné verze ale šlo o řeckou kolonii, která existovala až do 8. století, než ji Saracéni zničili a její obyvatelé se přesunuli do \"Castellum Unitum\" (Spojeného hradu) v horách.\n\nNehledě na to, jaký je skutečný původ názvu, Castellaneta vznikla a v roce 1064 byla dobyta Normany, kteří z města vypověděli byzantské obyvatele. Biskupství bylo založeno zhruba v té době. Ve 13. století bylo město Karlem z Anjou prohlášeno za královské.\n\nV roce 1503 v průběhu italských válek obyvatelé z města vyhnali francouzská vojska pod vedením vévody z Nemours v události, která dostala název \"Sacco di Castellaneta\". Utlačování francouzskými okupanty obyvatelé Castellanety nemohli snášet a s pomocí malé skupiny španělských vojáků v noci přepadli francouzský tábor ve městě. Překvapení Francouzi se nezmohli na odpor a z města utekli. K události došlo v oblasti kolem katedrály, hlavně v uličce \"Sacco\". Vévoda z Nemours sice sbíral síly na znovuobsazení města a hrozil jeho vypálením, ale tlak Španělů na jiná města v okolí nakonec tohoto osudu Castellanetu uchránil. Město si tímto kouskem vysloužilo titul \"Fidelissima Civitas\".\n\nV roce 1519 se ale dostalo do majetku vlámské šlechty a jeho význam se propadl.\n\nV roce 1860 se město připojilo k sjednocenému italskému království, sloužilo ale i jako místo úkrytu pro některé \"briganti\", kteří v jižní Itálii bojovali proti sjednocení. Nejslavnějším z nich byl Antonio Locaso zvaný „il Crapariello“, popravený v Castellanetě v roce 1863.\n\nV obou světových válkách Castellaneta zaznamenala množství ztrát na lidských životech, které připomíná památník ve městě. Za druhé světové války ustupující Němci město ostřelovali a způsobili smrt 27 lidí, převážně civilistů včetně žen a dětí, kteří slavili v centru města příchod osvoboditelů. Za tuto událost byla po válce městu udělena bronzová medaile za občanskou statečnost.\n\n7. února 1985 došlo ve Verdiho ulici k sesuvu půdy, který způsobil smrt 34 lidí. Jejich osud připomíná památník vybudovaný společně s novou koncertní síní a městskou knihovnou.\n\nZákladem hospodářství v Castellanetě a okolí je zemědělství. Kraj je významným producentem vína a ovoce, zvláště klementinek. Ze zdejších oliv se vyrábí olivový olej \"Olio Terre Tarentine\" („Olej tarentské země“). Dalšími významnými komoditami jsou pšenice a pícniny.\n\nDalším důležitým zdrojem příjmů pro oblast je turismus. Nejlákavější turistickou oblastí je \"Castellaneta Marina\", rozkládající se podél 9 km dlouhého pobřeží. Čtvrť je také místem luxusních sídel známých osobností (např. herečky Sofie Lorenové), její místní jména (jména ulic apod.) připomínají období 60. let jmény tehdejších politiků a zvláště úspěchů v dobývání vesmíru – jsou zde např. ulice pojmenované po měsíčních útvarech, kosmonautech Gagarinovi či Armstrongovi či kosmických lodích a družicích Sojuz, Viking.\n\n\n"}
{"id": "228431", "url": "https://cs.wikipedia.org/wiki?curid=228431", "title": "Mojžíř", "text": "Mojžíř\n\nMojžíř () je část statutárního a krajského města Ústí nad Labem v České republice, spadající pod městský obvod Ústí nad Labem-Neštěmice. Nachází se na levém břehu řeky Labe, přibližně 7 km severovýchodně od centra města, a sestává ze tří základních sídelních jednotek – Mojžíř, Veselí a Sídliště Skalka. Při sčítání lidu roku 2011 měl Mojžíř 221 domů se 4 485 obyvateli.\n\nPrvní písemná zmínka pochází z roku 1352. Jedná se o periferii, jejíž vesnický ráz narušila výstavba panelového sídliště v průběhu druhé poloviny osmdesátých let 20. století spolu s dalšími novostavbami (základní škola, mateřská škola a jesle, kulturní centrum a samoobsluha). Za zmínku stojí nalezené známky osídlení staré nejméně pět tisíc let a také jeden z nejstarších kostelů v Polabí, kostel svatého Šimona a Judy, jehož výstavba začala na sklonku 16. století v místech původního kostela ze 14. století. Do poloviny dvacátého století v obci převažovali čeští Němci.\n\nNa území Mojžíře se nachází tři zvláště chráněná území. Prochází jím hranice chráněné krajinné oblasti České středohoří. Ta byla vyhlášena 19. března 1976 výnosem ministerstva kultury ČSR na ploše 1063 km k „ochraně typického pohoří, tvořeného třetihorními vyvřelinami s řadou významných ekosystémů a velkou druhovou rozmanitostí.“ Nad Veselím se nachází přírodní památka Divoká rokle. Vyhlášena byla roku 2001 na zhruba 2,4 hektarech, a předmětem její ochrany je „unikátní skalní výchoz, který je odlučnou plochou starého sesuvu s odkrytým sledem vulkanogenních hornin úlomkovitého charakteru o mocnosti až 200 m, uložených v mísovité depresi prevulkanického reliéfu“. Posledním chráněným územím, které do Mojžíře zasahuje jen částečně (větší část se nachází na území obce Povrly, respektive jejich části Neštědice), je přírodní rezervace Kozí vrch. Ta byla vyhlášena v roce 1983 na 36,86 hektarech a ochraňuje „významnou krajinnou dominantu labského údolí se všemi geologickými a geomorfologickými fenomény, mikroklimatickými jevy, rostlinnými a živočišnými společenstvy skal, sutí a přirozeného dubohabrového lesa“.\n\nDále zde rostou tři památné stromy. Všechny exempláře jsou lípy malolisté, či též srdčité (\"Tilia cordata\"), a stojí před kostelem, u sídliště a u autobusové zastávky na Hlavní ulici.\n\n\nKromě přírodních památek v podobě tří zvláště chráněných území (CHKO České středohoří, PP Divoká rokle, PR Kozí vrch), blíže zmíněných v sekci Ochrana životního prostředí, se v Mojžíři nachází řada kulturně-historických památek. Řadí se mezi ně třeba:\n\nObec je spojena s ostatními městskými částmi trolejbusovou MHD a má vlastní železniční zastávku, jež je součástí železničního koridoru tahu na Německo.\n\n\n"}
{"id": "228436", "url": "https://cs.wikipedia.org/wiki?curid=228436", "title": "Eufemismus", "text": "Eufemismus\n\nEufemismus (řidčeji také eufemie, z řec. \"eu - dobře“ a \"fēmē - výrok, řeč“) neboli meliorativum je pojmenování, které zmírňuje, zlehčuje, zjemňuje či přikrašluje špatné nebo nepříjemné skutečnosti či zdůrazňuje jejich pozitivní stránku, případně nahrazuje vulgarizmus. Opakem eufemismu je pejorativum neboli dysfemismus.\n\nEufemismy se zcela běžně používají v mnoha jazycích, časem se z některých z nich mohou stát ustálená slovní spojení (fráze) respektive běžně používané frazeologizmy. Takové fráze mohou mít souvislost s tzv. idiomy (což je zvláštní případ frazeologismů). Eufemismy se i v každodenním společenském styku velice často používají pro slovní popis při zakrývání různých chyb, osobních nedostatků, faktických neštěstí, společenských nešvarů, morálně pochybného jednání atd. apod.\n\nPodobné prostředky náhrady tabuismů či vulgarizmů, jako je české \"houby\" místo \"hovno,\" jsou běžné v různých jazycích, např. v angličtině \"gosh\" místo rouhavého \"God\", \"feck, fook, frick\" a \"firk\" místo \"fuck\", ve francouzštině \"nom d'un chien\" místo rouhavého \"nom de Dieu\", v italštině rýmující se \"cavolo\" (zelí) místo \"diavolo\" (ďábel), \"cacchio\" m. \"cazzo\" (pyj) a podobně.\n\n\nVe společenském styku a v běžné všednodenní praxi se eufemismy vyskytují často. Eufemismy jsou v praxi často používány mimo jiné politiky a jinými veřejně činnými osobami.\n\nTéto praxe užívají politici ve všech dobách i ve všech společenských režimech. Např. hitlerovské Německo ústy svých nacistických mluvčích a propagandistů své kruté porážky v roce 1944 a 1945 zejména na východní frontě úmyslně eufemisticky zakrývalo souslovími \"taktický ústup\", \"zkracování fronty\" apod. V tomto kontextu se jedná o prostředek politické manipulace. Některé tyto eufemismy se vyskytují i v současných médiích a tiskových prohlášeních, například v případě války v Iráku Operace Trvalá svoboda apod.\n\n"}
{"id": "228445", "url": "https://cs.wikipedia.org/wiki?curid=228445", "title": "Kancóna", "text": "Kancóna\n\nKancóna (výjimečně a zastarale kanzóna, kanzona nebo kancion), z italského \"canzone\", „píseň“, pro různé národní varianty se užívají názvy canso, canzone, chanson, cansion) je lyrická básnická forma, užívaná převážně v trubadúrské poezii, a to jako jedna z vůbec nejužívanějších trubadúrských básnických forem. Byla užívaná převážně v kurtoazní lyrice, typickém druhu milostné poezie.\n\nBáseň této formy má většinou pět slok a poslání (\"envoi\") na konci (někdy i další \"envoi\" na začátku). Všechny sloky kancóny mají stejný počet veršů a rýmují se na základě stejného schématu a mají stejné rýmy (u starších kancón je schéma komplikovanější: první dvě sloky se rýmují na tytéž rýmy, další dvě na další rýmy a poslední na jiné rýmy), nicméně počet veršů v každé sloce není pevně dán: 6, 12, 15 nebo 20 veršů, každá sloka se dále dělí na tři části, první část je libovolná, druhá část souvisí s první částí, třetí část nesouvisí ani s první, ani s druhou.\n\nKancóna vznikla patrně v Provence ve 12. století v literatuře trubadúrské, kde byla nesmírně hojně užívána, později se dostala do francouzské (ve francouzské literatuře se z ní vyvinuly formy \"chant royal\" a villonská balada, sama kancóna však zanikla) a italské literatury, kde ale byla forma dále upravována (větší počet slok, jiný způsob skládání, byl pro ni používán název \"canzone\" a byla jednou z nejužívanějších form). V Itálii kancónu užívalo mnoho významných básníků, mimo jiné Dante Alighieri a Francesco Petrarca. Dále je kancóna pod názvem \"cancion\" užívána v literatuře španělské. U nás téměř nebyla využívána, protože vyšla z použití ještě před vznikem české literatury.\n"}
{"id": "228462", "url": "https://cs.wikipedia.org/wiki?curid=228462", "title": "Nykøbing Mors", "text": "Nykøbing Mors\n\nNykøbing Mors je dánské město. S více než 9000 obyvateli je to největší město na ostrově Mors v zátoce Limfjorden v Jutsku. V roce 1299 získalo status městysu.\n\nVe světě je toto městečko známo především jako rodiště slavného modernistického dánsko-norského spisovatele Aksela Sandemose. Dle spisovatelových slov ho poměry v Nykøbing Mors inspirovaly k sepsání Zákona Jante.\n"}
{"id": "228463", "url": "https://cs.wikipedia.org/wiki?curid=228463", "title": "Jan Čermák (letec)", "text": "Jan Čermák (letec)\n\nJan Čermák (7. října 1870, Velké Meziříčí – 6. března 1959 Praha) byl pilot a průkopník letectví.\n\nJan Čermák se narodil v rodině majitele parního mlýna ve Velkém Meziříčí. Již jako mladík stavěl modely letadel. První lety balónem absolvoval v letech 1893 a 1895 v Praze s vzduchoplavci Wandem a Hůlkou. Od mládí se věnoval mnoha sportům: závodnímu běhu, bruslení, cyklistice, motocyklismu i automobilismu. Oprávněně příliš nevěřil v kolektivní sdružení prvních aviatiků a vydal se samostatnou cestou.\n\nV roce 1910 se vypravil do Francie, kde složil pilotní zkoušky. Spolu se Slovincem Stanem Bloudkem a mechanikem Jaroslavem Potůčkem zkonstruovali hornokřídlý polosamostatný jednoplošník Racek o rozpětí 7,5 metru a hmotnosti 120 kg. S ním pak v Plzni Na Borech v listopadu 1910 absolvovali první lety.\nNa jaře 1911 Čermák postavil letadlo s dokonalejší konstrukcí Libella 1, se kterým absolvoval leteckou školu ve Vídni. Složil pilotní zkoušky a získal pilotní průkaz FAI (Fédération Aéronautique Internationale), což byl první mezinárodní letecký průkaz v Čechách. Na turné předváděl střemhlavé a noční lety.\n\nPozději se věnoval rodinnému podniku a po vypuknutí války byl povolán jako zalétávač do Vídeňského Nového Města. V roce 1917 utrpěl úraz a odešel do zálohy. Po vzniku republiky mu byl udělen titul inženýra a v roce 1923 mu Československý aeroklub předal pilotní průkaz č. 1.\n\nVe dvacátých letech působil krátce jako první správce Českého rozhlasu Brno.\nTento průkopník aviatiky zemřel téměř devadesátiletý v březnu 1959.\n\n\n"}
{"id": "228465", "url": "https://cs.wikipedia.org/wiki?curid=228465", "title": "Svatoslav Ton", "text": "Svatoslav Ton\n\nSvatoslav Ton (* 20. října 1978, Brno) je bývalý český atlet, jehož specializací byl skok do výšky.\n\nMezi jeho dosavadní největší úspěchy patří stříbrná medaile z juniorského mistrovství světa v roce 1996 a dvě šestá místa na mistrovstvích Evropy (Mnichov 2002, Göteborg 2006). V roce 2004 reprezentoval na letních olympijských hrách v Aténách, kde obsadil ve finále výkonem 229 cm 8. místo. V roce 2006 vyhrál na mítinku Zlaté ligy Weltklasse v Curychu.\n\n\nSvoji dlouholetou výškařskou kariéru ukončil po letní sezóně roku 2010. Jeho posledním závodem bylo Mistrovství ČR mužů a žen na dráze pořádané v Třinci, kde se umístil na 4. místě s výkonem 214 cm. Byl to zároveň i jeho nejlepší výškařský výkon sezóny 2010. V této závěrečné sezóně se neúspěšně pokoušel o změnu disciplíny - orientoval se na skok daleký, jeho nejlepší výkon sezóny 2010 byl 734 cm.\n\n"}
{"id": "228474", "url": "https://cs.wikipedia.org/wiki?curid=228474", "title": "Toyota 2000GT", "text": "Toyota 2000GT\n\nModelem Toyota 2000GT si chtěla Toyota udělat reklamu a vykreslit image. Poprvé\nse vůz objevil v roce 1967 na Tokijském autosalonu. Výroba skončila v roce 1970.\nBylo vyrobeno pouze 337 vozů.\n\nMnozí přičítají návrh vozu známému německo-americkému návrháři Albrechtu Goertzovi, který se proslavil návrhy automobilů BMW 507 nebo spoluúčastí při návrhu vozu Datsun 240Z. Goertz odjel počátkem 60. let do Japonska ke společnosti Yamaha, kde spolupracoval na vývoji dvoumístného sportovního vozu pro Nissan. Byl postaven funkční prototyp, ale Nissan se rozhodl projekt nerealizovat. Yamaha však spolupracovala i s automobilkou Toyota, jež byla považována za nejkonzervativnějšího výrobce aut v Japonsku. Toyota, která si přála vylepšit svoji pověst, návrh Yamahy přijala, ale použila vlastní design od svého návrháře Satoru Nozakiho. Jeho design připomínal slavný anglický vůz Jaguar E-type. Problémem vozu byla ale jeho vysoká cena. Za 6800 dolarů bylo možné koupit si prestižnější vozy Porsche nebo Jaguar. Kvůli tomu se do Spojených států prodalo pouhých 63 exemplářů. Proto byl pro automobilku tento typ ztrátový. Vzhledem k pouhým 337 vyrobeným vozům patří \"2000GT\" v současnosti k vyhledávaným Japonským klasickým vozům.\n\nPohon obstarával řadový šestiválec s výkonem 150 koní při 6500 ot/min. Maximální rychlost byla\n215 km/h. 1275 kg těžký vůz se rozjel k hodnotě 110 km/h za 12,7 sekundy. Páteřové šasi, podobné tomu\nve vozech Lotus, bylo v konstrukci evropských i japonských vozů té doby velice vzácné. Motor vozu měl 2 vačkové hřídele, ale vozy určené pro export do Ameriky měly pouze jednu vačkovou hřídel. Navíc měly klimatizaci a automatickou převodovku. Za 3 roky výroby nebyl základní model nijak inovován.\n\nToyota 2000GT zazářila v roce 1967 ve filmu o Jamesi Bondovi \"Žiješ jenom dvakrát\", který se převážně odehrával v Japonsku. Speciálně pro tento film byly v automobilce na zakázku vyrobeny dva unikátní roadstery. Neměly střechu, jen zvýšený čalouněný lem v zadní části kabiny, jenž simuloval složenou střechu, takže nešlo o skutečné kabriolety. Původně se sice uvažovalo o vozu se střechou typu Targa, ale když byla dokončena, měl Sean Connery vzhledem ke své výšce hlavu tak vysoko, že by to ve filmu vypadalo divně. Proto nakonec padlo rozhodnutí použít sportovní roadstery beze střechy. Toyota však nikdy neuvedla tuto verzi 2000GT na trh. Ve filmu řídila auto převážně Bondova přítelkyně Aki (Akiko Wakabajaši).\n"}
{"id": "228485", "url": "https://cs.wikipedia.org/wiki?curid=228485", "title": "Carsten Peter Thiede", "text": "Carsten Peter Thiede\n\nCarsten Peter Thiede (8. srpna 1952 Západní Berlín – 14. prosince 2004 Paderborn, Německo) byl předním novozákonním badatelem, široce uznávaným průkopníkem ve svém oboru a členem řádu johanitů. Thiede často podporoval teorie, které byly založeny na důkladné vědecké analýze, avšak provokovaly tradiční pravověrné akademiky a odborníky na teologii.\n\nThiede se narodil v Západním Berlíně, kde také studoval literární komparatistiku, než se roku 1976 dostal na Queen's College na Oxfordské univerzitě. Roku 1978 se v Ženevě stal docentem literární komparatistiky. Vzhledem ke své průpravě lingvisty a odborné znalosti středověké latiny se zaměřil především na rané křesťanství – zkoumání kořenů křesťanství zformovalo celé jeho životní dílo.\n\nThiede je znám zejména díky své textové kritice svitků od Mrtvého moře, zvláště díky identifikaci zlomku 7Q5 jako fragmentu Markova evangelia. Podporoval tvrzení Joseho O'Callaghana, že část kumránských svitků ze sedmé jeskyně jsou zlomky knih Nového zákona, které byly napsány ještě před zničením kumránského sídliště (68 n. l.). Mnoho teologů s těmito názory nesouhlasilo, stejně velká skupina teologů však ano, takže se toto téma stalo velmi diskutovaným. Odpůrci tohoto tvrzení však nedokázali Thiedeho přesvědčivé důkazy vyvrátit.\n\nPosledních sedm let svého života Thiede pracoval pro Izraelský památkový úřad, kde zkoumal a konzervoval svitky od Mrtvého moře.\n\n\n\n"}
{"id": "228486", "url": "https://cs.wikipedia.org/wiki?curid=228486", "title": "Josef Dobiáš (historik)", "text": "Josef Dobiáš (historik)\n\nJosef Dobiáš (26. září 1888 Pelhřimov – 20. ledna 1972 Praha) byl český historik a klasický filolog.\n\nPo maturitě na pelhřimovském gymnáziu odešel studovat historii a klasickou filologii do Prahy (1908–1911). V letech 1911–1924 působil jako profesor na pražských gymnáziích a 1920–1924 jako profesor Filozofické fakulty Univerzity Karlovy. Byl členem České akademie věd a umění a Královské české společnosti nauk, od roku 1952 akademik Československé akademie věd.\n\nDobiáš byl předním evropským znalcem antické numismatiky a antické kultury vůbec. Věnoval se zejména studiu císařského období antického Říma. Speciálně se zaměřil na dějiny římské provincie Sýrie a na zkoumání vztahů mezi římským impériem a dnešním československým územím (\"Dějiny československého území před vystoupením Slovanů\", 1964). Byl autorem učebnice \"Všeobecný dějepis pro vyšší třídy středních škol\" (1932) a syntetické práce \"Dějepisectví starověké\" (1948). Do oblasti českých regionálních dějin přispěl nedokončenou monografií \"Dějiny královského města Pelhřimova a okolí I-V\" (1927–1971).\n\n\n\n"}
{"id": "228487", "url": "https://cs.wikipedia.org/wiki?curid=228487", "title": "Lesný", "text": "Lesný\n\nLesný je nejvyšší hora Slavkovského lesa. Nachází se v okrsku Kynžvartské vrchoviny a je zároveň nejvyšším bodem v okrese Cheb. Leží poblíž Lazů, místní části obce Lázně Kynžvart. Jeho nadmořská výška je 983 metrů.\n\nDřívější názvy hory jsou \"Špičák\" a \"Judenhau\", název Lesný byl zaveden v roce 1946. Vrcholové partie patří k místům s nejnižší průměrnou roční teplotou ve Slavkovském lese, kolem 5 °C a s nejvyšším ročním srážkovým úhrnem – více než 900 mm.\nNa vrchol vede široký průsek převážně smrkovým lesem. Vrcholem prochází také hranice CHKO Slavkovský les. Na vrcholu stávala dřevěná vojenská pozorovatelna, která byla v 80. letech 20. století zbořena a odstraněna. Rozhled z vrcholu je vlivem zalesnění pouze jižním a západním směrem, je vidět vrch Dyleň v Českém lese a malá část Smrčin.\n\nPřibližně 1 km dlouhá přístupová trasa na vrchol vede od silnice Lazy – Lázně Kynžvart po modré turistické stezce z Vysokého sedla. U vrcholové kóty stojí na malé loučce dřevěný odpočinkový altán.\n\n\n"}
{"id": "228488", "url": "https://cs.wikipedia.org/wiki?curid=228488", "title": "John Bardeen", "text": "John Bardeen\n\nJohn Bardeen (23. května 1908 – 30. ledna 1991) byl americký fyzik a elektrotechnik. Jedná se o jedinou osobu, která získala dvě Nobelovy ceny za fyziku: v roce 1956 za objev tranzistoru, spolu s Williamem Bradfordem Shockleyem a Walterem Brattainem, a v roce 1972 za základní teorii konvenční supravodivosti spolu s Leonem Neilem Cooperem a Johnem Robertem Schriefferem, tato teorie se nyní nazývá „BCS“ teorie.\n\nJohn Bardeen se narodil v Madisonu ve Wisconsinu Charlesovi a Althee Bardeenovi. Charles byl profesor anatomie na University of Wisconsin-Madison a pomohl zde založit lékařskou školu. Althee, před tím než se provdala, učila na Dewey Laboratory School a vedla obchod s vnitřním dekorem; po provdání byla aktivní postavou ve světovém umění.\n\nBardeenův talent pro matematiku se brzy projevil. Bardeen ukončil střední školu v patnácti letech, ač ji mohl ukončit o několik let dříve. Jeho ukončení studia bylo odloženo díky tomu, že si vzal další kursy na další střední škole a také částečně kvůli matčině úmrtí.\n\nV roce 1923 vstoupil na univerzitu ve Wisconsinu, kde v roce 1928 získal bakalářský a magisterský titul elektroinženýra. Jeho vedoucími v matematice byli Warren Weaver a Edward Van Vleck. Jeho hlavní vedoucím na fyziku byl John Hasbrouck van Vleck, ale Bardeen byl také hodně ovlivněn hostujícími profesory jako Paulem Diracem, Wernerem Heisenbergem a Arnoldem Sommerfeldem. Bardeen zůstal po studiích nějakou dobu ve Wisconsinu, ale nakonec získal místo v Gulf Research Laboratories, výzkumném oddělení Gulf Oil Company, se sídlem v Pittsburghu. Po třech letech ztratil o tuto práci zájem a byl přijat do doktorského studiu v oboru matematika na Princeton University.\n\nBardeen studoval matematiku i fyziku jako postgraduální student. Jeho závěrečná práce se týkala fyziky pevných látek, jeho vedoucím byl laureát Nobelovy ceny Eugene Wigner. Titul Ph.D. získal v roce 1936. Kvůli otcově smrti v roce 1935, nedokončil Bardeen svou doktorskou práci dříve, než šel jako postdoktorand na Harvardovu univerzitu a musel zde studium během prvního semestru ukončit.\n\nBěhem studií na Princetonu zde poznal Jane Maxwellovou, se kterou se před skončením studií oženil.\n\nNa sklonku roku 1938 začal Bardeen pracovat jako odborný asistent na University of Minnesota. Během 2. světové války pracoval jako fyzik u Naval Ordnance Laboratory ve Washingtonu, D. C. Zde zůstal asi 4 roky. V roce 1943 byl pozván k účasti na Projektu Manhattan, ale odmítl. Za svou službu v Naval Ordnance Laboratory obdržel Meritorious Civilian Service Award.\n\nPo skončení druhé světové války se Bardeen pokusil vrátit do výzkumu, ale univerzita v Minnesotě si neuvědomila význam v té době mladého vědního oboru fyzika pevných látek. Proto Bardeen přijal výhodnou nabídku z Bellových laboratoří, které právě uvedly do provozu oddělení týkající se výzkumu pevných látek.\n\nV říjnu 1945 začal John Bardeen pracovat pro Bellovy laboratoře a přestěhoval se se svou rodinou do Summit v New Jersey. Navázal přátelství s Walterem Brattainem, se kterým se setkal přes jeho bratra, který též studoval na Princetonské univerzitě. 23. prosince 1947 Bardeen, Brattain a William Shockley (Bardeenův vedoucí) sestrojili tranzistor, za jehož objev získali v roce 1956 Nobelovu cenu za fyziku.\n\nV roce 1951 získal Bardeen zaměstnání na fakultě inženýrství University of Illinois v Urbana-Champaign. Jeho prvním studentem doktorandství byl Nick Holonyak, vynálezce světelné diody z roku 1962. Bardeen pracoval společně s Leonem Cooperem a Robertem Schriefferem na vytvoření teorie supravodivosti – tzv. „BCS“ teorie, která je po nich pojmenována. Za tuto práci byli v roce 1972 odměněni Nobelovou cenou za fyziku. Toto byla Bardeenova druhá Nobelova cena (dvě Nobelovy ceny získali pouze Marie Curie-Skłodowská, Linus Pauling a Frederick Sanger – ale za různé obory).\n\nObdržel také IEEE Medal of Honor v roce 1971 za „své pronikavé příspění k porozumění vodivosti pevných látek, za vynález tranzistoru, za teorii supravodivosti.“ („“)\n\nBardeen byl muž s velmi skromnou osobností. Na jeho památku bylo čtvercové nádvoří na University of Illinois at Urbana-Champaign pojmenováno Bardeen Quad (Bardeenovo nádvoří).\nJohn Bardeen zemřel na infarkt 30. ledna 1991 v Bostonu v Massachusetts.\n\n\n"}
{"id": "228492", "url": "https://cs.wikipedia.org/wiki?curid=228492", "title": "Rukopis nalezený v láhvi", "text": "Rukopis nalezený v láhvi\n\nRukopis nalezený v láhvi (v originále \"MS. Found in a Bottle\") je povídka Edgara Allana Poa z roku 1833. Původně byla uveřejněna v roce 1831 a autor se teprve po uplynutí několika let seznámil s mapami od Mercatora, které zachycují místa, kde se příběh odehrává.\n\nV roce 1833 pak zvítězila v soutěži listu \"The Baltimore Saturday Visiter\". Poe zaslal povídku do soutěže vyhlášené tímto týdeníkem. Porotě se zamlouvalo vícero příspěvků, ale jednomyslně vybrala za vítěze „Rukopis nalezený v láhvi“, což autorovi vyneslo 50 $ výhry. Povídka byla následně v novinách otištěna 19. října 1833.\n\nDěj povídky se odehrává na moři, obdobně je tomu i u dalších povídek Edgara Allana Poea Podlouhlá bedna a Pád do Maelströmu. Někteří kritici věří, že se jedná o satiru klasických mořských příběhů tehdejší doby.\n\nPříběh začíná citátem tragédie Atys francouzského dramatika a libretisty Philippa Quinaulta:\nVypravěč, k ničemu nevázaný muž, jenž zdědil určité jmění a přiklání se k přísně fyzikálnímu pojetí světa se vydává na plavbu z přístavu Batavia na Jávě po Sundském souostroví. Nemá konkrétní cíl, pudí jej nutkavý nepokoj. Loď veze náklad bavlny a oleje z Lakadiv.\n\nPo mnoha dnech plavby se objeví na obloze podivný mrak, začne být nesnesitelné vedro a vzduch je nehybný. Tyto příznaky nikterak neruší kapitánovu bohorovnost, jenž prohlásí, že nehrozí žádné nebezpečí.\n\nTento omyl stojí životy všech členů posádky kromě vypravěče a starého Švéda, kteří jako jediní přežijí masivní vlnu, jež se z boku převalí přes loď. Vítr si hraje s poničeným plavidlem a žene jej před obrovitou vodní stěnou.\nÚtrapy na rozbouřeném moři trvají celých pět dní, kdy se zoufalá dvojice živí pouze kousky palmového cukru. Připoutají se k pahýlu stěžně a zarputile shlížejí na zuřící oceán v očekávání smrti. Ta přijde a vezme si sebou starého Švéda, když se předtím loď plovoucí v podivuhodné vodní strži střetne s cize vypadající lodí velkých rozměrů. Neznámá loď se na ně zřítí z vodního srázu a vypravěč je vymrštěn na její palubu.\n\nZde se nejprve ze strachu ukryje, pak však zjistí, že posádka včetně kapitána se chová podivně. Všichni vypadají věkovitě a nikdo nebere jeho přítomnost na vědomí.\nUvědomí si, že nikdo z členů lodi jej nevidí ani neslyší. Zřejmě se z lodi nezachrání a tak začne sepisovat svůj příběh. Loď pluje stále k jihu, míjí ledové bloky a snad míří přímo k jižnímu pólu. Nikým nepovšimnutý muž na palubě stačí vhodit zaznamenaný příběh v láhvi do moře, než se loď dostane do obrovského víru a je jím pohlcena.\n\nV epilogu E. A. Poe uvádí :\n\nNejasností zůstává uvedený datum 1831, povídka vyšla v roce 1833 v listu \"The Baltimore Saturday Visiter\", je možné, že se jedná o chybu v překladu či překlep.\nDěs povídky těží z popisu světa za hranicemi lidského chápání. Vypravěč v úvodu zdůrazňuje, že se pevně spoléhá na fyzikální, smysly prozkoumané pojetí světa a reality. Tento životní postoj bere za své, když se muž po strastiplné pouti oceánem střetává s neznámou lodí, která nepůsobí dojmem, že je ze skutečného světa. Ví, že se nikdy nedopátrá povahy těchto nových zážitků.\n\nPoeův životopisec Kenneth Silverman tvrdí, že příběh je „crescendo stále přítomné hrůzy ve tváři věčného cizince a bezprostřední katastrofy“. Tato vyhlídka neznámé katastrofy vypravěče zároveň děsí i aktivizuje. Stejně jako hlavní postava v jiné autorově povídce Berenice žije vypravěč především studiem knih.\n\nCizí loď, na níž se vypravěč ocitne evokuje legendární loď duchů Bludného Holanďana. Řada kritiků prohlašuje, že závěr povídky odkazuje na teorie Dutozemě Johna Clevese Symmese a Jeremiaha N. Reynoldse. Symmes a Reynolds ve svých teoriích zastávají názor, že planeta Země je uvnitř dutá a obývaná a její nitro je přístupné přes otvory na obou pólech. Tato idea byla považována za vědecky věrohodnou během 19. století. Poe také začlenil Symmesovy teorie do svého pozdějšího románu \"Příběhy Arthura Gordona Pyma\" (\"The Narrative of Arthur Gordon Pym of Nantucket\" - 1838). Dílo vykazuje mnoho podobností s povídkou Rukopis nalezený v láhvi včetně náhlého konce v Antarktidě.\n\nPoeovo dílo může parodovat více bizarních tvrzení Symmesovy teorie. Někteří učenci předpokládají, že povídka byla míněna jako parodie či satira na mořské příběhy, obzvláště ve světle absurdního děje a faktu, že vypravěč je přesto schopen zaznamenávat veškeré příhody do deníku. Další povídky včetně Bon-Bonu, které E. A. Poe napsal během tohoto období byly pojaty humorně nebo jako burleska William Bittner například napsal, že parodovaly konkrétně romány skotské spisovatelky Jane Porterové \"Sir Edward Seaward's Narrative\" (1831) a \"Smyzonia\" (1820). Pod pseudonymem „kapitán Adam Seaborn“ se může skrývat John Cleves Symmes.\n\nRedaktoři, kteří poprvé publikovali povídku Rukopis nalezený v láhvi ji nazvali „nesmírně přitažlivou díky své energické a poetické imaginaci, bohatému stylu, plodné invenci a různým kuriózním znalostem“.\nPoeův žák Scott Peeples shrnuje význam povídky větou „příběh, který zahájil kariéru E. A. Poea“.\n\nPovídka se pravděpodobně stala inspirací pro román Bílá velryba amerického spisovatele Hermana Melvilla. Jak poznamenal Jack Scherting:\n\nV povídce je zmíněno několik měst a geografických útvarů:\n\nGeografické útvary:\n\nMěsta:\n\nČesky či slovensky vyšla povídka v následujících sbírkách nebo antologiích:\n\nPod názvem Rukopis nalezený v láhvi:\n\nPod názvem Rukopis nájdený vo fľaši:\n\n"}
{"id": "228498", "url": "https://cs.wikipedia.org/wiki?curid=228498", "title": "Bažantnice (Dražeň)", "text": "Bažantnice (Dražeň)\n\nBažantnice je malá osada, která se nachází v okresu Plzeň-sever mezi obcí Dražeň, pod kterou právně spadá, a odbočkami na Hvozd a Osojno. Od Manětína je vzdálena cca 7 km, od Plzně pak asi 27 km. Osadou prochází silnice II/205, která začíná u Nové Hospody a dále pokračuje do Manětína a Žlutic. Do této komunikace zde ústí silnice třetí třídy č. 2042, vedoucí z Dolní Bělé přes Líté.\n\nDříve na místě současné osady stál jen dvůr, ke kterému přiléhal Bažantnický rybník. Ten je v historických pramenech zmiňován už v roce 1616, o dvoře je možné najít záznam z roku 1737. V současnosti tvoří osadu kolem dvaceti domů, z toho jen několik je trvale obydleno. Za rybníkem na druhé straně silnice je chatová kolonie, která vznikla ve druhé polovině dvacátého století.\n\nNa západ od osady se rozkládá areál fotbalového hřiště, kde v letech 2000 až 2015 pořádala Hvězdárna a planetárium Plzeň Letní astronomická praktika – Expedice. Od 1. července 2016 byla organizace sloučena s Hvězdárnou v Rokycanech a nyní pořádání akce převzal nový subjekt – Hvězdárna v Rokycanech a Plzni.\n\nSeverovýchodně od Bažantnice se nachází Osojno, na jihu Dražeň, jihozápadním směrem Líté a severozápadně Hvozd. Východním směrem, na svahu kopce Hůrka o nadmořské výšce 575 metrů, se rozprostírá přírodní rezervace smíšeného porostu Osojno.\n\n"}
{"id": "228500", "url": "https://cs.wikipedia.org/wiki?curid=228500", "title": "Jiří Zahajský", "text": "Jiří Zahajský\n\nJiří Zahajský (19. ledna 1939, Mšeno – 19. července 2007, Praha) byl český herec a dabér. Byl členem Divadla na Vinohradech, Divadla za branou a dlouholetým členem Činoherního klubu v Praze. Hrál v řadě českých filmů vážných i komediálních.\n\nJiří Zahajský se narodil ve Mšeně u Mělníka. Už jako dítě projevoval sklony k herectví, když hrál v ochotnickém představení Sněhurka trpaslíka Šmudlu. Po válce se rodina Zahajských přestěhovala do Děčína. Už jako student tam hrál v tehdy velmi kvalitním souboru ochotníků pod vedením režiséra Hipia. Ten rozpoznal Zahajského talent a vyjednal mu zkoušky ke studiu u E. F. Buriana. Zahajský poté vystudoval ještě herectví na DAMU a stal se členem Vinohradského divadla (1961–1965 ).\n\nV roce 1965 se Zahajský stal členem Divadla za branou, kde hrál společně s Vladimírem Menšíkem např. ve hře \"Maškary z Ostende\". V roce 1972 bylo administrativně Divadlo za branou zrušeno a Zahajský společně s Libuší Šafránkovou odešli do Činoherního klubu. Jeho kolegy byli mj. Petr Čepek, Jiřina Třebická, Josef Somr, Jiří Kodet, Jiří Hrzán a další.\n\nJiří Zahajský ve filmu a v televizi vytvářel především drobné postavy. Nezapomenutelná je jeho postava \"inspektora Trachty\" z komedie \"Rozpuštěný a vypuštěný\". Vytvořil několik rolí kriminalistů, jeho plnovous mu dal příležitost k ztvárnění rolí hajných, hrál i v rolích otců (TV seriál \"Křeček v noční košili\"). Tatínky hrál i v celé řadě televizních pohádek především v 80. letech.\n\nJiří Zahajský byl po 31 let životním partnerem televizní hlasatelky Kamily Moučkové, od roku 1992 byl čtvrtým manželem herečky Jany Brejchové. Jiří Zahajský zemřel v Praze po dlouhém boji s rakovinou prostaty 19. července 2007.\n\n\n\n\n"}
{"id": "228503", "url": "https://cs.wikipedia.org/wiki?curid=228503", "title": "Podlouhlá bedna", "text": "Podlouhlá bedna\n\nPodlouhlá Bedna (anglicky \"The Oblong Box\") je hororová povídka amerického spisovatele Edgara Allana Poea o dvou přátelích a záhadné bedně, kterou jeden z nich přepravuje z Charlestonu (Jižní Karolína) do New Yorku. Bedna podněcuje zvědavost vypravěče.\n\nVětšina děje povídky se odehrává na moři, stejně je tomu i v povídkách Pád do Maelströmu a Rukopis nalezený v láhvi.\n\nVypravěč se má na poštovní lodi Independence, na níž je kapitánem pan Hardy, dopravit do New Yorku. Na lodi bude mimo něj také jeho starý přítel, malíř pan Wyatt. Den vyplutí je však odložen nejdříve kvůli nemoci paní Wyattové a pak prý kvůli nepříznivému počasí.\n\nVypravěč je zvědavý a jeho zvědavost podnítí i bedna zvláštního tvaru, kterou si jeho přítel bere s sebou na loď. Je na ní velký nápis:\n\nMuž se zajímá o bednu o to víc, že každý si sebou směl vzít jen to nejnutnější. Rovněž je mu zvláštní, nač si jeho přítel objednal o kajutu navíc. Zvědavý je také na novou ženu svého přítele, o které Wyatt s nadšením vyprávěl. Nyní se Wyatt však chová podivně a jeho žena není ani krásná, jak bylo vypravěčem líčeno, ani nepůsobí inteligentním dojmem. O to víc se vypravěč zajímá o truhlu: pojme podezření, že jeho přítel si v ní převáží velmi cenný obraz.\n\nKdyž nevydrží a svůj tip Wyattovi prozradí, jeho přítel se jen bláznivě a hystericky rozesměje a chová se čím dál podivněji. Když se v noci strhne bouře, která donutí cestující nastoupit do záchranných člunů, Wyatt se mermomocí snaží bednu vzít na člun s sebou. Kapitán se odmítne vrátit k lodi a tak tam Wyatt přeplave sám, připoutá se k bedně a s ní se také potopí. Vypravěč je chováním přítele otřesen. Později se od kapitána dozví, že truhla byla rakví skutečné ženy pana Wyatta, která zemřela těsně před vyplutím a kapitán chtěl pomoci její tělo dopravit k jejím rodičům v New Yorku.\nŽivotopisec E. A .Poea James Hutchinson přirovnává povídku \"Podlouhlá bedna\" k autorovým detektivním příběhům, sérii obsahující např. povídku \"Vraždy v ulici Morgue\". Scott Peeples přiřazuje \"Podlouhlou bednu\" k témuž žánru s poznámkou, že se nejedná čistě o detektivní příběh, neboť nezdůrazňuje charakter detektiva a jeho metody. Poznamenává dále, že protagonista příběhu tápe, protože dovoluje svým osobním názorům mít navrch nad fyzickými důkazy, což jej vede k nesprávným závěrům.\n\nEdgar Allan Poe při psaní využil znalost prostředí v okolí Charlestonu v Jižní Karolíně, kde dříve působil jako voják americké armády v pevnosti Fort Moultrie. V povídce vyplouvá loď z Charlestonu a směřuje do New Yorku. Několik měsíců před vydáním povídky absolvoval Poe plavbu parníkem do New Yorku. Jeho žena Virginia začala vykazovat známky její choroby přibližně dva roky předtím, v roce 1842.\n\nPoe původně nabídl povídku \"Podlouhlá bedna\" Nathanielu Parkerovi Willisi pro \"New Mirror\", ale Willis soudil, že by se lépe hodila pro \"Opal\" - dárkovou knihu redigovanou Sarah Josepha Haleovou. Poprvé vyšla 28. srpna 1844 ve filadelfském periodiku \"Dollar Newspaper\". Byla též publikována v zářijovém čísle magazínu \"Godey's Magazine and Lady's Book\" taktéž redigovaném Sarah J. Haleovou.\n\nČesky vyšla povídka v následujících sbírkách:\n\n\n"}
{"id": "228505", "url": "https://cs.wikipedia.org/wiki?curid=228505", "title": "František Štverák", "text": "František Štverák\n\nFrantišek Štverák (5. března 1909 Hrádek nad Blanicí – 20. srpna 1956 Městec Králové) byl český římskokatolický kněz pronásledovaný totalitními režimy 20. století.\n\nDne 29. června 1933 byl vysvěcen na kněze a 1. března 1938 se stal farářem ve Chvalech u Prahy (nyní část Horních Počernic). Po okupaci Československa v březnu 1939 se zapojil do odbojového hnutí. Poprvé byl zatčen 29. září 1939, protože odmítl vyzvánět po dobytí Varšavy, brzy byl ale propuštěn. Podruhé byl zatčen 22. května 1940 pro podezření z velezrady, distribuci zbraní a ilegálního časopisu \"V boj\". Nejprve byl vězněn v Praze na Pankráci, po dvou měsících putoval do Terezína, kde strávil měsíc. Následně několik dní v koncentračním táboře Dachau, pak téměř dva roky v koncentračním táboře Sachsenhausenu a od 12. června 1942 byl vězněn opět v Dachau, kde byl až do konce války.\n\nPo celý čas svého věznění neváhal nasazovat vlastní život a snášet kruté tresty pro záchranu spoluvězňů. V Dachau vzal přestupek starého polského kněze na sebe a byl zbičován. Takto mu zcela jistě zachránil život. V Sachsenhausenu zachránil mladého německého advokáta Görkeho dohnaného k nucené sebevraždě. Štverták ho odřezal a oživil, za což si vysloužil dvojnásobné bičování. Kruté žerty, které Štverák jako kněz zakoušel od dozorců, se vystupňovaly a završily průstřelem boku a plíce. Štverák přežil jen díky tomu, že předstíral smrt. V Dachau vzal též pod svou ochranu budoucího pražského arcibiskupa Josefa Berana. V červnu 1945 se vrátil zpět do Chval.\n\nByl jedním z pěti Čechů, kteří svědčili u soudu s válečnými zločinci v Dachau.\n\nPo válce pracoval jako arcibiskupský vikář a notář arcibiskupa Josefa Berana. Po roce 1945 po odsunu sudetských Němců byl jako notář arcibiskupa Berana pověřen svozem kalichů a monstrancí z opuštěných kostelů v německém pohraničí. V letech 1946 až 1947 dostal na starost vyhledávání kostelních zvonů, které byly zrekvírovány v době okupace. Zvony byly soustřeďovány v hamburském přístavu. Nazpět do ČSR se jich po Labi podařilo přivézt 670. Tehdy úzce spolupracoval s kampanologem Jaroslavem Dobrodínským (1901-1973).\n\nNeohrožený postoj po boku arcibiskupa Berana nezůstal bez nenávistné odezvy. Třetí zatčení tentokrát v režii StB 15. června 1949 přivedlo Štveráka opět na Pankrác. Prodělal celkem šestnáct krutých výslechů na základě obvinění, že je špionem Vatikánu, že navštěvoval v přestrojení arcibiskupa Berana, že rozvážel Beranovy listy, že organizoval protistátní skupinu. Štverák zůstal nezlomen. Proto si v monstrprocesu vysloužil „jen“ dvacet měsíců odnětí svobody. Po odpykání trestu však strávil ještě tři roky v internačních táborech pro kněze a řeholníky.\n\nNa svobodu se vrátil s podlomeným zdravím. Zbývaly mu již jen dva roky života, které strávil u své matky a sestry v Pokraticích u Litoměřic. Zemřel v nemocnici v Městci Králové 20. srpna 1956 a je pochován v Kostelci nad Labem. Plně rehabilitován byl až v roce 1990. V roce 2002 mu byla umístěna pamětní deska na kostele sv. Ludmily v Horních Počernicích-Chvalech.\n\n\n"}
{"id": "228507", "url": "https://cs.wikipedia.org/wiki?curid=228507", "title": "Markovův řetězec", "text": "Markovův řetězec\n\nMarkovův řetězec popisuje obvykle diskrétní náhodný (stochastický či pravděpodobnostní) proces, pro který platí, že pravděpodobnosti přechodu do následujícího stavu závisejí pouze na současném stavu, ne na předchozích stavech. Tato tzv. markovovská vlastnost dovoluje proces znázornit stavovým diagramem, kde z každého stavu (uzlu grafu) vycházejí hrany možných přechodů do dalšího stavu s připsanou pravděpodobností.\n\nObrázek říká, že je-li systém ve stavu E, přejde s pravděpodobností 0,7 do stavu A, kdežto s pravděpodobností 0,3 zůstane ve stavu E. Podobně po stavu A bude s pravděpodobností 0,4 následovat stav E, kdežto s pravděpodobností 0,6 systém zůstane ve stavu A. Chování takového systému je tedy „bezpaměťové“: není potřeba si pamatovat historii, stačí pouze aktuální stav. Reprezentací takového systému tedy může být konečný automat. Markovovy řetězce dostaly jméno po matematiku Andreji Markovovi.\n\nPříklad: Pokud je známo, s jakou pravděpodobností následují např. v angličtině po určitém znaku abecedy jiné znaky, lze automaticky generovat náhodné řetězce znaků, které sice zpravidla nedávají smysl, ale na pohled se anglickým větám velmi podobají.\n\nMarkovovy řetězce mají mnoho praktických použití, zejména v informatice, v chemii, v ekonomii i v dalších společenských vědách.\n\nMarkovův řetězec je popsán dvěma strukturami:\n\n\nPravděpodobnosti p musí splňovat podmínky:\n\nMarkovův řetězec dokážeme popsat pomocí vztahu: p(n+1) = p(n) * P\n\na postupným dosazováním můžeme dojít ke vztahu: p(n+1) = p(0) * P\n\nHomogenní Markovův řetězec je takový Markovův řetězec, pro který platí, že \"p(n)\" nezávisí na \"n\".\n\nNehomogenní Markovův řetězec je takový Markovův řetězec, pro který platí, že \"p(n)\" závisí na \"n\".\n\nMatici pravděpodobnostního přechodu P nazveme regulární, když P pro konečné n neobsahuje žádné nulové prvky. Matice P konverguje k limitní matici typu A, kde\n\nformula_1\n\nkde její řádky tvoří stejné vektory a = (a, a, ..., a), které nazýváme stacionární vektory, někdy také limitní vektory.\n\nPro regulární matice platí následující tvrzení:\n\n\nLimitní vektor je možné stanovit z soustavy rovnic:\n\nInterpretace hodnot limitního vektoru a jsou jednotlivé doby strávené v jednotlivých stavech. Udané hodnoty jsou hodnoty pravděpodobností setrvání v těchto stavech.\n\nFundamentální matici definujeme pomocí matice A. Umožňuje nám například výpočet střední doby prvního přechodu do určitého stavu a rozptyl tohoto přechodu.\n\nformula_12\n\nVlastnosti fundamentální matice:\n\n\n\n\nAbsorpční řetězce jsou takové řetězce, které obsahují mimo stavy tranzientní i stavy absorpční. Tzn., že pravděpodobnost setrvání v takovém stavu je rovna 1.\n\nKaždou matici pravděpodobnostních přechodů formula_17 můžeme přeuspořádat na následující blokovou matici:\n\nformula_18\n\nje matice ve tvaru:\n\nformula_19\n\nInverzní matice existuje, pokud konverguje formula_20 k nule a platí pro ni:\nformula_21\n\nPrvky fundamentální matice N udávají, kolikrát se proces v průměru ocitne v tranzientních stavech.\n\n"}
{"id": "228511", "url": "https://cs.wikipedia.org/wiki?curid=228511", "title": "Cirkus Humberto (seriál)", "text": "Cirkus Humberto (seriál)\n\nCirkus Humberto je dvanáctidílný koprodukční česko-německý televizní seriál z roku 1988 režiséra Františka Filipa. Děj, který se odehrává v cirkusovém prostředí v 19. a na začátku 20. století, napsal Otto Zelenka na motivy stejnojmenného románu Eduarda Basse.\n\nPříběh se odehrává v letech 1826 až 1924 a vypráví o šesti generacích cirkusové rodiny Humberto. Zakladatelem cirkusu je Carlo Humberto (Martin Růžek), jeho pokračovatelem zeť Bernhard Berwitz (Radoslav Brzobohatý), který utrpí smrtelná zranění v tygří kleci. Po něm se ujímá vedení cirkusu jeho syn Petr (Werner Possardt) a posledním ředitelem je Václav Karas (Jaromír Hanzlík), který se marně snaží udržet slávu cirkusu. Spolu se svou ženou, Berwitzovou dcerou Helenou, odjedou do Prahy, kde zakládají Varieté Humberto. Jejich syn Petr (Oldřich Vízner) cirkusové nadání nepodědil, ale vnučka Lidka (Jana Janatová) se prosadí jako baletka a vystupuje pod uměleckým jménem Ludmila Humberto. Slavné jméno je zachováno.\n\n\nPři televizní premiéře na přelomu let 1988–1989 byl vysílán ještě 29minutový díl s názvem „Jak se točí Humberto“ (režie Jana Michajlová, premiéra – po odvysílání 4. dílu). Při dalších reprízách nebyl už nikdy vysílán, je však obsažen jako bonus na DVD s restaurovaným seriálem. Jde o dokument o natáčení seriálu, s ukázkami natáčení některých záběrů, rozhovory a ukázkou práce filmových maskérů při změně věku hlavního představitele.\n\n"}
{"id": "228512", "url": "https://cs.wikipedia.org/wiki?curid=228512", "title": "3. pěší divize legií (Polsko)", "text": "3. pěší divize legií (Polsko)\n\n3. pěší divize legií (polsky: 3 Dywizja Piechoty Legionów) byla taktickou jednotkou Polské armády v meziválečném období.\n\nDivize se účastnila Rusko-polské války. Podílela se na obsazení Kyjeva v květnu 1920. Později byla částí 2. armády. V roce 1939 tvořila část armády Prusy. \n\n\n"}
{"id": "228515", "url": "https://cs.wikipedia.org/wiki?curid=228515", "title": "Hříchy pro pátera Knoxe", "text": "Hříchy pro pátera Knoxe\n\nHříchy pro pátera Knoxe je československý televizní seriál režiséra Dušana Kleina z roku 1992 na motivy stejnojmenné knihy Josefa Škvoreckého. Jedná se o sérii detektivních příběhů, natáčených v přímém přenosu a s interaktivní soutěží pro diváky, kteří mohli (a měli) hádat pachatele. V každém příběhu jeho autoři záměrně poruší jedno z pravidel \"Desatera pátera Knoxe,\" která jsou podle Ronalda Knoxe základem čistoty detektivního žánru.\n\nV roce 1995 bylo natočeno volné pokračování Hříchy pro diváky detektivek.\n\n\n\n\n"}
{"id": "228521", "url": "https://cs.wikipedia.org/wiki?curid=228521", "title": "Oceania Football Confederation", "text": "Oceania Football Confederation\n\nOceania Football Confederation známá pod zkratkou OFC je hlavní řídící organizací oceánského fotbalu, futsalu a plážového fotbalu. Je jednou ze šesti kontinentálních konfederací pod FIFA. Sdružuje 11 národních fotbalových asociací z Oceánie a 3 přidružené členy.\n\nZe všech šesti konfederací pod FIFA jde o fotbalově nejslabší konfederaci. Na mistrovství světa ve fotbale má alokovánu pouze polovinu místa (vítěz oceánské kvalifikace se kvalifikuje do mezikontinentální baráže, kde se teprve rozhodne o postupu na MS). Do roku 2006 byla členem OFC také Austrálie, která přešla do AFC. Do roku 1994 byl z politických důvodů také přidruženým členem Izrael.\n\nKonfederace byla založena v roce 1966. Zakládajícími členy byli Austrálie, Nový Zéland, Papua-Nová Guinea a Fidži. V roce 1996 byla OFC potvrzena jako plnoprávná konfederace pod FIFA a byla ji přidělena křesla v řídících orgánech FIFA.\n\nOFC má 11 plných členů a 3 přidružené.\n\n\n\n\n"}
{"id": "228523", "url": "https://cs.wikipedia.org/wiki?curid=228523", "title": "Milan Enčev", "text": "Milan Enčev\n\nMilan Enčev (* 4. ledna 1980 Kladno) je český divadelní a televizní herec.\n\nJeho otec byl havíř, matka cukrářka, bratr hasič. Je vyučeným čalouníkem, po maturitě studoval herectví.\n\nHerectví vystudoval a od roku 2001 působí jako profesionální herec. V roce 2002 odešel z rodného Kladna do Prahy. Zde se setkal s režisérkou Ritou Jasinskou, Od roku 2007 v divadle Různých jmen. A od roku 2017 v Divadle Radka Brzobohatého.\n\n\n\n\n\n"}
{"id": "228530", "url": "https://cs.wikipedia.org/wiki?curid=228530", "title": "Martin Reiner (básník)", "text": "Martin Reiner (básník)\n\nMartin Reiner, v letech 1975 až 2006 po adoptivním otci Martin Pluháček (* 1. srpna 1964, Brno), je český básník, prozaik, nakladatel a organizátor kulturního dění. Dlouhodobě se zajímá o život a dílo českého básníka Ivana Blatného, o němž v roce 2014 vydal knihu s názvem \"„Básník. Román o Ivanu Blatném“\". Kniha zvítězila v anketě Kniha roku Lidových novin 2014.\n\nNarodil se a žije v Brně. Jeho otec emigroval, před potížemi ho ochránila změna příjmení po adoptivním otci. Maturoval na vojenském gymnáziu, studoval i vysokou vojenskou školu, ze které byl po třech semestrech vyloučen. Další vojenské službě se vyhnul díky osmiměsíčním pobytu ve vězení. Po návratu vystřídal různá zaměstnání (např. referent v taneční škole, distributor tisku nebo inspicient v opeře). Po listopadu 1989 se stává iniciativním aktérem české literární scény. Od roku 1990 řídil nově vzniklé nakladatelství Československé strany lidové Petrov, které v roce 1992 převzal do soukromých rukou a v roce 2005 zrušil. Místo něho založil v roce 2006 menší nakladatelství Druhé město. Organizuje kulturní a společenské akce, vydával časopis Neon (1999–2000). Současně se věnuje vlastní literární tvorbě. Jako autor se účastní mezinárodních básnických festivalů a soutěží (Grenoble, Rennes, Praha, Budapešť, Drážďany, San Francisco). V roce 2015 byl hostem 16. ročníku Měsíce autorského čtení. Jeho básně jsou publikovány v angličtině, němčině, francouzštině, polštině, maďarštině a chorvatštině.\n\nPoetiku básníka Reinera dlouhodobě charakterizuje kontrast mezi parnasistní formou textů a jejich současným, hořce ironickým obsahem. V klíčových knihách z 90. let, sbírkách \"Decimy\" a \"Tání chůze\", je nepřehlédnutelná i sémantická hravost a humor. Ve dvou sbírkách z „nultých“ let se uplatňuje civilnější básnický výraz a zaznívají tóny smutného smíření.\n\nReinerovy prózy mají lyrický, psychologizující ráz. Jejich hrdiny zastihujeme v obdobích, která se s odstupem času ukáží být zlomová.\n\nV komunálních volbách 2018 neúspěšně kandidoval v Brně za hnutí Žít Brno.\n\n\n\n\n\n\n\n"}
{"id": "228531", "url": "https://cs.wikipedia.org/wiki?curid=228531", "title": "Zkouška", "text": "Zkouška\n\nZkouška či test může označovat: \n\n\n\n\n\n\n\n"}
{"id": "228538", "url": "https://cs.wikipedia.org/wiki?curid=228538", "title": "Dráchov (jez)", "text": "Dráchov (jez)\n\nJez Dráchov je na kilometru 69,3 řeky Lužnice v obci Dráchov, na polovině cesty mezi Veselím nad Lužnicí a Soběslaví.\n\nJe pokládán za jeden z nejnebezpečnějších jezů na řekách České republiky a mezi vodáky má neblahou pověst jako „jez smrti“. Před sjížděním jezu varují informace ve vodáckých průvodcích i tabule přímo na břehu řeky. Za velké vody proud silně táhne k jezu; ale zejména má nevinně vypadající jez za středního a ještě více za velkého vodního stavu pod jezem zrádný válec - silné vývařiště, ve kterém utonula již řada vodáků (uvádí se nejméně 5 (podle nejnovějších statistik dokonce 10).). Jez je sice vybaven propustí, která je však nesjízdná a přímo nebezpečná. Tragedie připomíná několik pomníčků utonulých vodáků. Doporučuje se krátké přenesení po pravém břehu se schůdky.\n"}
{"id": "228540", "url": "https://cs.wikipedia.org/wiki?curid=228540", "title": "Mortlach", "text": "Mortlach\n\nMortlach je skotská palírna společnosti United Distillers & Vintners nacházející se ve městě Dufftown v hrabství Banffshire, jež vyrábí skotskou sladovou whisky.\n\nPalírna byla založena v roce 1823 Jamesem Findlaterem, Donaldem McIntoshem a Alexandrem Gordonem a produkuje čistou sladovou whisky. Slovo mortlach údajně znamená \"údolí ve tvaru misky\", což odpovídá vzhledu místa, v němž palírna stojí. Může též znamenat \"Mort: masakr\" a \"Lach: divoká kachna\", což je odvozeno ze staré keltštiny. V letech 1837–1851 byla palírna uzavřena a v tu dobu sloužila jako kostel. Od roku 1852 jsou majiteli palírny John Gordon a George Cowie. V roce 1917 je palírna prodána společnosti J. Walker & Co. Modernizací prochází v roce 1963 a dnešním majitelem je United Distillers & Vintagers. Produkuje whisky značky Mortlach, což je 16letá whisky s obsahem alkoholu 43%. Část produkce se používá do míchaných whisky Johnnie Walkers. Tato whisky je medové chuti s příměsí marcipánu a máty.\n\n\n"}
{"id": "228542", "url": "https://cs.wikipedia.org/wiki?curid=228542", "title": "Grimming", "text": "Grimming\n\nGrimming je izolovaná vápencová hora v Rakousku. Nachází se mezi údolím Ennstal a masivem Salzkammergutberge. Horopisně se patří do Severních vápencových Alp a řadí se dle různých zdrojů do pohoří Dachstein () či masivu Totes Gebirge.\n\nVrchol Grimming leží nad údolím řeky Enns nad městem Irdning v spolkové zemi Štýrsko. Jde o ultraprominentní horu (1518 m) tvořící přirozenou dominantu svému okolí, které povětšinou převyšuje o 1700 metrů.\n\n\nOd roku 1949 stojí pár metrů pod vrcholovým kříže bivakovací krabice Toni Adams Dr. Obersteiner Biwak (4 osoby, nouzový telefon). Již v 19. století zde stála měřící meteorologická stanice. Postupem času a četnosti zásahů záchranářů zde horský spolek Alpenverein nechal postavit bivak.\n\nFreytag a Berndt č. WK 082 (\"Bad Ausee - Totes Gebirge - Bad Mitterndorf / Tauplitz\") - 1:50 000\n\n"}
{"id": "228547", "url": "https://cs.wikipedia.org/wiki?curid=228547", "title": "Volby do Senátu Parlamentu České republiky 2004", "text": "Volby do Senátu Parlamentu České republiky 2004\n\nVolby do Senátu Parlamentu České republiky 2004 nebo taky Senátní volby 2004 se uskutečnily v listopadu 2004. Vítězem se stala ODS.\nVolila se třetina Senátu, obměnilo se tedy 27 z 81 mandátů.\n\nPrvní kolo senátních voleb se konalo 5. listopadu (tento den se volilo od 14.00 do 22.00 h) a 6. listopadu (volilo se v době od 8.00 do 14.00 h).\nDruhé kolo voleb se podle zákona koná v obvodech, kde v 1. kole žádný kandidát nezískal nadpoloviční většinu platných hlasů. Uskutečnilo se o týden později, tj. 12. a 13. listopadu ve stejné časy, a to ve 26 obvodech (jeden kandidát byl zvolen v 1. kole).\n\nVolit do Senátu v tom kterém kole mohl každý občan Česka, který aspoň druhý den voleb dosáhl věku 18 let. Senátorem mohl být zvolen každý občan Česka, který aspoň druhý den voleb dosáhl věku 40 let.\n\nV roce 2004 (8.–9. 10. – první kolo) se konaly rovněž mimořádné doplňovací volby v Praze 4 a ve Znojmě (konaly se kvůli odstupení senátorů Josefa Zieleniece (Praha 4) a Vladimíra Železného (obvod se sídlem ve Znojmě), kteří byli zvoleni do Evropského parlamentu).\n\nV senátních volbách v Česku byly do té doby vždy úspěšnější pravicové strany (především ODS a KDU-ČSL, které vzhledem k větší věrnosti jejich voličů zvýhodňuje nižší volební účast, jež se pro senátní volby stala typickou. Volební systém rovněž umožňuje ve větší míře uspět také kandidátům menších stran a kandidátům nezávislým). \n\nVětší procentní podíl hlasů tradičně získává rovněž KSČM, která je však znevýhodněna většinovým volebním systémem, svou izolací v politickém spektru a nechutí většiny voličů vůči ní.\n\nUž v prvním kole se ukázala jako nejúspěšnější ODS, jejíž kandidáti postoupili do druhého kola v 25 obvodech a v jednom dokonce zvítězila již v prvním kole. Ve druhém kole jich uspělo 18 (36 senátorů). ČSSD nezískala žádný mandát (celkem v Senátu 7), KDU-ČSL 3 (celkem 14). US-DEU společně s ODA získala 1 mandát (celkem 7).\n\nVolební účast činila v prvním kole 28,97 %, ve druhém kole klesla na 18,41 %. \n\nNejtěsnějším vítězem se stala Ludmila Müllerová za KDU-ČSL, která ve volebním obvodě Ústí nad Orlicí porazila Jiřího Čepelku z ODS o 59 hlasů.\n\n\n"}
{"id": "228549", "url": "https://cs.wikipedia.org/wiki?curid=228549", "title": "Luigi Scarabello", "text": "Luigi Scarabello\n\nLuigi Scarabello, herecký pseudonym Sergio Landi, 17. června 1916 Albiano Magra - 2. července 2007, byl italský fotbalista, později pomocný filmový režisér a herec. Byl členem vítězného týmu Itálie na 11. letních olympijských hrách 1936 v Berlíně.\n\nLuigi Scarabello se narodil v Albiano Magra v provincii Massa Carrara. V osmnácti letech debutoval v B týmu \"Lo Spezia Calcio 1906\". V prvním celku Spezie sehrál během dvou sezón padesát mistrovských zápasů, v nichž vstřelil 10 gólů. Poté hrál čtyři sezóny v týmu \"Genoa\", v němž sehrál v italské sérii A 110 zápasů a dal 28 branek. Scarabello sehrál kromě zápasů v olympijském týmu i dvě utkání za národní družstvo Itálie.\n\nKdyž se Scarabello seznámil s herečkou Lilia Silvi, skončil roku 1940 předčasně s fotbalovou kariérou a pokoušel se uspět u filmu. Ve 25 letech debutoval pod uměleckým jménem Sergio Landi ve filmu \"Barbablú\" (1941). Kromě několika hereckých rolí zakusil i pozici pomocného režiséra.\n\nS Liliou Silvi (nar. 1922), která měla ve třicátých letech pověst italské Shirley Temple, žili na své haciendě Aprilia poblíž města Nettuno u Říma. Počátkem 50. let byli manželé zapleteni do skandálu s vymyšleným únosem zahraniční rozvědkou. Chtěli prý tak získat zpět ztrácející popularitu.\n\nPohřeb Luigi Scarabella se uskutečnil 3. července 2007 v kostele v rodné obci Albiano Magra.\n\nTurnaj byl hrán vyřazovacím způsobem. Kvalita turnaje utrpěla neúčastí týmů z Jižní Ameriky. Hrálo 16 týmů (201 hráčů), takže k vítězství v turnaji postačovaly 4 vítězné zápasy. Itálie je absolvovala takto:\n\n1. kolo: Itálie - USA 1:0; čtvrtfinále: Itálie - Japonsko 8:0; semifinále: Itálie - Norsko 2:1\n\nfinále (16. srpna 1936): Itálie - Rakousko 2:1 (obě branky dal Frossi - v 70. a 92. minutě) za účasti 90 000 diváků, rozhodčí Němec Bauwens.\n\nPořadí v turnaji: 1. Itálie, 2. Rakousko, 3. Norsko.\n\n\n\n"}
{"id": "228550", "url": "https://cs.wikipedia.org/wiki?curid=228550", "title": "HDI-Arena", "text": "HDI-Arena\n\nHDI-Arena (do roku 2002: Niedersachsenstadion, 2002–2013 AWD-Arena) je hannoverský stadion, který po svém otevření roku 1954 pojal 80 000 diváků, se během doby stal oblíbeným nejen jako místo pro sportovní události v lehké atletice, ragby a americkém fotbale, ale i jako místo pro pořádání open air koncertů rockových a popových skupin. Také se zde odehrály zápasy Mistrovství světa ve fotbale 1974. Po poslední přestavbě, která stála 61 milionů eur trvala dva roky a byla ukončena roku 2005, zde najde místo 44 652 diváků, během fotbalového Mistrovství světa v roce 2006 to bylo „jen“ 39 297. Za zmínku stojí i ozvučení stadionu, který má 60 reproduktorů s výkonem 26 400 wattů.\n"}
{"id": "228574", "url": "https://cs.wikipedia.org/wiki?curid=228574", "title": "Ivo Uher", "text": "Ivo Uher\n\nIvo Uher (* 15. května 1973, Třebíč) je český místní politik a mezi lety 2006–2010 byl starostou města Třebíče.\n\nNarodil se v Třebíči a v tomtéž městě vystudoval na tehdejší Střední průmyslové škole kožařské (1991).\nPoté absolvoval dvouleté pomaturitní studium na třebíčské obchodní akademii, které bylo zakončeno druhou maturitní zkouškou a posléze se věnoval programování databázových aplikací a ekonomii. Později v roce 2004 vystudoval Fakultu managementu VŠE a pracoval jako projektový manažer. V roce 2004 se stal členem místního sdružení ODS a v roce 2006 byl zvolen do městského zastupitelstva a v listopadu téhož roku i starostou Třebíče, tím byl do 11. listopadu 2010. V roce 2011 byl zaměstnán ve společnosti TEDOM.\n\nIvo Uher byl členem Občanské demokratické strany od srpna 2003 do září 2013. Od roku 2006 je členem městského zastupitelstva a v letech 2006 až 2010 byl starostou Třebíče. V roce 2010 byl opět zvolen z první pozice kandidátky ODS do městského zastupitelstva, ale pozici starosty neobhájil, novým starostou byl zvolen Pavel Heřman z HZNR. Koncem září 2013 uvedla média informaci, že Ivo Uher změnil politickou příslušnost a z ODS přestoupil do volebního bloku HLAVU VZHŮRU.\n\n"}
{"id": "228578", "url": "https://cs.wikipedia.org/wiki?curid=228578", "title": "Burrard Inlet", "text": "Burrard Inlet\n\nBurrard Inlet je relativně mělký pobřežní fjord na jihozápadě kanadské provincie Britská Kolumbie. Vznikl během poslední doby ledové. Odděluje město Vancouver a poloostrov Burrard od úbočí pohoří North Shore, města North Vancouver a okresů West Vancouver a North Vancouver.\n\nPo tisíce let na jeho březích sídlili indiánští obyvatelé z kmenů Squamish a Tsleil-waututh. Prvním Evropanem, který tuto oblast 19. června 1792 prozkoumal byl španělský kapitán Dionisio Alcalá-Galiano, který fjord pojmenoval \"Canal de Floridablanca\". O několik dní později byl název fjordu změněn a pojmenován anglickým kapitánem George Vancouverem po jeho příteli Siru Harry Burrardovi.\n\nFjord směruje téměř přímo na východ od úžiny Strait of Georgia do města Port Moody. Na většině pobřeží je osídlen. Přibližně ve dvou třetinách délky směrem na východ se nachází další, mnohem strmější glaciální fjord, nazvaný Indian Arm. Směřuje na sever od fjordu Burrard Inlet, leží mezi městy Belcarra a Deep Cove v okrese North Vancouver, od nichž se táhne severně do hornaté divočiny. \n\nFjord Burrard Inlet je od Point Atkinson a Point Grey na západě k městu Port Moody na východě dlouhý 25 km, Indian Arm se táhne 20 km směrem na sever. Mezi města, ležící na pobřeží fjordu patří Vancouver, North Vancouver, Burnaby a Port Moody. Nad fjordem se klenou tři mosty, Lions Gate Bridge (postavený v 30. letech 20. století), Ironworkers Memorial Second Narrows Crossing (1960) a železniční most Second Narrows Bridge (1969). Mezi břehy fjordu také pravidelně jezdí trajekt SeaBus. Největší šířka zálivu, asi 3 kilometry, je v oblasti mezi posledními dvěma mosty.\n\nPřístav Port of Vancouver je před oceánem chráněn klidnými vodami fjordu Burrard Inlet. Je to hlavní přístav ve Vancouveru. Nákladní lodě, které čekají na nakládku nebo vykládku, kotví často v zátoce English Bay, která leží směrem na jih od ústí fjordu a je od něj oddělená centrem Vancouveru a Stanley Parkem, který společně s centrem města leží na malém poloostrově.\n\nV hlavní části zálivu zůstalo několik zalesněných oblastí, které jsou ve stejném stavu jako před staletími, ale strmé svahy fjordu Indian Arm tu znemožňují jakoukoliv výstavbu.\n\n"}
{"id": "228579", "url": "https://cs.wikipedia.org/wiki?curid=228579", "title": "Islám na Slovensku", "text": "Islám na Slovensku\n\nIslám na Slovensku není příliš rozšířen a jedná se o minoritní náboženství. Hlásí se k němu zhruba 5 000 obyvatel, což je asi 0,1 % veškerých obyvatel země. Jsou to buď přistěhovalci ze zemí Blízkého východu či bývalé Jugoslávie nebo jejich příbuzní, konvertité. Žijí hlavně v okolí Bratislavy, Košic, Martina, Nitry a Levic..\nIslám na Slovensku není registrovaným náboženstvím.\n\nSlovensko je jediným členským státen Evropské unie kde nestojí oficiální mešita. Muslimská komunita se proto schází v pronajatých domech nebo v provizorních modlitebnách.\n"}
{"id": "228582", "url": "https://cs.wikipedia.org/wiki?curid=228582", "title": "Lotus Seven", "text": "Lotus Seven\n\nLotus Seven (angl. \"sedm\") byl sportovní vůz, vyráběný automobilkou Lotus. \"Lotus Seven\" byl následovníkem prvního sériově vyráběného vozu \"Lotus Six\". Stavebnicový model \"Six\" byl určen spíše pro klubové závodění, než sportovní automobil na silnice. \"Six\" se objevil v roce 1953, ale skutečně úspěšným vozem se stal o čtyři roky později model \"Seven\". Lotus Seven se vyráběl od roku 1957 až do roku 1970 v celkovém počtu 1942 kusů. V roce 1973 automobilka Lotus prodala průmyslová práva na vůz společnosti Caterham Cars, která ho vyrábí dodnes. Repliky Lotusu 7 vyrábí i německá firma Dax, holandská Donkervoort nebo v Česku firma Kaipan s modelem \"Kaipan 57\".\n\nSpartanské dvousedadlové vozidlo bylo postaveno na základu trubkového rámu. Vůz neměl žádné dveře, pouze vykrojené boční stěny. Přední kola kryly jen tenké blatníky. Vůz měl vynikající jízdní vlastnosti. Motory nejčastěji dodávala firma Ford, Climax FVA, od začátku 90. let většinou Rover a typ S1 od firmy BMC. 15 vozů poháněla jednotka Lotus z vozu \"Lotus Elan\".\n\nU základního provedení poskytoval čtyřválcový motor výkon 37 koní. Díky velice nízké hmotnosti mohl Lotus 7 jet max. rychlostí 130 km/h. Model \"S2\" se odlišoval od základního typu pouze jiným tvarem blatníků. Verze \"S3\" obsahoval výkonnější motor Cortina 1600. V roce 1970 se objevil typ \"S4\", který se lišil od typu S1 robustnější karoserií vyrobenou ze skelných vláken. Nejvýkonnějším nabízeným modelem byl typ \"Super Seven\" s pohonnou jednotkou Ford 1340 cm³ s výkonem 115 koní a max. rychlostí 175 km/h.\n\nU vozů vyráběných automobilkou Caterham po roce 1973 se objevil nejdříve motor Lotus TwinCam a později Ford Cross Flow. První motory Cosworth BDR se objevily kolem roku 1983 a to o objemu 1.6 litru s výkonem 140 kW a následně o tři roky později 1.7 litru s výkonem 150 kW. Roku 1990 byla nejvýkonnější řada opatřena dvoulitrovým motorem Vauxhall HPC, který pocházel z vozu Vauxhall Calibra a dodával výkon 165-175 koní. Několik modelů HPC \"Evolution\" bylo vybaveno motory vyvinutými firmou Swindon Race Engines, které byly vyladěny na výkon 218 a 235 koní. Speciální edice vyráběná v roce 1993 a nazvaná JPE (byla pojmenována po jezdci Formule 1 Jonathanu Palmerovi) měla dokonce výkon až 250 koní a sníženou hmotnost na 530 kg.\n\nV roce 1991 začala společnost Caterham používat motory Rover K-series automobilky Rover. Zpočátku byla jako pohonná jednotka využíván motor 1.4 litru z modelu Rover Metro GTi. Tento motor se stal páteří řady po dalších 15 let. V roce 1996 se zvýšil objem na 1.6 litru a o rok později až na 1.8 litru včetně verzí K-series VVC s vyšším výkonem. V roce 1996 se také rozšířil sortiment \"Superlight\", který se nejprve zaměřil na snižování hmotnosti a následně na přizpůsobení se vyladění motorů řady K-series na stále vyšší výkony. Následně automobilka zavedla model Superlight-R, který nabídl variantu s verzí motoru K-series VHPD o objemu 1.8 litru a výkonu až 180 koní (134 kW). To vše v automobilu, který vážil pouhých 490 kg. O tři roky později Caterham zachoval stejnou koncepci, ale pozvedl ji na novou úroveň a vytvořil takzvaný Superlight R500, který byl stále založen na 1.8 litrovém Rover K-series, ale nyní byl vyladěn britskou firmou Minister Racing Engines na přibližně 230 koní (172 kW) při 8 600 ot/min při váze pouhých 460 kg. Model R500 byl zpočátku dostupný ve formě kitu, ale rychle se stal jediným vyráběným modelem. Výkon byl velmi působivý, z 0 na 160 km/h zrychloval za 8,2 sekundy. Nicméně, není bez zajímavosti, že takto namáhaný motor vyžadoval častou a řádnou údržbu a za celou dobu výroby modelu R500 byla provedena řada revizí motorů kvůli zvýšení spolehlivosti. To vyvrcholilo v roce 2004 nasazením možná nejextrémnější verzí Caterhamu ze všech a to modelem R500 EVO, který byl převrtán na 1 998 cm3 o výkonu 250 koní (186 kW). Vysoká cena však způsobila jeho nevalný prodejní úspěch.\n\nVůz R500 EVO však drží několik rekordů, například rekord zrychlení a následně zpomalení z 0 na 160 km/h a zpět na 0 km/h zvládne v čase 10,73 sekundy což je rychleji než supersportovní vůz Ferrari Enzo a až do konce roku 2006 zůstal nejrychlejším sériově vyráběným vozem testovaným časopisem EVO, který jej testoval na autodromu Bedford Autodrome West Circuit východně od Northamptonu. Svými výsledky předčil i model Porsche Carrera GT. Byl překonán až vozem britské automobilky Radical SR3 1300.\n\nPo zániku automobilky MG Rover zahájil Caterham proces vyřazení motoru řady K-series a jejich nahrazení motory Ford Sigma pro modely Roadsports a 2.0 litrové a 2.3 litrové motory Duratec pro výkonnější řady Superlight a CSR. Nicméně například model Superlight R300 je stále ještě k dostání s motorem Rover K-series avšak jedná se patrně jen o dočasnou záležitost. Některé kanadské firmy prodávající automobil Caterham 7 však využívají i jiné agregáty mezi které patří Suzuki nebo Honda.\n"}
{"id": "228588", "url": "https://cs.wikipedia.org/wiki?curid=228588", "title": "Klášter Lilienfeld", "text": "Klášter Lilienfeld\n\nKlášter Lilienfeld leží v Lilienfeldu v Dolním Rakousku.\n\nCisterciácké opatství založil v roku 1202 v předhůří Alp rakouský a štýrský vévoda Leopold VI. Babenberský. Největší středověký klášter v Rakousku se stal rodovým klášterem rodu Babenberků a byl osídlen mnichy z kláštera v Heiligenkreuzu.\n\n\n"}
{"id": "228593", "url": "https://cs.wikipedia.org/wiki?curid=228593", "title": "Volby do Senátu Parlamentu České republiky 2002", "text": "Volby do Senátu Parlamentu České republiky 2002\n\nVolby do Senátu Parlamentu České republiky 2002 nebo taky Senátní volby 2002 se uskutečnily v říjnu a listopadu 2002. Vítězem se stala ODS.\nVolila se třetina Senátu, obměnilo se tedy 27 z 81 mandátů.\n\nPrvní kolo senátních voleb se konalo 25. října (tento den se volilo od 14.00 do 22.00 h) a 26. října (volilo se v době od 8.00 do 14.00 h).\nDruhé kolo voleb se podle zákona koná v obvodech, kde v 1. kole žádný kandidát nezískal nadpoloviční většinu platných hlasů. Uskutečnilo se o týden později, tj. 1. a 2. listopadu ve stejné časy, a to ve 26 obvodech (jeden kandidát byl zvolen v 1. kole).\n\nVolit do Senátu v tom kterém kole mohl každý občan Česka, který aspoň druhý den voleb dosáhl věku 18 let. Senátorem mohl být zvolen každý občan Česka, který aspoň druhý den voleb dosáhl věku 40 let.\n\nV senátních volbách v Česku byly zatím vždy úspěšnější pravicové strany (především ODS a KDU-ČSL, které vzhledem k větší věrnosti jejich voličů zvýhodňuje nižší volební účast, jež se pro senátní volby stala typickou. Volební systém rovněž umožňuje ve větší míře uspět také kandidátům menších stran a kandidátům nezávislým). \n\nVětší procentní podíl hlasů tradičně získává rovněž KSČM, která je však znevýhodněna většinovým volebním systémem, svou izolací v politickém spektru a nechutí většiny voličů vůči ní.\n\nUž v prvním kole se ukázala jako nejúspěšnější ODS, jejíž kandidáti postoupili do druhého kola v 19 obvodech. Ve druhém kole jich uspělo 9 (26 senátorů). ČSSD získala 7 mandátů (celkem v Senátu 11), KDU-ČSL 1 (celkem 16). Uspěli také dva nezávislí, a to jeden dokonce v prvním kole, konkrétně Vladimír Železný na Znojemsku. Tyto senátní volby byly unikátní v tom, že u nich k druhému kolu, konaném společně s komunálními volbami, přišlo více voličů než v prvním kole.\n\n\n"}
{"id": "228594", "url": "https://cs.wikipedia.org/wiki?curid=228594", "title": "Estádio D. Afonso Henriques", "text": "Estádio D. Afonso Henriques\n\nEstádio D. Afonso Henriques je portugalský stadion v centru města Guimaraes. Stadion stojí v zámecké zahradě chráněné jako památka UNESCO. Na stadioně se hrály dva zápasy EURO 2004. Díky čemuž prošel i nákladnou rekonstrukcí.\n"}
{"id": "228596", "url": "https://cs.wikipedia.org/wiki?curid=228596", "title": "Remíza", "text": "Remíza\n\nRemíza je původem šachový termín, který znamená nerozhodný výsledek šachové partie, přeneseně také jiného sportovního zápolení. Pochází z francouzského slova \"remis\", což je participium minulé od \"remettre\" (odložit, opustit).\n\nPři šachové partii může dojít k remíze:\n\nHráč dále může reklamovat nerozhodný výsledek:\nV obou případech je při turnajové hře nutno reklamovat remízu u rozhodčího ještě před provedením posledního tahu, jímž se pozice zopakuje potřetí, resp. se naplní padesát tahů.\n\nPři turnajové hře dále může remíza nastat:\n\nMatematik Ian Stewart uvádí, že ukončení partie po 50 tazích nemusí být zcela korektní - za použití počítačů byly vytvořeny šachové koncovky, v nichž příprava k matu trvala déle než 50 tahů, aniž by byl sebrán kámen nebo taženo pěšcem.\n\nVedle šachů se pojem remíza užívá k označení nerozhodného výsledku i v jiných hrách a sportech. Ve sportovním slangu se často pro remízu používá pojem plichta, znamená nerozhodně (rovnost při hře). V předzápasových prognózách nebo v kursových nabídkách sázkových kanceláří bývá označována nulou nebo křížkem (X). Vítězství domácího týmu je značeno číslem 1 a výhra hostů číslem 2.\n\n"}
{"id": "228597", "url": "https://cs.wikipedia.org/wiki?curid=228597", "title": "Franz Sitte", "text": "Franz Sitte\n\nFranz Sitte, psáno též česky \"František Sitte\" (17. února 1896 Hrádek nad Nisou – 8. ledna 1960 Litoměřice) byl farářem farnosti Bořislav ve vikariátu Teplice v litoměřické diecézi. V roce 1960 zemřel za dodnes nevyjasněných okolností ve vězení.\n\n Věnoval se vlastivědě okolí Bořislavi, kterou též knižně zpracoval. Mezi farníky si získal oblibu, po druhé světové válce byl pro svůj německý původ (i když byl dokázán jeho antifašismus) terčem nevole samosprávy v Bořislavi. Zvláště se mu vytýkala jeho opravdu ne příliš dobrá znalost českého jazyka. \nV roce 1960 podivně rychle získal výjezdní doložku, aby mohl navštívit svou sestru, která žila v NSR. V Chebu byl ale zatčen a zcela nepodloženě obviněn ze špionáže. Byl dopraven do vazební věznice v Litoměřicích, kde za několik dní za záhadných okolností umírá. Podle úřední zprávy spáchal sebevraždu. Nicméně zkoumání v 90. letech 20. století označilo způsob sebevraždy popsaný v tehdejších spisech jako zcela technicky neproveditelný. Nabízí se tedy teorie, že P. Sitte byl ve skutečnosti zavražděn. Tato tvrzení nelze ověřit, protože P. Sitte byl krátce po smrti zpopelněn a jeho urna je dnes považována za ztracenou. Kolem okolností jeho smrti jsou dodnes spekulace.\n\n\n\nFranz Sitte byl také autorem několika článků v regionálních německých periodikách.\n\n\n"}
{"id": "228599", "url": "https://cs.wikipedia.org/wiki?curid=228599", "title": "Zlivice", "text": "Zlivice\n\nZlivice jsou místní částí obce Čížová. Tvoří s ní z hlediska zástavby jednu oblast, Zlivice pokračují východním směrem tam, kde právě Čížová končí a přirozenou hranici tak tvoří pouze železniční trať z Písku do Zdic. Většinu zástavby Zlivic představují rodinné domy, nacházejí se zde ale i starší stavení a zemědělské provozy (bývalá strojní traktorová stanice a jiné). V roce 2011 zde trvale žilo 140 obyvatel.\n\nPrvní písemná zmínka o vesnici pochází z roku 1542.\n\nOd 9. září 1928 má místní část i svůj vlastní sbor dobrovolných hasičů. Na území obce se rozkládají dva rybníky; jeden u železniční trati a druhý v jejím středu. Zlivicemi prochází také i žlutá značená turistická trasa (úsek Čížová–Vrcovice) a silnice spoující Čížovou s Vráží.\n\n\n"}
{"id": "228600", "url": "https://cs.wikipedia.org/wiki?curid=228600", "title": "Canadian Pacific Railway", "text": "Canadian Pacific Railway\n\nKanadská pacifická železnice (anglicky Canadian Pacific Railway, CPR), známá mezi lety 1968 až 1996 i jako \"CP Rail\", je kanadskou železnicí první třídy, kterou provozuje společnost \"Canadian Pacific Railway Limited\". Síť kolejí se táhne od Vancouveru až do Montrealu a vlaky společnosti jezdí i do velkých měst v Spojených státech, do Chicaga, Minneapolis a New Yorku. CPR má sídlo v kanadské provincii Alberta, ve městě Calgary.\n\nV roce 1867 založily východní provincie konfederaci, ke které se v roce 1872 připojila Britská Kolumbie pod podmínkou, že do deseti let bude vybudována transkontinentální železnice. Železnice byla postavena v letech 1881 až 1885, spojila Montréal v provincii Québec a Vancouver v Britské Kolumbii, čímž se splnil slib federální vlády. Byla to první kanadská transkontinentální železnice o délce 4 633 km. I když v současnosti přepravuje zejména zboží, v minulosti byla po celá desetiletí jediným dopravním prostředkem, který přepravoval cestující na dlouhé vzdálenosti a umožnil kolonizaci a ekonomický rozvoj západní Kanady. Původně primární přeprava cestujících byla ukončena v roce 1986, osm let poté, co CPR převzala společnost Via Rail Canada.\n\nZa logo Kanadské pacifické železnice byl zvolen bobr, protože je jedním z národních symbolů Kanady. Společnost se za 120 let existence stala ikonou kanadského nacionalismu a objektem chvály, ale i odmítání ze strany veřejnosti. V době svého vzniku byla označována jako akt nesmyslné troufalosti a tvořila jeden z nejdůležitějších faktorů ve vývoji moderní Kanady. V průzkumu veřejného mínění, konaném v roce 2004, bylo založení Kanadské pacifické železnice označeno za druhou nejdůležitější událost, která vedla ke vzniku Kanady jako státu.\n\nStavební práce začaly v roce 1881, jejich provedením byl pověřen Američan holandského původu William Cornelius Van Horne. Trasu přes prérii postavili velmi rychle. Stavba trvala pouze 15 měsíců. Ovšem položit kolejnice přes Skalnaté hory (Rocky Mountains) bylo obtížnější. Vlaky s materiálem se pohybovaly od zásobovací základny Winnipegu směrem na západ. Každý vezl množství materiálu, které bylo potřeba k položení jedné míle (1,6 km) trati – kolejnice, pražce, telegrafní stožáry a materiál na stavbu mostů. Kvůli lavinovému nebezpečí musela být trať chráněna střechami proti sněhu a na nejnebezpečnějším úseku byl postaven tunel. Trasa byla dostavěna 7. listopadu 1885.\n\nTrať se táhne kolem řeky Bow, která musela být několikrát přemostěna, průsmykem Kicking Horse, za jezerem Shuswap vedly koleje přes pohoří Coast Mountains a skoro neprůchodným průsmykem Fraser Canyon. Původně měla trať končit v Port Moody u Burrard Inlet, Van Horn však naléhal, aby byla trať postavena až k dnešnímu Vancouveru. Železnice otevřela cestu novým osídlencům. Města Winnipeg a Regina zbohatla díky železnici.\n\n\n\n"}
{"id": "228603", "url": "https://cs.wikipedia.org/wiki?curid=228603", "title": "Ben Lomond", "text": "Ben Lomond\n\nBen Lomond je hora ve Skotské vysočině (Highlands). Leží na východním břehu jezera Loch Lomond.\n\nS výškou 974 m (3196 stop) patří mezi tzv. Munros, což jsou skotské hory vyšší než 3000 stop.\n\n"}
{"id": "228607", "url": "https://cs.wikipedia.org/wiki?curid=228607", "title": "Dufftown (palírna)", "text": "Dufftown (palírna)\n\nDufftown je skotská palírna společnosti United Distillers & Vintners, nacházející se ve městě Dufftown v hrabství Banffshire, jež vyrábí skotskou sladovou whisky.\n\nPalírna byla založena v roce 1896 Peterem MacKenziem a Richardem Stackpolem a produkuje čistou sladovou whisky. Tato palírna dlouhou dobu patřila společnosti Bell's. Budovy palírny byly původně součástí obilného mlýna nacházejícího v těsné blízkosti Dufftownu. Produkuje whisky značky Dufftown, což je 15letá whisky s obsahem alkoholu 43 %. Část produkce se používá do míchaných whisky. Tato whisky má moučnou příchuť se špetkou karamelu a tmavého cukru.\n\n\n"}
{"id": "228608", "url": "https://cs.wikipedia.org/wiki?curid=228608", "title": "Kohan", "text": "Kohan\n\nKohan je série real-time strategií od společnosti TimeGate Studios. Série se odehrává ve fiktivním světě jménem Khaldun, ve kterém mimo jiné žije i rasa Kohan. Na tomto světe byl také založen příběh prvního dílu s názvem \"Kohan: Immortal Sovereigns\". O rok později vyšel i datadisk \"Ahriman's Gift\" (na evropském trhu prodávaný jako \"Battles of Ahriman\"). Zde se změnil jen příběh a přibyly bojové jednotky. \n\nV roce 2004 vydala TimeGate Studios nový díl Kohanu – \"Kohan II: Kings of War\", který byl založen na vylepšené grafice a hratelnosti.\n\n\n\n"}
