{"id": "267094", "url": "https://cs.wikipedia.org/wiki?curid=267094", "title": "Depo kolejových vozidel České Budějovice", "text": "Depo kolejových vozidel České Budějovice\n\nDepo kolejových vozidel České Budějovice (DKV České Budějovice) bylo do konce listopadu 2007 jednou z 8 oblastních výkonných jednotek typu DKV u Českých drah a. s. Patřily pod ně jednotky, střediska a pracoviště České Budějovice, České Velenice, Horní Dvořiště, Volary, Vyšší Brod, Protivín, Strakonice, Netolice a Blatná, Tábor, Veselí nad Lužnicí, Jindřichův Hradec a Horní Cerekev.\nV souvislosti s vytvořením dceřiné společnosti ČD Cargo, která od 1. prosince 2007 převzala třetinu lokomotiv a všechny nákladní vozy Českých drah, DKV České Budějovice jako organizační jednotka Českých drah zaniklo, některé provozy přešly pod jiná DKV, zejména pod DKV Plzeň. Společnost ČD Cargo vytvořila SOKV (středisko oprav kolejových vozidel) České Budějovice\n\nKoněspřežná dráha České Budějovice - Linec byla v provozu od roku 1832, v roce 1868 byla zahájena její přestavba na parní provoz. Současně s nádražím v místě dnešní železniční polikliniky byla v roce 1868 vybudována výtopna s vodárnou pro jednu lokomotivu. Výtopna stála proti staniční budově „severní tratě císaře Františka Josefa“ Plzeň - České Velenice.\n\nV roce 1872 byla postavena nová výtopna pro šest strojů používaných na přestavěné koněspřežné dráze, na trati císařovny Alžběty České Budějovice - Linec.\n\nV letech 1882 až 1883 byla postavena nová výtopna s dvěma rotundami v místech dnešního lokomotivního depa. Rotunda I. byla plzeňská a patřila pod ředitelství Plzeň, rotunda II. byla linecká a patřila pod ředitelství Steyer, později Linec. V roce 1914 byla výtopna rozšířena o třetí rotundu a dílna rozšířena.\n\nNáletem americké armády 23. a 24. března 1945 byla výtopna téměř zničena, následně byla zrekonstruována. Rotunda I. zanikla a na jejím místě později vznikla tzv. montovna s hříží.\n\nV letech 1969–1983 bylo depo postupně zatrolejováno. V letech 2001–2002 byla snesena střecha části druhé rotundy a nad všemi paprsky druhé točny bylo instalováno trakční vedení, což je na Českých drahách ojedinělé řešení.\n\n8. června 1984 byla ukončena výstavba budovy provozního ošetření lokomotiv (tzv. POL).\n\nDKV České Budějovice bylo v roce 1972 prvním depem v Československých státních drahách, kde začaly být zaváděny jednomužné směny strojvůdců.\n\nV roce 1995 došlo sloučením lokomotivních a vozových dep v regionu jižních Čech a Vysočiny ke vzniku dvou dep kolejových vozidel:\nOd 1. ledna 1997 byla všechna tři depa se všemi pracovišti sloučena do Depa kolejových vozidel České Budějovice.\n\nStřediska Jihlava, Telč a Okříšky byla v červenci 2004 převedena pod Depo kolejových vozidel Brno.\n\nV červenci 2004 část opravárenských kapacit v Českých Budějovicích, kde se prováděly vyvazovací opravy hnacích vozidel, přešla pod nově vzniklé Dílny pro opravy vozidel (DPOV) Nymburk.\n\nV roce 1928 byly ke stávajícím parním lokomotivám dodány první motorové vozy, řady M 120.3. V dalších letech byly dodávány například vozy M 120.4, M 130.2, M 130.1, M 130.4, M 131.1, M 262.0 (dnes řada 830) a M 152.0 (810).\n\nPrvní motorové lokomotivy pro nákladní vlaky byly dodány kolem roku 1963 (T 334.0 a následně T 444.0 a T 444.1). V roce 1969 byl v Blatné ukončen provoz parních lokomotiv.\n\nElektrický provoz byl zahájen v roce 1903 proudovou soustavou 2x 700 V na trati Tábor - Bechyně, roku 1938 přestavěné na stejnosměrné napětí 1500 V. V roce 1968 byl zahájen provoz elektrické trakce střídavého napětí 25 kV v celé trati České Budějovice - Plzeň. V roce 1969 byly zatrolejovány dvě koleje lokomotivního depa a 14. prosince 1983 bylo dokončeno zatrolejovaní ostatních kolejí. V letech 1991–1993 depo České Budějovice vyrobilo několik bateriových vozů a provedlo rekonstrukci lokomotiv 210 na náhradní pohon z bateriového vozu, což umožnilo elektrickým lokomotivám manipulační jízdu mimo elektrizované trati. V roce 2002 byla dokončena elektrizace tratě České Budějovice – Horní Dvořiště. Na jaře 2005 byla trať Rybník – Lipno přestavěna ze stejnosměrného systému 1,5 kV na 25 kV 50 Hz. To umožnilo zredukovat pracoviště ve Vyšším Brodě a převedení části lokomotiv do Tábora. Tři lokomotivy řady 240 byly v DKV České Budějovice přestavěny na dvojsystémové lokomotivy řady 340, které umožňují přechod z českého systému 25 kV 50 Hz na rakouský systém 15 kV a tak umožňují vozbu do rakouského Summerau. Dvanáct českobudějovických strojvedoucích, kteří zajíždějí pravidelně do Rakouska, jezdí i s rakouskými lokomotivami společnosti ÖBB.\n\n"}
{"id": "267095", "url": "https://cs.wikipedia.org/wiki?curid=267095", "title": "Maurice Richard Trophy", "text": "Maurice Richard Trophy\n\nMaurice 'Rocket' Richard Trophy je trofej udělovaná v NHL, hráči, který v základní části této soutěže nastřílí nejvyšší počet branek. Zřízena byla v roce 1999.\n\nPojmenována je po Maurici 'Rocket' Richardovi, velké legendě kanadského hokeje. Richard ve 40. a 50. letech patřil k nejlepším ligovým střelcům a jako vůbec první hokejista nastřílel více než padesát branek za sezónu, což se mu podařilo ve válečném ročníku 1943-1944. O rok později navíc jako první hokejista historie dokázal v prvních padesáti utkáních vstřelit rovných padesát branek. Celkem se Richard stal nejlepším ligovým střelcem pětkrát a na svém kontě má vynikajících 626 branek. První hráč z Evropy, který tuto trofej získal, byl v sezóně 1985-1986 Fin Jari Kurri z klubu Edmonton Oilers za 68 branek v 78 zápasech.\n\n"}
{"id": "267096", "url": "https://cs.wikipedia.org/wiki?curid=267096", "title": "Turkmenská sovětská socialistická republika", "text": "Turkmenská sovětská socialistická republika\n\nTurkmenská sovětská socialistická republika, \"Түркменистан Совет Социалистик Республикасы - Türkmenistan Sovet Socialistik Respublikasy\", \"Туркменская Советская Социалистическая Республика - Turkmenskaja Sovetskaja Socialističeskaja Respublika\", byla svazovou republikou SSSR ve střední Asii o rozloze 488 100 km². V roce 1986 měla 3,27 mil. obyvatel, z toho 68,4 % Turkméni, dále Rusové, Uzbekové a Kazaši. Hlavní město byl Ašchabad.\n\nTurkmenská SSR hraničila na severu s Kazašskou SSR a Uzbeckou SSR, na jihu s Íránem a na jihovýchodě s Afghánistánem. Západ omývaly vody Kaspického moře.\n\nTurkmenská SSR vznikla 27. října 1924 v Zakaspické oblasti Turkestánu, západních oblastí Buchary a jižních oblastí Chomézu. Samostatnost získal Turkmenistán až po rozpadu SSSR v roce 1991.\n\nTurkmenská SSR se během socialistické výstavby stala průmyslovou republikou s rozvinutým kolektivním zemědělstvím. Hlavními odvětvími národního hospodářství byly průmysl těžební (ropa, zemní plyn, kuchyňská a Glauberova sůl, síra), petrochemický, chemický a výroba průmyslových hnojiv. Následoval průmysl energetický, stavebních hmot, textilní, papírnický, oděvní, kožedělný, potravinářský a výroba koberců.\nV zemědělství nutné zavodňování, obdělávalo se 1,6 % území. Hlavní plodiny: bavlník, obilniny, rýže, ovoce, zelenina, vinná réva. Hlavním odvětvím živočišné výroby byl chov karakulských ovcí. V r. 1985 se chovalo 4,6 mil. ks ovcí a koz, 700 tis. ks skotu a 200 tis. ks prasat, dále drůbež, koně, velbloudi a včely. Choval se bourec morušový.\n\nTurkmenská SSR se dělila na 5 oblastí a 44 rajónů.\n\n\n1918.1.1.1919 - Fyodor Andrianovich Funtikov - předseda Prozatímního výkonného výboru Zakaspické oblasti Ruska\n\n16.7.1918-5.4.1919 - Wilfred Malleson - velitel britské vojenské mise v Turkestánu (sídlo v Mašhadu)\n\n1918-1919 - Reginald Teague-Jones - brítský zástupce v Ašchabadu\n\n30.4.1918-2.6.1918 – Pyotr Alekseyevich Kobozev – předseda Ústředního výkonného výboru; RCP\n2.6.1918-5.10.1918 – Ivan Osipovich Tobolin – předseda Ústředního výkonného; RCP\n5.10.1918-19.1.1919 – Vsevold Dmitrievich Votintsev – předseda Ústředního výkonného výboru; RCP\n\n31.3.1919-červenec 1919 – Aristarkh Andreyvich Kazakov – předseda Ústředního výkonného výboru; RCP\n\nčervenec 1919-září 1919 – Pyotr Alekseyevich Kobozev – předseda Ústředního výkonného výboru; RCP\n\nzáří 1919-leden 1920 – Ivan Andreyevich Apin – předseda Ústředního výkonného výboru; RCP\n\nleden 1920-srpen 1920 – Turar Risqulovich Risqulov – předseda Ústředního výkonného výboru; RCP\n\nsrpen 1920-24.9.1920 – Abdullo Rahimbayevich Rahimbayev – předseda Ústředního výkonného výboru; RCP\n\n24.9.1920-květen 1921 – Abdullo Rahimbayevich Rahimbayev – předseda Ústředního výkonného výboru; RCP\n\nkvěten 1921-červen 1922 – Nazir Tyuryakulovich Tyuryakulov – předseda Ústředního výkonného výboru; RCP\n\nčerven 1922-říjen 1922 – Abdullo Rahimbayevich Rahimbayev – předseda Ústředního výkonného výboru; RCP\n\nříjen 1922-1.1.1924 – Inagadzhan Khidir-Aliyev – předseda Ústředního výkonného výboru; RCP\n\n9.1.1924-27.10.1924 – Nedirbay Aytakov – předseda Ústředního výkonného výboru; Turkestánská ASSR rozpuštěna 27.10.1924; RCP\n\nříjen 1924-prosinec 1924 – Kaikhaziz Sardarovich Atabayev – předseda Revolučního výboru\n\nprosinec 1924-únor 1925 – Nedirbay Aytakov – předseda Revolučního výboru\n\n20.2.1925-21.7.1937 – Nedyrbay Aytakov – předseda Ústředního výkonného výboru; TCP\n\nsrpen 1937-říjen 1937 – Batyr Atayev – úřadující předseda Ústředního výkonného výboru; TCP\n\nříjen 1937-2.3.1938 – ?\n\n2.3.1938-24.7.1938 – Khivali Babayev – předseda Ústředního výkonného výboru; TCP\n\n24.7.1938-27.7.1938 – Alla Berdy Berdiyev – předseda Nejvyššího sovětu; TPC\n\n27.7.1938-30.8.1941 – Khivali Babayev – předseda prezídia Nejvyššího sovětu; TCP\n\n30.8.1941-říjen 1941 – ?\n\nříjen 1941-6.3.1948 – Alla Berdy Berdiyev – předseda prezídia Nejvyššího sovětu; TCP\n\n6.3.1948-30.3.1959 – Akmamed Sariyev – předseda prezídia Nejvyššího sovětu; TCP\n\n30.3.1959-26.3.1963 – Nurberdy Bairamov – předseda prezídia Nejvyššího sovětu; TCP\n\n26.3.1963-15.12.1978 – Annamukhamed Klychev – předseda prezídia Nejvyššího sovětu; TCP\n\n15.12.1978-13.8.1988 – Bally Yazkuliyevich Yazkuliyev – předseda prezídia Nejvyššího sovětu; TCP\n\n13.8.1988-19.1.1990 – Roza Atamuradovna Bazarovová – předseda prezídia Nejvyššího sovětu; TCP\n\n19.1.1990-2.11.1990 – Saparmurad Atayevich Niyazov – předseda Nejvyššího sovětu; TCP\n\n2.11.1990-25.12.1991 (-21.12.2006) - Saparmurad Atayevich Niyazov (\"Turkmenbashi\") - prezident; TCP (od 1992 TDP)\n"}
{"id": "267098", "url": "https://cs.wikipedia.org/wiki?curid=267098", "title": "Uzbecká sovětská socialistická republika", "text": "Uzbecká sovětská socialistická republika\n\nUzbecká sovětská socialistická republika, \"Ўзбекистон Совет Социалистик Республикаси - O`zbekiston Sovet Socialistik Respublikasi\", \"Узбекская Советская Социалистическая Республика - Uzbekskaja Sovetskaja Socialističeskaja Respublika\", byla svazová republika SSSR ve střední Asii.\n\nV roce 1986 měla 18,49 mil. obyvatel, z toho 68,7 % byli Uzbekové, dále Rusové, Tataři, Kazaši, Tádžikové, Karakalpaci a Kyrgyzové. Hlavní město byl Taškent.\n\nUzbecká SSR vznikla 27. října 1924 v části Turkestánu, Buchary a Chorézmu s národnostní převahou Uzbeků. Nezávislost na SSSR vyhlásil Uzbekistán 31. srpna 1991.\n\nRozloha byla 447 400 km². Na západě a severu hraničila s Kazašskou SSR, na východě s Kyrgyzskou SSR, na jihovýchodě s Tádžickou SSR, na jihu a jihozápadě s Turkmenskou SSR a na jihu s Afghánistánem.\n\nUzbecká SSR byla charakterizována jako průmyslová republika s rozvinutým kolektivním zemědělstvím a ložisky ropy, zemního plynu, uhlí, mědi, molybdenu, zlata a síry. Hlavním průmyslovým odvětvím bylo strojírenství orientované na výrobu zemědělských strojů (kombajny na sběr bavlny, secí stroje) a dopravních prostředků (traktory). Následoval průmysl těžební, energetický, hutnictví železa i barevných kovů, petrochemický, chemický, výroba hnojiv, plastických hmot, stavebních hmot, textilní (bavlna, hedvábí), oděvní, papírenský, kožedělný, potravinářský a výroba koberců. V zemědělství nutné zavodňování. Hlavním odvětvím rostlinné výroby bylo pěstování bavlníku (62 % sklizně v SSSR), rýže a dalších obilnin, ovoce, zeleniny, vinné révy. V živočišné výrobě především chov ovcí a koz (9,19 mil. ks v r. 1985, z ovcí 2/3 karakulských), skotu (4,06 mil. ks v r. 1985), prasat (700 tis. ks v r. 1985), dále drůbež, koně, velbloudi. Chov bource morušového.\n\n\n\n\n\n\n\n\n\n\n\n\n\n\n"}
{"id": "267099", "url": "https://cs.wikipedia.org/wiki?curid=267099", "title": "Depo kolejových vozidel Olomouc", "text": "Depo kolejových vozidel Olomouc\n\nDepo kolejových vozidel Olomouc (DKV Olomouc) je jednou z oblastních výkonných jednotek typu DKV u Českých drah a. s. Patří pod ně například též pracoviště v Krnově, Opavě a Šumperku. \n\nK dalším změnám došlo od prosince 2007, kdy byla nákladní doprava včetně vozidel vyčleněna do společnosti ČD Cargo a byly zrušeny tři jednotky DKV Českých drah. V rámci této změny byly ze zaniklého DKV Ostrava do struktury DKV Olomouc začleněny provozní jednotky a provozní pracoviště Bohumín, Suchdol nad Odrou, Valašské Meziříčí, Studénka, Otrokovice, Kroměříž a Frýdek-Místek.\n\nStav k 1. 12. 2007, PJ = provozní jednotka, PP = provozní pracoviště\n\n"}
{"id": "267100", "url": "https://cs.wikipedia.org/wiki?curid=267100", "title": "James Norris Memorial Trophy", "text": "James Norris Memorial Trophy\n\nJames Memorial Trophy je v kanadsko-americké NHL udělováno od roku 1953 nejlepšímu obránci. Tuto trofej získávají obránci podle počtu hlasů od členů Asociace profesionálních hokejových novinářů (Professional Hockey Writers Association).\n\nTrofej věnovali jako vzpomínku na svého zesnulého otce čtyři děti někdejšího majitele Detroitu Red Wings Jamese Norrise.\n"}
{"id": "267101", "url": "https://cs.wikipedia.org/wiki?curid=267101", "title": "Kazašská sovětská socialistická republika", "text": "Kazašská sovětská socialistická republika\n\nKazašská sovětská socialistická republika, kazašsky: Қазақ Кеңестік Социалистік Республикасы (\"Qazaq Keñestik Socïalïstik Respwblïkası\"); rusky: Казахская Советская Социалистическая Республика (\"Kazakhskaya Sovetskaya Sotsialisticheskaya Respublika\"), zkráceně Kazašská SSR, byla jednou ze Sovětských socialistických republik Sovětského svazu (SSSR). S rozlohou 2 717 300 čtverečních kilometrů (1 063 200 čtverečních mil) byla druhým největším státem Sovětského svazu po Ruské sovětské federativní socialistické republice (RSFSR). Hlavním městem byla Alma-Ata (dnes nazývaná Almaty). Nyní je to nezávislý stát Kazachstán ve Střední Asii. Během její existence byla republika vedena Komunistickou stranou kazašské SSR. Kazašská SSR, původně od roku 1924 ruskou autonomní republikou, byla sovětskou svazovou republikou ustavena v roce 1936. Nezávislost získal Kazachstán po rozpadu SSSR v roce 1991.\n\nKazašská sovětská socialistická republika byla založena 26. srpna 1920. Zpočátku byla součástí Ruska a byla nazývána Kyrgyzská ASSR (Kyrgyzská autonomní sovětská socialistická republika), 15. - 19. dubna roku 1925 byla přejmenována. Během 50. a 60. let sem byli nuceně přestěhováni občané jiných zemí Sovětského svazu. Příliv imigrantů, většinou Rusů, způsobil početní převahu nad původním kazašským obyvatelstvem. Používání kazašského jazyka zřetelně pokleslo, avšak po vyhlášení nezávislosti se začala používanost jazyka opět zvedat. Mimo kazašské a ruské obyvatelstvo republika zahrnuje také Ukrajince, Němce, Židy, Bělorusy, Korejce a mnoho dalších. Němci v době vyhlášení nezávislosti tvořili okolo 8 % populace, což je největší koncentrace Němců v celém Sovětském Svazu. Po vyhlášení nezávislosti mnozí z těchto přistěhovalců emigrovali. 10. prosince 1991 \"Kazašská SSR\" byla přejmenována na \"Republiku Kazachstán\" a 6 dní nato se stala plně nezávislou.\n\nPři sčítání obyvatel v roce 1897, což bylo první sčítání obyvatel v celém regionu, představovali Kazaši 81,7 % z celkového počtu obyvatelstva (3 392 751 obyvatel) na území dnešního Kazachstánu. Ruské obyvatelstvo v zemi čítalo 454 402 obyvatel (10,95 %). Bylo zde také 79 573 Ukrajinců (1,91 %), 55 984 Tatarů (1,34 %), 55 815 Ujgurů (1,34 %), 29 564 Uzbeků (0,7 %), 46 934 Řeků (0,29 %), 11 911 Moldavanů (0,28 %), 4 888 Dunginců (0,11 %), 2 883 Turkmenů, 2 613 Němců, 2 528 Baškirů, 1 651 Židů a 1 254 Poláků.\n\nObyvatelstvo 1. ledna 1987.\n\n"}
{"id": "267102", "url": "https://cs.wikipedia.org/wiki?curid=267102", "title": "Depo kolejových vozidel Ostrava", "text": "Depo kolejových vozidel Ostrava\n\nDepo kolejových vozidel Ostrava (DKV Ostrava) bylo do konce listopadu 2007 jednou z 8 oblastních výkonných jednotek typu DKV u Českých drah a. s. Mělo provozní jednotky Ostrava, Bohumín a Valašské Meziříčí a další pracoviště v Třinci. \n\nV souvislosti s vytvořením dceřiné společnosti ČD Cargo, která od 1. prosince 2007 převzala třetinu lokomotiv a všechny nákladní vozy Českých drah, DKV Ostrava jako organizační jednotka Českých drah zaniklo. Provozní jednotky a provozní pracoviště Bohumín, Suchdol nad Odrou, Valašské Meziříčí, Studénka, Otrokovice, Kroměříž a Frýdek Místek byly od 1. prosince 2007 začleněny do DKV Olomouc.\n\nSpolečnost ČD Cargo vytvořila SOKV (středisko oprav kolejových vozidel) Ostrava s touto organizační strukturou: \n\n\n"}
{"id": "267103", "url": "https://cs.wikipedia.org/wiki?curid=267103", "title": "Kyrgyzská sovětská socialistická republika", "text": "Kyrgyzská sovětská socialistická republika\n\nKyrgyzská sovětská socialistická republika (kyrgyzsky: \"Кыргыз Советтик Социалистик Республикасы\", rusky: \"Киргизская Советская Социалистическая Республика\") byla jednou ze svazových republik Sovětského svazu. Nacházela se ve Střední Asii na území současného Kyrgyzstánu. Hlavním městem bylo Frunze \"(od roku 1991 Biškek)\".\n\nKyrgyzská sovětská socialistická republika \"(zkráceně: Kyrgyzská SSR)\" vznikla povýšením Kyrgyzské autonomní sovětské socialistické republiky, která byla podřízena Ruské sovětské federativní republice, na svazovou republiku Sovětského svazu. K tomuto aktu došlo v rámci rozsáhlé reorganizace samosprávných územních jednotek v Sovětském svazu po přijetí nové stalinské Ústavy SSSR v prosinci 1936. Roku 1989 byl přijat Zákon o státním jazyce, který určil kyrgyzštinu jako jediný oficiální jazyk Kyrgyzské SSR, což vyvolalo v okolí města Oš na západě země násilné střety mezi Kyrgyzy a Uzbeky, kteří zde tvořili většinu. V roce 1990 byl zvolen prvním prezidentem Kyrgyzské SSR fyzik Askar Akajev. Kyrgyzská SSR zanikla rozpadem Sovětského svazu v roce 1991 a následným vyhlášením nezávislé Kyrgyzské republiky.\n\nPodle sčítání lidu v roce 1959 žilo na území Kyrgyzské SSR 2 065 000 obyvatel, roku 1989 4 258 000. Na konci 80. let 20. století představovali Kyrgyzové zhruba 60% obyvatelstva. Během druhé světové války bylo do středoasijských svazových republik nuceně přesídleno více než půl milionu sovětských Němců, při sčítání v roce 1989 se k německé národnosti přihlásilo 101 000 občanů Kyrgyzské SSR, což představovalo 2,5% obyvatelstva.\n\nDo rozpadu SSSR se pro název státu v češtině běžně užívalo přepisu ruského \"Киргизия\" - tvaru Kirgizie, popřípadě Kirgizstán, tedy Kirgizská SSR. Po vzniku samostatného státu se doporučuje užívat transkripce z kirgizského názvu \"Кыргызстан\", tedy tvaru Kyrgyzstán.\n"}
{"id": "267104", "url": "https://cs.wikipedia.org/wiki?curid=267104", "title": "Paul Hillier", "text": "Paul Hillier\n\nPaul Hillier (* 9. února 1949, Dorchester, Anglie) je anglický dirigent a pěvec-barytonista. Specializuje se na ranou hudbu a současnou hudbu, hlavně na díla Arva Pärta a Steva Reicha.\n\nStudoval na Guildhall School of Music, svoji profesionální kariéru začal v londýnské Katedrále sv. Pavla. V roce 1974 založil vokální soubor Hilliard Ensemble, který vedl až do roku 1989. V roce 1989 pak založil soubor Theatre of Voices, který se specializuje hlavně na současnou vokální hudbu. V roce 2001 se stal uměleckým ředitelem a hlavním dirigentem \"Estonského filharmonického komorního chóru\" (Estonian Philharmonic Chamber Choir).\n\n"}
{"id": "267105", "url": "https://cs.wikipedia.org/wiki?curid=267105", "title": "Léon Cogniet", "text": "Léon Cogniet\n\nLéon Cogniet (29. srpna 1794 Paříž – 20. listopadu 1880 Paříž) byl francouzský malíř.\n\nNarodil se v roce 1794 v Paříži. V roce 1812 začal studovat na École des Beaux-Arts v Paříži pod vedením Pieree-Narcisse Guérina a současně s umělci jako Delacroix nebo Géricault. Mezi lety 1817 až 1822 pobýval ve Ville Medici v Římě.\n\nŠlo o malíře éry romantismu, jehož hlavními tématy byly scény z historie a portréty. Za své díla vyhrál několik prestižních ocenění, včetně Prix de Rome v roce 1817. \n\nV roce 1880 zemřel v Paříži, kde je také na místním hřbitově Père-Lachaise pochován. \n\nMěl několik žáků, mezi které patřili: \n"}
{"id": "267106", "url": "https://cs.wikipedia.org/wiki?curid=267106", "title": "Ted Lindsay Award", "text": "Ted Lindsay Award\n\nTed Lindsay Award je trofej respektive sportovní cena udělovaná v NHL.\n\nTato trofej je vlastně jakousi druhou Hart Trophy, ale z pohledu samotných hráčů. Hráčská asociace NHL (NHLPA) si tedy sama volí ze svého středu toho hráče, kterého pokládá za nejlepšího a zároveň nejužitečnějšího pro tým, za který hraje.\n\nZ tohoto úhlu je zajímavé i srovnání výsledků těchto dvou trofejí. Cena je pojmenována po proslulém hráči NHL čtyřicátých a padesátých let dvacátého století – Tedu Lindsayovi.\n\nDo sezóny 2009-10 se tato trofej jmenovala Lester B. Pearson Award po kanadském ministerském předsedovi Lesteru B. Pearsonovi.\n"}
{"id": "267108", "url": "https://cs.wikipedia.org/wiki?curid=267108", "title": "Tádžická sovětská socialistická republika", "text": "Tádžická sovětská socialistická republika\n\nTádžická sovětská socialistická republika, \"Республикаи Советии Социалистии Тоҷикистон – Respublikai Sovetii Socialistii Tojikiston\" – \"Таджикская Советская Социалистическая Республика – Tadžikskaja Sovetskaja Socialističeskaja Respublika\", byla svazovou republikou SSSR ve střední Asii. Měla rozlohu 143 100 km². V r. 1985 měla 4,5 mil. obyvatel, z toho 58,8 % Tádžikové a 22,9 % Uzbekové, dále Rusové a Kyrgyzové. Hlavní město bylo Dušanbe.\n\nTádžická SSR hraničila na severu s Kyrgyzskou SSR, na západě s Uzbeckou SSR, na východě s ČLR a na jihu s Afghánistánem.\n\nTádžická SSR, původně od roku 1924 sovětská autonomní oblast, byla ustavena sovětskou svazovou republikou v roce 1929. Nezávislost získal Tádžikistán po rozpadu SSSR v roce 1991.\n\nTádžická SSR byla charakterizována jako země, která se během socialistické výstavby stala průmyslovou republikou s rozvinutým kolektivním zemědělstvím. Průmysl těžební (neželezné kovy, rtuť, ropa, zemní plyn, uhlí), energetický (hydroelektrárny), chemický, průmyslových hnojiv, textilní, papíru a celulózy, strojírenský, potravinářský, vinařský, stavebních hmot. V zemědělství důležité zavodňování, obděláno 6 % ploch. Pěstování bavlníku, obilnin, rýže, olejnin, tabáku, vinné révy, ovoce a zeleniny. Chov ovcí a koz (3,15 mil. ks v r. 1985), skotu (1,3 mil. ks v r. 1985), prasat, drůbeže a koní. Chov bource morušového.\n\n\nPro období 1918–1925 viz Uzbecká sovětská socialistická republika.\n\n16.12.1926–28.12.1933 – Nusratulla Maksum Lutfullayev – předseda Ústředního výkonného výboru; KPT\n28.12.1933–prosinec 1936 – Shirinsho Shotemor – předseda Ústředního výkonného výboru; KPT\nprosinec 1936–září 1937 – Abdullo Rakhimbayevich Rakhimbayev – předseda Ústředního výkonného výboru; KPT\nzáří 1937–13.7.1938 – Munavar Shagadayev – předseda Ústředního výkonného výboru; KPT\n\n13.7.1938–15.7.1938 – N. Ashurov – předseda Nejvyššího sovětu; KPT\n15.7.1938–29.7.1950 – Munavar Shagadayev – předseda prezídia Nejvyššího sovětu; KPT\n29.7.1950–24.5.1956 – Nazarsho Dodkhudoyev – předseda prezídia Nejvyššího sovětu; KPT\n24.5.1956–28.3.1963 – Mirzo Rakhmatov – předseda prezídia Nejvyššího sovětu; KPT\n28.3.1963–leden 1984 – Makhmadullo Kholovich Kholov – předseda prezídia Nejvyššího sovětu; KPT\nleden 1984–17.2.1984 – Nizoramo Zaripovová a Vladimir Yakovlevich Oplanchuk – úřadující spolupředsedové prezídia Nejvyššího sovětu; KPT\n17.2.1984–12.4.1990 – Gaibnasar Pallayevich Pallayev – předseda prezídia Nejvyššího sovětu; KPT\n12.4.1990–30.11.1990 – Kakhar Makhkamovich Makhkamov – předseda prezídia Nejvyššího sovětu; KPT\n30.11.1990–31.8.1991 – Kakhar Makhkamovich Makhkamov – prezident; KPT\n\n31.8.1991–23.9.1991 – Kadreddin Aslonovich Aslonov – úřadující prezident; KPT\n\n23.9.1991–6.10.1991 – Rakhmon Nabiyevich Nabiyev – prezident; bezp.\n\n6.10.1991–2.12.1991 – Akbarsho Iskandarovich Iskandarov – úřadující prezident; bezp.\n\n2.12.1991–25.12.1991 (–7.9.1992) – Rakhmon Nabiyevich Nabiyev – prezident; KPT\n\nTádžická SSR se členila na 1 autonomní oblast, 3 oblasti a 45 rajonů.\n"}
{"id": "267109", "url": "https://cs.wikipedia.org/wiki?curid=267109", "title": "Depo kolejových vozidel Plzeň", "text": "Depo kolejových vozidel Plzeň\n\nDepo kolejových vozidel Plzeň (DKV Plzeň) je jednou z oblastních výkonných jednotek typu DKV u Českých drah a. s.\n\nJe složeno provozních jednotek Plzeň, Klatovy, Domažlice, Cheb, Karlovy Vary a Zdice a má 15 pracovišť – Bělá nad Radbuzou, Beroun, Bezdružice, Domažlice, Horažďovice předměstí, Cheb, Karlovy Vary, Klatovy, Lochovice, Nýřany, Plzeň, Poběžovice, Rokycany, Stupno, Tachov a Zdice, od roku 2004 ještě provozní jednotky Rakovník a Lužná u Rakovníka a s nimi i Železniční muzeum Lužná u Rakovníka.\n\nK počátku roku 2001 mělo 2328 pracovníků, provozovalo 345 hnacích vozidel a 660 osobních a přípojných vozů.\n\nK dalším změnám došlo od prosince 2007, kdy byla nákladní doprava včetně vozidel vyčleněna do společnosti ČD Cargo a byly zrušeny tři jednotky DKV Českých drah.\n\nOd 15. října 1861 do dubna 1862 sloužilo v Plzni-Skvrňanech první, provizorní lokomotivní depo, společnosti České západní dráhy (Praha Smíchov – Plzeň – Domažlice – Furth im Wald). V dubnu 1862 tato společnost otevřenla druhou výtopnu, a to v místech dnešního 1. nástupiště a v prostoru trianglu dnešního hlavního nádraží. K 1. lednu 1894 byla společnost zestátněna.\n\nDráha císaře Františka Josefa I. (České Velenice – České Budějovice – Plzeň – Cheb) měla nejprve vlastní výtopnu v místech dnešního 4. nástupiště a Pošty 2, později používala výtopnu České západní dráhy. Byla zestátněna roku 1884.\n\nPlzeňsko-březenská dráha (Plzeň – Březno u Chomutova) měla výtopnu v místech dnešní brány pivovaru Gambrinus na Rokycanské třídě. Byla zestátněna roku 1884.\n\nKoncem roku 1898 nahradila výtopny tří různých drah centrální výtopna se dvěma rotundami, kolejištěm, provozními budovami a 120 parními lokomotivami.\n\nPo náletu angloamerického letectva 17. dubna 1945 byl plzeňský železniční uzel v troskách.\n\n1. ledna 1995 vzniklo Depo kolejových vozidel Plzeň-východ, do něhož bylo sloučeno Lokomotivní depo Plzeň, strojové stanice Stupno, Bezdružice a Rokycany, Lokomotivní depo Zdice a strojová stanice Lochovice, část bývalého vozového depa Plzeň – opravny vozů Plzeň a Beroun a STP Beroun.\n\n1. ledna 1997 byly sloučeny \"Depo kolejových vozidel Plzeň-východ\", \"Depo kolejových vozidel Plzeň-západ\" a \"Depo kolejových vozidel Cheb\" do nového \"Depa kolejových vozidel Plzeň\".\n\n1. července 2004 bylo přičleněny z rušeného Depa kolejových vozidel Louny provozní jednotky Rakovník a Lužná u Rakovníka.\n\nV Plzni se můžeme setkat z lokomotivami řad 210, 242, 362, 363, 701, 703, 704, 714, 721, 742, 749, 750, 751, 754, 770, 771, 799, motorovými vozy řad 809, 810, 811, 812, 814, 831, 842, 843, 854 a řídicími vozy řad Bfbdtanx, Bftn, ABfbrdtn.\n\nDKV Plzeň se dělí na PJ České Budějovice, PJ Cheb, PJ Plzeň a PJ Rakovník.\n"}
{"id": "267110", "url": "https://cs.wikipedia.org/wiki?curid=267110", "title": "Conn Smythe Trophy", "text": "Conn Smythe Trophy\n\nConn Smythe Trophy je ocenění udělované od roku 1965 nejužitečnějšímu hráči play off NHL.\n\nK uctění zásluh svého bývalého kouče, manažera, prezidenta a spolumajitele věnoval v roce 1964 klub Toronto Maple Leafs trofej nazvanou jeho jménem - Conn Smythe Trophy.\nTrofej se stala jakousi obdobou Hart Memorial Trophy, ale nejužitečnější hráč je v ní hodnocen jen na základě výkonů v play off. O udělení této trofeje rozhodují reportéři NHL, kteří cenu předávají ihned po ukončení posledního finálového zápasu Stanley Cupu.\n"}
{"id": "267111", "url": "https://cs.wikipedia.org/wiki?curid=267111", "title": "Burial", "text": "Burial\n\nBurial je umělecké jméno Williama Emmanuela Bevana, britského producenta elektronické hudby.\n\n\n\n"}
{"id": "267113", "url": "https://cs.wikipedia.org/wiki?curid=267113", "title": "Frank J. Selke Trophy", "text": "Frank J. Selke Trophy\n\nTrofej Franka J. Selkeho (anglicky \"Frank J. Selke Trophy\") je ocenění pro nejlépe bránícího útočníka v NHL.\n\nTrofej je od roku 1977 udělována útočníkovi, který nejlépe plní obranné úkoly. Byla zavedena Radou guvernérů, tedy nejvyšším kolektivním orgánem NHL, složeným z generálních manažerů všech ligových klubů. Toto ocenění je v posledních letech stále více ceněno a vítěz Frank J. Selke Trophy je všeobecně považován za mimořádně prospěšného hokejistu.\n\nTrofej, o jejímž vítězi rozhodují reportéři sdružení v Asociaci profesionálních hokejových reportérů, nese jméno Franka Selkeho, dlouholetého a velmi úspěšného manažera Montrealu Canadiens.\n"}
{"id": "267114", "url": "https://cs.wikipedia.org/wiki?curid=267114", "title": "Carl Heinrich Bloch", "text": "Carl Heinrich Bloch\n\nCarl Heinrich Bloch (23. května 1834 Kodaň – 22. února 1890) byl dánský malíř.\n\nNarodil se v Kodani a studoval u Wilhelma Marstranda v Královské dánské akademii umění (\"Det Kongelige Danske Kunstakademi\").\n\nJeho rané dílo představovalo venkovské scény z každodenního života. Od roku 1859 do roku 1866 žil Bloch v Itálii a toto období bylo velice důležité na vývoj jeho historického stylu.\n\nPrvní velký úspěch sklidil na své výstavě „Prometheus Unbound” v Kodani v roce 1865. Po smrti Marstranda se rozhodl dokončit výzdobu ceremoniální chodby na Kodaňské univerzitě.\n\nPozději byl pověřen namalovat 23 obrazů pro kapli ve Frederiksborském paláci. Ty měly představovat scény ze života Ježíše Krista a stali se později velice populárními ilustracemi. Originály namaloval mezi lety 1865 až 1879.\n\nBloch zemřel v Kodani ve věku 63 let.\n\nJiž déle než 40 let Církev Ježíše Krista Svatých posledních dnů využívá obrazů Carla Blocha, zvláště těch z Frederiksborského paláce, z kostelích a z tištěných médií.\n"}
{"id": "267120", "url": "https://cs.wikipedia.org/wiki?curid=267120", "title": "Akce (fyzika)", "text": "Akce (fyzika)\n\nAkce (účinek) ve fyzice je měřitelná veličina, která popisuje časový vývoj fyzikálního systému. Akce je integrální alternativa k diferenciálnímu tvaru fyzikálních zákonů, přináší stejný výsledek. Akce není vždy stejná pro různé typy systémů.\n\nAkce jen vyžaduje, aby stav fyzikálního systému byl specifikován dvěma body, obvykle nazývanými počáteční stav a konečný stav. Vývoj fyzikálního systému mezi počátečním a konečným stavem lze určit podle principu nejmenší akce použitím variačního počtu.\n\nJednotka účinku v Mezinárodní soustavě je \"J·s\", stejná jako u Planckovy konstanty.\n\nAkce formula_1 je definována jako funkcionál - integrál Lagrangeovy funkce formula_2 mezi časy formula_3 a formula_4, které odpovídají počátečnímu a konečnému stavu systému, tzn.\nkde formula_6 jsou zobecněné souřadnice a počáteční a konečný stav vývoje systému jsou pevně určeny jako formula_7 a formula_8.\n\nJako redukovaná akce se označuje akce formula_9, kterou lze vyjádřit jako\nkde formula_11 jsou zobecněné hybnosti.\n\nRedukovaná akce je užitečná v případě, že trajektorie systému nezávisí na čase. Využívá ji Maupertuisův princip.\n\nKvantem akce je tzv. redukovaná Planckova konstanta, značená \"ħ\". Po redefinici SI je od r. 2019 její hodnota pevně stanovenou konstantou:\n\n\n"}
{"id": "267125", "url": "https://cs.wikipedia.org/wiki?curid=267125", "title": "Settleři", "text": "Settleři\n\nSettleři, původním názvem Settlers či Settlers club, byla legendární trampská vokální skupina, jež působila na scéně české populární hudby od roku 1930 , kdy byla založena, prakticky až do poloviny 80. let 20. století. \n\nV prvopočátcích se jednalo o šestičlenné zájmové amatérské sdružení zaměřené především na interpretaci trampské hudby, v průběhu 30. let 20. století však toto pěvecké sdružení začalo zpívat coby klasické vokální kvarteto mnohem širší repertoár ať už z oblasti operetní a muzikálové, tak i z žánru klasického středního proudu popmusic a stala se (také díky tehdejší značné popularitě klasické trampské hudby) velice oblíbená a populární. Skupina velice často vystupovala nejprve i v Československém rozhlase, posléze i v Československé televizi, často také nahrávala na gramofonové desky, zejména na desky značky Esta, Ultraphon a později i Supraphon. Její zpěv se objevil i v řadě českých filmů, velmi známé jsou její písničky například z animovaného filmu \"Stvoření světa\". Již před druhou světovou válkou byla skupina velice populární a vystupovala v různých operetách, lidových zpěvohrách, jezdila po estrádách, vystupovala často ve varietních a kabaretních programech, apod.\n\n\n\n\n\n\n"}
{"id": "267128", "url": "https://cs.wikipedia.org/wiki?curid=267128", "title": "Depo kolejových vozidel Ústí nad Labem", "text": "Depo kolejových vozidel Ústí nad Labem\n\nDepo kolejových vozidel Ústí nad Labem (DKV Ústí nad Labem) bylo do konce listopadu 2007 jednou z 8 oblastních výkonných jednotek typu DKV u Českých drah a. s. \n\nMělo provozní jednotky Liberec, Děčín a Chomutov a dvě provozní střediska, Česká Lípa a Louny. Patřilo k němu i provozní pracoviště Tanvald. Provozní jednotka Liberec přešla pod DKV Ústí nad Labem od 1. července 2004 zrušením Depa kolejových vozidel Liberec. Od 1. července 2004 k němu byly přičleněny provozní jednotky Chomutov a Most a středisko lokomotivních čet Lovosice z rušeného Střediska kolejových vozidel Louny. \n\nDKV Ústí nad Labem bylo provozovatelem lanové dráhy na Ještěd, dnes jediné visuté lanové dráhy Českých drah. \n\nVýznamná pro charakteristiku DKV Ústí nad Labem byla doprava uhlí do elektráren Mělník, Chvaletice a Opatovice a kontejnerová doprava z Prahy-Uhříněvsi do Drážďan. \n\nDKV Ústí nad Labem mělo v roce 2006 asi 2580 zaměstnanců. \n\nV souvislosti s vytvořením dceřiné společnosti ČD Cargo, která od 1. prosince 2007 převzala třetinu lokomotiv a všechny nákladní vozy Českých drah, DKV Ústí nad Labem jako organizační jednotka Českých drah zaniklo, některé provozy přešly pod jiná DKV. Společnost ČD Cargo vytvořila SOKV (středisko oprav kolejových vozidel) Ústí nad Labem s touto organizační strukturou: \n\nVýtopna Ústí nad Labem, dnes největší depo na Českých drahách, vznikla se zahájením provozu železniční trati z Ústí nad Labem do Teplic společností Ústeckoteplické dráhy dne 20. května 1858. Dnešní podoba depa pochází z roku 1954, kdy bylo depo obnoveno po válečném bombardování. \n\nVýtopna parních lokomotiv v Děčíně (tehdy v Podmoklech) byla zprovozněna společně s novou tratí ze Saska do Prahy 6. dubna 1851. Při výstavbě dalších tratí do Děčína si další společnosti vybudovaly každá svoje depo. Vznikly i železniční dílny.\n\nV Liberci byla založena výtopna při otevření trati v roce 1859 a později tam byly vybudovány opravny vozidel. Podobný vývoj proběhl v České Lípě, Rumburku, Varnsdorfu, Tanvaldu, Frýdlantu, Turnově i jinde. Pracoviště pro vyzbrojování, otáčení a údržbu parních lokomotiv vznikla například v Teplicích, Duchcově a Louce u Litvínova, výtopny s cyklickou údržbou v Žatci a Lovosicích, v Lounech opravny lokomotiv a vozů, v Chomutově i v Mostě depa se dvěma rotundami. \n\n28. června 2007 získalo depo certifikát systému řízení jakosti podle normy ISO 9001:2000 v oboru „Vyšší stupně oprav a běžné opravy nákladních železničních vozů a jejich dílů“. Nákladní vozy opravuje v Ústí nad Labem, Nymburce, Mostu, Děčíně a Liberci. V Ústí nad Labem se provádí údržba elektrických i dieselových lokomotiv a elektrických souprav. \n\nV oblasti DKV jsou k dispozici dva venkovní rámové umývače skříní vozidel, v Děčíně a Ústí nad Labem. Od 1. ledna 2008 má být čištění a úklid osobních vozidel outsourcováno, provádět se podle zadání má ve městech Ústí nad Labem, Děčín, Rumburk, Louny, Chomutov, Česká Lípa, Liberec, Most, Tanvald.\n\nNárodní technické muzeum převzalo od 1. března 2006 jednu rotundu depa v provozní jednotce Chomutov.\n\nDepo začínalo s parními lokomotivami. \n\nMotorové vozy přišly do ústeckého depa o dvacet let později než do jiných oblastí. Od roku 1948 provozovalo depo první motorové vozy řady M 131.1, tzv. hurvínky, poté motorové vozy řad M 262.0 (dnes 830), M 240.0 (820) a M 152.0 (810).\n\nDnes převažují vozidla elektrické trakce. \n\nV roce 2006 má DKV Ústí nad Labem 790 železničních kolejových vozidel, z toho 250 vozů pro osobní dopravu, 200 dieselových a 145 elektrických lokomotiv, ponejvíce řad 122, 123, 163, resp. 372. Pro regionální dopravu 140 motorových vozů a 9 elektrických jednotek řady 460.\n\n\n"}
{"id": "267133", "url": "https://cs.wikipedia.org/wiki?curid=267133", "title": "Viktor Emanuel III.", "text": "Viktor Emanuel III.\n\nViktor Emanuel III. Savojský (italsky \"Vittorio Emanuele III. di Savoia\", 11. listopadu 1869 – 28. prosince 1947) byl v letech 1900 - 1946 předposledním italským králem, v letech 1936-1941 také předposledním habešským (etiopským) císařem a v letech 1939-1943 posledním králem Albánců. Během jeho dlouhé šestačtyřicetileté vlády se Italské království zapojilo do obou světových válek a zažilo zrození, vzestup a pád italského fašismu.\n\nViktor Emanuel III. patřil k Savojské dynastii.\n\nViktor Emanuel se narodil jako korunní princ Viktor Emanuel Ferdinand Marie Gennaro Savojský v královském paláci v Neapoli 11. listopadu 1869. Byl jediným dítětem italského krále Umberta I. a královny Markéty Savojské. Jako následníkovi italského trůnu mu náležel titul \"princ neapolský\".\n\nNa trůn nastoupil ve věku 30 let 29. července 1900 po atentátu na svého otce. Jediná rada krále Umberta I. svému synovi jako dědici trůnu zněla: \"\"Pamatuj si, abys mohl být králem, tak vše, co potřebuješ, je umět podepsat se svým jménem, číst noviny a osedlat koně\"\". Již v počátcích prokázal, podle standardů Savojské dynastie, že je mužem oddaným konstituční monarchii. Přestože byl jeho otec zavražděn anarchistou, nový král ukázal plnou důvěru k ústavním svobodám.\n\nKrál upřímně nenáviděl dennodenní stresující konflikty ve vnitřní politice Itálie. Víceméně až do roku 1922 byl nucen čelit parlamentní krizi, vyvolané především neshodami poslanecké sněmovny při výběru předsedy vlády.\n\nBěhem první světové války zůstala Itálie zpočátku neutrální, přestože král postavil svou zem na stranu Dohody (italská vláda vydala usnesení, že sarajevský atentát nelze považovat za agresi). V roce 1915 ale král podepsal několik tajných smluv, jenž zemi definitivně připojily do války na straně Dohody. Většina lidí ale byla proti válce a sněmovna donutila předsedu vlády Antonia Salandru odstoupit z funkce. Toto rozhodnutí ale král odmítl a sám rozhodl o vstupu Italů do války. Podle ústavy měl na toto rozhodnutí právo. Ovšem zkorumpované a neorganizované válečné složky, ohromující ztráty životů v italské armádě a poválečná ekonomická krize se obrátily proti předchozím neefektivním královým rozhodnutím. Král si ovšem dokázal zajistit lásku a věrnost svého lidu, když během války navštívil severoitalská území, jenž stále sužovaly Rakousko-Uhersko-italské spory, kde prokázal velkou odvahu a sám osobně navštěvoval mnoho obyvatel společně s královnou, která ochotně pomáhala zdravotním sestrám v péči o raněné.\n\nBěhem své vojenské služby si díky své nepříliš vysoké postavě (měřil pouhých 153 cm) vysloužil přezdívku \"Sciaboletta\", tedy \"šavlička\" .\n\nPoválečná ekonomická krize vedla k mnoha extremismům zoufalé italské dělnické třídy. To vedlo k nemalé politické nestabilitě země. Benito Mussolini, budoucí fašistický diktátor Itálie, začal nabývat moci.\n\nV říjnu 1922 Mussolini společně s velkou skupinou příznivců fašismu provedl pochod na Řím. Po jistém váhání odmítl král Viktor Emanuel vyhlásit na základě dekretu předsedy vlády díky Luigiho Facta a jeho kabinetu stanné právo. Fašistické násilí se během podzimu 1922 zvyšovalo a vyvrcholilo zvěstmi o možném státním převratu. Generál Pietro Badoglio ujistil krále, že vítězství armády je v případných konfliktech s fašisty jisté. Vojáci byli vůči králi zcela loajální. Dokonce i Cesare Maria de Vecchi, vůdce fašistické skupiny \"squadristi\" - příznivců Mussoliniho - a jeden z organizátorů pochodu na Řím, informoval Mussoliniho, že nebude jednat proti vůli panovníka. V té chvíli uvažoval fašistický vůdce o společném odchodu svém i svých příznivců z Itálie. Záhy však obdržel telegram od krále, zvoucí jej do Říma. Luigi Facta, odvolaný, přesto fakticky setrvávající u moci, vydal rozkazy o obraně města. Král odmítl podepsat armádní rozkaz a 28. října 1922 jmenoval Mussoliniho do funkce předsedy vlády, s pouhými 35 fašistickými poslanci v parlamentu. Král nedokázal vést obranné manévry vůči Mussoliniho režimu, zcela zneužívajícímu pravomoci předsedy vlády, ani po zavraždění Giacoma Matteotti a dalších opozičních poslanců, a nevyjádřil se během zimy 1925-26, kdy Mussolini zcela ignoroval a porušil všechny zásady demokracie. Později toho roku vydal předseda vlády zákon, podle kterého byl zodpovědný králi, nikoli parlamentu. Do roku 1928 bylo prakticky jedinou kontrolou Mussoliniho moci královo právo odvolat jej z funkce, ovšem toto právo mohl král použít pouze na doporučení velké fašistické rady, hlavního orgánu vlády, kterou mohl svolat pouze Mussolini. Ačkoli král ve svých pamětech uvádí, že jeho činy byly ovlivněny strachem z občanské války, předpokládá se, že obdržel nějakou \"alternativní\" radu od bývalého předsedy vlády Salandra či generála Armanda Diaze o dohodě s Mussolinim. Bez ohledu na všechny události, Viktor Emanuel ukázal slabost své politiky, jenž bude mít později fatální následky pro monarchii v Itálii. Vyhlídka konečně klidné a stabilní politické situace představované Mussolinim a strach z již proběhlých ruských revolucí a světové války hrály velkou roli v politických rozhodnutích. Když chtěl Viktor Emanuel setřást silný vliv fašismu na italskou korunu, bylo pro monarchii již příliš pozdě.\n\nV roce 1929 podepsal Mussolini jako zástupce krále Lateránskou smlouvu, jednu ze tří smluv mezi Italským královstvím a Svatým stolcem. 7. června toho roku byla vyřešena tzv. římská otázka lateránských smluv.\n\nDíky Mussolinimu v roce 1936 převzal Viktor Emanuel III. korunu Etiopského císařství (známého spíše pod názvem Habeš) a stal se habešským císařem; toto rozhodnutí však nebylo všeobecně evropskými státy uznáváno. V roce 1941 se císařského titulu vzdal a korunu předal do rukou Haile Selassiemu I.. V roce 1938 král úmyslně zatajil veřejnosti rozhodnutí Mussoliniho vlády pod tlakem Třetí říše o poškozování práv menšin (Židů). O rok později, opět pod vlivem Mussoliniho, převzal korunu Albánie a stal se králem Albánců. Italská vojska napadla bezbrannou monarchii a donutila krále Zoga I. utéct ze země. Tato italská invaze do Albánie byla považována za násilný útok silnějšího národa proti slabšímu. V roce 1941 byl na Viktora Emanuela 19letým albánským vlastencem spáchán neúspěšný atentát. Králova rozhodnutí z posledních let, které učinil pod silným tlakem Mussoliniho (potírání práv Židů, obsazení Habeše a Albánie) razantně poškodila královu podporovanost veřejností.\n\n10. června 1940 ignoroval Mussolini varování vlády o nezapojení nepřipravené Itálie do války a učinil fatální rozhodnutí vstoupit do druhé světové války spolu s nacistickým Německem. Následovaly četné porážky italské armády v Africe, Řecku či Rusku a došlo ke ztrátě afrických kolonií. Italské ozbrojené síly - vojska, námořnictvo, letectvo - trpěly nezvladatelným nedostatkem financí a pohonných hmot. 19. července 1943 byl bombardován Řím, čímž králova oslabená popularita prakticky vymizela. V roce 1943 Viktor Emanuel III. ve snaze zachránit království předává korunu Albánie zpět do rukou jejich právoplatných panovníků a odvolává Mussoliniho z funkce předsedy vlády a následně na něj vydává zatykač. 8. září 1943 král bez informování armády uzavřel příměří se spojenci. Němci, kteří toto rozhodnutí již delší dobu čekali, začali postupně ovládat území na Balkáně, ve Francii a v samotné Itálii. Král ze strachu vpádu nacistů do Říma přesouvá vládu a královskou rodinu do Brindisi. 12. září Němci osvobodili Mussoliniho a dosadili jej do čela nově vzniklého fašistického státu - Italské sociální republiky.\n\nKdyž si král uvědomil, že je příliš poznamenán podporou dřívějšího fašistického režimu, v dubnu 1944 přenesl většinu vladařských pravomocí na svého syna, korunního prince Umberta. Po skončení války se v Itálii začalo připravovat hlasování o tom, zdali zachovat monarchii či vyhlásit republiku. Král, vyděšen představou zániku monarchie, abdikoval 9. května 1946, králem se stal Umberto II., ale příliš pozdě. Království bylo v Itálii zrušeno krátce na to, 12. června 1946, Itálie se tak rozhodnutím 54 % občanů stala republikou.\n\nViktor Emanuel III. zemřel v roce 1947 v Alexandrii v Egyptě, kde je také pohřben.\n\n24. října 1886 se korunní princ Viktor Emanuel oženil s černohorskou princeznou Elenou Alexandrou Petrović-Njegoš, dcerou krále Nikoly I. Petroviće-Njegoše a královny Mileny Teodózie Vukotić, do které se zamiloval během diplomatické návštěvy Ruska.\n\nElena byla svému manželovi velmi oddána. Vedle krále byla velmi klidná, vstřícná a příjemná, zůstávala však vždy mimo politické otázky a záležitosti a plně se věnovala charitativní činnosti a humanitní a mezinárodní pomoci, čímž si u lidu získala velkou popularitu.\n\nZe šťastného manželství vzešlo pět dětí:\n"}
{"id": "267137", "url": "https://cs.wikipedia.org/wiki?curid=267137", "title": "Hamiltonova funkce", "text": "Hamiltonova funkce\n\nHamiltonova funkce (též označovaná jako hamiltonián - pod tímto pojmem však bývá obvykle myšlen Hamiltonův operátor) označuje ve fyzice funkci vyjadřující energii fyzikálního systému v zobecněných souřadnicích a hybnostech.\n\nHamiltonova funkce hraje důležitou úlohu v Hamiltonovské formulaci mechaniky.\n\nFunkce je pojmenována po Williamu Rowanu Hamiltonovi.\n\nHamiltonova funkce mechanického systému s formula_1 stupni volnosti je definována vztahem:\nkde formula_3 je Lagrangeova funkce systému a\nna pravé straně jsou zobecněné rychlosti formula_4 vyjádřené jako funkce zobecněných souřadnic formula_5, zobecněných hybností formula_6 a případně času formula_7, tzn.\n\nHamiltonova funkce se nemění při pohybu, u kterého Lagrangeova funkce není explicitně závislá na čase. Dosadí-li se totiž Lagrangeovy pohybové rovnice do totální derivace Lagrangeovy funkce:\nposlední člen je vzhledem k explicitní nezávislosti lagrangiánu nulový, a dosadí-li se Lagrangeovy pohybové rovnice, vychází:\n\nLagrangeovu funkci formula_11 lze získat z Hamiltonovy funkce formula_12 dosazením za formula_13 zobecněných souřadnic, rychlostí a času podle Hamiltonových rovnic.\n\nPřechod od Lagrangeovy k Hamiltonově funkci, tedy přechod od proměnných formula_14 k proměnným formula_15, se nazývá Legendreova duální transformace.\n\nZejména v kvantové teorii pole se používá hustota hamiltoniánu, vyjadřující jeho prostorové rozložení. Vzájemná souvislost je dána vztahem\n\n\n"}
{"id": "267139", "url": "https://cs.wikipedia.org/wiki?curid=267139", "title": "Jack Adams Award", "text": "Jack Adams Award\n\nJack Adams Award se uděluje každoročně od roku 1974 a je určena výhradně pro trenéry působící v NHL. Je obdobou hráčské Ted Lindsay Award. Trofej věnovala Asociace trenérů NHL pro kouče, který se nejvíce zasloužil o úspěch svého týmu. Trofej má specifické hodnocení, které ne vždy odráží postavení kouče z hlediska úspěšnosti jeho týmu, ale faktem je, že vítěz této trofeje je v NHL vysoko ceněn. Stává se držitelem trofeje, jež nese jméno jednoho z nejlepších koučů a manažerů historie NHL - Johnovi Jamesovi Adamsovi, bývalého hráče Toronto Maple Leafs, Vancouver Canucks a Ottawa Senators, člena Síně slávy NHL.\n\nTrofej získalo 34 různých trenérů. Čtyři z nich získali ocenění dvakrát, zatímco Pat Burns vyhrál třikrát. Jacques Demers jako jediný vyhrál dvakrát po sobě. Čtyři trenéři získali ocenění se dvěma různými týmy: Jacques Lemaire, Pat Quinn a Scotty Bowman získali ocenění dvakrát. Philadelphia Flyers, Detroit Red Wings a Phoenix Coyotes jsou nejúspěšnějšími týmy (po čtyřech vítězstvích), i když Coyotes měli dva vítěze jako Winnipeg, než se přestěhoval do Arizony. Bill Barber, Bruce Boudreau a Ken Hitchcock jsou jedinými trenéry, kteří dokázali vyhrát cenu po výměně trenéra, který zahájil sezónu.\n"}
{"id": "267145", "url": "https://cs.wikipedia.org/wiki?curid=267145", "title": "Langoš", "text": "Langoš\n\nLangoše jsou původně maďarské smažené placky z kynutého těsta. Recept se rozšířil na území bývalého Uherska do států, jako je Rumunsko, Ukrajina (Podkarpatsko) a Srbsko (především v okolí Subotice), na Slovensko (sever Uherska), a později také do českých zemí. Kromě domácí přípravy jsou langoše v těchto zemích také často dostupné jako sortiment malých provozoven rychlého občerstvení. V Česku jsou nejčastěji potřeny kečupem a česnekem a posypané strouhaným eidamem, případně s vynecháním některé z těchto ingrediencí. V Maďarsku jsou obvykle ve variantách se šunkou nebo lečem či potřené kysanou smetanou nebo s česnekem a sýrem.\n\nSlovo langoš pochází z maďarského výrazu \"láng\", česky \"plamen\", protože bylo zvykem, že se opékaly blízko plamenů. Původně se pekly z těsta na chléb a ve dnech, kdy se pekl chléb, se podávaly ke snídani. Nyní už lidé nemají v domech pece, proto se langoše smaží nebo fritují. Původní maďarské pečené langoše z chlebového těsta jsou velmi podobné klasickým českým podplamenicím.\n\n\n"}
{"id": "267147", "url": "https://cs.wikipedia.org/wiki?curid=267147", "title": "Bill Masterton Memorial Trophy", "text": "Bill Masterton Memorial Trophy\n\nBill Masterton Memorial Trophy je trofej, která je udělována v NHL.\n\nPodobně jako úmrtí Georgese Véziny vedlo ke vzniku Vézina Trophy, tak smrt hokejového útočníka Billa Mastertona dala příčinu vzniku trofeje, jež nese jeho jméno.\n\nBill Masterton Memorial Trophy však vznikla na počest první oběti profesionálního hokeje. Pro NHL ji věnovala asociace novinářů, podle jejíhož rozhodnutí se také každoročně uděluje hráči, který spojuje své mistrovství s příkladnou oddaností a věrností hokeji. Přitom se nejprve vybírají kandidáti z každého týmu, z nich pak vzejdou tři finalisté. \n\nBill Masterton, hráč týmu Minnesota North Stars, zemřel přímo na následky zranění způsobeného při utkání s Oakland Seals dne 13. ledna 1968. Po této tragédii se v celé NHL zvedla vlna odporu proti přehnané tvrdosti ve hře a jedním z výsledků zvýšené aktivity na tomto poli bylo i založení této trofeje. Následkem toho se i v NHL začalo masově šířit nošení ochranných přileb.\n\nDržitel trofeje si však neodnáší žádnou prémii. Ta pouze na jeho doporučení končí v některém ze sportovně rehabilitačních zařízení spravovaných 'nadací Billa Mastertona'. Zajímavý je rovněž výběr vítězů trofeje. V prvních letech získávali cenu spíše 'dělníci ledu' nebo 'zneuznané hvězdy'. Dnes je cena udělována zpravidla hráčům, kteří prošli těžkými životními zkouškami nebo prokázali velkou vytrvalost.\n"}
{"id": "267148", "url": "https://cs.wikipedia.org/wiki?curid=267148", "title": "Jura (pohoří)", "text": "Jura (pohoří)\n\nJura (čti francouzsky [žüra], německy [jura]) je pohoří ve východní Francii a severozápadním Švýcarsku. 300 km dlouhý oblouk \"(Arc jurassien)\" začíná u řeky Isère paralelně s masívem Chartreuse , který již patří k Západním Alpám. Ze západu je ohraničen sníženinami podél řek Saôny a Rhôny (té až poté, co si sama prorazila Jurou cestu od Ženevy do otevřené krajiny), ze severu Burgundskou bránou (odděluje Juru od Vogéz), Hornorýnskou nížinou a úzkým údolím horního Rýna na německo-švýcarské hranici, které odděluje Juru od Schwarzwaldu. Z jihovýchodu je lemována kotlinou podél Rhôny pod Ženevou, Ženevským jezerem, Neuchâtelským jezerem a řekou Aare až k Basileji (hranice Jury v této části je ovšem neostrá, viz níže). Tato kotlina i s přilehlými vrchovinami v podhůří Alp se nazývá Švýcarská plošina \"(Schweizer Mittelland - doslova „Švýcarská Středozem“)\", francouzsky \"Plateau suisse\" („Švýcarská plošina“).\n\nPodle pohoří Jura je pojmenováno horské pásmo Montes Jura na přivrácené straně Měsíce.\n\nVzhledem ke geologickým podobnostem byl v 19. století prosazován názor, že Franská Alba, Švábská Alba, Švýcarská a Francouzská Jura tvoří jediné pohoří; toto pojetí se ale neujalo a dnes se s ním setkáváme jen zřídka. Všechny tyto horské celky jsou sice tvořené z větší části usazeninami z mělkého tropického moře z období jury, ale zatímco v případě Franské a Švábské Alby (a menších přilehlých území ve Švýcarsku) jsou to jen rozlámané a vyzvednuté tabule, podstatná část Jury je ukázkově zvrásněná alpinským vrásněním. Obě Alby tedy patří do Jihoněmecké stupňoviny \"(Süddeutsches Schichtstufenland),\" zatímco Jura se už řadí k Alpám.\n\nJura se dělí na zvrásněnou část \"(Jura plissé, Faltenjura)\" a tabulovou část \"(Jura tabulaire, Tafeljura).\" Zvrásněná část je pásemné pohoří, jehož jednotlivé hřbety se táhnou po vnější straně paralelně s pásmy Alp. Tabulová část na severozápadě ve francouzském vnitrozemí (zhruba za horním tokem řeky Doubs) byla zřejmě dříve také zvrásněná, ale později denundovaná (též \"Plateaujura)\". Dvě oddělené oblasti na severu a na severovýchodě (u řeky Aare a za ní) jsou pak tvořené nezvrásněnými rozlámanými vápencovými krami, geologicky už tedy nepatří do alpského, ale do hercynského systému, stejně jako navazující Švábská Alba. Na švýcarském území se jurské vápence noří pod předalpskou molasu u obce Dielsdorf v kantonu Zürich.\n\nKrajina Jury se vyznačuje především táhlými hřbety, které jsou místy přerušovány holinami, kamennými svahy, skálami nebo kaňony. Celý masiv je velmi bohatý na krasové jevy jako např. vyvěračky, ponory, polje, jeskyně, soutěsky, kaňony či slepá údolí.\n\nSlovo Jura pochází z keltštiny. Keltové nazývali pohoří \"Jor\", Římané zase \"Juris\", což znamená něco ve smyslu „Lesnatá země“. První, kdo toto pohoří oficiálně pojmenoval, byl Alexander von Humboldt v roce 1795: \"Juragestein\". Nakonec byla uznána pouze koncepce vyřčená Alexandrem Brongniartem v roce 1829, který dal pohoří jméno \"Jura\".\n\nPodnebí pohoří Jura je poměrně drsné a chladné, i když zde nenajdeme dramatické vysoké štíty a ledovce. Množství srážek je kraj od kraje velmi rozdílné, obecně jsou však největší v letních měsících, kdy přicházejí časté bouřky. V oblastech švýcarského kantonu Neuchâtel a francouzských departementů Doubs a Jura jsou často doliny zakončeny až ve výšce 1000 m a jsou pověstné svými velmi nízkými teplotami v zimě, protože se zde hromadí studený vzduch (tzv. mrazové kotliny). 12. ledna roku 1987 byla ve švýcarské meteorologické stanici La Brévine naměřena teplota -41,8 °C a ve Francii v Mouthea 17. ledna 1985 teplota -41 °C.\n\nJura zaujímá obrovské lesní plochy, kde jsou typickými zástupci jedle, smrk, borovice, ale i rozsáhlé bukové a dubové lesy. Hranice lesa je klimaticky podmíněna výškou 1400 až 1600 m a ve Francii dosahují lesy dokonce výšky až 1600 m. Na jihozápadě území (oblast toku řeky Aina) využívají tamější zemědělci vliv středozemního prostředí, proto tu nalezneme například vinice a zemědělství ve větší míře než na severu a severovýchodě pohoří. V podhůří je obecně v celé oblasti provozováno zemědělství (orba) a pastevectví.\n\nPodle Václava Krále se Jura dělí na následující oblasti:\n\nŠvýcarského Juru lze také rozdělit na celky vesměs podle kantonů:\n\n\n"}
{"id": "267150", "url": "https://cs.wikipedia.org/wiki?curid=267150", "title": "Depo kolejových vozidel Praha", "text": "Depo kolejových vozidel Praha\n\nDepo kolejových vozidel Praha (DKV Praha) byla jedna z oblastních výkonných jednotek typu depo kolejových vozidel (DKV) u Českých drah a. s. S tímto názvem vznikla jednotka 1. července 2004 a existovala s obměnami do organizační změny k 1. červenci 2018, kdy byla u celé firmy struktura DKV nahrazena strukturou Oblastních center údržby a Oblastních center provozu.\n\nMělo provozní jednotky Odstavné nádraží jih (ONJ), Praha-Vršovice (pracoviště Praha hlavní nádraží, Praha-Smíchov a Kladno) a Kolín (pracoviště Čáslav, Kutná Hora, Nymburk a Lysá nad Labem) a provozní střediska Kralupy nad Vltavou (pracoviště Brandýs nad Labem), Mladá Boleslav (pracoviště Kopidlno, Mělník a Všetaty), Čerčany (pracoviště Sedlčany, Vlašim, Zruč nad Sázavou a Benešov u Prahy) a Praha-Libeň.\n\nProvozní jednotka Kladno byla do DKV Praha jako středisko lokomotivních čet Kladno spolu s provozní jednotkou Kralupy nad Vltavou převedena z Depa kolejových vozidel Louny od 1. července 2004.\n\nV době vzniku 1. července 2004 měla jednotka 2776 zaměstnanců, 28. února 2006 2218 zaměstnanců, v březnu 2007 jich měla 2183. Na konci roku 2005 zaměstnávala 2376 lidí, z toho 1123 strojvedoucích, 151 vozmistrů, 519 opravářů, 117 dopravních zaměstnanců, 182 ostatních profesí a 284 technickohospodářských pracovníků.\n\nJako jediné DKV mělo (od 1. dubna 2004) depo i pracovníky řízení provozu: asi 120 lidí, například 10 výpravčích, dozorčí provozu, posunovače.\n\nK dalším změnám došlo od prosince 2007, kdy byla nákladní doprava včetně vozidel vyčleněna do společnosti ČD Cargo a byly zrušeny tři jednotky DKV Českých drah. \n\nDepo kolejových vozidel Praha vzniklo postupným spojováním menších jednotek, lokomotivních dep Praha střed, Praha-Vršovice, Praha-Smíchov, Praha-Libeň horní nádraží, vozového depa Praha a dalších. Pod názvem Depo kolejových vozidel Praha existuje od 1. července 2004, kdy zahrnulo části dosavadních DKV Česká Třebová, Ústí nad Labem a Louny.\n\nOsobní vozy a elektrické jednotky se udržují a deponují na Odstavném nádraží Praha jih, kde je i vedení DKV. Nádraží je dlouhé 5 km a má asi 30 km kolejí a dvě haly, 512 a 518.\n\nV areálu Odstavného nádraží jih budována nová myčka souprav o velikosti mycího tunelu 8,2 m x 91,2 m, a to nákladem 296 milionů korun. Stavba byla zahájena 1. dubna 2006 a ukončení se předpokládalo na 31. října 2007. Dodavatelem byla firma TCHAS, použité technologie KMS, Follert a Roediger. Myčka by měla být plně vytížena bez prostojů. Nová myčka nahradila předchozí 30 let starou myčku a venkovní umývače.\n\nZačátkem roku 2007 bylo rozhodnuto o nutnosti posílit ostrahu a ochranu objektu ONJ z důvodu požárů, vandalství a krádeží. ONJ bylo postupně obestavěno plotem a zůstal jediný přístup z Chodovské ulice.\n\nV provozní jednotce Praha Vršovice jsou neobvyklé dvě těsně sousedící točny.\n\nDKV Praha (resp. jeho předchůdce) bylo prvním depem Českých drah, které outsourcovalo čištění vozů, a to dvěma firmám od roku 1993. Od 1. listopadu 2005 celé DKV Praha zadává čištění dodavatelsky. Náklady se snížily z 12 milionů na 4,3 milionu korun ročně.\n\nDKV Praha vlastnilo mnoho lokomotiv i osobních vozů užívaných v mezinárodním provozu. DKV Praha patří taky všechny jednotky Pendolino Českých drah (jednotky řady 680).\n\nDepo Praha bylo i před vyčleněním nákladní dopravy depem především osobní dopravy, a to jak příměstské, tak i rychlíkové a dálkové včetně InterCity, EuroCity a SuperCity.\n\nV dubnu 2006 mělo pro osobní dopravu 45 tlakotěsných moderních vozů (Ampz, Bmz) s maximální rychlostí 200 km/h a 10 moderních restauračních vozů (WRmz).\n\nDalších 25 vozů (včetně lůžkových) bylo vyrobeno firmou Siemens v Mariboru.\n\nPro příměstskou soupravu má starší elektrické jednotky 451 a 452, které jsou již téměř nahrazeny jednotkami řady 471 (City Elefant).\n\n"}
{"id": "267151", "url": "https://cs.wikipedia.org/wiki?curid=267151", "title": "Šej", "text": "Šej\n\nŠej je městečko v Ladaku, kde se nachází ruiny bývalého letního paláce ladackých králů. Nachází se asi 15 km od Léhu směrem na Hemis. Královský palác byl postaven před více než 550 lety ladackým králem Lhachenem Palgyigonem. V klášteře ve starém paláci se nachází největší zlatá socha Buddhy v Ladaku.\n\nVe městě se také nachází \"Druk White Lotus School\", mezi jejíž patrony patří mimo jiné dalajláma či herec Richard Gere.\n"}
{"id": "267153", "url": "https://cs.wikipedia.org/wiki?curid=267153", "title": "Alfred de Vigny", "text": "Alfred de Vigny\n\nAlfred Victor, hrabě de Vigny (27. březen 1797, Loches – 17. září 1863, Paříž) byl francouzský romantický spisovatel, básník a dramatik. Do francouzské literatury vnesl tón romantického pesimismu a úzkosti z „Boží nepřítomnosti“.\nPocházel ze šlechtické rodiny, do jejichž osudů zasáhla revoluce. Svoje dětství a rané mládí strávil v Paříži, zčásti v nynějším Elysejském paláci, který byl tehdy nájemním domem. Navštěvoval Lycée Bonaparte (dnes Lycée Condorcet) a snil o vojenské kariéře. \n\nV roce 1814 vstoupil do služeb Ludvíka XVIII., vracejícího se do Francie z anglického exilu, a následoval ho do Bruselu, když na sto dní na sebe strhl vládu Napoleon Bonaparte (březen–červen 1815). Po Napoleonově definitivní porážce vystřídal řadu posádek, kde pokračoval v budování své vojenské kariéry, často se ale zdržoval v Paříži.\n\nPrvní básně uveřejňuje v roce 1817 a o pět let později vychází jeho první básnická sbírka \"Poèmes.\" V roce 1825 se žení s bohatou Angličankou a nechává se odeslat na dovolenou, aby se mohl cele věnovat básnické tvorbě. Vojenskou službu opouští definitivně v roce 1827.\n\nV roce 1826 vydává svazek \"Poèmes antiques et modernes\" s básní \"Le Cor (\"Roh, přel. Jaroslav Vrchlický, 1877), která líčí Rolandovu hrdinnou smrt. Téhož roku mu vychází historický román „\"Cinq Mars\"“.\n\nV letech 1827–1829 pracuje na překladech Shakespearových děl \"Romeo a Julie\", \"Othello\" a \"Kupec benátský\".\n\n\n\n"}
{"id": "267156", "url": "https://cs.wikipedia.org/wiki?curid=267156", "title": "Hemis", "text": "Hemis\n\nHemis je městečko v Ladaku v údolí řeky Indus asi 40 km jihovýchodně od Léhu. V údolí nad městem se nachází významný hemišský klášter založený v roce 1672 králem Sengem Namparem Gjalvou. Klášter je turisty vyhledávaný hlavně v červenci, kdy se zde koná festival.\n\nV městem prochází hlavní ladacká silnice Léh - Manálí a odbočuje zde silnice přes sedlo Changla k jezeru Pangong. Na řece Indus je zde vybudována vodní elektrárna.\n\n"}
{"id": "267160", "url": "https://cs.wikipedia.org/wiki?curid=267160", "title": "Stok", "text": "Stok\n\nStok je museum a klášter (gompa) ve stejnojmenné vesnici v Ladákhu v údolí řeky Indus 17km jihovýchodně od Léhu (největšího města v Ladákhu). Stok je současným sídlem bývalé královské rodiny. V muzeu se nacházejí náboženské předměty i předměty předměty používané královskou rodinou, slavnostní oděvy i šperky ladáckých králů.\n\nVe vesnici začínají treky na nejvýznamnější horu v okolí, Stok Kangri vysokou 6120m.\n"}
{"id": "267162", "url": "https://cs.wikipedia.org/wiki?curid=267162", "title": "Lady Byng Memorial Trophy", "text": "Lady Byng Memorial Trophy\n\nTrofej pro nejslušnějšího hráče ligy, Lady Byng Memorial Trophy, byla druhou individuální trofejí historie NHL. Soutěži ji v roce 1924 věnovala manželka tehdejšího guvernéra Kanady paní Byngová, která také v roce 1935 věnovala svou trofej natrvalo sedminásobnému vítězi - Franku Boucherovi.\n\nPo smrti paní Byngové v roce 1949, byla trofej uložena v Síni slávy kanadského hokeje a NHL věnovala soutěži trofej novou, která od té doby nese přízvisko Memorial - vzpomínková. O vítězi trofeje rozhodují sportovní reportéři, kteří však pří svém hodnocení nepřihlížejí jen k nejmenšímu počtu trestných minut, ale trofej udělují tomu, jehož čistá hra se snoubí s vysokým herním standardem.\n"}
{"id": "267163", "url": "https://cs.wikipedia.org/wiki?curid=267163", "title": "Matnice", "text": "Matnice\n\nMatnice ve fotografické technice je skleněná, na jedné straně matovaná deska, na které se rozptyluje dopadající světlo.\n\nU některých velkých fotografických kamer se vkládá na místo fotografické desky, aby se objekt mohl před fotografováním zaostřit a pozorovat. V jednookých zrcadlovkách funguje systém následovně: Světlo projde objektivem a odráží se od zrcadla na matnici. Spojná čočka jej koncentruje do pětibokého hranolu, odkud prochází do hledáčku. Při expozici se zrcadlo zvedne a otevře se závěrka, jíž světlo promítne na senzor stejný obraz jako na matnici (viz obrázek vpravo).\nMatnice se používá také u fotografických nebo promítacích přístrojů na zaznamenání reálného optického obrazu a slouží na zaostření obrazu objektu. U zvětšovacích přístrojů se používá na rozptyl světla světelného zdroje.\n\n"}
{"id": "267164", "url": "https://cs.wikipedia.org/wiki?curid=267164", "title": "Problém osmi dam", "text": "Problém osmi dam\n\nProblém osmi dam je šachová úloha, respektive kombinatorický problém umístit na šachovnici osm dam tak, aby se podle pravidel šachu navzájem neohrožovaly, tedy vybrat osm polí tak, aby žádná dvě nebyla ve stejné řadě, sloupci, ani diagonální linii. Obecněji jde o to nalézt všechna možná taková rozmístění nebo určit jejich počet.\n\nÚlohu lze zobecnit na problém \"n\" dam, tedy otázku, jak lze rozmístit \"n\" dam na šachovnici o rozměrech \"n\"×\"n\" tak, aby se vzájemně neohrožovaly. Často se využívá při výuce programování, jelikož umožňuje názorný výklad backtrackingových algoritmů.\n\nProblém osmi dam poprvé zveřejnil v berlínském časopise \"Schachzeitung\" v roce 1848 Max Bezzel. V dalších letech se problému věnovalo mnoho slavných matematiků včetně Gausse. Zobecnění problému na \"n\" dam navrhl v roce 1850 Franz Nauck, který také správně stanovil počet všech řešení původního problému. V roce 1874 navrhl Siegmund Günther metodu řešení úlohy pomocí determinantů, kterou poté vylepšil James Whitbread Lee Glaisher.\n\nProblém osmi dam má 92 různých řešení (uvažují se pochopitelně jako kombinace, tedy bez vzájemného rozlišování jednotlivých dam). Těchto 92 řešení však lze získat pomocí symetrie (otočením a zrcadlením podle čtyř os) z dvanácti základních řešení – 11 má osm symetrií, jedno jen čtyři, neboť je samo středově symetrické.\n\nPočet všech řešení problému \"n\" dam se započtením symetrie i bez pro malá \"n\" je následující (pro \"n\" = 1 existuje jediné triviální řešení, pro 2 a 3 žádné). Existuje domněnka, že počet řešení se asymptoticky chová jako \"n!/c\", kde \"c\" je kolem 2,54.\n\nDvanáct základních řešení problému osmi dam je zobrazeno na následujících diagramech:\n\n\n"}
{"id": "267165", "url": "https://cs.wikipedia.org/wiki?curid=267165", "title": "Tektonické zrcadlo", "text": "Tektonické zrcadlo\n\nTektonické zrcadlo (anglicky \"slickenside\") je geologický termín, který označuje zvláštní druh dobře vyvinutých ohlazových ploch vznikajících na tektonickém rozhraní litosférických ker či zlomových spár vlivem vzájemného pohybu a tření. Vlivem tření pak při vhodných vlastnostech horniny a dostatečné rychlosti deformace dochází k vyhlazení jedné strany pohybové oblasti až do sklovité struktury, jež se pak zdánlivě jeví jako sklo umístěné na kamenném podloží, odkud pramení i geologický název tektonické zrcadlo.\n\nNalezené tektonické zrcadlo nejčastěji představuje už jen spodní podložný blok, nemusí to však být pravidlem.\n\nV nejjednodušším případě na zlomu působí mechanické napětí ve směru plochy zlomu oddělující dva bloky hornin. Toto napětí se však skládá ze dvou složek: normálové (\"σ\"), která tlačí bloky kolmo k sobě a střižné (\"τ\"), jejíž projevem je smýkání či posun bloků podél sebe. Napětí musí překonat klidové tření horniny, které se překonává skokem, obvykle křehce. Vzniká mezera a podél ní dochází k pohybu zlomu. Mezera se však časem začíná vyplňovat horninovým materiálem, který může být nadále deformován skluzem na zlomu (např. tektonický jíl, nově vzniklé pyramidy kalcitu atd). V tomto materiálu se zachovávají různé struktury, především striace, které reprezentují směr pohybu zlomu. Taková tektonická zrcadla se nazývají „rýhovaná“. V případě, že pohyb úplně vyhladil povrch zrcadla, se tato nazývají „vyleštená“.\n\nOrientace tektonických zrcadel vzhledem k směru pohybu může být různá. Rozlišují se proto dva základní typy: paralelní s pohybem a příčné k pohybu.\n\nPohyby zanechávají na křehkých zlomech struktury různorodého tvaru a velikosti, běžně pozorovatelné lidským okem. Mikroskopické struktury je možné najít v křehce-duktilných střižných zónách. Struktury vznikající na tektonických zrcadlech je možno rozdělit na základě různých vlastností, jako například na destrukční (které porušují povrch zrcadla) a akumulační (ty jsou výsledkem nahromadění hmoty na povrchu zrcadla).\n\nMezi destruktivní indikátory na zrcadlech, které jsou paralelní s pohybem zlomu patří: rýhy (striace), žlábky, žebra, svraštění, proudy a slikolity. Na první pohled jsou na ploše zrcadla viditelné především rýhy nebo zlomové lineace, způsobené třením bloků, podle nichž je možné indikovat paleonapětí a směr (ne však smysl) pohybu. Mezi kreativní struktury u tohoto typu zrcadel patří vláknité minerální agregáty.\n\nU zrcadel příčných k pohybu zrcadla jsou typickými destrukčními prvky hlavně frakturní stupně (směrné i protisměrné), srpovitě zpeřené struktury, tenzní trhliny, stopy mechanického vtlačování a tlakového rozpouštění (stilolity). Kreativními strukturami u tohoto typu poruch jsou hlavně akreční stupně; nahromadění tektonického jílu a brekci; imbrikace jílu ve spárách zlomu a elevace. V karbonátových horninách jako jsou vápence je častá a dobře viditelná přítomnost nově vzniknutých minerálních schodů (akrečních stupňů), obvykle kalcitových. Kalcit rostl v otevřeném prostoru nerovné zlomové plochy ve směru pohybu a podle něj je možné okem určit směr pohybu bloků na daném odkryvu.\n\nZ pohledu vysvětlení pohybu na zlomech mají nezastupitelnou roli pohybové stopy nazývané též kinematické indikátory. Jde o většinou asymetrické struktury, jejichž orientace naznačuje pohyb na zlomu. Známo je více než 60 kinematických indikátorů. Jsou to hlavně: poruchy tvaru „V“ nebo „C“; stupně, fraktury; řady ukloněných planárních struktur; stopy vtlačování; asymetrické vypukliny, deformované prvky; přednostní mineralogické a krystalografické orientace; v řezu pozorovatelné asymetrické jevy; asymetrické dutiny a asymetrické vrásy.\n\nHlavním cílem analýzy struktur tektonických zrcadel je určení smyslu pohybu zlomu. K tomu slouží drobné, hlavně asymetrické struktury, které však nemusí být na zlomu vždy zachovány. Jejich pomocí je možno zjistit směr a smysl pohybu bloků, v příznivých případech i velikost posunu. Směr pohybu je vždy určen orientací striací. Smysl pohybu se nejlépe určuje podle asymetrických struktur.\n"}
{"id": "267166", "url": "https://cs.wikipedia.org/wiki?curid=267166", "title": "Tikse", "text": "Tikse\n\nTikse (jiné varianty jsou Thiske, Tiskey či Thiskey) je buddhistický klášter školy Gelugpa. Nachází se v údolí řeky Indus v Ladaku, 25 km východně od největšího města Léh. Klášter je známý svojí podobou s palácem Potála v tibetské Lhase. Nejzajímavější částí kláštera je chrám Maitréji (budoucího buddhy) posvěcený dalajlámou v roce 1980 s 15 m vysokou Maitréjovou sochou. Nachází se zde také významné náboženské nástěnné malby.\n\nKlášter byl založen v 15. století. Má 12 podlaží a je bíle, rudě a okrově zabarven. Žije v něm asi 60 lamů. Uvnitř kláštera se nachází celkem 10 chrámů. Z ochozů kláštera je rozhled na údolí Indu, klášter Matho na východě, královský palác ve Stoku na druhé straně údolí na jihu a horu Stok Kangri na ním a bývalý královský palác v Šeji na západě.\n\nPozice kláštera značně utrpěla v devadesátých letech 20. století, když se představený kláštera začal angažovat v politice v kašmírském parlamentu.\n\n"}
{"id": "267167", "url": "https://cs.wikipedia.org/wiki?curid=267167", "title": "Abonent", "text": "Abonent\n\nAbonent je slovo francouzského původu a znamená předplatitel, odběratel.\n\nAbonent je osoba, jež si předplatí na určité období nějaké služby (telekomunikace), místo v kulturním či sportovním zařízení nebo pravidelnou dodávku tiskovin do místa bydliště či pracoviště.\n"}
{"id": "267168", "url": "https://cs.wikipedia.org/wiki?curid=267168", "title": "Minulost", "text": "Minulost\n\nMinulost označuje soubor událostí, které již proběhly. Minulost není ohraničena nějakým počátkem, nemůžeme říci, kdy začala, kdy vznikl čas; také se neustále posouvá její konec, přítomnost, současnost, např. chvíle, kdy jste dočetli tuto větu, je již minulostí. Zpravidla se však poměrně nedávná minulost označuje jako přítomnost nebo současnost. Minulost je předmětem poznání.\nČas mimo minulost je budoucnost, která je neznámá a odhadovaná, Některé směry moderní vědy měly či mají za to, že na základě dokonale objektivního poznání minulosti bude možno predikovat budoucnost; to by však vyžadovalo striktní determinismus a nikdo zatím k takovým předpovědím nedospěl. To, co považujeme za minulost, je také závislé na paměti.\n\nPodle filozofického presentismu naopak minulost ani budoucnost neexistuje: minulost \"již\" není, budoucnost \"ještě\" není: existuje tedy vždy jen přítomnost.\nPojímání minulosti je poněkud závislé na povaze jazyka a jeho způsobu vyjádření minulých dějů v gramatice - minulý čas sloves. Zatímco čeština má pouze jeden minulý čas (s dvěma vidy), němčina používá tři, španělština čtyři a angličtina – odlišíme-li průběhové a prosté časy (obdobu českých vidů) – má k vyjádření minulosti 6 gramatických časů k vyjádření návaznosti událostí a dějů.\nV historii, která se zabývá právě minulostí lidstva, se používají různá dělení minulosti a času podle významných událostí, zejména podle astronomických na dny a noci (a části dne a v jejich rámci hodiny, minuty a sekundy o pod.), týdny, měsíce podle kalendářů , počítání roků v letopočtech, na základě převládajících kultur (starověk, středověk, novověk ), podle vládců a jejich dynastií a podobně.\n\nV geologii se minulost Země dělí pomocí tzv. geologického času.\n\n\n"}
{"id": "267169", "url": "https://cs.wikipedia.org/wiki?curid=267169", "title": "Matho", "text": "Matho\n\nMatho je buddhistický klášter (gompa) v Ladaku na východ od Léhu na náspu nad řekou Indus. Známější a navštěvovanější klášter Tikse se nachází nedaleko na západ a klášter v Hemiši jihovýchodně.\n\nKlášter je jediným sakjapovským klášterem v Ladaku. Koná se zde věštecký festival, kdy 60 zde žijících lamů otevírá dvě věštírny „Rongzam“. Nachází se zde také kolekce thangk z 16. století.\n"}
{"id": "267172", "url": "https://cs.wikipedia.org/wiki?curid=267172", "title": "Rozvoj", "text": "Rozvoj\n\nRozvoj je označení procesu, který má za cíl zlepšování původního stavu, či jeho přetvoření do lepší podoby. Rozvoj je chápán jako proces zlepšování, vedoucí ke vzniku lepší verze než byla předchozí, ze které vycházela. Opakem rozvoje je stagnace, kdy nedochází ke zlepšování, ale k pozastavení, či případně zhoršování stavu.\n\nTermín se často používá ve spojení s procesem utváření lidské osobnosti, kdy se hovoří o \"rozvoji osobnosti\". Další jeho použití je spojeno s výstavbou, kdy se používá pro rozvoj podniku, měst, atd. Trvale udržitelný rozvoj je pak takový celospolečenský pokrok, který zachovává fungující životní prostředí, jež je pro trvalý rozvoj nepostradatelné.\n\n"}
{"id": "267175", "url": "https://cs.wikipedia.org/wiki?curid=267175", "title": "Likir", "text": "Likir\n\nLikir je malé městečko a zároveň gompa (buddhistický klášter) v Ladaku západně od Léhu. Klášter \"Klu-kkhyil\" (což znamená „duše vody“) byl postaven ve 14. století, v 18. století byl celý přestavěn. V klášteře se nachází 9 metrů vysoká pozlacená socha Buddhy, která září do dálky. Klášter obývají lamové řádu gelugpa.\n\n"}
{"id": "267179", "url": "https://cs.wikipedia.org/wiki?curid=267179", "title": "Silueta", "text": "Silueta\n\nSilueta je označení obrysu, stínu, odrazu ve vodě, přeneseně také nástinu. Je označením pro černý obraz na bílém pozadí. Příruční slovník uvádí, že silueta je \"stínový obraz, který podává obrys předmětu, zatím co plochu v něm vyplňuje neurčitou barvou.\" Silueta je také formou umění, užívá se zejména jako dekorační kresba, známá už od starověku.\n\nVe fotografii vznikne při snímání objektu proti příliš světlému pozadí, například proti obloze. V černobílé fotografii se může pro zesvětlení oblohy použít modrý filtr, málo citlivý kontrastní film nebo kontrastní vyvolání negativu. Podobně se dá siluety dosáhnout použitím masky, Sabatierovým efektem nebo rekopírováním.\n\nSlovo je odvozeno od jména francouzského nejvyššího výběrčího daní, jímž se v r. 1759 za vlády Ludvíka XV. stal hrabě Étienne de Silhouette (1709–1767). Neúnosný státní dluh se snažil umořit pečlivou šetrností, čímž se stal neoblíbeným jak u lidu, tak u dvora a po několika měsících byl své funkce zbaven. Francouzi používali jeho jméno jako hanlivé označení pro všechno laciné, nekvalitní a pomíjivé a název se přenesl na tehdy prodávané siluetní portréty.\n\n\n\"Ottův slovník naučný\", heslo Silhouette\n\n"}
{"id": "267182", "url": "https://cs.wikipedia.org/wiki?curid=267182", "title": "Étienne de Silhouette", "text": "Étienne de Silhouette\n\nÉtienne de Silhouette (5. července 1709 Limoges – 20. ledna 1767 Bry-sur-Marne) byl francouzský ekonom a politik. Pocházel z baskického rodu, který se původně psal Zulueta, jeho otec byl státním úředníkem v Limoges. Vystudoval ekonomii a dlouho pobýval v Anglii, překládal do francouzštiny díla Alexandera Popea, Williama Warburtona a Henryho Bollingbrokea, jeho názory byly ovlivněny osvícenstvím. Jako chráněnec Madame de Pompadour byl v roce 1759 jmenován ministrem financí. Snažil se ozdravit hospodářství podporou volného obchodu a zvyšováním daní, pro svou politiku namířenou proti privilegiím majetných vrstev upadl brzy do nemilosti a za pouhých osm měsíců byl z funkce odvolán. Dožil na zámku Château de Bry.\n\nV jeho době přišlo do módy vytváření portrétů pomocí vystřihování obrysů z papíru a podle ministrovy úsporné politiky dostalo toto skromné umění ironický název silueta. Jmenuje se podle něj také seychelský ostrov Silhouette Island.\n\n\n"}
{"id": "267183", "url": "https://cs.wikipedia.org/wiki?curid=267183", "title": "Lamajuru", "text": "Lamajuru\n\nLamajuru je buddhistický klášter tibetského buddhismu v okrese Kárgil v západním Ladaku, u silnice Šrínagar-Kárgil-Léh, 15 km východně od sedla Fatu La, v nadmořské výšce 3510 m n. m.\n\nLamajuruje nejstarší a největší klášter v Ladaku, žije zde kolem 150 lamů. V minulosti zde žilo až 400 mnichů, někteří v klášterech v okolních vesnicích. 28.-29. dne druhého tibetského měsíce se zde konají čhamové tance.\n\n"}
{"id": "267185", "url": "https://cs.wikipedia.org/wiki?curid=267185", "title": "Delfín pruhovaný", "text": "Delfín pruhovaný\n\nDelfín pruhovaný (\"Stenella coeruleoalba\") je hojně rozšířený druh delfína dosahující délky až 2,5 m a hmotnosti okolo 100 kg. Delfín pruhovaný je zatím hojně rozšířený a vyhynutí mu bezprostředně nehrozí.\n\n\nNa hřbetě je modrošedý, na břiše bílý.Po stranách se táhne černý pruh, který se před očima rozvětvuje směrem k břišní ploutvi. Zobák má plochý a krátký.\n\nKolem Sev. Afriky v Atlantiku od nového Skotska po Malé Antily. V Pacifiku od Beringovy úžiny po Dolní Kalifornii - obývá teplé moře v mírném pásmu a oceány v tropickém. S teplými proudy se dostává i severněji.\n\nČasto se sdružuje do stád po stovkách kusů, občas jsou k vidění i stáda až po 3 000. Rádi skotačí kolem lodí, kde vyskakují vysoko nad hladinu. Delfín pruhovaný má občas sklony k panice, proto často celá stáda uvíznou na mělčinách.\n\nPotravu – ryby, kalmáry a korýše – loví ve skupinách.\n\nDoba březosti se pohybuje kolem 12 měsíců, poté se narodí jediné mládě, měřící 1 m. Samice ho kojí asi 8 měsíců.\n"}
{"id": "267189", "url": "https://cs.wikipedia.org/wiki?curid=267189", "title": "William M. Jennings Trophy", "text": "William M. Jennings Trophy\n\nWilliam M. Jennings Trophy je ocenění které je udělováno v NHL.\n\nNa počest letitého prezidenta New York Rangers a jednoho z nejlepších hokejových diplomatů USA, v roce 1981, ji věnovala NHL Rada guvernérů s tím, aby tato trofej převzala dosavadní stanovy Vezina Trophy.\n\nA tak se od sezóny 1981-1982 brankářům, kteří odehrají za tým s nejmenším počtem inkasovaných branek alespoň pětadvacet zápasů,uděluje William M. Jennings Trophy, zatímco Vezina Trophy získala nový statut.\n"}
{"id": "267191", "url": "https://cs.wikipedia.org/wiki?curid=267191", "title": "Operace Jozue", "text": "Operace Jozue\n\nOperace Jozue (: \"Operation Joshua\") byla tajná operace přesunu 800 etiopských Židů (známých jako Falašové či společenství Beta Jisra'el) ze Súdánu do Izraele v roce 1985.\n\nV roce 1985 George H. W. Bush, tehdejší viceprezident USA, zorganizoval misi sponzorovanou CIA. Tato operace následovala po operaci Mojžíš, která do Izraele přivezla 8000 etiopských Židů. Při operaci Jozue přiletělo ze Súdánu do Izraele dalších 800 osob. V dalších 5 letech však došlo z faktickému zastavení stěhování etiopských Židů do Izraele. Veškeré snahy o jednání jménem společenství Beta Jisra'el byly diktaturou Mengistu Haile Mariama ignorovány. Transfer byl obnoven až v roce 1991, kdy Mengistu ztratil nad zemí kontrolu. \n\n\n"}
{"id": "267196", "url": "https://cs.wikipedia.org/wiki?curid=267196", "title": "Tatra V 855", "text": "Tatra V 855\n\nTatra V 855 byl prototyp motorových saní / aerosaní na bázi osobního vozu Tatra 87, vyrobený firmou Tatra v Kopřivnici v roce 1942.\n\nDva kusy aerosaní objednalo velení německého Wehrmachtu pro předpokládané nasazení na východní frontě, k výrobě obou však nikdy nedošlo a zůstalo tak jen u jediného prototypu. Tatru V 855 poháněl vzduchem chlazený osmiválec do V s rozvodem OHC z typu 87 o objemu 2968 cm³ a výkonu 55 kW (75 hp). \nCelokovová čtyřdveřová karosérie pro čtyři osoby vycházela z vozu T 87. Vpředu byla dvě sedadla, vzadu jen dřevěná lavice. Karosérie byla přes čepy usazena na velkých širokých ližinách pomocí dvojice listových per na každé ližině. Přední ližiny ovládal řidič pomocí menšího volantu, řídit bylo možno i zadní nápravu pomocí volantu většího, umístěného na stejném sloupku řízení. Zadní ližiny se jeho pomocí daly zaaretovat v přímé poloze. Díky ovládání obou párů ližin tak bylo možno jezdit s vozem i „do boku“. \nVzadu uložený motor poháněl přes převodovku, spojku a vertikální hřídel pevnou dvoulistou dřevěnou vrtuli na mohutném pylonu na místě obvyklé tatrovácké „ploutve“. Protože byla vrtule pevná, neumožňovalo nastavení listů jízdu vzad nebo brzdění. Proto mělo vozidlo ještě velký příčně uložený otočný buben s šípovitými lištami, poháněný taktéž přes spojku a hřídel s kuželovým ozubením. Buben se dal použít i v situacích kdy výkon vrtule pro pohon vozu nestačil, nebo při jízdě v městském provozu. V místě jeho uchycení byla také namontována bubnová brzda pro bezpečné zastavení saní.\n\nMaximální rychlost dosažená při zkušebních jízdách byla 80 km/h, plánovaná maximální byla 130 km/h. Prototyp s modrobílou karosérií je vystaven v Technickém muzeu firmy Tatra v Kopřivnici.\n\nRepliku Tatry V 855 postavila firma Ecorra pro Lane Motor Muzeum v americkém Nashville.\n\n\n\n\n"}
{"id": "267199", "url": "https://cs.wikipedia.org/wiki?curid=267199", "title": "Jiří Němec (filosof)", "text": "Jiří Němec (filosof)\n\nJiří Němec (18. října 1932 Praha – 4. října 2001 Praha) byl klinický psycholog, filosof, překladatel, editor, publicista a jeden z iniciátorů Charty 77. Jeho publikační, přednášková a ediční činnost, orientovaná k aktivnímu, křesťanskému životu ve společnosti, měla významný vliv zvláště v 60. letech 20. století a na počátku 70. let.\n\nByl vnukem nakladatele Františka Borového a prasynovcem literárního vědce a překladatele Otokara Fischera. Otec Jiřího Němce, Ing. Jiří Němec, byl elektroinženýr, který se ve 40. a 50. letech 20. století významně podílel na elektrifikaci železničních tratí v Československu, počátkem 60. let byl uvězněn na základě vykonstruovaného procesu.\nPo maturitě (1951) Jiří Němec pracoval rok v autoopravně, pak začal studovat medicínu (1952), ale brzy přestoupil na klinickou psychologii na FF UK v Praze, kde se seznámil se svou budoucí ženou Danou Němcovou (sňatek 1955). Po promoci roku 1958 pracoval ve Foniatrické laboratoři 1. lékařské fakulty UK v Praze na Karlově náměstí, pozdější Foniatrické klinice. Mezitím inspiroval řadu překladů a vydání zejména křesťanských a katolických autorů, na nichž se také podílel, a několik významných iniciativ, které měly v tehdejší době velký význam pro kulturní a duchovní obnovu (například Ekumenický seminář v Jirchářích 1963 až 1972, Dílo koncilové obnovy 1968, semináře k fenomenologické psychologii). Patřil k redakčnímu okruhu časopisu Tvář, do něhož také psal a překládal. Hrál jednu z hlavních rolí ve filmu (svého bratrance) režiséra Jana Němce O slavnosti a hostech. Po krátkém pobytu v Rakousku v roce 1968 se seznámil s Ivanem „Magorem“ Jirousem a jeho prostřednictvím s undergroundem, jemuž se pak řadu let věnoval. Roku 1976 spoluorganizoval úspěšnou petici za propuštění uvězněných hudebníků kapely The Plastic People of the Universe.\n\nKvůli svému podílu na vzniku Charty 77, již mezi prvními podepsal, byl roku 1977 propuštěn ze zaměstnání na Foniatrické klinice a pracoval jako noční hlídač v Metrostavu v pražském Karlíně. V roce 1978 patřil mezi zakladatele a první členy Výboru na obranu nespravedlivě stíhaných (VONS), iniciativy vzniklé z podnětu historika Jana Tesaře. Patřil mezi spoluzakladatele undergroundového samizdatového časopisu \"Vokno\", do něhož také přispíval. Ve druhém čísle uveřejnil svou rozsáhlou esej \"Nové šance svobody\". V roce 1979 byl v souvislosti s aktivitou ve VONS sedm měsíců vězněn a po propuštění nemohl získat žádné zaměstnání. Roku 1983 odešel pod tlakem StB do exilu do Vídně. Tam se podílel mj. na přípravě vydání spisů Jana Patočky a publikoval v mnoha exilových časopisech, zejména revui Paternoster. V roce 1990 se vrátil do Prahy a od roku 1991 vedl Ústav humanitních věd na 1. lékařské fakultě UK, od roku 1993 byl zaměstnán ve Filosofickém ústavu Akademie věd ČR, postupující nemoc však jeho činnost stále více omezovala, až byl nakonec zcela upoután na lůžko.\n\nV roce 2002 byl vyznamenán Medailí Za zásluhy I. stupně \"in memoriam\".\n\nJeho manželkou byla Dana Němcová, s níž měl sedm dětí. Dcera Markéta Fialková (1956–2011) byla diplomatkou. Je biologickým otcem herce, spisovatele a dýdžeje Tobiáše Jirouse, v jehož rodném listu je jako otec uveden Ivan Martin Jirous, a osvětlovače Daniela Rejchrta (adoptován Milošem a Jitkou Rejchrtovými); tyto syny měl s Věrou Jirousovou. Zeti Jiřího Němce byli Martin Palouš a baskytarista The Plastic People of the Universe Milan Hlavsa.\n\nPublikoval řadu odborných i popularizačních článků v domácím i zahraničním tisku a podstatně se zasloužil o to, že k nám byli uvedeni autoři jako Maurice Blondel, Medard Boss, F. J. J. Buytendijk, Mircea Eliade, Hans-Georg Gadamer, Viktor Emil von Gebsattel, Friedrich Heer, Paul Ludwig Landsberg, Karl Rahner, Raymond Ruyer, Teilhard de Chardin, Viktor von Weizsäcker nebo Carl Friedrich von Weizsäcker. Díky němu se mladší generace seznámila například s Ladislavem Klímou, s Josefem Florianem či Jakubem Demlem. Přeložil či se podílel na překladech knih Martina Heideggera, Michela Foucaulta aj., na českém i německém vydání spisů Jana Patočky a edici korespondence J. Demla s F. X. Šaldou.\n\nNěmcovo původní dílo tvoří množství článků, recenzí, vydavatelských doslovů a podobně, jež zčásti poprvé vyšly v samizdatu a v exilových časopisech. Z praktických důvodů musel často publikovat pod pseudonymy (např. Florestan, Jerzy Newiadomski), podepisoval se též šifrou \"jin\". Samostatně knižně publikované dílo \"Únos Európy\" (samizdat 1983, k narozeninám Boženy Komárkové) napsal s Martinem Hyblerem. Podrobná bibliografie má přes 300 položek.\n\n\n\n\n\n"}
{"id": "267204", "url": "https://cs.wikipedia.org/wiki?curid=267204", "title": "Steve Reich", "text": "Steve Reich\n\nSteve Reich, celým jménem Stephen Michael Reich, (* 3. října 1936, město New York, USA) je americký hudební skladatel. Je považován za průkopníka minimalismu v hudbě, ačkoliv ani zdaleka netvoří výlučně minimalistické skladby. Vyvinul několik vlivných kompozičních postupů, např. \"fázování\" (jedná se o techniku, při které dva nástroje hrají tentýž part, jeden ve stálém tempu a druhý stále rychleji, až nakonec druhý nástroj předběhne první nástroj o celou fázi a tím ho vlastně opět jakoby „dožene“ o jednu fázi napřed) a použití magnetofonových záznamů. Podle deníku The Guardian je jedním z mála žijících skladatelů, kteří údajně „změnili běh hudebních dějin“. V roce 2012 byl oceněn newyorským kulturním zařízením The Kitchen.\n\n\n"}
{"id": "267207", "url": "https://cs.wikipedia.org/wiki?curid=267207", "title": "Prince of Wales Trophy", "text": "Prince of Wales Trophy\n\nPrince of Wales Trophy (východní konference) je kolektivní trofejí NHL. Je dodnes populární a vysoce ceněná. Tuto trofej věnoval NHL v roce 1924 britský následník trůnu, princ waleský, a jejím držitelem se stával klub, který se probojoval do finále jiné slavné trofeje – Stanley Cupu.\n\nPoté, co se Stanley Cup stal výlučnou záležitostí NHL a kdy se soutěž rozdělila do dvou divizí, byl vítězem Prince of Wales Trophy vítěz Americké divize NHL. Po deseti sezónách se NHL vrátila k jediné divizi a tak se celkem pochopitelně stával držitelem trofeje nejlepší tým ligového ročníku. S tímto statutem vydržela trofej až do roku 1967, kdy se po rozšíření NHL na dvanáct týmů soutěžní pole opět rozdělilo na dvě divize a na plášť Prince of Wales Trophy bylo v roce 1968 poprvé vyryto jméno nejlepšího klubu Východní divize, tedy divize původních účastníků.\n\nOd ročníku 1974–1975 se NHL, už osmnáctičlenná, rozdělila na divize čtyři, umístěné ve dvou konferencích. Jednou z nich byla Prince of Wales Conference a nejlepší tým konference v ligových bojích se pak stával i vítězem trofeje. Po roce 1981 se vítězem trofeje stává nejlepší tým konference v play off, tedy vlastně finalista Stanley Cupu. K zatím poslední změně statutu trofeje došlo před sezónou 1993–1994, kdy byla Prince of Wales Conference přejmenována na Eastern Conference a finalista Stanleyova poháru z východu se tak stává majitelem zmíněné trofeje. V jednasedmdesátileté historii trofeje jsou jejími nejčastějšími vítězi hráči Montrealu Canadiens, jejichž jméno je na listině vítězů napsáno celkem 25krát.\n"}
{"id": "267212", "url": "https://cs.wikipedia.org/wiki?curid=267212", "title": "Constantin Hansen", "text": "Constantin Hansen\n\nCarl Christian Constantin Hansen (Constantin Hansen) (3. listopadu 1804 Řím – 29. března 1880 Kodaň) byl jeden z dánských malířů, který je spojovaný se “zlatou dobou Dánského malířství”. Byl hluboce zaujatý literaturou a bájeslovím a inspirovaný historikem umění Nielsem Lauritz Høyenem. Pokusil se obnovit národní historické malířství založené na norském bájesloví a namaloval také mnoho oltářních obrazů a portrétů.\n\nNarodil se v Římě jako syn malíře portrétů Hanse Hansena. Rodina se brzy přestěhovala do Vídně, kde se stala vdova po Wolfgangu Amadeusovi Mozartovi jeho kmotrou při křestu. Ani zde však rodina nevydržela příliš dlouhou dobu a zanedlouho se přestěhovala do Kodaně.\n\nZačal studovat na architektonické škole v Královské dánské akademii umění (\"Det Kongelige Danske Kunstakademi\") od svých 12 let, ale ve svých jednadvaceti letech se rozhodl pro dráhu malířskou. Nejprve, od roku 1828 studoval malířství u Christoffera Wilhelma Eckersberga. Následující léta byla pro něj těžká, jelikož mu na tyfus zemřeli oba rodiče, a tak se stal jediným zastáncem a opatrovníkem svých mladších sester. Převzal následně několik pověření, která patřila původně jeho otci, včetně několik kopií ve sbírkách Frederiksborského paláce a ozdobných maleb v Christiansborském hradu.V roce 1835 získal dvouleté stipendium na cestování do zahraničí, které následoval další roční plat. Na cestách navštívil Berlín, Drážďany, dokonce i Prahu, Norimberk a Mnichov, projížděl i přes Itálii, kde se na čas usadil a navštívil Řím, Neapol a Pompeje. V Itálii se také setkal se svým kolegou Daneem a sochařem Bertelem Thorvaldsenem. Nějaký čas cestoval i s jinými dánskými umělci jako byl Jørgen Roed, Christen Købke a dekorativní malíř Georg Christian Hilker. Itálie Hansena významně inspirovala a z této oblasti patří i jedno z jeho nejznámějších děl \"Společnost dánských umělců v Římě\" (Et Selskab af danske Kunstnere i Rom). Navíc maloval i zdejší lidové scény a studie římského starověku a architektury.\n\nPo osmi letech strávených v Itálii se nakonec rozhodl vrátit do Dánska, ale krátce pobyl i v Mnichově, kde začal studovat techniku fresky, v očekávání, že budou spolu s Georgem Hilkerem dekorovat vestibul v Kodaňské univerzitě. Hansen začal v této době malovat také mytologické postavy.\n\nV roce 1846 si Hansen vzal Magdalenu Barbarovou Købke, s kterou měl devět dětí. Jeho prvorozený syn, Shane (či Sean) Hansen se stal jedním z nejvlivnějších dánských anarchistických básníků, jehož spisy byly později citované Emmoun Goldmanovou v mnoha z jejích veřejných projevů. V roce 1854 byl jmenován profesorem na akademii, ale nejprve se v roce 1864 stal členem akademie. Jedna z jeho dcer, Elise Konstantin Hansen se stala uznávanou malířskou a další, Kristiane Konstantin Hansen se stala čalounickou tkalčkou.\n\nZemřel ve svých 75 letech 29. března 1880 v Kodani.\n\n"}
{"id": "267214", "url": "https://cs.wikipedia.org/wiki?curid=267214", "title": "Presidents' Trophy", "text": "Presidents' Trophy\n\nPresident's Trophy \"(prezidentská trofej)\" je nejmladší z klubových trofejí NHL, jejímž vítězem se od roku 1986 stává vždy nejlepší klub základní části. Proto je také výčet dosavadních vítězů ze všech kolektivních trofejí nejkratší.\n"}
{"id": "267217", "url": "https://cs.wikipedia.org/wiki?curid=267217", "title": "Morton Feldman", "text": "Morton Feldman\n\nMorton Feldman (12. ledna 1926, New York City – 3. září 1987, Buffalo, USA) byl americký hudební skladatel. \n\nByl blízkým přítelem Johna Cage, který ho seznámil s dalšími důležitými postavami newyorské umělecké scény: Jacksonem Pollockem, Philipem Gustonem, Frankem O'Harou a Samuelem Beckettem. Byl inspirován tvorbou abstraktních expresionistů.\n\nNa sklonku svého života komponoval především extrémně dlouhé skladby (2–5 hodin), ve kterých jejich hlavním elementem byly tiché a klidné tóny.\n\n"}
{"id": "267218", "url": "https://cs.wikipedia.org/wiki?curid=267218", "title": "Operace Šalamoun", "text": "Operace Šalamoun\n\nOperace Šalamoun byla tajná izraelská vojenská operace provedená v roce 1991, která měla přivést etiopské Židy (známé jako společenství Beta Izrael) do Izraele.\n\nV roce 1991 byla tehdejší etiopská vláda Mengistu Haile Mariama blízko svého pádu, způsobeného vojenskými úspěchy eritrejských a tigriňských a tigrejských rebelů, které Etiopii hrozily politickou destabilizací. Několik židovských organizací, a rovněž stát Izrael, mělo obavy o bezpečí poměrně rozsáhlé populace etiopských Židů, správně nazývaných Beta Izrael. Režim Mengistu Haile Mariama ztěžoval vystěhování etiopských Židů žijících v Etiopii. Úpadek moci tohoto režimu naznačoval dobrou příležitost pro ty etiopské Židy, kteří čekali na možnost emigrovat do Izraele. O rok dříve, v roce 1990, izraelská vláda a izraelská armáda u vědomí zhoršující se politické situace Mengistuova režimu vypracovaly tajné plány na přesun etiopských Židů leteckým mostem do Izraele. Tato operace je dosud největší emigrační operací etiopských Židů. \n\nBěhem 36 hodin přepravilo 34 letadel Lockheed C-130 Hercules Izraelského letectva naplněných po samou hranici své kapacity 14 325 emigrantů do Izraele, kde jim byly poskytnuty potraviny a přístřeší. Když tato operace skončila, bylo do Izraele převezeno dvakrát více emigrantů, než při operacích Mojžíš a Jozue dohromady. Tato operace ustavila dne 24. května 1991 světový rekord přepravy cestujících jedním letem, když Boeing 747 společnosti El Al převezl 1 122 cestujících do Izraele (bylo registrováno 1 087 cestujících, ale matky ukryly desítky dětí ve svých volných šatech). \n\n\n"}
{"id": "267226", "url": "https://cs.wikipedia.org/wiki?curid=267226", "title": "Nektar", "text": "Nektar\n\nNektar je cukernatá tekutina, kterou vytváří některé rostliny. Nektarium (nebo také medník) jsou místa na rostlinách odkud nektar vytéká.\n\nNektar vzniká buď v květech, kde láká opylovatele, či mimo květ, kde představuje zdroj živin pro mutualistické živočichy, kteří za oplátku chrání rostlinu, vytváří se převážně jen u krytosemenných rostlin opylovaných hmyzosprašně. Je to roztok sacharózy a glukózy resp. fruktózy a dále v malých množstvích obsahuje alkoholy, aminokyseliny, organické kyseliny, fosfáty a jiné.\n\nNektar všech rostlin nemívá vždy stejné složení, může v něm být dominantní buď sacharóza nebo glukóza/fruktóza nebo mohou být obě složky v rovnováze. Nektar je nutno chápat i jako ekonomicky důležitou surovinu, jako zdroj potravy pro včely, které vyrábí med a zajišťují opylení entomogamických rostlin.\n\nNektarium je místem, ze kterého je vnějším rostlinným pletivem (žlázami) nektar vylučován, vytéká na principu difúze. Zvyšující se koncentrace cukru v nektaru vysychajícím na vzduchu, např. za silného slunce, zvyšuje osmotickou sílu a ta z pletiva vytahuje novou a novou vodu, takže i u povadlých rostlin je nektarium stále vlhké.\n\nOpláchneme-li nektarium vodou, smyje se cukr, osmóza zanikne a nektarium zůstane dále suché. Přiložíme-li k jeho ústí zrníčko cukru osmóza opět započne a na nektariu zase zůstane nevysychající kapička sladkého roztoku. Aby se toto nestalo, jsou tato rozmanitým způsobem krytá proti vodě, např. postavením květu, šupinkami nebo rozličnými stříškami či pohyby okvětí.\n\nJe nektarium umístěné ve květech nebo na jejich částech. Tvar i skladba nektarií jsou pro každý druh rostliny typické. Nektaria bývají uložena tak, aby se hmyz jdoucí za nektarem musel svým tělem dotknout prašníků, které jej popráší pylem, a při prodírání se k nektaru dotknul blizny a tím se nalepí pylová zrna na bliznu.\n\nMnohdy to jsou žlázy na povrchu znatelně oddělené, např. prohlubně nebo hrboulky, někdy jsou žluté barvy nebo jsou jen nápadné svým leskem a vlhkostí od nektaru. Vylučující žlázky mohou byt na květním lůžku, po straně nebo ve větším počtu v kruhu okolo pestíku, někdy také vytvoří okolo pestíku kruhovitý val. Jindy mohou být k funkci vylučování nektaru uzpůsobeny okvětní lístky, buď jsou redukovány a zcela přeměněny v nektarium (např. ostruhy u orchidejí), nebo jen jejich část (např. malé jamky u báze okvětí liliovitých). U některých semeníků vykonávají funkci nektaria i septální žlázky z jeho přepážek, které svůj obsah vylučují štěrbinami na povrch. Jako nektarium také slouží vícebuněčné žláznaté trichomy. Mnohdy jsou nektariem ztlustlé spodní části čnělky nebo přizpůsobené patyčinky.\n\nNěkteré druhy nektarií, hlavně extraflorální, mají k vylučování nektaru vlastní cévní svazky kryté silnou vrstvou kutikuly chránící je přes vyschnutím. Jindy jsou zase tvořeny několika řadami nektarových buněk umístěných těsně pod pokožkou, které jsou kryty vypouklými papilami vylučujícími nektar.\n\nVylučuje nektar mimo květ, bývá nejčastěji na řapíku, okraji listu nebo jeho střední žilce; v podstatě však může být na téměř všech myslitelných místech rostliny, na pupenech, květních stopkách, palistech, v úžlabí listů nebo odbočujících lodyh. Jejich nektar není určeny pro opylovače, jeho význam je jiný. Jednak láká některé hmyzožravé predátory aby rostlině pomohli v soupeření s býložravci a pak aby se přítomný hmyz, většinou nevalní opylovači, nedostal k nektaru ve květu. Mnohdy se to stoprocentně nepovede, mravenci sice likvidují housenky ale zase roznášejí po rostlině mšice.\n\n"}
{"id": "267227", "url": "https://cs.wikipedia.org/wiki?curid=267227", "title": "Hjúga (provincie)", "text": "Hjúga (provincie)\n\nProvincie Hjúga (: 日向国; \"Hjúga no kuni\") byla stará japonská provincie ležící na východním pobřeží ostrova Kjúšú. Byla rovněž známá pod jmény Niššú (日州) a Kóšú (向州). Na jejím území se v současnosti rozkládá prefektura Mijazaki. Sousedila s provinciemi Bungo, Higo, Ósumi a Sacuma.\n\nJejí hlavní město leželo poblíž dnešního města Saito. Během období Sengoku bylo území provincie často rozděleno na severní léno kolem hradu Agata (u dnešního města Nobeoka) a na jižní léno kolem hradu Obi (u dnešního města Ničinan). Jižní léno bylo po většinu tohoto období pod nadvládu klanu Šimazu ze sousední provincie Sacuma.\n"}
{"id": "267228", "url": "https://cs.wikipedia.org/wiki?curid=267228", "title": "Obrat (ekonomie)", "text": "Obrat (ekonomie)\n\nObrat je ekonomický termín, znamenající množství finančních prostředků přijatých ekonomickým subjektem za konkrétní období (účetní období). Například u obchodníka je to souhrn toho, co zákazníci zaplatili za zboží, které si u něj koupili. Nejčastěji se mluví o denním, kvartálním nebo ročním obratu. V některých kontextech se též označuje jako tržby, výnosy nebo příjmy. \n\nFirmy, které vedou účetnictví, používají termín \"obrat\" jako ekvivalent pojmu \"výnosy\" (to, na co má firma nárok, nikoliv to, co bylo zaplaceno).\n\nAnglický termín turnover se v tomto smyslu používá v Evropě. Ve Spojených státech amerických se tak označuje obrátkovost. \n\nSouvislost se ziskem a náklady (zjednodušeně):\n\n\n"}
{"id": "267229", "url": "https://cs.wikipedia.org/wiki?curid=267229", "title": "Společnost pro studium sekt a nových náboženských směrů", "text": "Společnost pro studium sekt a nových náboženských směrů\n\nSpolečnost pro studium sekt a nových náboženských směrů (SSSNNS) je české občanské sdružení, které se zabývá studiem sekt a nových náboženských směrů. Předsedou sdružení je Ivan Štampach, dále v ní aktivně působí např. Zdeněk Vojtíšek, Aleš Opatrný či Prokop Remeš. Již od svého vzniku pořádá semináře a poradnu pro veřejnost. Vydává časopis \"Dingir\", který vychází ve stejnojmenném nakladatelství. Šéfredaktorem časopisu je Zdeněk Vojtíšek.\n\nČlenská základna sdružení (méně než 20 členů) pochází z akademického prostředí. A ačkoliv má velice blízko ke křesťanskému pohledu na svět (Zdeněk Vojtíšek je bývalý ředitel křesťanského nakladatelství Oliva, Prokop Remeš je pracovník pastorační terapie v psychiatrické léčebně v Praze, Tomáš Novotný přednáší na Husitské teologické fakultě Univerzity Karlovy, Aleš Opatrný je římskokatolickým knězem atd.), používají ve svých materiálech takřka výhradně argumentaci typickou pro sekulárně orientovanou opozici.\n\nPředstavitelé společnosti mají své odborné zázemí v prostředí religionistiky, psychiatrie, psychologie a teologie.\n\nReligionisté z okolí Dušana Lužného, Zdeněk R. Nešpor pokládají Společnost vzhledem k jejímu působení za antikultovní hnutí.\n\nSdružení vzniklo v roce 1993 transformací z organizace Exodos (Ekumenická společnost pro studium sekt a nových náboženských hnutí) za účelem shromažďování informací o nových náboženských hnutích působících nejen v České republice.\n\nV době registrace občanského sdružení ministerstvem vnitra dne 16. 7. 1993 byli jeho členy „především odborníci, popřípadě studenti, zabývající se problematikou nových náboženských směrů“. Předsedou sdružení byl Tomáš Novotný, místopředsedou Prokop Remeš, mluvčím Zdeněk Vojtíšek.\n\nV roce 1999 popisuje povahu sdružení Dušan Lužný takto: „Představitelé (sdružení) jsou velmi často mediálně vytíženi“ a „fakticky vytvářejí obraz sekt na veřejnosti. (…) Ostrost náboženského konfliktu a obraz nových náboženských hnutí, který je v široké veřejnosti vytvářen, lze poměrně dobře rekonstruovat již jen z názvů knih a novinových článků.“\n\nSpolečnost od 90. let 20. století pořádá semináře a konference. Nejdříve byly uzavřené pouze pro členy, ale později se staly veřejnými. Publikační činnost se kromě vydávání čtvrtletníku Dingir týká i několika informativních publikací. Společnost taktéž nabízí badatelům přístup do své knihovny a části svého archivu.\n\nSpolečnost pro studium sekt a nových náboženských směrů bývá religionisty z okruhu Dušana Lužného řazena k antikultovním hnutím.\nPodle Milana Fujdy je významnou charakteristikou společnosti, stejně jako v případě jiných antikultovních hnutí, veřejná činnost: „Bojuje proti šíření věr a praktitk, které vnímají jako neortodoxní, úchylné a nebezpečné“. Zdeněk R. Nešpor ve své práci \"Jaká víra?\" pro Sociologický ústav Akademie věd České republiky uvedl publikaci Zdeňka Vojtíška a Tomáše Novotného \"Základní orientace v nových náboženských hnutích\" z roku 1994 jako „\"úhel pohledu antikultovních hnutí, kdy se vědecká deskripce fenoménu nebezpečně mísí s jeho teologickým hodnocením\"“ a hodnotí ho jako „\"problematický diskurs\"“, který je navíc „organizačně zaštítěn v podobě pražské Společnosti pro studium sekt a nových náboženských hnutí a jejího časopisu Dingir (časopis)“.\nVe své bakalářské práci uvádí Andrea Beláňová že rozbor publikací členů SSSaNNS hypotézu o anti-kultovní diskurzivitě společnosti potvrzuje a prokazuje, že snahou SSSaNNS je popsání nových náboženských hnutí jako problematických a ne zcela legitimních skupin.\n\n\n"}
{"id": "267230", "url": "https://cs.wikipedia.org/wiki?curid=267230", "title": "Clarence S. Campbell Bowl", "text": "Clarence S. Campbell Bowl\n\nTrofej Clarence S. Campbell Bowl (západní konference) vznikla jako protiváha Prince of Wales Trophy v roce 1968. \n\nJejím vítězem se stával nejlepší tým Západní divize, tj. divize sestavené z nových klubů NHL. Od sezóny 74-75 vznikla pak Clarence S. Campbell Conference (od ročníku 93-94 přejmenovaná na Western Conference) a tak se vítězem trofeje stával vítěz základní soutěže v této Západní konferenci.\n\nPodobně jako Princ of Wales Trophy došlo i u Campbell Bowl ke změně stanov v ročníku 81-82. Od té doby se vítězem stává nejlepší tým konference v play off, tedy také jeden z finalistů Stanley Cupu. Současným držitelem trofeje je tým St. Louis Blues.\n"}
{"id": "267233", "url": "https://cs.wikipedia.org/wiki?curid=267233", "title": "Anson Shupe", "text": "Anson Shupe\n\nAnson D. Shupe (21. ledna 1948 – 6. května 2015) byl americký sociolog, který se specializoval na problematiku nových náboženských hnutí a především antikultovních hnutí. Byl profesorem na univerzitě v americké Indianě. Doktorát obdržel roku 1975 na Indianské univerzitě. v sedmdestátých letech také publikoval své první odborné studie ve vědeckých časopisech. Mezi jeho nejznámější práce patří , kterou napsal společně s Davidem G. Bromleym.\n\n"}
{"id": "267241", "url": "https://cs.wikipedia.org/wiki?curid=267241", "title": "Eloxování", "text": "Eloxování\n\nEloxování neboli anodizace je druh chemicko-tepelné povrchové úpravy výrobků z hliníku (zkratka ELektrolytická OXidace hliníku). Spočívá ve vytvoření ochranné vrstvy oxidu hliníku na upravovaném povrchu. Tato vrstva již dále neoxiduje, a tím před oxidací chrání i samotný hliník. Používá se například v letecké (i automobilové) výrobě ale nejčastěji v případech, kde je hliník použit v exteriéru, např. u hliníkových oken atd. Výhodou je, že tato vrstva se po určité době vytvoří sama. V podstatě se jedná o stejný proces jako rezavění železa, s tím rozdílem, že po vytvoření tenoučké vrstvy již koroze dál nepokračuje a materiál je chráněn proti povětrnostním vlivům.\n\nEloxováním hotových hliníkových (duralových) výrobků se mimo zvýšení odolnosti na povětrnostní vlivy, také zvýší mechanická otěruvzdornost povrchové vrstvy. Sníží se výrazně tepelná i elektrická vodivost ale také drsnost povrchu – vhodné např. po třískovém obrábění, neboť eliminace mikrotrhlin v povrchu struktury hliníku vede ke zvýšení mechanické pevnosti povrchu (stává se, že cyklickým i míjivým namáháním se tyto mikrotrhlinky zvětšují, což postupně vede až k možnému zničení neeloxované součásti). Také životnost výrobků se eloxací značně zvyšuje. Síla eloxované ochranné vrstvy se podle potřeby pohybuje v rozmezí 0,35 až 125 (max 160) mikrometrů. Kromě této ochranné funkce má eloxace také svůj význam estetický, neboť umožňuje podstatné zvýraznění povrchu eloxovaného předmětu včetně jeho případného zabarvení (falešné pozlacení, nepravé postříbření apod.) Tyto naeloxované vrstvy je dále možno chemicky nasytit barvivy, případně i dalšími látkami pro další zvýšení vlastností barveného povrchu (otěruvzdornost, stálost odstínu barviv, mazivost, přilnavost atd.).\n\nK eloxování hliníku se používá nejčastěji roztoků kyselin (organické kyseliny, kyseliny chromové, sírové, fosforečné...), ve kterých ponořené výrobky oxidují za přítomnosti elektrického proudu. Stejným způsobem lze použít i některé solné roztoky. Existují asi tři základní typy způsobů eloxování, přičemž pro dosáhnutí různě silné vrstvy oxidace je zapotřebí použít jiných poměrů veličin pro daný typ: druh roztoku (HSO, NaOH...), jeho koncentrace [%], dodávaný elektrický proud/napětí [A/V] a případně teploty nebo i času. Výsledkem legování hliníkových slitin dalšími prvky (Cu, Mg, Na, Si, Fe...) je už nečistá hliníková slitina. Nečisté slitiny mají za následek zhoršení procesu eloxování podle poměru příměsí. Je tedy nezbytné přihlédnout k třídě hliníkového materiálu (2000, 4000, 6000...).\n\n"}
{"id": "267243", "url": "https://cs.wikipedia.org/wiki?curid=267243", "title": "Kamna", "text": "Kamna\n\nKamna (buď od praslovanského slova \"*kamy\" \"kámen\", původně \"kamenné ohniště\" nebo z italského \"camino\" \"krb\") jsou tepelné zařízení, které se používá k vytápění nebo vaření. Jsou vyráběna z litiny, kamene nebo jiných nehořlavých materiálů. Teplo v kamnech vzniká spalováním paliva, tedy chemickým procesem jeho oxidace, kdy je uvolňována chemická energie vázaná v palivu. Kouř (spaliny) a další produkty hoření jsou odváděny do komína a odtud pak ven do ovzduší, nespalitelné zbytky paliva (popel) propadají do popelníku ve spodní části. Popelníková dvířka bývají opatřena nastavitelnou clonou k regulaci tahu. Jako palivo slouží nejčastěji dřevo nebo uhlí, popřípadě koks. Horní část kamen upravená k vaření se nazývá plotna. Plotna bývá nejčastěji součástí specializovaných kamen primárně určených pro přípravu jídel a pokrmů, taková kamna se pak nazývají sporák (sporáková kamna).\n\nAmerická kamna jsou kamna s mosaznými doplňky, ventilací a často mají vysokou cenu. Jsou konstruována na vytápění celého bytu.\n\nKrbová kamna jsou vyráběna z kovu, kamene nebo betonu. Používají se k vyhřívání místnosti. Krbová se označují proto, že mají prosklená dvířka, kterými je vidět plamen.\n\nKanadská krbová kamna jsou typ krbových kamen využívající proces pyrolýzy. Hořlavý materiál, nejčastěji dřevo, se zplynováním přemění na hořlavé plyny, které následně také shoří.\n\nPři tomto dvoustupňovém (sekundárním) spalování dochází k úspoře na hořlavém materiálu, vzniká jen malé množství popela a do ovzduší uniká minimum emisí. Účinnost při vytápění je oproti krbovým kamnům až o 88 % vyšší.  \n\nOd klasických krbových kamen se kanadská liší i tím, že nemají rošt a doba topení na jedno přiložení je od 6 do 24 hodin.\nSpecializovaná kamna jsou také nezbytnou součástí etážového topení, kdy je ve specializovaných kamnech zahřívána voda, která je běžným systémem ústředního topení rozváděna do všech místností v bytě nebo v domě.\n\n\n\n"}
{"id": "267249", "url": "https://cs.wikipedia.org/wiki?curid=267249", "title": "Roy Wallis", "text": "Roy Wallis\n\nMezi jeho nejvýznamnější práce patří , ve které Wallis podává pokus o typologii nových náboženských hnutí. Wallis, metodologicky vycházející z Maxe Webera, založil svou typologii na třech základních typech. V první řadě to jsou nová náboženská hnutí, která tzv. přijímají svět. Taková hnutí se snaží o sebe-realizaci jedinců ve společnosti a jsou vůči světu otevření. Daly by se sem zařadit různé směry alternativních náboženství využívající transcendentální meditaci, dále např. Scientologie či Ničiren šóšú. Za druhé jsou to nová náboženství odmítající svět – taková hnutí zaujímají vůči světu odmítavý postoj, často považují majoritní společnost za „zkaženou“ a svou skupiny pokládají za dokonalou komunitu. Do této skupiny by se daly zařadit hnutí jako Svatyně lidu, Svědkové Jehovovi či Ježíšova armáda. Třetí skupinu tvoří náboženská hnutí obývající svět. Snaží se o obrodu náboženské zkušenosti a zaujímají většinou kritický postoj k zavedeným náboženským systémům; klasickým příkladem je letniční hnutí.\n\n"}
{"id": "267251", "url": "https://cs.wikipedia.org/wiki?curid=267251", "title": "Friedrich Heer", "text": "Friedrich Heer\n\nFriedrich Heer (10. dubna 1916 Vídeň – 18. září 1983 tamtéž) byl rakouský kulturní historik, univerzitní profesor, spisovatel a katolický publicista, teoretik „dialogu mezi nepřáteli“.\n\nHeer vystudoval humanitní vědy na vídeňské univerzitě a promoval prací o kulturních dějinách středověku, jež zůstaly jeho oblíbeným tématem. Jako mladý katolík a zároveň přesvědčený humanista patřil mezi odhodlané odpůrce nacismu a byl za to různě pronásledován. Po válce přednášel historii ve Vídni a od roku 1962 byl profesorem, zároveň redigoval časopis otevřených katolíků \"Die Furche\" a od roku 1961 byl i hlavním dramaturgem vídeňského činoherního divadla Burgtheater.\n\nÚstředním tématem Heerova neobvykle rozsáhlého díla jsou evropské duchovní dějiny, jejich hlavní proudy a postavy i jejich význam pro současné lidstvo. Jeho zájem se soustřeďoval na velká myšlenková hnutí, jež Evropu utvářela a provázela v celých jejích dějinách. Pod vlivem německo-amerického filosofa a historika E. Rosenstock-Huessyho viděl evropské dějiny jako posloupnost velkých duchovních revolucí, počínaje „papežskou revolucí“ 11. století přes humanismus a reformaci až po osvícenství, nástup demokracie a válečné konflikty 20. století. Zajímaly ho především nekonformní postavy, heretikové a buřiči, z jejichž dědictví pak západní civilizace dlouho žila.\n\nHeer byl ale zároveň angažovaný občan své doby a staral se o to, jak naše doba se svým dědictvím nakládá. Jako věřící křesťan a katolík ostře kritizoval různé formy klerikalismu, svazků katolické církve a jejích představitelů s mocí, a naopak se zasazoval o překonávání sporů diskusí, dialogem. Dnes je považován za jednoho z nejvýznamnějších rakouských intelektuálů 20. století.\n\nÚctyhodná řada Heerových – většinou velmi rozsáhlých – historických spisů začíná knihou s příznačným a programovým názvem \"Rozhovor mezi nepřáteli\" (1949), po níž následoval \"Vzestup Evropy\" (1949) a \"Tragédie Svaté říše\" (1952). Roku 1953 vyšly rozsáhlé \"Duchovní dějiny Evropy\" (česky 2000, ²2014), 1959 vyšla \"Třetí síla\", pojednání o humanismu 16. století jako pokusu předejít náboženským válkám. Pro Kindlerovu řadu Kulturní dějiny napsal svazek \"Středověk\" (1961). \"Evropa, matka revolucí\" (1964), věnovaná duchovním dějinám 19. století, je jakýmsi pokračováním \"Duchovních dějin\" a zároveň úvodem do problémů současné Evropy.\n\nPřipravil výbory z díla takových postav, jako byl Hegel (1955), Mistr Eckhart (1956), Leibniz (1958) nebo Erasmus Rotterdamský (1962), k nimž psal rozsáhlé úvodní stati. Stále aktuální jsou jeho kritiky osudných křesťanských tradic, například antisemitismu ve spisech \"Boží první láska\" (1967) a \"Víra Adolfa Hitlera\" (1968), teologie války v knize \"Křížové výpravy – včera, dnes, zítra?\" (1969) nebo nebezpečných výstřelků eschatologie v knize \"Rozloučení s nebi a pekly\" (1970).\n\nKnihu \"Odvaha tvůrčího rozumu\" (1977) pokládal Heer za svůj duchovní testament. Kromě toho vydal dvě knihy, věnované rakouské identitě, několik souborů článků a esejů a tři romány.\n\n\n\n\n\n\n"}
{"id": "267252", "url": "https://cs.wikipedia.org/wiki?curid=267252", "title": "Totální nasazení (hudební skupina)", "text": "Totální nasazení (hudební skupina)\n\nTotální nasazení je česká punk rocková hudební skupina. V její tvorbě se vyskytují také prvky z jiných hudebních stylů (např. ska, metal). V současné době kapelu tvoří zakládající člen, baskytarista Svatopluk Šváb, kytarista Karel Máša, bubeník Petr Žák a hostující bývalý kytarista Pavel Pešata. Totální nasazení často koncertují v celé České republice, například v roce 2008 odehráli 104 koncertů. Každoročně také někteří členové pořádají Slánský hudební festival Rock na valníku.\n\nKapela vznikla z punk-metalové skupiny Dehöt na konci roku 1990 a v září roku 1991 byl natočen demosnímek Wiktorovy ostatky.\n\nPo menších změnách v sestavě a odchodech na vojnu se v létě 1995 sestava ustaluje v sestavě Svatopluk Šváb (baskytara), Pavel Pešata (kytara) a Pavel Pospíšil (bicí).\n\nV následujících letech se sestava kapely příliš nemění. Kapela také zkouší hrát sestavě rozšířené o jednoho kytaristu (Michel Coolman (2003–2004) a Jan Šulgan (Šukec) od roku 2005 do roku 2008).\n\nRoku 2008 kapela oslavila 18. narozeniny vydáním alba \"Krokodýl Ghandee\" a zároveň z ní odchází jeden ze zakládajících členů bubeník Pavel Pospíšil a kytarista Jan Šulgan. V roce 2009 vychází DVD z narozeninového koncertu v pražském klubu Abaton před téměř tisícovkou diváků.\n\nV nové sestavě s bubeníkem Petrem Žákem (Franky) vydávají v roce 2011 studiové album Crazy Story. V roce 2013 vydávají další album s názvem Oceloví ptáci. Koncem roku 2013 se z rodinných důvodů rozhodl po 21 letech opustit skupinu kytarista Pavel Pešata. Jako kytarista ho nahradil Karel „Karloss“ Máša ze skupiny Jaksi Taksi.\n\nPo odchodu Pavla Pešaty se skupina pustila do tvorby dalšího alba, které pod názvem Zbytečnákapela.cz na podzim vychází. Zároveň skupina natáčí během let 2013 - 2014 několik videoklipů („Truhlářská“, „Mistr Pohádkář“, „Nezapomeneme“, „Kdo jsi?“, „Tichá Voda“, „O hvězdáři a kometě“ a velmi úspěšný klip s tematikou 2. světové války „Zapomenutý sny“).\n\nV roce 2015 slaví skupina 25 let od svého vzniku. Pro tuto událost vydávají koncem února kompilační album 25 LET ČERNOBÍLÝ SVĚT, obsahující výběr hitů kapely. V první polovině roku 2015 se skupina vydala společně se spřízněnou folk-punk-rockovou kapelou Deratizéři na „mini“ turné po Turecku. Po letní šňůře festivalů se podzimní koncertní nesla v „duchu“ speciálního UNPLUGGED Tour k oslavě 25. koncertní sezóny, završené natáčením DVD a živého alba ze speciálního narozeninového koncertu v pražském klubu Rock Café, kde si s kapelou zahrál i bývalý dlouholetý člen - kytarista a zpěvák Pavel „P.P.Cvok“ Pešata, který od té doby s kapelou coby host vystupuje. V prosinci roku 2018 oznámila kapela jeho definitivní návrat.\n\n\n\n\n\n\n\n\n\n\n\n\n\n\n"}
{"id": "267253", "url": "https://cs.wikipedia.org/wiki?curid=267253", "title": "Pandinus", "text": "Pandinus\n\nPandinus (má společný český název s rody Opistophthalmus a Heterometrus Veleštír) je rod štírů z čeledi veleštírovitých.\n\nJedná se o velké hnědé nebo černohnědé štíry. Největším druhem je Pandinus imperator.\nVyskytuje se od JAR po Egypt.\n\nPandinus imperator je nejčastěji chovaným druhem, je v přírodě hojný a společně s Pandinus gambiensis a Pandinus dictator je chráněn CITES.\n"}
{"id": "267255", "url": "https://cs.wikipedia.org/wiki?curid=267255", "title": "Hjúga (Mijazaki)", "text": "Hjúga (Mijazaki)\n\nHjúga (: 日向市; \"Hjúga-ši\") je japonské město ležící v prefektuře Mijazaki.\n\nMěsto (市, \"ši\") Hjúga vzniklo 1. dubna 1951.\n\nMěsto Hjúga je známé výrobou luxusních hracích kamenů ke hře go. Proslavené jsou rovněž krásné místní pláže vhodné pro surfování.\n\nK 1. listopadu 2007 mělo 63 021 obyvatel a celkovou rozlohu 336,29 km².\n\n"}
{"id": "267256", "url": "https://cs.wikipedia.org/wiki?curid=267256", "title": "Heer", "text": "Heer\n\nHeer může být:\n\n\n"}
{"id": "267257", "url": "https://cs.wikipedia.org/wiki?curid=267257", "title": "Phyllomys unicolor", "text": "Phyllomys unicolor\n\nPhyllomys unicolor, též „Wagnerova myš“, je asi 30 cm velký stromový hlodavec. Tuto myš poprvé nalezl, popsal a pojmenoval německý vědec Andreas Wagner. Stalo se tak v roce 1824. Jediný známý exemplář se vyskytuje v muzeu v Senckenburgu v Německu.\n\n\"Phyllomys unicolor\" se vyskytuje v deštných pralesích Brazílie. Tento druh je však již od roku 1950 na seznamu ohrožených druhů s poznámkou, že pravděpodobně vyhynul.\n\nV Brazilském státě Bahia byl nalezen v roce 2007 v pasti na zvířata mrtvý exemplář tohoto živočicha.\n\n"}
{"id": "267263", "url": "https://cs.wikipedia.org/wiki?curid=267263", "title": "Mohamed Oufkir", "text": "Mohamed Oufkir\n\nGenerál Mohammad Oufkir (Ufkír) (1920?, Rabat – 16. srpna 1972) byl marocký berberský politik.\n\nJako pravá ruka krále Hasana II. v šedesátých a sedmdesátých letech byl ministrem vnitra. V roce 1971 došlo k pokusu o státní převrat. V průběhu oslav královských narozenin vnikli do paláce ve Skirátu studenti dvou ročníků královského učiliště pro poddůstojníky. Povraždili stovky hostů a příslušníků dvora. Duší tohoto spiknutí byl generál Madbúch. Po této události byl generál Oufkir jmenován ministrem obrany a do čela hlavního štábu královského letectva. Dozíral na armádu a policii. Silou potlačil politické protesty pomocí policie a vojenských složek. Následujícího roku došlo k dalšímu pokusu o státní převrat. Dne 16. srpna 1972 bylo královo letadlo vracející se z Paříže pronásledováno stíhačkami F5 marocké armády. Král bezpečně přistál na letišti v Rabatu. Ihned potom byl generál za nejasných okolností zabit pěti výstřely. Oficiální marocké zdroje uvádějí, že generál spáchal sebevraždu.\n\nČlenové generálovy rodiny: manželka Fatema Oufkir, děti Malika (18 let), Abdellatif (2 roky), Muna-Inan (změnila si jméno na Maria) (9 let), Sukaina (10 let), Raúf a Myriam byli uvězněni spolu s Ašurou a Halimou (původně služebnými), které se dobrovolně rozhodly zůstat s rodinou. V nelidských podmínkách strávili ve vězení 15 let. V roce 1987 se některým z nich podařilo utéct a kontaktovat redaktora pařížského RFI. Poté se celá rodina ocitla v domácím vězení, kde strávili dalších čtyři a půl let. Většině rodiny bylo povoleno odcestovat s Maroka, manželka Fatema s nejmladším synem Abdellatifem jsou stále v Maroku.\n\n"}
{"id": "267264", "url": "https://cs.wikipedia.org/wiki?curid=267264", "title": "Roger Crozier Saving Grace Award", "text": "Roger Crozier Saving Grace Award\n\nRoger Crozier Saving Grace Award je titul udělovaný každou sezónu brankáři v NHL, který má největší procento chycených střel a hrál minimálně v 25 utkáních základní části.\n\nBrankáři s největším procentem chycených střel před ustanovením Roger Crozier Saving Grace Award.\n"}
{"id": "267266", "url": "https://cs.wikipedia.org/wiki?curid=267266", "title": "Umberto I.", "text": "Umberto I.\n\nUmberto I. \"Dobrý\" (14. března 1844 Turín – 29. července 1900 Monza) byl synem krále Viktora Emanuela II. a rakouské arcivévodkyně Adély. Po smrti svého otce se stal druhým králem Italského království, kde vládl od 9. ledna 1878 do 19. července 1900. Patřil k Savojské dynastii.\n\nDne 21. dubna 1868 si vzal za manželku svou sestřenici Markétu, princeznu savojskou (vnučka Karla Alberta Sardinského), s níž měl jediného syna a následníka Viktora Emanuela (1869–1947). 19. července 1900 byl v Monze zavražděn anarchistou Gaetanem Bresci.\n"}
{"id": "267268", "url": "https://cs.wikipedia.org/wiki?curid=267268", "title": "Hjúga", "text": "Hjúga\n\nVýraz Hjúga se může vztahovat k:\n\n"}
{"id": "267270", "url": "https://cs.wikipedia.org/wiki?curid=267270", "title": "Vřesoviště", "text": "Vřesoviště\n\nVřesoviště je otevřený keřovitý biotop, který vzniká na neúrodných kyselých půdách. Jsou rozšířena po celém světě, v Austrálii, Jižní Africe, Kalifornii, na Nové Kaledonii, v Chile a ve Středozemí. Vyjma těchto rozlehlých celků se však vyskytují i na lokalitách roztroušených po celém světě, včetně České republiky. Český název je odvozen od vřesu (\"Calluna\"), který je velmi často dominantním druhem na vřesovištích. Vřesoviště je také prvek zahradní architektury používaný v sadovnické tvorbě.\n\nVětší část evropských vřesovišť vznikla sekundárně, tedy činností člověka, vykácením původních lesů (převážně acidofilních doubrav) a následným managementem pastvou, vypalováním či strháváním drnů. Půda, na níž rostou, bývá velmi kyselá a neúrodná, často písčitá, proto neudrží vodu. Stálezelené či poloopadavé keříčky mají na takto neproduktivním stanovišti konkurenční výhodu nad jinou vegetací v tom, že nemusí každý rok obnovovat své nadzemní části, oproti hemikryprofytům jsou však náchylnější na mráz. Největší druhové diverzity proto evropská vřesoviště dosahují v atlantické části kontinentu s mírnými zimami, tedy v západní Evropě a na Britských ostrovech. Zde jsou tvořena jak vřesovcovitými rostlinami vřesem obecným (\"Calluna vulgaris\"), několika druhy vřesovců (\"Erica\", např. vřesovec čtyřřadý) nebo dabécií kantabrijskou, tak i žlutě kvetoucími bobovitými keři z rodů kručinka (\"Genista\") a hlodáš (\"Ulex\"). Směrem na východ do nitra kontinetu ubývá oceanických druhů, kontinentální vřesoviště jsou zpravidla tvořena pouze vřesem, případně brusnicemi borůvkou a brusinkou. Častými doprovodnými dřevinami jsou jalovec obecný a borovice lesní, z bylin se vyskytují acidofilní trávy jako metlička křivolaká, tomka vonná, kostřava ovčí, z širokolistých rostlin jestřábník chlupáček, pavinec horský nebo hvozdík kartouzek.\n\nPo opuštění pastvy a ukončení obhospodařování dochází k obohacování vřesovišť živinami, což má za následek jejich zarůstání acidofilními trávníky a případně také sukcesi křovin a lesa. Sukcesně stabilní primární vřesoviště lze najít například na místech silně ovlivněných větrem (vyfoukávané pobřežní pláně), na písčitých dunách nebo v blízkosti alpínské hranice lesa. \n\n"}
{"id": "267271", "url": "https://cs.wikipedia.org/wiki?curid=267271", "title": "Börje Salming", "text": "Börje Salming\n\nBörje Salming (* 17. dubna 1951, Kiruna, Švédsko) je bývalý švédský profesionální hokejista. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nVšichni ti hráči z Evropy, kteří v současné době hokejem vydělávají miliony dolarů za oceánem v Kanadě a Spojených státech, musí být vděční několika málo hráčům, jedním z nich je právě Borje Salming. Švédové a Finové, kteří nakoukli jako první zástupci ze starého kontinentu do NHL, museli překonat řadu překážek, přežít posměch fanoušků i protihráčů a dokázat všem v zámoří, že i Evropan může být v NHL platný. Názornou ukázkou je i příběh Borje Salminga, prvního Švéda uvedeného do Síně slávy světového hokeje a idolu každého Švéda, který kdy stál na bruslích.\n\nVelkou zásluhu na průniku Evropanů do NHL má také jeden člověk z managementu Toronto Maple Leafs, ten se totiž jako jeden z prvních v NHL nebál vložit důvěru do evropského pojetí hokeje a vydal se na výzvědy a na lov talentů do Švédska, byl to scout Gerry McNamara. Tým z Toronta se trápil nedostatkem kvalitních hráčů, protože ty největší naděje týmu odešli do konkurenční WHA, kde se jim nabízeli výborné finanční podmínky. McNamara měl v hledáčku křídlo týmu Brynas Gavle, Inge Hammarstroma. Na ledě ale tehdy zářil jiný hráč, Borje Salmig, ten učaroval scoutovi ze zámoří natolik, že si jej vybral spolu s Hammarstromem. Příští ročník už tedy Salming zahájil v NHL.\n\nMěl to ale už od začátku velmi těžké, po Kanadě totiž panovalo všeobecné přesvědčení, že Švédové hrát hokej neumějí, dokonce měli přezdívku \"kuřátka ze Švédska\", jednak díky národní žluté barvě, ale také díky tomu, že podle kanadských odborníků nebyli schopni obstát v tvrdém zámořském hokeji. Anglické slovo \"chicken\" má totiž dva významy, jednak právě kuře, ale také srab nebo zbabělec.\n\nPrvní zápas mu v NHL vyšel, přispěl k výhře Leafs nad Sabres 7:4, ale hned na to jej čekalo to nejhorší, co se mohlo stát, zápas ve Philadelphii proti nejtvrdšímu týmu ligy, možná dokonce v historii hokeje vůbec, proti Flyers. V té době to byl celek proslavený spíše než hokejem nevídanou zákeřností. A \"kuře\" ze Švédska bylo ideálním terčem pro rváče z Broad Street, jak se Flyers přezdívalo. Salmig prožil tehdy opravdový teror, vrhli se na něj ti nejhorší: \"The Hammer\" Schultz, \"Houndog\" Kelly, Andre Dupond a Don Saleski. Tedy hráči, kteří se později na konci tohoto ročníku umístili na prvních čtyřech místech v počtu trestných minut s velkým náskokem před zbytkem ligy. Trenér Fred Shero je pověřil úkolem, vyhnat toho švédského zbabělce zpátky odkud přišel. Salming ale obstál tento křest ohněm, tím si získal obrovský respekt celé ligy a fanoušků ve Švédsku a také v Torontu. S odstupem lze tvrdit, že v historii nikdy žádný jiný hráč nebyl vystaven tak obrovskému nátlaku ze strany soupeře, jako Salming ve svém druhém zápase v životě v NHL.\n\nSalming se v NHL chytil, zaznamenal výborné sezóny, kdy končil na 70 bodech, to je pro obránce vynikající vizitka. Stal se součástí první obranné dvojice Leafs spolu s Ianem Turnbullem, oba to byli výborní ofenzivní beci a skvěle se doplňovali i před vlastní bránou. Salming přivedl navíc do týmu Leafs evropské myšlení, smysl pro rychlou kombinaci a také velmi přesné přihrávky, ještě teď drží rekord v Torontu v počtu asistencí (620). Mezi další významná čísla patří jeho třetí místo v počtu bodů, třetí v počtu zápasů a první v +/- bodech. Drží také rekord v počtu nominací do All Star týmu NHL, byl 6x nominován v řadě! (1x do 1. a 5x do 2. All Star týmu). Cena pro nejlepšího obránce mu 2x unikla jen taktak. V letech 1977 a 1980 jej těsně porazil Larry Robinson. Salming tuto cenu nikdy nezískal, stejně jako Stanley Cup. Byl největší hvězdou Toronta a diváci ho přezdívali „King“.\n\nV roce 1976 v play-off narazilo Toronto zase na Flyers, v té době už na vrcholu slávy, dvojnásobné vítěze ligy z let 1974 a 1975. Tyto dva týmy se nenáviděli už od doby Salmigova nástupu do ligy. Opět to byl Borje, kdo trpěl nájezdy brutálních hráčů Flyers, letos si jej vyhlédl hlavně Mel Bridgman, který ho dokonce brutálním faulem vyřadil ze zápasu. Příští utkání byl ale Salming už opět na ledě, oplatil Bridgmanovi tvrdým hitem, najel si na modrou čáru, převzal pas od Sittlera a prostřelil brankáře Flyers Parenta. Tu dobu hala Maple Leafs bouřila nejvíce ve své historii a Salming dostal nejdelší ovace ze všech hráčů Leafs všech dob. Ale Flyers nakonec Toronto vyřadili a prohráli až překvapivě ve finále s Montrealem.\n\nSalming se postupem času stal nejlépe placeným hráčem v historii Leafs, ale v 80. létech trpěl v Torontu, které bylo tehdy nejslabší ve své historii. Nakonec odešel do Detroitu na jednu sezónu. Ale po ní odešel domů, do Švédska a hrál ještě tři roky elitní švédskou ligu. V roce 1992 se ještě podíval na Olympijské hry do Francie, ale to už byl opravdový konec jeho hokejového života.\n\nSalming se nyní věnuje podobným aktivitám jako například Dominik Hašek, vlastní firmu na sportovní oblečení, spodní prádlo a módní doplňky. Jeho jméno se jako jméno vůbec prvního Švéda a druhého Evropana (1. Vladislav Treťjak) přiřadilo na listinu honorovaných v Síni Slávy. Stalo se tak v roce 1996.\n\n\n\n"}
{"id": "267272", "url": "https://cs.wikipedia.org/wiki?curid=267272", "title": "NHL Plus/Minus Award", "text": "NHL Plus/Minus Award\n\nNHL Plus/Minus Award - je to individuální cena udělovaná každou sezónu hráči, který má nejlepší statistiky plus/minus v základní části dané sezóny. Plus/minus - je to rozdíl mezi vstřelenými a obdrženými brankami v době kdy byl hráč na ledové ploše\n"}
{"id": "267276", "url": "https://cs.wikipedia.org/wiki?curid=267276", "title": "Provincie Ósumi", "text": "Provincie Ósumi\n\nProvincie Ósumi (: 大隅国; \"Ósumi no kuni\") byla stará japonská provincie ležící na ostrově Kjúšú. Byla rovněž známá pod jménem Gúšú (隅州). Na jejím území se dnes rozkládá východní část prefektury Kagošima. Sousedila s provinciemi Hjúga a Sacuma.\n\nV roce 713 byla oblast Ósumi administrativně oddělena od provincie Hjúga.\n\nJejí starobylé hlavní město leželo poblíž dnešního města Kokubu. Během období Sengoku a období Edo byla provincie řízena klanem Šimazu ze sousední provincie Sacuma, a tak se v ní nevytvořilo větší administrativní centrum.\n\nV oblasti Ósumi se vyvinul vlastní místný dialekt. I když Ósumi je dnes součástí prefektury Kagošima, liší se tento dialekt od jazyka, kterým se mluví v Kagošimě. Pozoruhodná je hrdost na tradiční poezii psanou v dialektech Ósumi a Kagošimy.\n\nPo provincii byl pojmenovaný první japonský satelit \"Ósumi\".\n"}
{"id": "267284", "url": "https://cs.wikipedia.org/wiki?curid=267284", "title": "Ósumi", "text": "Ósumi\n\nÓsumi může být:\n\n\n\n"}
{"id": "267289", "url": "https://cs.wikipedia.org/wiki?curid=267289", "title": "Polokrychle", "text": "Polokrychle\n\nPolokrychle (anglicky ) resp. renderování do polokrychle je metoda používaná v 3D počítačové grafice. Jedná se o jednoduchý způsob, jak reprezentovat 180° pohled z některého bodu ve scéně.\n\nJak plyne z názvu, jedná se o polovinu krychle. Sestává z přední stěny a čtyř navazujících polovičních bočních stěn (viz obrázek).\n\nRenderování do polokrychle se používá ve výpočtu radiozity a dalších metod globální iluminace scény. Dále může být použita při environment mappingu nebo reflection mappingu.\n"}
{"id": "267295", "url": "https://cs.wikipedia.org/wiki?curid=267295", "title": "Avro Blue Steel", "text": "Avro Blue Steel\n\nBlue Steel byla britská střela vzduch-země s jadernou hlavicí, poháněná raketovým motorem na kapalné pohonné hmoty. Byla vyvinuta v 50. letech 20. století jako zbraň pro britské bombardéry třídy V (Vickers Valiant, Avro Vulcan a Handley Page Victor).\n\nStřela Blue Steel byla vyvíjena na základě memoranda britského ministerstva obrany z 5. listopadu 1954. Podle memoranda měla protivzdušná obrana SSSR do roku 1960 dosáhnout takové účinnosti, že pravděpodobně dokáže britským bombardérům třídy V znemožnit útok na sovětské území pomocí jaderných pum svrhovaných volným pádem. Odpovědí byla střela poháněná raketovým motorem a schopná proniknout nad cíl vysokou rychlostí s účinnou jadernou (nebo vyvíjenou termojadernou) hlavicí při doletu alespoň 90 km. Tato vzdálenost měla umožnit bombardérům zůstat při útoku mimo dosah sovětské pozemní protivzdušné obrany.\n\nVývoj zbraně (oficiálně nazývané „puma shazovaná s odstupem“) probíhal převážně v továrně Avro, za úzké spolupráce s předním britským výrobcem elektroniky, firmou Elliott. Vývoj se díky mnoha změnám v zadání táhl nepřiměřeně dlouho. Další potíže způsobil nedostatkem informací o skutečné velikosti a hmotnosti vyvíjené jaderné hlavice Green Bamboo a jejích uvažovaných termojaderných následovníků (série pum Granite), předaných konstruktérům firmy Avro. Neobvykle velký průměr trupu střely Blue Steel (122 cm) byl dán velikostí nálože Green Bamboo, kdy sama hlavice měla přibližně tvar koule o průměru 114 cm.\nVe skutečnosti ale žádná hlavice Green Bamboo nebyla na střely Blue Steel nainstalována. Ve výzbroji je nahradily termojaderné hlavice Red Snow, v Británii produkovaná varianta původně americké pumy W-28, ráže 1,1 Mt TNT. Red Snow byla podstatně menší a lehčí, než s jakými rozměry se původně uvažovalo při návrhu rakety Blue Steel.\n\nOperační střely byly vybaveny pokročilým inerciálním navigačním systémem, který zaručoval zásah vybraného cíle s odchylkou nejvýše do 100 m. Protože jeho kvality vysoce převyšovaly možnosti standardního navigačního vybavení bombardérů Avro Vulcan a Handley Page Victor, osádky během letu využívaly inerciální systém střely pro kontrolu okamžité polohy vlastního letounu.\n\nStřela Blue Steel vypadala jako malé okřídlené bezpilotní letadlo. Předlohou byla vyvíjená stíhačka Saunders-Roe SR.53, zmenšená ve vhodném měřítku. Střela disponovala delta-křídlem s „useknutými“ konci a nevelkými kachními plochami na přídi. Pohon zajišťoval dvoukomorový raketový motor Armstrong Siddeley Stentor Mk. 101, využívající jako palivo kerosin (letecký petrolej) a okysličovadlo peroxid vodíku. Tato kombinace přinášela v operační službě závažný problém, když plnění střely palivem a okysličovadlem trvalo bezmála půl hodiny a představovalo značně riskantní činnost.\n\nStřela Blue Steel měla být odpalována z letounů pohybujících se vysokou rychlostí ve výšce cca 14 000 m. Po vypuštění tah první spalovací komory raketového motoru zajišťoval udržení střely na zvoleném kurzu a tzv. „polobalistické křivce“ při rychlosti Mach 1,5 ve stoupání do výšky 20 000 m a Mach 2,3 během klesání. Poblíž cíle se zažehla i druhá spalovací komora, která urychlila střelu na Mach 3. Nad cílem přestal raketový motor pracovat a střela pokračovala v letu prakticky kolmo dolů, až do exploze hlavice v předem zvolené výšce nad zemí (vzdušná exploze).\n\nPrvní střela Blue Steel byla zařazena do služby až v roce 1963, tedy v době, kdy její koncepce již beznadějně zastarala. Nedostatečný dolet znamenal, že bombardéry třídy V byly na cestě k cíli velmi zranitelné sovětskými protiletadlovými raketami. Připravovala se nová verze, označovaná Blue Steel Mk.2, s náporovým motorem a podstatně zvětšeným doletem, ale její vývoj byl v roce 1960 zastaven a uvolněná kapacita věnována urychlenému dokončení programu zařazení první varianty střely Blue Steel do služby.\n\nVelká Británie zvažovala náhradu svých Blue Steel americkými AGM-48 Skybolt, střelami vzduch – země s plochou dráhou letu a mnohem vyšším doletem, připravovanými původně pro letouny USAF. I jejich vývoj ale byl, k velkému zklamání Britů, na konci roku 1962 zastaven.\n\nStřely Blue Steel zůstávaly v operační službě, navzdory svému nedostatečnému doletu a problematické využitelnosti v případném jaderném konfliktu. Neúspěchem skončil pokus modifikovat Blue Steel tak, aby je bylo možné vypouštět z výšky 300 m nad terénem. S nejvyšší prioritou běžela výroba pum WE.177B, které měly udržet letouny třídy V v roli strategických bombardérů, dokud nebudou do služby zařazeny mezikontinentální balistické rakety Polaris amerického původu, odpalované z ponorek. Bombardéry s pumami WE.177 měly pronikat do vzdušného prostoru nepřítele těsně nad zemí a svůj náklad odhazovat v prudkém stoupání po dosažení výšky 300 m. Pumy by pak letěly po balistické křivce na cíl, zatímco letouny by získaly čas uniknout z napadené oblasti. Takto krkolomným způsobem se nouzově hledala náhrada za modifikované střely Blue Steel, umožňující vypuštění v malé výšce nad zemí.\n\nCelkem bylo vyrobeno 48 plně operačních raket Blue Steel, k tomu ještě 5 „ostrých“ střel jako operační záloha. Navíc vznikly čtyři kusy Blue Steel bez jaderných hlavic, určené k nejrůznějším experimentům, a 16 nespecifikovaných cvičných střel. Avro Blue Steel byly oficiálně vyřazeny ze služby k 31. prosinci 1970. Od tohoto data Velká Británie využívá jako nosiče svých jaderných zbraní výhradně raketové střely odpalované z ponorek.\n\n\n\n\n"}
{"id": "267300", "url": "https://cs.wikipedia.org/wiki?curid=267300", "title": "Australská kelpie", "text": "Australská kelpie\n\nAustralská kelpie, někdy též australský kelpie, je australské pastevecké psí plemeno. Začalo vznikat v 19. století v Austrálii z ovčáckých kolií dovezených ze Skotska a v současné době je populární i v Česku, kde jej zastřešuje chovatelský klub Welsh Corgi a Kelpie klub CZ. Toto středně velké psí plemeno je aktivní, inteligentní, oddané své rodině a vhodné k dětem. Potřebuje dostatek pohybu a zaměstnání. Vyskytuje se v různých barevných kombinacích a dospělí jedinci měří v kohoutku přibližně 50 cm. Mezinárodní kynologická federace (FCI) plemeno australská kelpie uznává a řadí jej do první skupiny: plemena ovčácká, pastevecká a honácká.\n\nAustralské kelpie se začaly formovat v 19. století v západní Victorii z ovčáckých psů dovezených ze Skotska. Podle studie DNA těchto psů provedené na University of New South Wales tvoří DNA australských kelpií ze 3 až 4 % geny dingů. Kdy přesně ale ke křížení došlo testy nedokázaly prokázat. Označení „kelpie“ bylo poprvé použito v roce 1872, kdy mladou fenu black and tan zbarvení koupil J. D, Gleeson od skotského filozofa George Crooma Robertsona a pojmenoval ji Kelpie podle bytosti z keltské mytologie. Tato fena se stala ve své době populární, protože byla prvním ne-kolií, která vyhrála soutěž ovčáckých psů Sheep Dog Trail. Později byla křížena s celočerným psem jménem Moss a z tohoto spojení vzešla řada kvalitních ovčáckých psů. Další významnou dvojicí kepií byli i fena Jenny a pes Brutus. Na počátku 20. století se začaly objevovat i první červené kelpie a v tuto dobu byli také první jedinci exportování do Spojených států amerických.\n\nRoku 1902 Robert Kaleski sepsal první oficiální standard plemen australská kelpie a australský honácký pes. O rok později byly oba dokumenty schváleny chovatelským klubem Kennel Club of New South Wales.\n\nV současné době se australské kelpie stále využívají ke svému původnímu účelu, pasení, krom toho se ale hodí i jako společníci do aktivních rodin. Často jsou k vidění na závodech v agility. V Švédsku jsou tito psi trénovaní na záchranářské práce.\n\nAustralské kelpie mají dobře osvalené tělo lehké konstrukce. Pohyb je volný, neúnavný, v klidu pes stojí široce rozkročený. Mají dvojitou srst: podsadu a krycí vrstvu. Pesíky jsou rovné a tvrdé, díky čemuž je srst nepropustná. Na krku je delší a hustší, takže tvoří límec. Barva může být jednolitá (například hnědá, červená, fawn, čokoládová nebo kouřově modrá) či se znaky, což je černá s pálením a nebo červená s pálením. Tyto barevné rázy jsou uváděné standardem dle Mezinárodní kynologické federace, mimo nich se ale vyskytují i australské kelpie zbarvení fawn s pálením nebo krémová.\n\nHlava by měla být v dobrém poměru vzhledem k velikosti psa, s lehce zaoblenou lebkou a vyjádřeným stopem. Uši mají zaoblenou špičku, jsou vztyčené, daleko od sebe a směřují dopředu. Vnitřek ucha je osrstěný. Oči by měly mít mandlový tvar a inteligentní výraz. Duhovka hnědá, avšak u modrých psů je přijatelná i světlejší zbarvení. Barva nosní houby odpovídá barvě srsti. Zuby musí být zdravé, skus nůžkový. Skrývají je přiléhavé a suché pysky. Krk je středně dlouhý, lehce klenutý a silný, bez volné kůže. Volně přechází ve hřbet, který je pevný a rovný. V klidu by měl ocas být nesený svěšený v lehkém oblouku. Dosahuje zhruba ke hleznům a srst na něm netvoří prapor. Nohy jsou přiměřené dlouhé, dobře osvalené, s kulatými a kompaktními tlapkami. Prsty musí být dobře klenuté. Dospělí psi (samci) měří 46 až 51 cm, feny mezi 43 a 48 cm.\n\nAustralské kelpie jsou aktivní, houževnatí a inteligentní psi oddaní své rodině. Hodí se i k malým dětem. Rychle se učí a při jejich výcviku se dobře uplatňuje především metoda pozitivní motivace. K cizím jsou rezervované a ačkoliv neimponují velikostí, jsou to dobří hlídači: majetek své rodiny pozorně sleduje a chrání. Kelpie jsou velmi aktivní, někdy mohou působit až hyperaktivně, a potřebují dostatek pohybu nebo zaměstnání. Australské kelpie mají ovčácké sklony, tedy shromažďovat lidi, popřípadě zvířata, do jedné skupinky. Při pasení umí jednat samostatně a obratně, díky čemuž jsou u australských farmářů velmi oblíbené. Někdy mohou být uštěkané. Dobře se snáší s jinými psy, se kterými umí i spolupracovat při pasení, a pokud si v socializačním období zvyknout, tak i na další domácí zvířata, jako jsou kočky nebo hlodavci.\n\nAustralské kelpie se hodí do aktivních rodin, které jim poskytnou dostatek pohybu, a nebo jako pastevecký pes. Často je lze vidět i na závodech v agility. Hodí se i pro celoroční pobyt venku, ale jen pokud mají k dispozici boudu a chovatel jim zajistí dostatek zaměstnání.\n\nSrst má podsadu, což znamená, že dvakrát ročně línají. V tomto období je srst vhodné vyčesávat několikrát denně, po zbytek roku stačí občasné vyčesávání.\n\n"}
{"id": "267304", "url": "https://cs.wikipedia.org/wiki?curid=267304", "title": "Wells", "text": "Wells\n\nWells je malé město v anglickém hrabství Somerset. Jeho jméno je odvozeno ze tří zřídel (\"well\" anglicky zřídlo) zasvěcených svatému Ondřeji. Jedno se nachází na tržišti a další dva v prostorách biskupství a katedrály. Ve středověku jim byly přisuzovány léčivé vlastnosti.\n\nMěsto bylo osídleno již v době vlády Římanů ale důležitým centrem se stalo až pod Sasy, kdy v roce 704 král Ine z Wessexu nechal postavit kostel. Po dvou stech letech se tento kostel stal sídlem místního biskupa ale od roku 1091 přesídlilo biskupství do Bathu. Wells se stal samosprávným obvodem roku 1160 kdy mu toto privilegium udělil biskup Robert. Pořádání trhu bylo ve městě povoleno již předtím. V pozemkové knize z roku 1086 je město uváděno jako \"Welle\".\n\nV době občanské války používali parlamentaristé katedrálu jako stáj pro své koně. V té době byla poškozena většina soch, které se staly terči při nácviku střelby.\n\nV průběhu druhé světové války byl \"Strobery Park\" místem, kde byl zřízen internační tábor pro italské a později i německé válečné zajatce.\n\nWells je atraktivní pro turisty svými historickými památkami, blízkosti k Bathu a Stonehenge a malou vzdáleností k somersetskému pobřeží.\n\nNejvětší turistickou zajímavostí je Wellská katedrála. Je sídlem anglikánské diecéze Bath a Wells. Některé části pocházejí z 10. století. Je známá stropními malbami, kaplí, mozaikovými okny a pozoruhodnými oblouky podepírajícími hlavní chrámovou loď. Její další zvláštností je západní průčelí s asi 356 sochami.\n\nBiskupský palác byl sídlem diecéze Bath a Wells více než 800 let. Dvorana a kaple pocházejí ze 14. století a součástí paláce jsou i rozlehlé paláce. \"Vicar's Close\" je jedna z nejstarších existujících ulicí na světě, s původní dlažbou z \"kočičích hlav\". Kostel svatého Cuthberta, občas zaměňovaný s katedrálou, pochází z 13. století.\n\nV roce 2006 se zde natáčelo většina scén z filmu Jednotka příliš rychlého nasazení. Nicholas Angel (Simon Pegg) zde ve filmu bydlí ve Swan Hotel (Labutím hotelu), kde zároveň přebývá většina lidí ze štábu.\n\nVe Wellsu se narodila atletka Mary Randová, rozená Bignalová (narozená 10. února 1940), olympijská vítězka ve skoku do dálky z roku 1964, historicky první britská žena, která dokázala v atletice získat zlatou olympijskou medaili.\n\n"}
{"id": "267305", "url": "https://cs.wikipedia.org/wiki?curid=267305", "title": "Bearded kolie", "text": "Bearded kolie\n\nBearded kolie je staré plemeno ovčáckého psa, řadící se někam mezi pravé kolie a staroanglického ovčáka. Název bearded kolie byl poprvé zmíněn v roce 1891 a to v knize „The Dogs of Scotland“, jako plemeno byla uznána FCI v roce 1958.\n\nBearded kolie pravděpodobně patří mezi nejstarší plemena vůbec . Původní vzhled se ale nezachoval, naopak, prošel mnoha změnami, proto je bearded kolie tak, jak ji známe dnes známá až od 16. století . Pochází z Velké Británie, kde naháněla a hlídala stáda ovcí.\n\nV 18. století byli popisovány dva typy bearded kolií; první, obyčejná, nevýrazná a hnědá beardie z Highlands užívaná ke shánění dobytka z hor a kopců. Druhá je beardie z Lowland, což je nížina. Pracovala jako honácký pes při přehánění stád na dobytčí trhy. Dnešní kolie je směskou obou dvou typů.\n„Bearded“ je v překladu z angličtiny „vousatá“. Historie slova kolie, v angličtině collie, nám však zůstává záhadou. Může to být z keltského slova, které v překladu znamená „užitečný“ . Druhou možností je, že toto slovo pochází od plemene ovcí Coalie, které bearded kolie pásly.\n\nPrvní bearded kolie přijela do České republiky v roce 1981, kdy ji do Brna přivezli manželé Karenovi . Jednalo se o modrou fenu Brunellas Blue dovezenou z Dánska . Ta je také zakladatelkou chovu plemene v Česku. Proto se první chovatelská stanice jmenuje Modrá. Plemeno zde zastřešuje Klub chovatelů bearded kolií.\n\nJe to velmi aktivní, temperamentní a inteligentní pes, vhodný pro sportovně založené lidi. Je inteligentní, ale citlivá na výchovu a při výcviku poněkud tvrdohlavější. Toto plemeno je známé pro velmi časté štěkání, čímž projevují radost, nadšení, vzrušení, výzvu pro nějakou činnost apod.\nBearded kolie v dnešní době potkáváme hlavně jako společníky, jakožto ovčácké psy je vídáme jen vzácně. Především se hodí na agility, pro které jsou při správném vedení velmi nadšené. Dále jsou vhodné pro canisterapii. Na počátku 21. století byly bearded collie zvoleny jako nejlepší canisterapeutický pes.\n\nDlouhá srst potřebuje dostatečnou péči v podobě asi 1 hodinového učesání jednou za týden. Je nutné ji často pročesávat a chuchvalce srsti odstřihávat. Srst na obličeji je nutné zkracovat tak, aby nepadala do očí nebo používat spony.\n\nVyžadují hodně pohybu. Krom plavání jsou pro ně vhodné veškeré typy pohybu, od túr po psí sporty. V případě plavání je důležité psa neustále sledovat, zda se kvůli dlouhé srsti netopí. V případě, že mají málo pohybu a nemají zábavu se můžou stát stereotypní, v horším případě až agresivní.\n\n\n"}
{"id": "267306", "url": "https://cs.wikipedia.org/wiki?curid=267306", "title": "Ara ararauna", "text": "Ara ararauna\n\nAra ararauna (\"Ara ararauna\") je velký papoušek z rodu \"Ara\".\n\nVyskytuje se v tropických lesích na rozsáhlém území Jižní Ameriky v rozmezí od Trinidadu a Venezuely jižně až po Brazílii, Bolívii, Kolumbii a Paraguay. Částečně zasahuje také do Střední Ameriky, konkrétně na území Panamy. Ačkoli je populace žijící v Trinidadu považována za ohroženou a v Paraguay druh stojí již na hranici vyhubení, v Červeném seznamu IUCN stále spadá do kategorie málo dotčených druhů.\n\nDorůstá 76–86 cm a váží 900–1300 g. Je velmi výrazně zbarven. Celou přední část těla má žlutou, zadní modrou a na hlavě má kolem očí velkou lysinu. Zobák je velmi mohutný, svrchní část je hákovitě zahnutá, spodní část je značně pohyblivá.\n\nPožírá plody, ořechy a kokosové ořechy. Za potravou létá až 25 km daleko.\n\nJe monogamní, páry přitom tvoří zpravidla na celý život. Hnízdí v dutinách stromů a snáší 2 vejce. Mláďata se líhnou holá a slepá a peří jim naroste až po 10 týdnech. Všichni arové jsou dlouhověcí ptáci, v zajetí se dožívají více než 50 let.\n\nJedná se také o velmi oblíbeného klecového ptáka. Ara ararauna je často chována ve voliérách v zoologických zahradách, jako třeba v Zoo Brno, Zoo Liberec, Zoo Jihlava, Zoo Plzeň, Zoo Tábor nebo v Zoo Zlín či v Zoo Chleby.\n\n"}
{"id": "267308", "url": "https://cs.wikipedia.org/wiki?curid=267308", "title": "And No Matches", "text": "And No Matches\n\n„And No Matches“ je píseň německé skupiny Scooter z alba \"Jumpin' All Over the World\". Jako singl vyšla píseň v roce 2007. Píseň vzorkuje píseň „Big Big World“ od Emilie Rydberg z roku 1998. Singl obsahuje i videoklip. HPV je nazpíván Rickem J. Jordanem.\n"}
{"id": "267318", "url": "https://cs.wikipedia.org/wiki?curid=267318", "title": "Martináč habrový", "text": "Martináč habrový\n\nMartináč habrový (\"Saturnia pavonia\"), dříve nazývaný také martináček habrový či paví oko habrové je noční motýl, nejrozšířenější zástupce čeledi martináčovitých. Vyskytuje se mimo jiné i na území České republiky, jeho početní stavy však klesají.\nPodobným, ale mnohem vzácnějším druhem je martináč trnkový, který by se měl vyskytovat na jižním Slovensku, vzácně i na jižní Moravě, je ale také možné, že už se nevyskytuje ani tam.\n\nJako eurosibiřský prvek se vyskytuje v Evropě a částečně v Asii. V Evropě je hojný.\nPůvodním biotopem tohoto motýla je lesostep či slunná step, ale vyskytuje se i na rašeliništích. Zalétává také do zahrad. Vertikální areál rozšíření sahá od nížin až po relativně vysoké hory.\n\nDospělí motýli vykazují výrazné znaky pohlavního dimorfismu. Přední křídla samců jsou dlouhá okolo 28 mm, u samic je to až 40 mm. Analogicky je celková stavba těla samic mnohem robustnější než u samců. Výrazný rozdíl je také v základním zbarvení křídel – samice jsou spíše šedé, zatímco samci mají přední křídla zbarvena hnědě a zadní okrově až oranžově. Kresba na křídlech je u obou pohlaví stejná, oba páry křídel zdobí výrazné oko, podobné těm na ocasních perech samce páva. Křídla jsou členěna vlnkovanými příčkami, zadní okraj lemuje světlý pás a v předním rohu předního páru křídel se nachází oranžovo-bílá skvrna, která zejména u samic kontrastuje se zbytkem plochy křídla. V neposlední řadě je výrazným rozdílem mezi pohlavími tvar tykadel – ta jsou u samců široce hřebenitá, u samic nikoli.\n\nVajíčka jsou oválná, šedavě hnědá až okrová.\n\nHousenky jsou po vylíhnutí černé, ale po každém svlékání se podíl černé barvy snižuje a základní barvou se postupně stává zelená. V posledním instaru mohou mít housenky ještě na jednotlivých článcích příčné černé pásky, ale mohou být i celé zelené. Jako u dalších druhů martináčů, také housenky martináče habrového mají na těle výrazné bradavky (v tomto případě oranžové) s krátkými, tuhými štětinami. Délka dorostlé housenky se pohybuje mezi 5 a 8 cm.\n\nKukla je černohnědá, matně lesklá, ukrytá v tuhém zámotku hruškovitého tvaru.\n\nV průběhu roku tvoří jednu generaci, jejíž motýli létají od dubna do počátku června na teplých, slunných stanovištích, například na borůvčím porostlých stráních řídkých borů. Samci létají už během odpoledne, kdy prudkým, rychlým letem pátrají po samicích. Ty přes den odpočívají v podrostu a aktivují až večer a v noci. Po oplodnění kladou vajíčka ve větších skupinách na tenké větvičky vhodných rostlin. Stejně jako další martináčovití, ani tento druh nemá vyvinuté funkční ústní ústrojí, dospělci tedy nepřijímají potravu.\n\nHousenky se po vylíhnutí nejprve zdržují společně v \"hnízdech\", později se oddělují a žijí samostatně. Jsou silně polyfágní – mohou se vyvíjet jak ve stromovém patře, tak v podrostu. Živnými stromy mohou být trnky, duby, vrby, topoly či břízy, ale také řešetlák počistivý. V podrostu je lze najít na maliníku, ostružiníku, borůvce, kontryhelu a dokonce i na vřesu, pokud na lokalitě roste. Housenky se vyskytují od května do srpna, přičemž samčí housenky dokončují vývoj dříve než housenky samičí.\n\nKuklí se v rostlinném podrostu, přičemž kukla je chráněna pevným kokonem, který si housenka před kuklením upřede. Motýli se z kukel líhnou až na jaře, někdy i po víceletém přezimování.\n\n"}
{"id": "267319", "url": "https://cs.wikipedia.org/wiki?curid=267319", "title": "Martináč hrušňový", "text": "Martináč hrušňový\n\nMartináč hrušňový (\"Saturnia pyri\"), ve starší literatuře někdy také paví oko hruškové je známý a nápadný noční motýl z čeledi martináčovitých. Jedná se o největšího motýla České republiky a Evropy vůbec. V ČR je chráněn zákonem a ačkoli na vhodných stanovištích se může vyskytovat poměrně hojně, jeho stavy v přírodě se snižují, zejména vlivem chemizace životního prostředí.\n\nMartináč hrušňový se vyskytuje v jižní části Evropy, na severu Afriky a v oblastech Malé a Střední Asie. Ve střední Evropě se vyskytuje na jižní Moravě a jižním Slovensku, které představují severní hranici výskytu druhu. V Čechách se předpokládá potenciální možnost výskytu na Kolínsku.\nPůvodním biotopem tohoto motýla jsou lesostepi s bohatým keřovým podrostem, v kulturní krajině se s ním lze setkat v sadech a zahradách. Údolími řek se může dostávat i do horských oblastí, děje se tak ale jen vzácně.\n\nImago je mohutný, nápadně zbarvený motýl. Délka předního křídla je 60–72 mm. Zbarvení obou párů křídel je až na detaily totožné. Základní barvou je hnědá, v přední polovině spíše do šeda, v zadní polovině čokoládově tmavá. Pole jsou oddělena klikatou, skořicově hnědou příčkou. Kořen křídel je tmavý, vnější okraj je lemován smetanově-okrovým páskem. V předním šedohnědém poli všech čtyř křídel se nacházejí výrazná oka s černým středem a červenobílým půlměsíčkovým obvodem. Rozpoznávání pohlaví je snadné – samec má nápadná, dlouze hřebenitá tykadla. Samice má tykadla hřebenitá jen krátce, navíc je mohutnější, s plnějším zadečkem a širšími křídly.\n\nBělavě zbarvená vajíčka jsou velká až 3 mm, hladká, oválného tvaru.\n\nHousenky jsou po vylíhnutí černé, 6 mm dlouhé, s červeně zbarvenými bradavkami na tělních článcích, ze kterých vyrůstají zrzavé chloupky. Housenky 2. instaru si barvu zachovávají, počínaje 3. instarem se ale základní barvou stává zelená. Housenky absolvují celkem 5 instarů. V závěru svého vývoje mají světle zelenou pokožku s výraznými, modrými bradavkami, ze kterých raší vždy skupinka tuhých, ostrých trnů, a pak také sporadické dlouhé, drátovité chlupy, na konci paličkovitě rozšířené. Hlava je zelená, nožky, pošinky a anální chlopeň jsou červené. Stigmata jsou žlutá, žlutý je také boční pruh, který vede podél spodní třetiny těla. Těsně před kuklením mění housenka barvu na žlutou až okrovou. Tou dobou může být až 12 cm dlouhá, 15 g těžká, a tlustá jako lidský prst.\n\nKukla je černohnědá, matná, uložená v tuhém, hnědém kokonu hruškovitého tvaru, 6 až 8 cm dlouhém.\n\nVe středoevropských podmínkách se dospělci líhnou v dubnu a květnu. Jejich sací ústrojí je zakrnělé, nemohou tedy přijímat potravu a žijí pouze do doby, než vyčerpají tukové zásoby, které nashromáždili ve stádiu housenky. Přes den odpočívají martináči na stromech, domech či plotech, létají večer a v noci. Způsobem letu i svou velikostí mohou připomínat menší netopýry. Často obletují umělé zdroje světla. Samci vyhledávají samice a páří se s nimi, přičemž kopulace trvá 14–16 hodin. Oplozené samičky kladou vajíčka jednotlivě či v malých skupinkách na tenké větve živných rostlin.\n\nHousenky se z vajíček líhnou zhruba po 14 dnech, v závislosti na teplotě. Od června do srpna okusují listí různých dřevin (jsou polyfágní) – živnými rostlinami mohou být ovocné stromy (jabloně, hrušně, třešně, meruňky, švestky, ořešáky aj.), ale také například jilmy, jasany, topoly či vrby. V teplejších oblastech je lze nalézt na mandloních, či různých citrusech. Housenky jsou velmi žravé a rychle rostou. V ohrožení dokáží z bradavek vylučovat kapky čiré, odporně páchnoucí tekutiny.\n\nKuklení probíhá zpravidla na kůře živného stromu, ať už při jeho patě, nebo v rozsoše korunních větví, nicméně housenky mohou putovat i dále od stromu a zakuklit se ve skalní štěrbině, na sloupech, plotech či na zdi domu. Housenka si nejprve upřede odolný kokon, uvnitř kterého se pak mění v kuklu. Kukly přezimují, některé i více než jednu zimu.\n\n"}
{"id": "267325", "url": "https://cs.wikipedia.org/wiki?curid=267325", "title": "Vlajka Americké Samoy", "text": "Vlajka Americké Samoy\n\nVlajku Americké Samoy tvoří tři trojúhelníky, dva pravouhlé a jeden rovnoramenný, ve kterém je vyobrazený symbol orla. Pravý úhel prvního trojúhelníku je v levém horním rohu vlajky, přepona tohoto trojúhelníku tvoří jedno rameno rovnoramenného trojúhelníka, který má červené lemování a jeho vrchol je ve středu levé strany vlajky. Druhý pravouhlý trojúhelník je otočený opačně, jeho přepona tvoří druhé rameno rovnoramenného trojúholníku. V rovnoramenném trojúhelníku, na pravé straně je vyobrazený orel, symbolizujíci přátelství mezi USA a Americkou Samoou. Orel v pařátech drží tradiční symboly moci domorodých vůdců Samoy.\n\nVlajka byla oficiálně uznaná 24. dubna 1960.\n\n"}
{"id": "267326", "url": "https://cs.wikipedia.org/wiki?curid=267326", "title": "Socha svatého Jiří (Pražský hrad)", "text": "Socha svatého Jiří (Pražský hrad)\n\nSocha svatého Jiří je jezdecká skulptura na třetím nádvoří Pražského hradu. Socha představuje svatého Jiří jako jezdce na koni, rytíře v plátové zbroji a s kopím, zabíjejícím draka. Stojí na členitém skalisku s reliéfem rostlin a drobných živočichů. Odlili ji v roce 1373 bratři Martin a Jiří z Kluže, jak bylo zaznamenáno v účtech Pražského hradu. Kdo zhotovil originál, je dodnes předmětem odborných diskusí historiků umění. Mohl to být sochař pražský, sedmihradský nebo uherský (podle maďarských autorů).\n\nJde o jednu z nejvýznamnějších českých gotických soch z bronzu. Jezdecká socha byla poškozena v roce 1541 při požáru Pražského hradu, kdy jí urazili pravou ruku a ta musela být znovu přivařena. Jiná nehoda sochu postihla v roce 1562, kdy se na ni vyšplhali diváci, aby viděli na rytířský turnaj, sochu zvrhli a ulomili koňskou hlavu. \n\nV současnosti se na třetím nádvoří nachází bronzová kopie sochy ze 70.let 20.století, kdy byl její originál přestěhován do expozice starého českého umění Národní galerie v Jiřském klášteře. Po zrušení této instalace byl zapůjčen Správě Pražského hradu a je dosud vystaven v expozici \"Příběh Pražského hradu\" ve starém královském paláci. Další novodobá kopie, sádrová s černou povrchovou úpravou, se nachází v Lapidáriu Národního muzea v Praze-Holešovicích a třetí je ve vestibulu Akademie výtvarných umění v Praze.\n\nPůvodní umístění sochy není známo. Koncem 15. století je písemně doložena na gotické kašně na Jiřském náměstí, když ji poškodil jeden z rytířů účastnících se turnaje v protějším Vladislavském paláci. Počátkem 18. století byla vztyčena na novou kamennou barokní kašnu, navrženou architektem Francescem Carattim, která stála na III. nádvoří , nedávno byly na náměstí U Svatého Jiří archeologickým průzkumem nalezeny její základy a půdorys; zbytek je součástí Orlí kašny. \nModerní kašna z bronzu a žuly byla pro sochu vytvořena roku 1928 v rámci úprav nádvoří podle návrhu architekta Josipa Plečnika. \n\n"}
{"id": "267328", "url": "https://cs.wikipedia.org/wiki?curid=267328", "title": "Vlajka Amerických Panenských ostrovů", "text": "Vlajka Amerických Panenských ostrovů\n\nVlajka Amerických Panenských ostrovů tvoří zjednodušená verze velké pečetě USA, zlatého orla, držícího v pařátech olivovou ratolest a tři šípy (symbolizující tři hlavní ostrovy). Po stranách orla jsou písmena V a I, znamenající \"Virgin Islands\" ( ).\n\nVlajka byla oficiálně přijatá v roce 1922.\n\n"}
{"id": "267331", "url": "https://cs.wikipedia.org/wiki?curid=267331", "title": "Klášter Pontigny", "text": "Klášter Pontigny\n\nKlášter Pontigny ( \"Abbaye de Pontigny\") je francouzský klášter v obci Pontigny v burgundském departementu Yonne, severovýchodně od města Auxerre. Během svého působení se stal mateřským klášterem pro 43 nově založených klášterů tehdejší Evropy. V současnosti je sídlem územní prelatury Mission de France.\n\nByl založen jako cisterciácká fundace roku 1114 a je druhým dceřiným klášterem Citeaux. V letech 1165-1166 se zde v exilu ukrýval Tomáš Becket a byla zde pohřbena francouzská královna Adéla a svatý Edmund, díky jehož ostatkům se opatství stalo významným poutním místem. Po roce 1285 podél klášterních zdí začaly vznikat dřevěné budovy laiků.\n\nBěhem francouzské revoluce byl klášter zrušen a cisterciáci vyhnáni, přilehlá ves získala statut obce. Došlo k devastaci klášterních budov a úplnému zmaru zabránil stále živý kult sv. Edmunda. K novému rozkvětu došlo ve 20. století.\n\nV románském Francouzském království zde bylo jedno z četných kulturních středisek. Cisterciáci byli od počátku podporováni církevní hierarchií a papežem. Cisterciácké kláštery byly zakládány mimo města. V Pontigny se nachází druhá ze čtyř „dcer“ kláštera Cîteaux, jedna z nejvýznamnějších pamětihodností svého slohového i historického období. Klášter Pontigny byl založen roku 1114 v biskupství Auxerre na bažinatých březích řeky Serein. Klášter byl založen dvanácti mnichy vedenými opatem Hugem z Mâconu.\nBurgundské architektuře (byť i ne v celém Burgundsku) vtiskl osobitý ráz sv. Bernard z Clairvaux, zakladatel cisterciáckého řádu. Politicky a hospodářsky nezávislý řád kultivoval nehostinnou krajinu a získal velké pozemkové vlastnictví. Cisterciáci (i benediktini) poprvé ve středověku zaváděli rozsáhlejší výrobu. Ve 12.-13. století zde bylo 16 řádových sester. V dobách rozkvětu bylo v Pontigny velké množství mnichů, a to patrně bylo důvodem vzniku kaplí.\n\nOpatství Pontigny bylo známé tím, že ve středověku poskytovalo útočiště pronásledovaným duchovním z Anglie – azyl zde nalezli postupně tři canterburští arcibiskupové, z nichž poslední, později svatořečený Edmund Rich († 1242) je v klášterním kostele pochován. Roku 1164 zde na léta nalezl útočiště arcibiskup Tomáš Becket. Pohřbena je zde i Adéla ze Champagne, třetí manželka krále Ludvíka VII. a matka krále Filipa II. Augusta. V době schizmatu Pontigny podporovalo papeže Urbana VI. - na rozdíl od ostatních francouzských cisterciáckých klášterů podporujících vzdoropapeže Klementa VII. Ke konci 16. století mělo opatství jen něco přes 20 řeholníků.\n\nZ reformních regulí a ze stavebních předpisů burgundských cisterciáckých klášterů vycházelo téměř 600 kostelů křesťanského Západu. Chrám je vystavěn v přechodném období románského a gotického slohu. Hlavními znaky této církevní architektury 12. století jsou umírněná výška, potlačení sochařské výzdoby, ekonomické a harmonické prostorové rozvržení, chór bez ochozu a věnce radiálních kaplí. Cisterciáci začali velmi brzy užívat žebrové klenby. Z původních klášterních budov se nezachovalo nic.\n\nChrám navržený v prostém, nezdobném stylu cisterciáckého řádu už ustupuje od požadavků na jednoduché tvary staveb. Stavba neobyčejně protáhlá do délky působí svými mohutnými rozměry slavnostně. Je bez věže, loď má výrazné proporce. Klášterní kostel je vystavěný z bílého vápence a dnes leží uprostřed polí, má 119 m délky a v transeptu 52 m šířky. Raně gotická podélná loď kostela je z doby kolem roku 1155 a má bohatě profilované svazkové pilíře. Raně gotický chór byl postaven po roce 1185 a má ochoz s věncem kaplí. Zadní část opatského chrámu byla přestavěna koncem 17. století. Stejnou výšku zaklenutí jako u hlavní lodě má i závěr chóru, nižší zastropení má transept. Klenební pole (podélná v příčném směru) jsou tvořena v podélné i příčné lodi – stavebně je to bazilika i v oblasti chóru. Pilířové příložky končí na konzolách. V severním rameni transeptu jsou ještě patrné zazděné vchody do křížové chodby a dormitáře. Přes své odchylky a stavební schválnosti zůstává kostel v Pontigny a jeho světlý interiér, vyzařující klid a vznešenost, místem, jaké si svatý Bernard přál, „domem modlitby“.\n\n\n"}
{"id": "267332", "url": "https://cs.wikipedia.org/wiki?curid=267332", "title": "Bungo (provincie)", "text": "Bungo (provincie)\n\nProvincie Bungo (: 豊後国; \"Bungo no kuni\") byla stará japonská provincie ležící na východě ostrova Kjúšú. Sousedila s provinciemi Buzen, Hjúga, Higo, Čikugo a Čikuzen. Na jejím území se dnes rozkládá prefektury Óita.\n\nNa konci 7. století byla provincie Tojo (豊国, \"Tojo no kuni\") rozdělena na \"Buzen\" (doslova „přední strana \"Tojo\"“) a \"Bungo\" („zadní strana \"Tojo\"“). Až do období Heian se Bungo četlo jako \"Tojokuni no Miči no Širi\".\n\nStaré hlavní město provincie se pravděpodobně nacházelo v \"Kokokufu\" (古国府), doslova „staré hlavní město“, části města Óita, ale dodnes nebyly nalezeny žádné jeho pozůstatky. \n\nČest být nejsvětější šintoistickou svatyní provincie Bungo (豊前一宮, \"Buzen ičinomija\") dostala svatyně Usa, známá jako \"Usa hačimangú\" anebo \"Usa džingú\" v okrese Usa (v současnosti Usa). Svatyně Usa neměla jen náboženskou autoritu, ale i politický vliv na místní vládu. Ten se ale do začátku období Sengoku snížil.\n\nBěhem období Sengoku, v polovině 16. století, byla provincie Bungo mocenským centrem klanu Ótomo. Klan Óuči, který sídlil v západní části regionu Čúgoku, ovlivňoval politiku v Buzenu. V polovině tohoto období vliv a moc obou klanů upadla. Po převzetí moci nad Kjúšú Hidejošim Tojotomim dostal od roku 1587 provincii Buzen s jejím výnosem 120 tisíc koku Jošitaka Kuroda, který se usadil v Kokuře (dnes součást Kitakjúšú) a postavil zde svůj hrad. Ostatní části provincie byly rozděleny mezi další daimjó.\n"}
{"id": "267333", "url": "https://cs.wikipedia.org/wiki?curid=267333", "title": "Disacharidy", "text": "Disacharidy\n\nDisacharidy jsou tvořeny 2 cukernými jednotkami (monosacharidy), které jsou navzájem spojeny glykosidickou vazbou. Podle typu glykosidické vazby se disacharidy dělí na \"redukující\" a \"neredukující\".\n\n\n\n\n\n\nNetriviální názvosloví disacharidů bere za základ názvu jméno monosacharidu, u něhož je redukující funkce zachována. Před název se předsune název substituujícího monosacharidu a vyznačí se příslušné anomerní konfigurace s názvem pyranóza nebo furanóza.\n"}
{"id": "267338", "url": "https://cs.wikipedia.org/wiki?curid=267338", "title": "Blockhaus", "text": "Blockhaus\n\nBlockhaus je německé pojmenování pro středověký opevněný srub či tvrzku chránící strategická místa. Míval obvykle podobu jednoduchého dřevěného stavení doplněného o předsunutý val a proutěný plot. Úkolem blockhausu a jeho posádky bylo bránit určené pozice (hraniční linie, křižovatky, obchodní stezky, studny apod.), případně zajišťovat vybírání berní, či mýtného. Blockhaus mohl spadat pod vlastnictví krále, šlechty i měst. Archeologické pozůstatky takovéhoto vojenského opěrného bodu lze najít například u Branova na Křivoklátsku.\n"}
{"id": "267340", "url": "https://cs.wikipedia.org/wiki?curid=267340", "title": "Klášter Cadouin", "text": "Klášter Cadouin\n\nKlášter Cadouin je starý akvitánský klášter ležící mezi Sarlatem, Bergeracen a Dordogne. Byl založen roku 1115 jako cisterciácká fundace a je dceřiným klášterem kláštera Pontigny, zakládajícím opatstvím jedné z pěti větví cisterciáckého řádu. Klášterní kostel byl posvěcený v roce 1154.\n\n"}
{"id": "267341", "url": "https://cs.wikipedia.org/wiki?curid=267341", "title": "Pedro", "text": "Pedro\n\nPedro je bublinová žvýkačka s ovocnou příchutí vyráběna za socialismu v tehdejším Československu firmou \"Velim\" s postavou chlapečka v sombréru na obalu. Známá byla i pro svou cenu, která byla přesně 1 Kčs. Největší obliby se žvýkačka dočkala v 70. a 80. letech 20. století.\n\nÚdajně byla receptura žvýkačky Pedro vytvořena podle žvýkaček amerických nebo kanadských a prý byla tak vydařená, že si žvýkačky odváželi např. kanadští hokejisté ve značném množství.\n\nŽvýkačka Pedro se začala vyrábět v roce 1968 ve středočeském závodě Velim ve stejnojmenné obci. Výroba žvýkačky pokračovala i po sametové revoluci až do doby, kdy se firma dostala během privatizace v roce 1992 do rukou společnosti Nestlé. Nestlé svou činnost zaměřuje převážně na čokoládové výrobky a výrobou žvýkaček se nezaobírá, a tak výrobu žvýkaček Pedro v roce 1994 ukončila. Značku Pedro zakoupila později firma \"Candy Plus\", která v současnosti zvažuje navrácení Pedra na český trh.\n\nPokusně se vyráběla žvýkačka Pedro i se skořicovou příchutí, ale od větší výroby bylo později upuštěno. V 80. letech 20. století dosahovala roční produkce žvýkačky Pedro okolo 800 až 900 tun.\n\nAsi neznámou zajímavostí je, že začátkem 70. let 20. století byla zaznamenána žvýkačka Pedro v netypickém modrém obalu – s kmínovou příchutí, pastelově modrou barvu měla dokonce i samotná hmota žvýkačky (tehdy zakoupena v restauraci U Píšů v Praze 4-Modřanech). Oficiální zmínka o ní však dosud chybí. \n\nV roce 2012 společnost The Candy Plus Sweet Factory, s. r. o. znovu uvedla značku Pedro na trh.\n\nŽvýkačka Pedro sestávala ze žvýkací gumy růžové barvy ve tvaru tenkého kvádru s typickým drážkováním. (Avšak původní žvýkačka Pedro např. v 70. letech 20. století měla tvar silnější destičky se zaoblenými okraji, ale byla hladká, lehce jakoby pomoučená, bez rýhování.) Guma byla zabalena do jednoduchého obalu, původně v obalu ze dvou kusů, a to ze vnitřního staniolem potaženého papíru a vrchního papíru na kterém byl jako ústřední motiv znázorněn malý chlapec s typickým sombrerem a nápisem Pedro, vedle chlapečka se nacházel ještě nápis znamenající \"bublinová\" guma a pod nápisem Pedro pak ještě nápis Velim označující původ podniku. Pozadí papíru mělo červenou barvu, později vyráběného z povoskovaného papíru.\n\nV 90. letech byly do žvýkaček přidávány humorné samolepky s obrázky chlapce Pedra či některého z jeho kamarádů. Postupně tak byly vydány dvě série po 12 obrázcích.\n"}
{"id": "267343", "url": "https://cs.wikipedia.org/wiki?curid=267343", "title": "Neznělá alveolopalatální afrikáta", "text": "Neznělá alveolopalatální afrikáta\n\nNeznělá alveolopalatální afrikáta je souhláska, která se vyskytuje v některých jazycích. V mezinárodní fonetické abecedě se označuje symbolem ', pro zdůraznění současné artikulace lze zapsat s vázacím znakem ',číselné označení IPA je 103 (182), ekvivalentním symbolem v SAMPA je ts\\.\n\n\nV češtině se tato hláska nevyskytuje.\n\nV polštině je tato hláska zaznamenávána jako tzv. měkké Ć, ć (srov. tvrdé cz ). Vyslovuje se tak i psané <c> před /i/: \"ci\" . Ve skupinách \"cia\", \"cie\", \"cio\", \"ciu\" se <nowiki></nowiki> nevyslovuje, ale měkčí předchozí <c>.\n\nV chorvatštině a srbštině (popř. bosenštině/srbochorvatštině) je hláska zaznamenávána stejně jako v polštině, tj. ć, resp. ћ.\n\nV některých švédských nářečích se takto vyslovuje psané tj, kj, též k před předními samohláskami. V některých nářečích se vyslovuje jako frikativa . (V učebnicích a slovnících se často pro zjednodušení poněkud nepřesně uvádí výslovnost [č]).\n"}
{"id": "267347", "url": "https://cs.wikipedia.org/wiki?curid=267347", "title": "Hizen (provincie)", "text": "Hizen (provincie)\n\nProvincie Hizen (: 肥前国; \"Hizen no kuni\") byla stará japonská provincie ležící na západní části ostrova Kjúšú. Sousedila s provinciemi Čikuzen a Čikugo. Byla součástí Saikaidó. V současnosti je její území rozdělené mezi prefektury Saga a Nagasaki. (Součástí Nagasaki jsou mimo území provincie Hizen i území provincií Cušima a Iki.)\n\nStarobylé hlavní města provincie leželo nedaleko města Jamato (dnes součást města Saga). Hidejoši Tojotomi řídil invazi do Koreje z města Nagoja v provincii Hizen a Šimabarské povstání se odehrálo též v této provincii. Během období Sengoku byla oblast rozdělena mezi množství daimjóů, z nichž ti nejbohatší vlastnili hradní město Saga.\n"}
{"id": "267349", "url": "https://cs.wikipedia.org/wiki?curid=267349", "title": "Beauceron", "text": "Beauceron\n\nBeauceron (z franc., vysl. \"boseron\"), též beaucký ovčák, francouzsky Berger de Beauce či Bas Rouge - červená punčoška) je staré ovčácké psí plemeno francouzských planin, připomínajícího hrubšího dobrmana. Je to velký, pevný a otužilý pes, povahou rozvážný a hrdý, schopný práce a při dobrém vedení vhodný ke všem druhům kynologických sportů.\n\nToto plemeno vzniklo ve Francii, v oblasti Beauce, která leží jihozápadně od Paříže. Stalo se tak v 15. století, i když jméno \"beauceron\" bylo poprvé použito až v roce 1883, do té doby se plemenu říkalo různě. Píše se rok 1863 a je poprvé sepsán standard tohoto plemene, který se od toho dnešního moc nezměnil - beauceron je pouze francouzské plemeno, a nebylo kříženo s jinými, tak proto je pořád stejný, je to něco podobného, jako u thajských ridgebacků. V roce 1911 byl založen klub Les Amis Du Beauceron (Přátelé beaucerona). Původně bylo toto plemeno vyšlechtěno k pasteveckým účelům, dnes je to skvělý obranář a hlídač, ale i společník \"s výhodami\".\n\nBeauceron je lehce stavěný pes se středně těžkou kostrou a dlouhýma nohama, které uběhnou mnoho kilometrů. Srst je krátká, na dotek hebká, a většinou je čistě černá, nebo černá s hnědým pálením. Hlava je dlouhá a suchá. Vysoko nasazené uši nejsou úplně přilehlé k hlavě, ale tak \"postávají\". Stop je mírný. Krk je středně dlouhý, dobře osvalený. I hřbet je dobře osvalený, je ale i dlouhý a spíše \"tenký\" než široký. Ocas je střední délky, ten sahá až k hlezním kloubům. V klidu je ocas svěšený, v akce může nemůže být zvednutý nad hřbet, jen v linií hřbetu.\nSrst tohoto plemene nevyžaduje téměř žádnou péči - stačí důkladné vykartáčování v období línání. Drápy je nutné pravidelně stříhat. Výchova tohoto psa musí být důsledná, ale laskavá. Měl by mít dostatek pohybu, jinak se stává neurotickým až agresivním. Nestačí pouze zdravotní procházky, ale i běhání. Vhodné jsou téměř všechny druhy sportů - agility, canicross, běh vedle kola... Využíván může být i jako záchranářský pes. Držen může být celoročně venku.\n\nTito psi jsou velmi odvážní a inteligentní, Ochrana rodiny a majetku jsou u něj samozřejmostí. Svoji rodinu miluje a je jí věrný. S dětmi se snese, ale jen s dobrou výchovou, ostatní zvířata mu nevadí, ovšem, někteří jedinci se mohou chovat dominantně vůči jiným psům (samcům). Rád pracuje a je plný energie, proto jistě potěší sportovce nebo cyklisty, protože je to skvělý společník i venku. K cizím lidem se chová nedůvěřivě, ale neměl by být agresivní.\n\n\n"}
{"id": "267355", "url": "https://cs.wikipedia.org/wiki?curid=267355", "title": "Palimpsest", "text": "Palimpsest\n\nPalimpsest (ze starořeckého πάλιν [palin] „opět“ a ψάειν [psaein] „vyškrabaný“)\nje v diplomatice označení pro psací látku, ze které bylo původní písmo záměrně odstraněno buď vyškrabáním nožem či pemzou (v případě pergamenu) či omytím (u papyru) a nahrazeno novým textem. Z důvodu úspory materiálu (především u pergamenu byla velkou nevýhodou jeho vysoká cena) bylo toto druhotné používání (reskribace) obvyklé již v období antiky a velmi se rozšířilo ve středověku. Palimpsesty jsou zajímavými historickými dokumenty, protože speciální lampy umožňují čtení původního vyškrabaného textu (staršího a tedy zpravidla historicky cennějšího). V přeneseném slova smyslu se výraz palimpsest užívá i v literární teorii intertextuality. Palimpsestem se rozumí text, skrze nějž „prosvítá” jiný text, tedy např. parodie: skrze parodující text lze vidět text parodovaný. Termín palimpsest do literární vědy zavedla členka tzv. Kostnické školy slavistka Renate Lachmannová (* 1936), která jej definuje jako „druhý zápis textu, kterým prosvítá text původní”.\nV medicíně se pojem užívá pro ostrůvkovitou poruchu paměti (jinak též alkoholické okénko) způsobenou alkoholovou intoxikací případně delirantním stavem, který zabrání uložení paměti různě dlouhého časového úseku.\nReskribace se velmi rozmohla ve středověku, kdy byly v klášterech často vyškrabávány rukopisy obsahující pohanské texty, mnohdy i klasická díla antického písemnictví a místo nich vznikaly církevní texty. Protože však původní písmo nezmizelo úplně a zůstalo více méně čitelné (i díky moderním technologiím), dochovaly se tak velmi staré a vzácné texty. \"Codex Ambrosianus\" tak uchoval část díla dramatika Tita Maccia Plauta, \"Codex Veronensis\" obsahuje Liviovy \"Dějiny od založení Města\" (knihy 3—6).\n\n\"Codex Ephraemi rescriptus\" obsahuje pod textem z 12. století původní starozákonní a novozákonní texty z 5. století. Novozákonní text obsahuje všechny části knih kromě Druhého listu Tesalonickým a Druhého listu Janova. Kodex je uchováván ve Francouzské národní knihovně.\n\nTaké Ciceronovo dílo \"De re publica\" bylo považováno dlouhou dobu za ztracené a dochované jen ve fragmentech a v citátech jiných autorů. Teprve v roce 1819 nalezl italský kardinál a filolog Angelo Mai ve Vatikánské apoštolské knihovně palimpsest, který obsahoval první a druhou knihu a rozsáhlé výňatky ze třetí, čtvrté a páté knihy. Ciceronovo dílo bylo přepsáno Augustinovými komentáři k žalmům.\n\nDalším příkladem je Archimédova kniha, ve které nastiňuje hlavní principy integrálního počtu. Tento text objevil v roce 1846 teolog Konstantin von Tischendorf. V roce 1907 jej částečně přeložil dánský filolog Johan Ludvig Heiberg. V důsledku první světové války byl rukopis zapomenut, dokud nebyl v roce 1998 v aukci u Christie's v New Yorku zakoupen neznámým sběratelem za 2 200 000 dolarů a předán Walters Art Museum v Baltimoru. Až v srpnu 2006 se podařilo skupině vědců v čele s německým fyzikem Uwe Bergmannem plně identifikovat původní text díky metodě rentgenové fluorescence.\n\nNěkdy byl z pergamenového palimpsestu seškrabán i druhý text a nahrazen třetím. Tyto tzv. \"codices ter scripti\" se nacházejí např. v Britském muzeu. 12 listů obsahuje nejprve zlomky římského historika Grania Liciniana v unciálním písmu asi ze 7. století, které bylo asi v 9. století nahrazeno spisem římského gramatika a posléze někdy v 11. století jej nahradil úryvek z díla Jana Zlatoústého v syrštině.\n\n\n\n"}
{"id": "267356", "url": "https://cs.wikipedia.org/wiki?curid=267356", "title": "Lineární interpolace", "text": "Lineární interpolace\n\nLineární interpolace je metoda prokládání křivek za použití lineárních mnohočlenů. Této metody se často využívá v matematice (konkrétně v numerické analýze) a v početních aplikacích včetně počítačové grafiky. Jedná se o jednoduchou formu interpolace.\n\nPokud jsou dány dva známé body souřadnicemi formula_1 a formula_2, lineární interpolace je přímka mezi těmito dvěma body. Pro hodnotu \"x\" je interval formula_3. Hodnota \"y\" podél přímky je dána rovnicí \n\nkterá může být odvozena geometricky z obrázku:\nVyřešením této rovnice pro \"y\", která je neznámou v rovnici pro \"x\" dostaneme:\nformula_5\n\nCož je vzorec pro lineární interpolaci v intervalu formula_6 mimo tento interval je vzorec shodný s lineární extrapolací.\n\nLineární interpolace je skupina referenčních bodů formula_7 je definována jako spojení lineárních interpolantů mezi každou dvojicí referenčních bodů. Výsledkem je nesouvisle odvozená souvislá křivka.\n\nLineární interpolace se často používá k zjištění přibližné hodnoty nějaké funkce \"f\" za použití dvou známých hodnot této funkce v jiných bodech. Odchylka této přibližné hodnoty je definována jako:\n\nP označuje lineární mnohočlennou interpolaci definovanou výše\nToto může být dokázáno užitím Rolleho věty, která za podmínky, že \"f\" má souvislé deriváty (odvozeniny), je odchylka ohraničena:\n\nJak můžete vidět, přiblížení mezi dvěma body dané funkce s druhou odvozeninou funkce, která je zaokrouhlená (přibližná). To je také intuitivně správně, čím více se funkce kroutí tím hůře se dělá zaokrouhlení s jednoduchou lineární interpolací.\nSkupina dat lineární interpolace (červené body) se skládá z částí lineárních spojovatelů (modré čáry)\n\nLineární interpolace je často používána pro zaplnění mezer v tabulce. Předpokládejme, že máme tabulku seřazující populaci nějaké země v roce 1970, 1980, 1990 a 2000 a chcete odhadnout populaci v roce 1984. Lineární interpolace je k tomu snadná cesta.\nZákladní operace lineární interpolace mezi dvěma hodnotami je tak běžně používána v počítačové grafice, že se jí někdy říká „lerp “ (zkratka Linear intERPolation) v místní hantýrce. Tento termín se užívá jako podstatné jméno i sloveso pro operaci jako například Bresenhamův algoritmus „lerps“ (lineárně interpoluje) přípustkově mezi 2 koncovými body přímky.\n\nOperace lineární interpolace jsou vestavěny v hardwaru všech moderních počítačových grafických kartách. Jsou často použity jako stavební blok pro více komplexní operace např. bilineární interpolace může být zhotovená ve dvou lineárních interpolacích. Protože je tato operace levná. Je to dobrá možnost k vytvoření přesných vyhledávacích tabulek s rychlým vyhledáváním pro hladké funkce bez příliš položek v tabulce.\n\nLineární polace se používala už od starověku, pro zaplnění mezer v tabulkách, často s astronomickými daty. Věří se, že se používala v posledních třech stoletích př. n. l. a také řeckým matematikem a astronomem Hipparchem (2. století př. n. l.). Popis lineární interpolace může být nalezen v Algamestu 2. stol. n. l.) u Ptolemaia.\n\nV některých situacích není lineární interpolace dostatečná. V tomto případě může být nahrazena polynomiální interpolací, či kubickou interpolací.\nLineární interpolace může rovněž být rozšířena na bilineární interpolaci pro interpolaci funkcí o dvou proměnných. Bilineární interpolace se často používá jako surový filtr pro potlačení roztřepených čar. Podobně trilineární interpolace se používá k interpolaci funkcí o třech proměnných. Další rozšíření lineární interpolace se používají pro jiné typy smyček (očí) jako například trojhranná nebo čtyřboká smyčka.\n"}
{"id": "267359", "url": "https://cs.wikipedia.org/wiki?curid=267359", "title": "Kachnovití", "text": "Kachnovití\n\nKachnovití (Anatidae) jsou největší a nejvýznamnější čeledí řádu vrubozobých. Kromě mnoha rodů kachen zahrnuje také husy, husice, labutě, pižmovky a mnoho dalších.\n\n"}
{"id": "267363", "url": "https://cs.wikipedia.org/wiki?curid=267363", "title": "Jamato (Saga)", "text": "Jamato (Saga)\n\nJamato (: 大和町; \"Jamato-čó\") bylo město v okrese Saga v prefektuře Saga na japonském ostrově Kjúšú.\n\nK 30. červnu 2005 mělo město 22 583 obyvatel. Celková rozloha města byla 55,42 km².\n\nMěsto bylo původně založeno sloučením tří vesnic do větší vesnice Jamato (大和村, \"Jamato-mura\") 16. dubna 1955. Na město (町, \"čó\") bylo povýšeno 1. ledna 1959. Dne 1. října 2005 bylo město Jamato připojeno k městu Saga.\n"}
{"id": "267364", "url": "https://cs.wikipedia.org/wiki?curid=267364", "title": "Ochranný svaz autorský", "text": "Ochranný svaz autorský\n\nOSA – Ochranný svaz autorský pro práva k dílům hudebním, z.s. (dále jen OSA) je spolek, který získal od ministerstva kultury České republiky statut tzv. \"kolektivního správce\" s oprávněním vybírat poplatky za veřejné hudební produkce.\n\nOSA v současné podobě vznikl v roce 1996, práva \"kolektivního správce\" získal v roce 2001 a k 1. lednu 2014 se v souladu se změnou legislativy transformoval z občanského sdružení na spolek. Předcházely jej organizace s podobným nebo stejně znějícím názvem. Od konce 80. let je však provázela pověst organizace, která hudbě více škodí, než prospívá.\n\nSoučasný svaz se považuje za plnohodnotného právního nástupce svého předchůdce, kterým byl stejnojmenný Ochranný svaz autorský pro práva k dílům hudebním, založený v roce 1919 samotnými autory. První ustavující schůze OSA se konala 9. října 1919. Mezi zakládajícími členy OSA byl mimo jiné populární skladatel Karel Hašler, jedním z prvních ředitelů OSA se stal Otakar Dvořák, syn skladatele Antonína Dvořáka. V následujícím roce byl zvolen předsedou výboru významný český hudební skladatel J. B. Foerster. Také ve svých stanovách v článku 2.4 OSA tvrdí, že navazuje na činnost Ochranného svazu autorského pro práva k dílům hudebním založeného v roce 1919, a zmiňuje i z toho vyplývající členství v mezinárodních organizacích. \n\nPodle kritiků je takové vyjádření sporné. Při transformaci z někdejšího statusu „jiné socialistické organizace“ na občanské sdružení zaregistrované 22. ledna 1996 došlo totiž údajně k právním pochybením bránícím skutečnému nástupnictví, tedy právní kontinuitě.\n\nVede rejstřík zastupovaných autorů, kterým má část těchto poplatků zprostředkovávat jako plnění autorských práv – tzv. autorské odměny. Podle platných zákonů vybírá poplatky i za díla, jejichž autory nezastupuje. Těmto autorům, pokud se sami nepřihlásí a neuvedou přesně a podrobně označení všech dotčených produkcí, však autorské odměny nevyplácí. Platný autorský zákon v případě zastupování ze zákona kolektivním správcem přímé vyrovnání s autorem (bez prostřednictví \"kolektivního správce\") nepřipouští. OSA má oprávnění vybírat autorské odměny za nezastupované autory pouze v případech daných autorským zákonem. K 31. prosinci 2010 OSA zastupoval 6 834 nositelů autorských práv (z toho 4 153 autorů, 2 598 dědiců a 83 nakladatelů) a měl 565 členů (302 skladatelů populární hudby, 96 skladatelů vážné hudby, 100 textařů, 20 nakladatelů a 47 dědiců).\n\nNěkteří autoři a provozovatelé považují činnost OSA za neetickou. Domnívají se, že jeho činnost je založena na presumpci viny („potenciální recepce“). Finanční toky v OSA považují za neprůhledné a způsob vybírání poplatků za nemorální. Petici antiOSA podepsalo několik tisíc lidí. Za alarmující je považována praxe, při které hudebníci, kteří nejsou u OSA nijak registrovaní, musí odvádět poplatky, hrají-li svou hudbu na svých koncertech či zpívají lidové písně. Kolektivní správce již ale podle nálezu soudů nemůže \"a priori\" předpokládat využívání prostředků k produkci.\n\nOSA je jedním ze dvou subjektů, kteří jsou pověřeni ministerstvem kultury České republiky k přímému výběru tzv. náhradních odměn. Druhým subjektem je INTERGRAM. Náhradní odměny jsou děleny mezi OSA a INTERGRAM dle zákona v poměru 50:50. OSA dále zasílá část vybraných náhradních odměn dalším kolektivním správcům DILIA a OOA-S. OSA získává z nenahraných nosičů tzv. neadresné příjmy, které jsou přerozdělovány pouze členům, nikoli všem zastupovaným autorům.\n\nKaždý autor se může nechat za jednorázový poplatek 500 Kč zastupovat OSA. Ta za něj bude potom vybírat autorské odměny, budou-li někde užita jeho díla, a bude mu je rozúčtovávat. Zastupovaný autor se může stát členem OSA, pokud jeho autorské odměny dosáhnou 4 poslední za sebou následující roky vždy nejméně 80 000 Kč, nebo v období posledních pěti let souhrnně 1 000 000 Kč.\n\n\n"}
{"id": "267372", "url": "https://cs.wikipedia.org/wiki?curid=267372", "title": "Hatérie novozélandská", "text": "Hatérie novozélandská\n\nHatérie novozélandská (tuatara, \"Sphenodon punctatus\") je jeden ze dvou posledních přežívajících druhů řádu hatérií, prastarého řádu plazů, který byl nejvíce rozšířen ve druhohorách. Náleží tedy mezi živoucí zkameněliny. Její domorodé jméno (pochází ze staré maorštiny), \"tuatara\", znamená nesoucí šípy, a značí řadu špičatých šupin, které má hatérie na hřbetě.\n\nŽije pouze na několika ostrovech okolo Nového Zélandu, kde je přísně chráněna. Počet žijících jedinců se odhaduje na asi padesát tisíc.\n\nDosahuje délky 50 až 80 cm. Samečci mohou vážit až do 1 kg, samičky o 0,5 kg méně.\n\nVzhled hatérií se od druhohor nezměnil. Mají stále zachovanou strunu hřbetní.\n\nHatérie novozélandská se živí především hmyzem, případně také malými ještěrkami.\n\nHatérie novozélandská je noční živočich, i když se občas potřebuje ohřát na slunci. Má velice nízkou obvyklou teplotu těla (12 °C), pohybuje se proto velmi pomalu. Pro svůj život tedy potřebuje chlad. Při pohybu se nadechuje každých sedm sekund, v klidu jen jednou za hodinu. Dospělé velikosti dosáhne až za 20 let. Jsou dlouhověké – nejstaršímu známému jedinci tohoto druhu bylo v roce 2009 111 let (když se poprvé v životě pářil s 80letou samicí).\n\nPáření může začít v období pohlavní dospělosti (asi ve 20 letech). Obě pohlaví se na sebe musí přitisknout kloakami, neboť samec nemá kopulační orgán. Zárodek se utváří 1 rok. Samice klade až 15 vajíček s bílou skořápkou. Po nakladení vajec se již o ně nikdo nestará. Mláďata se líhnou za 13–15 měsíců.\n\n\n"}
{"id": "267377", "url": "https://cs.wikipedia.org/wiki?curid=267377", "title": "Steve Marriott", "text": "Steve Marriott\n\nStephen Peter Marriott (30. ledna 1947 – 20. dubna 1991), všeobecně známý jako Steve Marriott, byl úspěšný a všestranný zpěvák-písničkář a sólový kytarista. Nejvíce se proslavil svým hlasitým zpěvem, který byl v rozporu s jeho malou postavou a pro jeho styl hry na sólovou kytaru ve skupinách Small Faces (1965–1969) a Humble Pie (1969–1975).\n\nVe Velké Británii se Marriott stal populární a často fotografovanou ikonou životního stylu \"Mod\", kterou se stal díky jeho roli sólového kytaristy ve skupině Small Faces v polovině 60. let.\nMarriottova hudba byla v začátcích ovlivněna jeho hrdiny, kterými byli Buddy Holly, Booker T & the MG's, Ray Charles, Otis Redding, Muddy Waters, Bobby Bland a později Rolling Stones. Posmrtně dostal v roce 1996 cenu Ivor Novello Award in 1996 za jeho významný přínos pro britskou hudbu a v časopise \" Mojo music magazine\" byl uveden jako jeden ze 100 největších zpěváků všech dob.\n\n"}
{"id": "267378", "url": "https://cs.wikipedia.org/wiki?curid=267378", "title": "Internet2", "text": "Internet2\n\nInternet2 je projekt vybudování nové vysokorychlostní sítě v USA, který přinese zejména vysokým školám možnost využívat nejmodernější technologie. Nejedná se tedy o vznik zcela nové sítě. Z původních 34 členů amerických univerzit má síť dnes již více jak 150 členů a to jak vnitřní sítě tak i mnoha partnerských institucí. Dnes už infrastruktura sítě pokrývá celé Spojené státy. Obsluhu sítě zajišťují skupiny. Ty mají jasně definované oblasti svých povinností (správu sítě, kvalitu služeb, měření a podobně).\n\n\nDůležitou složku tvoří tak zvané iniciativy Internetu2. Zaměřují se na výzkum a praktické nasazení nových služeb. V současnosti existují následující iniciativy:\n\nTyto iniciativy doslova pracují se službami budoucnosti. Na Internet2 lze pohlížet z pohledu rychlosti jako na síť nové generace.\n\nZákladem Internetu2 je vysokorychlostní páteřní síť. Tato páteřní síť byla nazvána \"Abilene\" a pokrývá ve dvou navzájem se zálohujících větvích celé území USA. Ve významných akademických centrech jsou vybudovány přístupové body nazvané \"gigaPoPs\". Jejich prostřednictvím se připojují jednotliví členové.\n\nTematická příbuznost Internetu2 s projekty evropských páteřních sítí je patrná na první pohled. Z ní se také odvíjí jejich vzájemná spolupráce. Řada pracovních skupin obou projektů má podobné zaměření a jejich členové spolu čile komunikují.\nZ hlediska technologického jsou sítě \"Abilene\" a \"GÉANT\" (evropská síť) navzájem propojeny okruhem s parametry odpovídajícími jejich infrastruktuře. Díky tomu mohou jejich uživatelé plnohodnotně spolupracovat.\n\nJako spousta věcí i Internet resp. Internet2 vyšel z potřeb uživatelů. Internet byl založen na komunikaci počítačů přes síť. Jeden z prvních významnějších příkladů z takové sítě byla ARPANET. Spojováním podobných sítí jako Arpanet vznikl Internet. A postupně se vyvinul v to co je dnes. První kdo využíval internet byly vlády a univerzity. Ty také jako první přerostly omezenou šířku pásma. Z důvodů širšího pásma dala tvorbě nové vysokorychlostní páteřní sítě. Tu začala tvořit \"Státní vědecká nadace\" a \"MCI\", telekomunikační společnost. Byla nazvána \"VBNS\". V roce 1995 měla tak plnit nároky státních amerických institucí a jejich superpočítačů. Tato páteřní síť se časem přerodila v Internet2. Od roku 1995 se samozřejmě navyšuje rychlost celé páteřní sítě.\n\n\n"}
{"id": "267383", "url": "https://cs.wikipedia.org/wiki?curid=267383", "title": "Blackle", "text": "Blackle\n\nBlackle je Google search engine - vyhledávač fungující na bázi Google Custom Search, vytvořený skupinou Blackles Media EU / Rehap Media Australia.\n\nPrincip fungování Blackle je založen na skutečnosti, že zobrazení různých barev na pozadí obrazovky CRT monitoru spotřebovává různé množství energie.\n\nTvůrci Blackle uvádějí, že myšlenka stojící za vznikem vyhledávače na černém pozadí přišla záhy po zveřejnění blogu, který uvádí přibližný výpočet roční úspory energie černého Google na 750 megawatthodin ročně.\n\nVzhledem k mladosti vzniku Blackle.cz a ostatních národních blackles, vyhledávání na stránce Blackle.cz postrádá některé pokročilé funkce google, jako například 'archiv'. Donedávna postrádal i funkci 'podobné stránky'. V současné době je postrádáno i nastavení iGoogle - na jeho vylepšený ekvivalent 'iBlackle' si budeme muset ještě chvíli počkat.\n\nBlackle vyhledává prostřednictvím Google Custom Search, které umožňuje přizpůsobené vyhledávání. Blackle.cz vrací výsledky obdobné jako na google.cz.\n\nTvůrci Blackle jsou kritizováni za neposkytnutí informací, které by pomohli uživatelům dozvědět se, kolik energie mohou ušetřit s jejich konkrétním monitorem, konkrétního typu, výrobce, technických parametrů. Na základě nezávislých testů byla prokázána úspora energie u CRT monitorů, avšak nižší než jakou odhadují autoři Blackle. U LCD displejů se vedou spory o tom, zda u nich vůbec k nějaké úspoře dochází.\n\nPoužívání Blackle se ve světě stává spíše filozofickým vyjádřením ekologických postojů jeho uživatelů. Je tedy propagován mnohem více intelektuály, humanisty a ekology, než čistými techniky. O úspoře energie lze jednoznačně hovořit pouze u CRT monitorů.\n\n"}
{"id": "267385", "url": "https://cs.wikipedia.org/wiki?curid=267385", "title": "David Halberstam", "text": "David Halberstam\n\nDavid Halberstam (10. dubna 1934 New York – 23. dubna 2007 Menlo Park) byl známým a uznávaným americkým žurnalistou a spisovatelem.\nHalberstam měl východoevropsko-židovské kořeny, byl synem učitelky Blanche Levy Halberstamové a válečného chirurga, Charlese A. Halberstama. Vyrůstal v Bronxu, roku 1955 vystudoval na Harvardově univerzitě bakaláře umění. Už zde se věnoval práci žurnalisty. Pokračoval v novinách \"Daily Times Leader\" (Westpoint), \"The Tennessean\" (Nashville) a poté, v polovině šedesátých let, v \"The New York Times\". Pro článek pro Timesy cestoval s Martin Luther Kingem. Působil jako válečný zpravodaj ve Vietnamu, za to také roku 1964 získal Pulitzerovu cenu za zahraniční reportáže.\nHalberstam se poté věnoval literární dráze. Roku 1997 získal čestný titul doktora práv na Colby College.\nTématem většiny jeho knih je politická historie, období války v Koreji a ve Vietnamu, Kennedyho vlády, dále i vlády Bushe, Clintona, spadá sem i zde recenzovaná kniha Černobílé desetiletí (The Fifties).\nTématem jiných knih je sport, olympiáda roku 1964 či kniha o basketbalistu Michael Jordanovi. Věnoval se i tématu 11. září.\nKnihy psal a vydával až do své tragické smrti roku 2007; zemřel při automobilové nehodě ve svých 73 letech. Poslední kniha, The Coldest Winter: America and the Korean War, vyšla posmrtně.\n"}
{"id": "267388", "url": "https://cs.wikipedia.org/wiki?curid=267388", "title": "CSI", "text": "CSI\n\nZkratka CSI může mít některý z následujících významů:\n\n\n"}
{"id": "267389", "url": "https://cs.wikipedia.org/wiki?curid=267389", "title": "Breinigerberg", "text": "Breinigerberg\n\nBreinigerberg je vesnice v nejzápadnější části Německa, ve spolkové zemi Severní Porýní-Vestfálsko, 14 km východně od Cáchy. Mají 971 obyvatel (2006).\n\n"}
{"id": "267390", "url": "https://cs.wikipedia.org/wiki?curid=267390", "title": "Křesťanská mezinárodní solidarita", "text": "Křesťanská mezinárodní solidarita\n\nKřesťanská mezinárodní solidarita (CSI, angl. Christian Solidarity International, něm. \"Christliche Solidarität International\") je mezinárodní křesťanská organizace pro obranu lidských práv. Jejím primárním cílem je podpora pronásledovaných křesťanů a všech „\"kteří zastávají hodnoty svobody a důstojnosti člověka stvořeného k Božímu obrazu\"“. Organizace se soustřeďuje zejména na obranu a prosazování principů náboženské svobody, podporu pronásledovaným křesťanům a humanitární pomoc určenou obětem katastrof.\n\nRodina CSI je v současné době tvořena devíti národními organizacemi, které působí ve Švýcarsku, Spojených státech amerických, Francii, Itálii, Nizozemsku, Maďarsku, Německu, Jižní Koreji a České republice. Sídlo zastřešující organizace je v Binzu ve švýcarském kantonu Curych.\n\n"}
{"id": "267392", "url": "https://cs.wikipedia.org/wiki?curid=267392", "title": "Dodóna", "text": "Dodóna\n\nDodóna (novořecky: , \"Dodóny\") je obec a centrum správního obvodu na severozápadě Řecka. Ve starověku se zde nacházela slavná svatyně boha Dia s věštírnou. Dodóna se nachází v hornatém kraji Epirus (taktéž \"Epeiros\"), 22 km jižně od Ioánniny, v údolí pod horou Tomaros. V roce 2001 žilo v obvodu obce 1790 obyvatel. Správně je obec součástí ioanninské prefektury v kraji Epirus.\nPočátky svatyně v Dodóně sahají až do prehistorických dob. Od 3. tisíciletí př. n. l. zde byla uctívána bohyně Gaia. Atributy této bohyně matky později převzali Zeus a Dioné. Střediskem svatyně byl posvátný Diův dub. Ze šumotu listí tohoto dubu kněží věštili. Na Diovu počest se zde konaly atletické a umělecké soutěže. Epirus (taktéž \"Epeiros\") byl stranou od kulturních center Řecka archaické a klasické doby, a proto měla svatyně i přes své stáří jen lokální význam. Situace se změnila v době helénismu, kdy Dodóna dosáhla vrcholu svého významu. Kolem roku 400 př. n. l. vznikla vedle posvátného stromu i Diova svatyně. Ten se pak ke konci 3. století rozrostl v nevelký, ale architektonicky zajímavý chrámový okrsek. Ve 3. století př. n. l. zde epirský král Pyrrhos nechal vybudovat několik nových chrámů, stadion, správní budovy a místo nechal opevnit s cílem dát svému království významné kulturní centrum. Především však v letech 297-272 př. n. l. vybudoval kolosální divadlo s mocnou opěrnou zdí, s 21 řadami sedadel a nádherným výhledem do kotliny řeky Lúros.  A přestože bylo v roce 219 př. n. l. zcela zničeno, bylo znovu vybudováno. Římský císař Augustus je na začátku našeho letopočtu přeměnil na arénu pro zápasy s divokými zvířaty. Po úpadku Epiru bylo město několikrát vypleněno, ale svatyně fungovala až do 4. století n. l. do nástupu křesťanství.\n\nDodónská věštírna zanikla koncem 4. století našeho letopočtu, v 5.-6. století byla ještě sídlem biskupství, ale poté zdejší sídliště zcela zaniklo. Znovu bylo objeveno až v roce 1875. Nyní zde můžeme znovu obdivovat restaurované divadlo, které každoročně hostí Ioanninský Festival antického dramatu. Na jeho severní straně vede brána k místní akropoli, kde můžeme najít pozůstatky jejich kdysi bytelných zdí. Základy búletéria (radnice) a malého Afroditina chrámu se nacházejí východně od divadla. Nedaleko jsou také skromné pozůstatky Diovy svatyně, kde kdysi stával posvátný dub a věštírna.\n\n\n\n"}
{"id": "267417", "url": "https://cs.wikipedia.org/wiki?curid=267417", "title": "Buchyn gol", "text": "Buchyn gol\n\nBuchyn gol je řeka v provincii Čching-chaj v ČLR. Je přibližně 250 km dlouhá. Povodí má rozlohu 15 000 km².\n\nPramení v horském hřbetu Su-le-nan-šan v pohoří Nan-šan. Na horním toku je říční údolí hluboké a úzké, zatímco na dolním toku je široké, přičemž se řeka rozděluje na ramena.\nŘeka je největším přítokem jezera Kukunor, do něhož ústí ze západu.\n\nDolina řeky je využívaná k pastvě dobytka. Na řece se nachází obydlené místo Tchien-ťün.\n"}
{"id": "267423", "url": "https://cs.wikipedia.org/wiki?curid=267423", "title": "ÚPK", "text": "ÚPK\n\nÚPK je zkratka, která znamená:\n\n"}
{"id": "267428", "url": "https://cs.wikipedia.org/wiki?curid=267428", "title": "Douglas XB-43 Jetmaster", "text": "Douglas XB-43 Jetmaster\n\nDouglas XB-43 Jetmaster byl prototyp proudového bombardéru, který byl vyvinut z typu Douglas XB-42 Mixmaster. Z původního projektu XB-42 byl odstraněn pístový motor a byl nahrazen dvojicí proudových motorů General Electric J35 (17,8 kN). Jednalo se o první americký proudový bombardér. Letouny měly problémy se stabilitou a nakonec zůstalo jen u dvou prototypů a XB-43 nikdy nebyl sériově vyráběn.\n\nAmerické armádní letectvo začalo zvažovat vývoj proudových bombardérů od října 1943. V té době v továrně Douglas právě začínal vývoj nekonvenčně řešeného dvoumotorového bombardéru XB-42. Pístové motory tedy byly vyměněny za proudové, které byly umístěny v trupu, aby křídlo s laminárním profilem zůstalo aerodynamicky čisté. Konstrukce se zdála být výhodně řešena pro testy reaktivního pohonu. V březnu 1944 získal Douglas zakázku na stavbu dvou prototypů XB-43.\n\nK přestavbě na první prototyp XB-43 byl použit trup XB-42, vyrobený pro statické testy. Pístové motory Allison V-1710 byly odstraněny a místo nich se v trupu objevila dvojice motorů General Electric J35, ke kterým byl přiváděn vzduch dvěma vstupy před náběžnou hranou křídla. Letoun měl také přetlakovou kabinu. Odstranění vrtulí umožnilo místo nich nainstalovat dvě trysky motorů a jelikož už nehrozilo, že by se vrtule při startu dotkla země, mohl být spodní kýl odstraněn. Úbytek stability byl vyřešen zvětšením svislé ocasní plochy.\n\nDouglas měl zájem o masovou výrobu B-43 z nichž první série měla čítat 50 kusů. Továrna byla připravována na výrobu až 200 kusů B-43 ve dvou variantách – bombardér s bombometčíkem v přídi letounu a útočný letoun, který neměl bombometčíka, ale v nose letounu by byla baterie 16 kusů 12,7 mm kulometů a pod křídlem by mohl nést až 36 neřízených raket. Nic z těchto plánů se ale nerealizovalo. Přízeň USAAF se přesouvala ke konkurenčnímu typu North American XB-45 Tornado, který sliboval ve všech ohledech lepší výkony. Design XB-43 měl být ještě příliš poplatný starému pístovému pohonu.\n\nPřestože se přestavba draku XB-42 považovala za rychlejší, než nová konstrukce, trvalo celé dva roky, než byl XB-43 připraven k prvnímu letu. Navíc konec války způsobil zpoždění vývoje nových typů a i firma General Electric měla skluz ve výrobě motorů J35. Když už byly nakonec dodány, namontovány do letounu a otestovány na zemi, dopadly jejich zkoušky katastrofálně. Lopatky kompresoru vybuchly a prolétly skrze plášť motoru, poškodily trup letounu a zranily jednoho mechanika. Oprava znamenala dalších sedm měsíců zpoždění. První americký proudový bombardér nakonec vzlétl až 17. května 1946 z Kalifornské základny \"Muroc\". Při prvním letu ho pilotoval \"Bob Brush\", doprovázený leteckým mechanikem \"Russellem Thawem\".\n\nPřestože byl XB-43 vyvíjen v době překotného technologického pokroku, měl svůj vliv pro vývoj nové generace amerických bombardérů. Douglas dokončil druhý prototyp, označený YB-43, v květnu 1947 a v květnu 1948 ho také doručil na základnu Muroc. Motory J35 byly nahrazeny novějšími General Electric J47. Během testů byl v únoru 1951 poškozen první prototyp, který byl postupně kanibalizován pro udržení letuschopnosti druhého prototypu. Druhý prototyp nalétal 300 hodin zkušebních letů, než byl v roce 1953 vyřazen.\n\nBitevní varianta XB-43 měla být označena \"A-43\", které ale nesouvisí s typem Curtiss XP-87 Blackhawk, jehož vývoj začal pod stejným označením.\n\nDruhý prototyp YB-43 se dodnes zachoval v depozitáři \"Smithsonian's Paul Garber Facility\", patřícímu k \"National Air and Space Museum\" ve Suitlandu v Marylandu.\n\nÚdaje dle\n\n\n\n\n"}
{"id": "267430", "url": "https://cs.wikipedia.org/wiki?curid=267430", "title": "Český slavík Mattoni 2007", "text": "Český slavík Mattoni 2007\n\nČeský slavík 2007 byl 42. ročník ankety popularity českých zpěváků a písní.\n\nLucie Bílá\n\n\n"}
{"id": "267431", "url": "https://cs.wikipedia.org/wiki?curid=267431", "title": "Znělá retroflexní ploziva", "text": "Znělá retroflexní ploziva\n\nZnělá retroflexní ploziva je souhláska, která se vyskytuje v některých jazycích. V mezinárodní fonetické abecedě se označuje symbolem , číselné označení IPA je 106, ekvivalentním symbolem v SAMPA je d`.\n\n\nV češtině se tato hláska nevyskytuje.\n\nVe švédštině se takto vyslovuje psané rd. Tato skupina se nikdy nevyskytuje na začátku slova, avšak k výslovnosti této hlásky v hovorovém stylu dochází i při setkání /r/ + /t/ na hranici slov.\n"}
{"id": "267433", "url": "https://cs.wikipedia.org/wiki?curid=267433", "title": "Bokutó", "text": "Bokutó\n\nBokken (: 木剣), také bokutó (木刀) je japonské označení pro dřevěný meč používaný při nácviku bojových technik. Tvar se často liší podle konkrétní školy, vždy však připomíná základní tvar katany (případně wakizaši, tantó). Pro výrobu se nejčastěji používá dubové dřevo (bílý i červený dub).\n\nBokken se používá jako bezpečnější náhrada skutečného meče při nácviku jednotlivých technik i celých kata ve dvojici. Bokkeny určené speciálně pro samostatný nácvik seku (suburi) se nazývají suburito a vyznačují se mohutnější konstrukcí (pomáhají při rozvoji techniky i síly).\n"}
{"id": "267434", "url": "https://cs.wikipedia.org/wiki?curid=267434", "title": "Neznělá retroflexní ploziva", "text": "Neznělá retroflexní ploziva\n\nNeznělá retroflexní ploziva je souhláska, která se vyskytuje v některých jazycích. V mezinárodní fonetické abecedě se označuje symbolem , číselné označení IPA je 105, ekvivalentním symbolem v SAMPA je t`.\n\n\nV češtině se tato hláska nevyskytuje.\n\nVe švédštině se takto vyslovuje psané rt. Tato skupina se nikdy nevyskytuje na začátku slova, avšak k výslovnosti této hlásky v hovorovém stylu dochází i při setkání /r/ + /t/ na hranici slov.\n"}
{"id": "267439", "url": "https://cs.wikipedia.org/wiki?curid=267439", "title": "Retroflexní laterální aproximanta", "text": "Retroflexní laterální aproximanta\n\nRetroflexní laterální aproximanta je souhláska, která se vyskytuje v některých jazycích. V mezinárodní fonetické abecedě se označuje symbolem , číselné označení IPA je 156, ekvivalentním symbolem v SAMPA je l`.\n\n\nV češtině se tato hláska nevyskytuje.\n\nVe švédštině se takto vyslovuje psané rl. Tato skupina se nikdy nevyskytuje na začátku slova, avšak k výslovnosti této hlásky v hovorovém stylu dochází i při setkání /r/ + /l/ na hranici slov.\n"}
{"id": "267444", "url": "https://cs.wikipedia.org/wiki?curid=267444", "title": "Small Faces", "text": "Small Faces\n\nSmall Faces byla britská rock and rollová kapela z Londýna. Byla založena v roce 1965 Stevem Marriottem, Ronniem Lanem, Kenneym Jonesem a Jimmy Winstonem, ačkoliv byl Winston v roce 1966 nahrazen Ianem McLaganem.\n\nSmall Faces byli jednou z nejuznávanějších a nejvlivnějších mod kapel šedesátých let. Mezi jejich největší úspěchy patří hity \"Itchycoo Park\", \"Lazy Sunday\", \"All or Nothing\" nebo \"Tin Soldier\" a konceptuální album \"Ogdens' Nut Gone Flake\". Před svým rozpadem v roce 1969 byli jednou z nejúspěšnějších britských psychedelických kapel. V roce 1969 od nich odešel Steve Marriott, aby si založil vlastní kapelu Humble Pie, a Small Faces se rozpadli. Ke zbývajícím třem členům se přidal Ronnie Wood jako kytarista a Rod Stewart jako hlavní zpěvák (oba z The Jeff Beck Group) a nová sestava se přejmenovala na Faces. V roce 1975 původní členové Small Faces kapelu obnovili, ale v roce 1978 se znovu rozpadli.\n\nSmall Faces je také přiznáván velký vliv na britpopové hnutí 90. let.\n\n\n\n\n"}
{"id": "267450", "url": "https://cs.wikipedia.org/wiki?curid=267450", "title": "Zilog", "text": "Zilog\n\nZilog, často k vidění jako ZiLOG (oficiální název společnosti od roku 1998), je výrobce 8, 16, 24 a 32-bitových procesorů. Je nejznámější díky sérii Z80, která je zaměnitelná s Intel 8080. Zilog jako akciová společnost byla založena v Kalifornii v roce 1974 Federikem Fagginem, který opustil Intel poté, co pracoval na 8080ce. Z80-ka byla vylepšená 8080. Byla rychlejší, schopnější a o mnoho levnější. Vedle 6502 to byl jeden z nejpopulárnějších 8-bitových procesorů pro obecné mikropočítače a jiné aplikace. Byly použity v domácích mikropočítačích Sinclair ZX Spectrum, ZX80 a ZX81 a také v architektuře MSX nebo sériích TRS-80 kromě mnoha dalších. Také mnoho grafických kalkulátorů využívalo Z80 jako hlavní procesor a v některých novějších herních konzolích pak jako sekundární procesor, např. Mega Drive. Operační systém CP/M (a jeho rozsáhlá softwarová knihovna obsahující hity jako Wordstar a dBase) byl známý jako „Z80 Disk Operating System“ a jeho úspěch je z části zapříčiněn popularitou Z80-ky.\n\n\n\n\n"}
{"id": "267451", "url": "https://cs.wikipedia.org/wiki?curid=267451", "title": "Národní srovnávací zkoušky", "text": "Národní srovnávací zkoušky\n\nNárodní srovnávací zkoušky (NSZ) jsou certifikované zkoušky, které připravuje, organizuje, vyhodnocuje a jejich výsledky distribuuje soukromá společnost Scio. \n\nDo roku 2006 sloužily na některých českých vysokoškolských fakultách jako alternativa přijímacích zkoušek, případně byly jejich výsledky uchazečům bonifikovány. Od školního roku 2006/2007 se staly na některých fakultách povinnou součástí přijímacího řízení. K výsledkům zkoušky se přihlíží i na Slovensku. V minulosti se používala i varianta zkoušek pro základní školy.\n\nNSZ sestávají z několika samostatných testových zkoušek. Z nichž se nejvíce uplatňují testy obecných studijních předpokladů (OSP). Scio testy OSP se od roku 2017 skládají ze dvou oddílů – Verbálního a Analytického.\n\nDalší používané testy jsou Základy společenských věd, Matematika, Biologie a testy jazykové. Obsah testů se tvoří v součinnosti s fakultami, které testy používají.\n\nZkoušky probíhají v několika termínech paralelně na několika místech v Česku a také na Slovensku. Zkoušku je možné absolvovat několikrát a započítává se pouze nejlepší výsledek. Výsledek zkoušky každého účastníka se uvádí jako harmonizovaný percentil. Lze jej proto komponovat mezi další kritéria pro přijetí, např. mezi další interní zkoušky fakulty, případně další informace o uchazeči.\n\n\n"}
{"id": "267454", "url": "https://cs.wikipedia.org/wiki?curid=267454", "title": "Novořečtina", "text": "Novořečtina\n\nNovořečtina či moderní řečtina (novořecky , \"neoeliniki glossa\"), označovaná též prostě řečtina, pokud nehrozí záměna se staršími formami jazyka, je označení novověkých variet řečtiny, především moderního řeckého spisovného jazyka. Novořečtina je úředním jazykem Řecka a Kypru, kde jí mluví asi 14 milionů lidí, dále ji používají řecké menšiny v jiných zemích. Řečtina má ze všech evropských jazyků nejstarší dochované literární památky, vývoj jazyka lze podle nich sledovat zhruba 3000 let. Tvoří samostatnou větev indoevropských jazyků, není blízce příbuzná žádnému neřeckému indoevropskému jazyku.\n\nNovořečtina se píše řeckou abecedou a vychází z byzantské řečtiny, jež navazuje na helenistickou koiné, a tím i na starořečtinu. Za předěl oddělující novořečtinu od předchozí vývojové fáze, byzantské řečtiny, se obvykle považuje pád Konstantinopole roku 1453, vývoj jazyka však samozřejmě byl spojitý. \n\nV dobách turecké nadvlády se spontánně vyvinula lidová varianta jazyka, démotiké (novořecky \"dimotiki\"), kterou na přelomu 18. a 19. století doplnila puristická a archaizující kathareusa (novořecky \"katharevusa\"). Obě tyto varianty byly po vzniku moderního řeckého národa prosazovány jako kandidáti spisovného jazyka, čímž vznikla diglosie. Spor mezi zastánci obou možností se nazývá \"jazyková otázka\" (novořecky \"glossiko zítima\"). Ta byla v podstatě rozhodnuta až r. 1976, kdy byla uzákoněna jako spisovný jazyk novořecká koiné, tedy spisovná novořečtina, založená především na démotiké, obsahující však i prvky kathareusy. Vývoj pravopisu v dnešní podobě byl dovršen roku 1982, kdy byl zaveden tzv. monotonický systém (tj. zaznamenávání původně tří různých melodických přízvuků jedním diakritickým znaménkem v souladu s novodobou výslovností) a bylo zrušeno zaznamenávání přídechů.\n\n"}
{"id": "267456", "url": "https://cs.wikipedia.org/wiki?curid=267456", "title": "Soul Blazer", "text": "Soul Blazer\n\nSoul Blazer (v Japonsku známá jako ソウルブレイダー Sōru Bureidā) je akční RPG hra pro Super Nintendo Entertainment System vydaná v roce 1992 (resp. 1994 v Evropě) firmou Enix jako první hra v sérii Soul Blazer, Illusion of Gaia a Terranigma.\n\nStejně jako předešlá hra studia Quintet, ActRaiser, sází i Soul Blazer především na souboje probíhající v reálném čase. Na rozdíl od hry ActRaiser, kde jste svoji postavu viděli z bočního pohledu, zde se na svého hrdinu díváte z vrchu, což je charakteristickým rysem této série. Postupným zabíjením monster hráči osvobozují duše jednotlivých obyvatel vesnic a měst, což jim zpřístupňuje další rady a potřebné předměty.\n\nHráč se ocitá v království \"Freil\", kde vládné král \"Magridd\". Ten se jednoho dne doslechne o vynálezci jménem \"Dr. Leo\", o kterém je známo, že je schopen vymyslet úplně cokoliv. Král tohoto vědce uvězní a donutí ho vymyslet přístroj, pomocí kterého bude schopen kontaktovat zlého ducha \"Deathtoll\". Král s duchem uzavře smlouvu, při které mu Deathtoll slíbí jednu zlatou minci za každou duši z jeho království. Výsledkem této smlouvy jsou naprosto zpustošené vesnice a zcela liduprázdný svět. Vládkyně světa \"Gaia\" to však nehodlá nechat bez povšimnutí a do království sešle jednoho ze svých služebníků ve formě lidského bojovníka. Jeho úkolem je osvobodit všechny zakleté duše a obnovit rovnováhu na světě.\n\n\n"}
{"id": "267457", "url": "https://cs.wikipedia.org/wiki?curid=267457", "title": "Složenina", "text": "Složenina\n\nSloženina (kompozitum) je v lingvistice lexém (slovo), který se skládá z nejméně dvou jiných lexémů (slov). Skládání (kompozice) je jeden ze způsobů tvoření slov – slovotvorby, a to vedle odvozování (derivace), zkracování (abreviace), slučování (univerzibazace) a vytváření sousloví (multiverbizace).\n\nV češtině se nejčastěji tvoří dvouslovné složeniny, a to především podstatná jména (\"slovotvorba\") a přídavná jména (\"slovotvorný\"), méně často slovesa (\"blahořečit\") a příslovce (\"širokoúhle\").\n\nSloženiny v češtině rozdělujeme na:\n\nVymezení a rozsah kompozice vlastní a nevlastní nejsou ve všech pojetích a u všech autorů shodné. V užším významu se za nevlastní kompozici chápe pouhé splynutí slov včetně zachování původního sledu z motivujícího syntaktického spojení, v širším významu také spojování slovotvorných základů bez formálních změn a bez spojovacího vokálu, přičemž se připouští změna pořadí komponentů. Ze synchronního hlediska je totiž přední člen shodný s příslušným tvarem slova z motivujícího syntagmatu (zemětřesení, liduprázdný) pouze alternativou k přednímu členu kompozit vlastních připojenému konektem (hvězdotřesení, vzduchoprázdný) a konekt i koncovka (gramatický morfém prvního členu) plní obdobnou delimitačně-spojující funkci.\n\nNevlastní skládání úplných slov nebo slovních tvarů bez konektu a s jejich pevným pořadím je také někdy označováno jako juxtapozice, tento pojem obecně v různých oborech označuje formy, v nichž chybí operátor, který se v nich typicky vyskytuje. \n\nNepravé (neboli nevlastní) složeniny lze rozdělit na samostatná slova beze změny jejich podoby a zpravidla i beze změny významu: \"žáruvzdorný, chvályhodný\"; zvláštním druhem jsou tzv. příslovečné spřežky, tedy příslovce, vzniklá splynutím předložky se jménem: \"nahoru, dokonce, vtom\".\n\nPravé (neboli vlastní) složeniny nelze rozdělit na jednotlivá slova. První část složeniny nemůže existovat samostatně, někdy ani druhá část: \"vodoléčba, velkovýroba, vodoměr, dějepis\". Jednotlivé výrazy mohou být spojeny spojovacím morfémem (interfixem), : \"vod-o-vod, osm-i-veslice\", nebo jsou napojeny bezprostředně: \"dvoj-dobý\".\n\nJednotlivá slova složeniny mají mezi sebou vztah jako větné členy, buď jsou tedy spojeny souřadně, nebo je jedna část podřazena druhé. Při souřadném spojení převládá vztah slučovací (\"severozápad, sladkokyselý\"), někdy jde o jiný vztah (\"česko-německý slovník, prusko-rakouská válka\"). \n\nPři podřadném spojení jeden člen určuje členství druhého členu, např.:\n\nMilena Krobotová rozlišuje:\n\nSloženiny mohou být různých slovních druhů. Některé mohou vzniknout kombinovaným způsobem, tedy zároveň skládáním i odvozováním (dřevo/rub-ec, vodo/měr-ka).\n\nHybridní složeninou se rozumí složenina prvků různého původu: typicky slov domácích a přejatých, ale též například slov přejatých z různých jazyků (například jeden základ z latiny, druhý z řečtiny). Za skladebné prvky složeniny se v tomto případě považují nejen slovní základy, ale i předpony a přípony. Například slovo subdodávka nebo houslista kombinují cizí předponu nebo příponu s domácím základem, slovo houslista, slova autdoprava nebo vzduchotechnik kombinují základy různého původu. Ovšem míra zdomácnění přejatých cizích slov se pohybuje v celé škále a řada takto užitých slovník základů má již mezinárodní charakter, a tedy posuzování hybridnosti není jednoznačné.\n\nKrobotová rozlišuje modifikační determinativa a mutační determinativa. \n\nV modifikačních determinativech přední člen složeniny určuje, specifikuje, modifikuje druh objektu, jevu, děje nebo stavu označovaného členem druhým, přičemž základní členy mohou existovat i jako samostatná slova. Nejčastějšími spojovacími morfy jsou -o- (jazyk-o-věda), -i- (vlast-i-věda), -e- (moř-e-plavba), popřípadě spojovací morf chybí, resp. je použit nulový morf (stroj-mistr). \n\nPřední člen může být \n\nK modifikačním determinativům se řadí i tzv. složeniny hybridní, a s prvním členem řeckého původu, např. izo-, makro-, mikro-, mono- (jediný, popř. jeden): monočlánek a s členy, jež vznikly krácením původního internacionálního složeného slova na jeho první člen, který ve složenině vyjadřuje základní význam: auto-, elektro-, foto-, gramo-, moto-, radio-, stereo-, termo- aj.\n\nMutační determinativa mohou mít přední člen: \n\nKoordinační složeniny jsou spojení syntakticky nezávislých substantivních základů pomocí spojovacího morfu, např. lesostep, Turkotatar, Baltoslovan, lidoop, orlosup, kočkopes, jasanojavor, štěrkopísek, nosohltan, severovýchod, časoprostor, daktylotrochej, autojeřáb aj. \n\nPodle povahy syntagmat se vydělují dvě kategorie mutačních determinativ: \n\n\n"}
{"id": "267458", "url": "https://cs.wikipedia.org/wiki?curid=267458", "title": "Ramenonožci", "text": "Ramenonožci\n\nRamenonožci (Brachiopoda, z řec. \"brachion\" - rameno a \"pous\" - noha, též v širším smyslu Brachiozoa) jsou kmenem mořských lophotrochozoí . Jsou bilaterálně souměrní, tělo mají uzavřené ve dvoumiskové schránce a svalnatým stvolem přirůstají k podkladu. Recentních je asi 350 druhů, popsáno je však více než 30 tisíc druhů fosilních.\n\nRamenonožci se vzdáleně podobají mlžům, se kterými ale nejsou příbuzní. Stejně jako oni mají tělo kryté dvoumiskovitou schránkou fosforečnanu nebo uhličitanu vápenatého, která je vylučována pláštěm. Břišní miska je větší než miska hřbetní, misky jsou spojené kloubem, který je tvořený párem zubů vybíhajících z břišní misky a zapadajících do jamek misky hřbetní. Na povrchu misek bývají přítomna žebra, lišty, trny, valy či lamely, patrné jsou přírůstkové linie a u některých ramenonožců jsou na miskách velmi jemné kruhovité či kosočtverečné jamky. Ze zadní části břišní misky vybíhá silný stvol, kterým je jedinec připevněn k podkladu. Stvol však u některých ramenonožců může chybět.\n\nVlastní měkké tělo je malé a umístěné v zadní vrcholové části schránky. Větší část prostoru mezi schránkami totiž zaujímá plášťová dutina, ve které je umístěn spirálně stočený párový \"lofofór\", vířivý orgán opatřený brvami či tykadélky, které kmitáním přivádějí proud vody a filtrují z ní potravu, drobný plankton a organické zbytky. Současně je lofofór také dýchacím orgánem.\n\nTrávicí soustava začíná ústy pod lofofórem, skládá se z jícnu a střeva a končí řitním otvorem v plášťové dutině nebo končí slepě. Krevní oběh je jednoduchý, srdce leží nad střední částí trávicí trubice. Nervová soustava je gangliová, jediným smyslovým orgánem jsou hmatové štětinky, které vybíhají z okrajů misek. Vylučovací soustava je tvořena metanefridiemi.\n\nUvnitř misek se dále nacházejí svaly, které zavírají misky (adduktory), svaly, které misky otevírají (diduktory) a konečně svaly, které připevňují stvol (adjustory).\n\nRamenonožci jsou gonochoristé, oplození je vnější a vývoj probíhá přes volně plovoucí larvu nazývanou \"aktinotrocha\".\n\nAktuální klasifikace (2013):\n\nKmen: Brachiopoda - ramenonožci\n\n\n"}
{"id": "267460", "url": "https://cs.wikipedia.org/wiki?curid=267460", "title": "Radek Fukala", "text": "Radek Fukala\n\nRadek Fukala (* 20. března 1963 Karviná) je český historik specializující se na evropské dějiny novověku, z nich pak zejména na dějiny vedlejších zemí Koruny české. \n\nPo studiu na Pedagogické fakultě v Ostravě (1983–1988 obor čeština-dějepis) působil jako učitel na základní škole. V letech 1992–1995 jako odborný asistent na katedře historie Filozofické fakulty Ostravské univerzity a od roku 1995 jako pracovník Ústavu historie a muzeologie Slezské univerzity v Opavě. V roce 1997 dokončil doktorandské studium na Historickém ústavu filozofické fakulty Masarykovy univerzity v Brně a v roce 2003 obhájil habilitační práci na filozofické fakultě Univerzity Karlovy v Praze. V letech 2004–2011 působil na filozofické fakultě Univerzity Hradec Králové a od roku 2011 působí na filozofické fakultě Univerzity Jana Evangelisty Purkyně v Ústí nad Labem. Dne 24. června 2011 jej prezident Václav Klaus jmenoval profesorem.\n\n\n"}
{"id": "267461", "url": "https://cs.wikipedia.org/wiki?curid=267461", "title": "Adolf Zika", "text": "Adolf Zika\n\nAdolf Zika (* 21. července 1972 Prachatice) je český fotograf, režisér, producent a bývalý judista.\n\nNarodil se v roce 1972 v Prachaticích. Vystudoval střední pedagogickou školu. V roce 1988 se stal členem Střediska vrcholového sportu Praha. Získal titul juniorského mistra republiky v judu a byl bronzovým medailistou evropského turnaje juniorů ve Vídni. V roce 1990 odcestoval na Budo University of Katsura do Japonska, kde absolvoval tréninkový pobyt pod vedením nejlepších judistů světa. Po svém návratu s judem bez udání oficiálního důvodu ze dne na den přestal.\n\nFotografovat začal v roce 1994 a rok nato zvítězil v nejobsazenější kategorii prvního ročníku Czech Press Photo – sport série. V roce 1996 pracoval pro německé cestovní kanceláře v Kolíně nad Rýnem. Následně si ho za svého kmenového fotografa vybrala módní značka Pietro Filipi. Na jaře 1997 otevřel v Praze fotografické studio. Začal fotografovat módu a reklamu a přicházely první velké zakázky pro značky jako Hermès, Australian Bodycare, Speedo a další. Fotografoval katalogy módy, vytvářel kalendáře a zakázky v Austrálii, na Barbadosu, na Havaji, v Dominikánské republice a desítkách dalších lokalit. Pracoval pravidelně pro časopis Playboy, kde vytvořil i mnoho titulních stran. V letech 1997 až 1999 vedl a vytvářel fotografickou podobu cestovní kanceláře Fischer a letecké společnosti Fischer Air. V roce 1999 založil filmovou a produkční společnost ZIPO film. Na podzim roku 2000 byl vybrán mezi šest fotografů světa, prezentovaných společností Leica na světové výstavě Photokina v Kolíně nad Rýnem. Poté byl zařazen do celosvětového kalendáře této značky. Je autorem knižního projektu, do kterého zapojil na 120 nejlepších fotografů z České republiky a dalších čtyř zemí. Výsledkem byla výpravná publikace POSLEDNÍ KNIHA STOLETÍ, Jeden den v životě České republiky. O rok později byl Adolf Zika zařazen do knihy \"Osobnosti české reklamní a módní fotografie\".\n\nOd roku 2001 režíruje televizní spoty. V roce 2001 navázal na dlouholetou spolupráci s mobilním operátorem Orange, pro Orange Slovensko vytvořil v Jihoafrické republice firemní rebranding této značky.\n\nV letech 2001 až 2005 se Adolf Zika stal oficiálním fotografem závodního týmu Ferrari Menx, se kterým procestoval celou Evropu. V roce 2002 se zařadil mezi nejlépe prodávané české autory na Paris Photo v pařížském Louvru, kde jej zastupovala Leica Gallery Prague. V témže roce zvítězil v tendru na fotografa komerční televize Nova a následně vytvořil fotografické pojetí a kreativní promo vizuály všech programů. Pracoval pro Ministerstvo zahraničních věcí, kde připravoval oficiální knihu České republiky při vstupu do EU. V roce 2003 podepsal smlouvu s vydavatelstvím Presco Group na každoroční autorský kalendář v knižní distribuční síti.\n\nV červnu 2004 byl zatčen za velice nejasných okolností, následoval tříměsíční pobyt v koluzní vazbě. Po dvouletém procesu byl bez jakéhokoli vysvětlení zproštěn viny. V září 2004 vystavoval opět na světové výstavě Photokina v Kolíně nad Rýnem, tentokrát ale v expozici Olympus E-system Gallery. Jeho fotografie byly součástí výstavy \"Černobílá minulost a současnost\" uspořádané v rámci Interkamery 2006. Zde byla vystavována díla tří klasiků české fotografie - Drtikola, Chocholy a Sudka - spolu s díly tří současníků, zastupujících tři generace: Saudek, Vano, Zika. V létě 2006 za podpory firem Hasselblad a Leica fotografoval pro připravovanou publikaci \"6 DAYS AND 24 HOURS OF LE MANS\" v netradičním pojetí nejslavnější automobilový závod světa. Světu rychlých kol se věnoval i v letech 2006 a 2007, kdy pracoval na projektu A1GP Season 2006/07. Výsledkem byla obsáhlá fotografická publikace, zachycující dramatické okamžiky A1GP sezóny, ale i detailní pohledy do zákulisí každého závodu.\n\nZačátkem října roku 2006, se na českých a slovenských pultech objevila černobílá, částečně retrospektivní publikace s názvem \"Luxurious Luminescence.\"\n\nV roce 2007 jako scenárista a režisér natočil celovečerní dokumentární film o fotografovi Janu Saudkovi, \"Jan Saudek - V pekle svých vášní, ráj v nedohlednu\", v česko-americké koprodukci. Rok nato získal cenu Glass Eye Award za nejlepší dokumentární film na festivalu EuroFest Montreal v Kanadě. Další úspěchy: Selection - Seoul International Film Festival (Jižní Korea), Krakow Film Festival (Polsko), Rhode Island International Film Festival (USA), European Film Festival London (UK), Competition: Moving Image Film Festival Toronto (Kanada).\n\nNásledující rok natočil Adolf Zika celovečerní dokumentární film o automobilovém závodě 24 hodin Le Mans s názvem \"LE MANS PHENOMENON\", který byl vybrán mezi nejlepší sportovní dokumenty v rámci 14 festivalů na 5. kontinentech.\n\nV polovině roku 2008 proběhla v Praze na Staroměstské radnici velká retrospektivní výstava pod názvem \"Adolf Zika - 15 let ve stínu světla\".\n\nV roce 2009 vyšla kniha \"One year of my Life in 3285 Pictures\", unikátní fotografický projekt, popisující jeden rok života Adolfa Ziky v devíti fotografiích denně. Na základě hlavní myšlenky této knihy založil téhož roku webový projekt \"Week of life\", jehož hlavním cílem je vytvořit největší fotoknihovnu lidstva.\n\nO rok později opět jako režisér natočil dokumentární film \"Tichá vášeň\".\n\nV říjnu 2010 vyšla kniha \"Ve stínu světla\". Nejedná se pouze o černobílé akty, ale také o syrové portréty osobností či pohledy do krajiny, kde se zastavil čas. V každém případě umělecké aktové fotografie převažují a tvoří tak hlavní kostru publikace.\n\nV únoru 2012 byla Adolfu Zikovi předána cena METRO Zlatá pecka 2011 za TV spot „Hymna“, který jakožto autor a režisér vytvořil pro společnost Mountfield a.s. Později toho roku režíroval celovečerní dokumentární film, sestříhaný z natočených příspěvků obyvatel České republiky, s názvem \"Země česká, Domov Tvůj!\", který vytvořil v koprodukci s Českou televizí.\n\nOd roku 2013 spolupracuje na kalendáři společnosti Stock a\ndruhým rokem stojí za grafickým konceptem a fotografickým zpracováním.\n\nV roce 2014 natočil svůj první celovečerní\nhraný film BURÁCENÍ s Tomášem Hajíčkem a Vicou Kerekes v hlavních rolích. Film byl vybrán do official selection na Marbella International\nFilm Festival ve Španělsku, Bridge Film Fest v Kosovu a na Motorcycle Film\nFestival v New Yorku, kde také získal cenu za nejlepší celovečerní hraný\nfilm.\n\nV září 2016 natočil celovečerní dokumentární film pro Českou televizi s názvem Zlatý Muž z Ria aneb „Jemná cesta Lukáše Krpálka“ o našem jediném zlatém medailistovi z letních olympijských her v Riu de Janeiru, judistovi Lukáši Krpálkovi.\n\nDlouhodobě pracuje na projektu CHARISMA, ve kterém se\nvěnuje portrétům osobností jako je Miloš Forman, Johnny Depp, Denny Trejo, Mika\nHäkkinen, Boris Becker, Emerson Fittipaldi a mnoho dalších.\n\nČernobílé fotografie Adolfa Ziky jsou zvětšovány klasickou metodou a vždy snímány na negativní film, nikdy je digitálně neupravuje. Z převážné většiny jsou fotografie časově nezařaditelné a nezasažené vlivem moderní doby.\n\n\n\n\n"}
{"id": "267462", "url": "https://cs.wikipedia.org/wiki?curid=267462", "title": "Bitva u jezera Chasan", "text": "Bitva u jezera Chasan\n\nBitva u jezera Chasan ( \"Čókohó džiken\", \"Chasanskie Boj\") byla sovětsko-japonský pohraniční konflikt. Bojové střety proběhly ve dnech 29. července až 11. srpna 1938 v prostoru mezi řekou Tumen, nyní v Čínské lidové republice, a jezerem Chasan, nyní na území dnešního Dálněvýchodního kraje.\n\nOblast, kde se bitva odehrála, považovali za své území jak Sovětský svaz, tak i Mandžusko, na základě rozdílného výkladu průběhu hraniční čáry mezi Ruskem a Čínou, stanovené Pekingskou smlouvou z roku 1860. Ani jedna strana však neměla na území své jednotky. 6. června 1938 zachytila Kvantungská armáda kódovanou sovětskou zprávu s pokyny k obsazení území. 15. června 1938 předal japonský atašé v Moskvě požadavek na stažení sovětských jednotek z oblasti. Požadavek byl odmítnut.\n\nV červenci 1938 japonské velení soustředilo poblíž sovětské hranice u jezera \"Chasan\" tři pěchotní divize, mechanizované brigády, jízdní pluk, tři kulometné prapory a přibližně 70 letounů. 29. července japonská vojska vstoupila do sporného území u výšiny \"Bezejmenná\", ale byla odražena. 31. července Japonci, s využitím početní převahy, obsadili takticky důležitá stanoviště (výšiny \"Zajezerní\" a \"Bezejmenná\"). Ke zničení vojsk, která vpadla na území SSSR, byl určen posílený 39. sbor, skládající se z 32. a 40. střelecké divize a 2. mechanizované brigády. Vojenské operace vedl náčelník štábu dálněvýchodního frontu Grigorij Štern. Celkové velení bylo svěřeno maršálovi SSSR V. K. Bljucherovi.\n\nPokusy zahnat Japonce 2. a 3. srpna pouze silami 40. divize byly neúspěšné. Během dvou dnů se zde soustředilo 15 000 vojáků, 1014 kulometů, 237 děl a 285 tanků. 6. srpna část 32. a 40. divize s podporou tanků přešla do útoku. Podporovalo je 250 letadel. Do 9. srpna byly japonské a mandžuské jednotky vytlačeny ze sporného území. 10. srpna nabídl japonský velvyslanec v Moskvě Mamoru Shigemitsu sovětům příměří, které bylo přijato a vstoupilo v platost 11. srpna. Sověti následně také stáhli své jednotky ze sporného území.\n\nAčkoliv panuje obecná shoda nad samotným průběhem bojových operací a ztrátách, liší se dodnes výrazně interpretace výsledků bitvy, a to nejen v Rusku a Japonsku, ale v řadě dalších zemí. Zatímco Japonsko považovalo za začátek konfliktu překročení jimi uznávaných hranic Mandžuska sovětskými vojáky, sovětský svaz naopak považoval za začátek konfliktu až překročení sebou nárokovaných hranic japonsko-mandžuskými vojáky. Obě strany si nárokují vítězství na základě skutečnosti, že se jim podařilo odrazit narušitele hranic a obnovit stav, který byl před tím. Zatímco ruská interpretace opírá své vítězství o dobyté území, nad kterým získal SSSR do konce bitvy kontrolu, japonská interpretace se opírá o objektivně výrazně vyšší ztráty Sovětského svazu a také skutečnost, že Sověti prostor následně vyklidili. Sporné území je dnes z převážné části součástí Čínské lidové republiky.\n\nV České republice je po druhé světové válce častěji prezentována sovětská interpretace, která zároveň zastává názor, že bitva významně přispěla k vývoji války tím, že spolu s rozsáhlejšími boji u mongolského Chalchyn Golu, odradila Japonsko od útoku na SSSR a nasměrovala jeho expanzi do Pacifické oblasti.\n"}
{"id": "267468", "url": "https://cs.wikipedia.org/wiki?curid=267468", "title": "Sanuki (provincie)", "text": "Sanuki (provincie)\n\nProvincie Sanuki (: 讃岐国; \"Sanuki no kuni\") byla stará japonská provincie rozkládající se na místě dnešní prefektury Kagawa na ostrově Šikoku. Byla známá i pod označením Sanšú (讃州). Sanuki sousedila s provinciemi Awa a Ijo. Přes úžinu Naruto hraničila též s provincií Awadži. Administrativně byla začleněna do Nankaidó. Osídlená byla od 7. století a původně se rozkládala na severovýchodní části Šikoku a na ostrovech Awaku ve Vnitřním moři.\n\nHlavní město provincie se pravděpodobně nacházelo poblíž dnešního města Sakaide, ale jeho přesná lokalita ještě nebyla objevena. Ve středověku se nejdůležitějším centrem provincie stalo Takamacu.\n\nBěhem období Sengoku v provincii Sanuki vládl klan Mijoši. V konfliktu s klanem Čósokabe z provincie Tosa, ale nadvládu nad Sanuki ztratil. Nakonec klan Čósokabe prohrál bitvu s Hidejoši Tojotomim a Sanuki připadla Hidejošiho vazalům.\n\nBěhem období Edo byla provincie Sanuki rozdělena na pět částí: tři léna (han) v Takamacu, Marugame a Tadocu, část v přímé držbě šóguna a část léna Cujama, jehož většina ležela na Honšú. Ostrovy Naošima a Šódošima byly odděleny od provincie Bizen a připojeny k provincii Sanuki.\n"}
{"id": "267470", "url": "https://cs.wikipedia.org/wiki?curid=267470", "title": "Irssi", "text": "Irssi\n\nIrssi je konsolový (nepotřebuje ke svému běhu grafické prostředí) IRC klient pro systémy UNIXového typu s podporou SILC a ICB protokolů. Irssi je možno potkat integrované i v některých vývojářských nástrojích (např. Eclipse IDE). Původní program napsal a v roce 1999 vydal Timo Sirainen.\n\n\nKonfigurace Irssi probíhá buď pomocí konfiguračních souborů, nebo přímo skrz klienta samotného pomocí jednoduchých příkazů.\n\n"}
{"id": "267474", "url": "https://cs.wikipedia.org/wiki?curid=267474", "title": "Palárikovo", "text": "Palárikovo\n\nPalárikovo (do roku 1948 Slovenský Meder, maďarsky Tótmegyer) je obec na jihozápadě Slovenska v okrese Nové Zámky, v Nitranském kraji. Nachází se na Podunajské nížině, cca 88 km od Bratislavy a 13 km od Nových Zámků, má rozlohu 51,294 km² a 4 426 obyvatel (2005). Nese jméno významného slovenského dramatika a publicisty Jana Palárika.\n\nPrvní písemná zmínka o obci pochází z roku 1248.\n\nObec Palárikovo, původním názvem Slovenský Meder leží na jihozápadním Slovensku, v Podunajské nížině, 13 km od okresního sídla Nové Zámky a 8 km od Šurian. Katastr obce o rozloze 5129 ha má rovinatý charakter, s průměrnou nadmořskou výškou 113 n. m.\n\nK obci patří místní části - Čiky, Ľudovítov, Jur, Žofia a Drahy\n\nSlováci - 96,70 %\n\nMaďaři - 2,13 %\n\nČeši - 0,69 %\n\nUkrajinci - 0,04 %\n\nNemci - 0,02 %\n\na jiní\n\n\n\n"}
{"id": "267476", "url": "https://cs.wikipedia.org/wiki?curid=267476", "title": "Immingham", "text": "Immingham\n\nImmingham je město ležící v oblasti Linconshire, na východním pobřeží Anglie. V současnosti je významným přístavním městem, je zde vybudována jedna ze sedmi ropných rafinerií pro pokrytí spotřeby anglického trhu. Jeho novodobá historie se začala psát před 25 lety, kdy zde byl vybudován přístav pro uhlí. V současnosti přes Immingham proudí ocel, dřevo, papír, ropa, potraviny a spousta dalšího zboží, určeného pro britský trh. Nejvýznamnější komunikace je A 180, navazující na M 160. V Imminghamu, stejně jako v mnoha jiných anglických městech naleznete spoustu kvalitního občerstvení, nočního vyžití, ubytování, ale i pracovních příležitostí.\n"}
{"id": "267478", "url": "https://cs.wikipedia.org/wiki?curid=267478", "title": "Luka (Verušičky)", "text": "Luka (Verušičky)\n\nLuka je malá vesnice či osada v okrese Karlovy Vary v kraji Karlovarském, která tvoří jednu ze sedmi částí obce Verušičky. Ves se nachází při jižním okraji Doupovských hor v nadmořské výšce 600 až 620 m, zhruba 7 km východně od Bochova a 7 km severně od Žlutic. V roce 2011 zde trvale žilo 63 obyvatel. Vesnicí protéká potok Velká Trasovka.\n\nPrvní písemná zmínka o vsi se vztahuje k roku 1239, kdy je jako svědek zmiňován jistý Václav z Luk.\n\nŽidé jsou v obci Luka písemně doloženi již od 16. století, přítomnost židovského obyvatelstva však byla údajně ještě starší.\n\nV osmnáctém a devatenáctém zde fungovala ješiva (škola vyššího vzdělání určená zejména pro studium Talmudu a židovského náboženského práva, kde se žáci připravovali i na dráhu rabína). Zdejší ghetto stávalo ve východní části obce. Většina jeho domů byla zbořena v padesátých až osmdesátých letech dvacátého století. Tomuto osudu neunikly ani zbytky synagogy z doby po roce 1842, kterou nejprve vypálil nacisté v roce 1938. Zdejší židovská komunita přestala existovat v roce 1939.\n\n\n\n"}
{"id": "267479", "url": "https://cs.wikipedia.org/wiki?curid=267479", "title": "Inverze (horská dráha)", "text": "Inverze (horská dráha)\n\nInverze je prvek horské dráhy, kdy se lidé ve vozíku ocitnou hlavou dolů a následně se vrátí do původní polohy. \n\nHistorie tohoto elementu sahá do roku 1848, kdy jej začala využívat centrifuga v Paříži. Jednalo se o 13 metrů dlouhou dráhu s centrální smyčkou ve formě kruhu o průměru 3,9 metru (tzv. looping). Smyčky byly postupně z dřevěných horských drah odstraněny z bezpečnostních důvodů. \n\nV roce 1975 přišli návrháři firmy Arrow Dynamics s novou verzí u ocelových drah, když vytvořili trať s vývrtkou, kombinující smyčku a vrut. Vozík s pasažéry tak opisoval helikální trajektorii šroubovice. \n\nSvětový rekord se čtrnácti inverzemi drží horská dráha The Smiler v anglickém zábavním parku Alton Towers. Po odkladech došlo k jejímu otevření 31. května 2013. Během dvouletého provozu zaznamenala několik havárií. Po nejtěžší kolizi byla 2. června 2015 uzavřena. Souprava s návštěvníky narazila do prázdného testovacího vláčku a způsobila zranění jedenácti osobám, z toho pěti z nich vážná.\n\n"}
{"id": "267480", "url": "https://cs.wikipedia.org/wiki?curid=267480", "title": "Kerija", "text": "Kerija\n\nKerija může znamenat:\n\n"}
{"id": "267481", "url": "https://cs.wikipedia.org/wiki?curid=267481", "title": "Kerija (řeka)", "text": "Kerija (řeka)\n\nKerija je řeka v autonomní oblasti Sin-ťiang na západě ČLR. Úsek se stálým tokem je 530 km dlouhý. Povodí má rozlohu 18 300 km².\n\nPramení v pohoří Kchun-lun a protéká přes něj na horním toku. Na dolním toku se ztrácí v písku pouště Taklamakan.\nVyšších vodních stavů dosahuje v létě. Průměrný průtok vody v místech, kde vtéká do Kašgarské roviny činí 18 m³/s.\n\nPřevážná část vody se využívá na zavlažování.\n"}
{"id": "267482", "url": "https://cs.wikipedia.org/wiki?curid=267482", "title": "Naruto (průliv)", "text": "Naruto (průliv)\n\nPrůliv Naruto (: , \"Naruto Kaikjó\") je průliv mezi japonskými ostrovy Awadži a Šikoku. Spojuje \"Harima nada\", východní část Vnitřního moře, s kanálem Kii.\n\nZnámou pozoruhodností průlivu je vodní vír Naruto.\n\nPřes průliv se klene most Ónaruto, jižní část mostu Akaši-Kaikjó.\n"}
{"id": "267485", "url": "https://cs.wikipedia.org/wiki?curid=267485", "title": "Lišaj topolový", "text": "Lišaj topolový\n\nLišaj topolový (\"Laothoe populi\"), dříve nazývaný také zubokřídlec topolový je noční motýl z čeledi lišajovitých. Mezi středoevropskými lišaji je neobvyklý svým vzhledem, připomínajícím v klidu suchý list.\n\nVyskytuje se na celém území ČR. V Československu 80. let byl považován za nejběžnějšího z lišajů.\nOsídluje především vlhčí biotopy (lužní lesy, porosty v blízkosti řek), ale lze se s ním setkat i v topolových alejích podél silnic, v zahradách a parcích.\n\nRozpětí křídel se pohybuje mezi 65 a 90 mm. Oba páry křídel jsou podobně zbarvené; základní barvou je šedá nebo šedohnědá s vlnkovitě oddělenými poli světlejších a tmavších odstínů, zbarvení je ale velmi variabilní. Uprostřed předních křídel se nachází malá bílá skvrnka, při kořeni zadních křídel je výrazné okrové pole, které však běžně není vidět. Jak je patrné z obrázku preparovaného jedince, morfologicky se lišaj topolový příliš neliší od ostatních lišajů; specifický vzhled sedícího motýla je docílen podsunutím spodních křídel dopředu pod přední, čímž lišaj ztrácí přirozený vzhled a maskuje se tak před nechtěnou pozorností.\n\nVajíčka jsou zelená, oválná, přibližně 2 mm velká.\n\nHousenka je žlutozelená, žlutě tečkovaná. Na jednotlivých článcích těla se nacházejí šikmé nažloutlé příčky, někdy doplněné o dvě řady červených teček. Na 11. článku těla je umístěn růžek žluté barvy, u starších housenek s modrofialovým nádechem.\n\nVe střední Evropě se lze setkat s jednou až dvěma generacemi lišaje topolového. První generace se líhne z přezimovavších kukel a její dospělci létají od května do července. Druhá generace se líhne z části kukel housenek první generace a její dospělci létají v srpnu. Jedná se o druh s večerní až noční aktivitou, často přilétající k umělým zdrojům světla. Přes den sedí motýli na kmenech a větvích stromů a využívají svého nenápadného vzhledu k ochraně před predátory. Dospělci lišaje topolového mají zakrnělý sosák, během svého života nepřijímají potravu a nenavštěvují tedy ani květy rostlin. Samička po spáření klade až 200 vajíček, většinou jednotlivě, případně v malých skupinkách.\n\nHousenky se líhnou přibližně za 7–10 dní od nakladení, v přírodě žijí přibližně od května do září. Živnými rostlinami jsou topol černý, topol bílý, různé druhy vrb, dále pak jasany a břízy. Před kuklením slézají housenky z živného stromu a kuklí se v zemi při jeho patě.\n\nKukla je uložena v zemní dutině, kterou si housenka před kuklením připravila. Ta část kukel, která se nevylíhla ještě v létě, přezimuje a líhne se pak jako první generace dalšího roku.\n\n"}
{"id": "267495", "url": "https://cs.wikipedia.org/wiki?curid=267495", "title": "Lišaj vrbkový", "text": "Lišaj vrbkový\n\nLišaj vrbkový (\"Deilephila elpenor\") je nápadně zbarvený noční motýl z čeledi lišajovitých, blízký příbuzný lišaje kyprejového. Na území ČR byl ještě v 90. letech 20. století hojný, od počátku 21. století jeho stavy klesají.\n\nObývá eurosibiřskou oblast, je rozšířen po celé Evropě a v některých částech Asie.\nVyskytuje se v široké paletě biotopů od luk, pasek a okrajů vodotečí až po kulturní stepi, zahrady a parky. Široký je také vertikální areál rozšíření – od nížin až po úpatí hor (například ve slovenských Tatrách).\n\nJedná se o středně velkého lišaje s dokonale aerodynamicky tvarovaným tělem. Přední křídlo dosahuje délky 25–32 mm. Základní barva obou párů křídel je svrchu i zespodu růžová, dominantní barvou je ale olivově žlutozelená, která v příčných pásech překrývá líc i rub křídel i trupu. Zhruba uprostřed lícní strany předních křídel je drobná bílá párová skvrnka. Při kořeni zadních křídel se rozkládá černá plocha, někdy zasahující i polovinu plochy křídla. Na hřbetní straně olivově zelené hrudi jsou 4 podélné růžové čáry, zadeček je seshora olivově zelený s tmavě růžovým podélným pruhem uprostřed, který se na špičce zadečku rozšiřuje. Nohy a tykadla motýlů jsou bělavé, oči jsou zelené. Samci dorůstají menších rozměrů než samičky a jejich tykadla jsou jemně hřebenitá.\nV ČR žije také podobný druh, lišaj kyprejový. Od toho se lišaj vrbkový liší celistvější, méně vykrojenou plochou předních křídel a cca o polovinu větší velikostí.\n\nVajíčka jsou hladká, zelená, mírně oválná.\n\nHousenky lišaje vrbkového jsou v mládí zelené, v 5. instaru mění barvu na šedohnědou s jemným černým žilkováním. Na 4. a 5. článku jsou hnědé, bíle obroubené skvrny v podobě očí. Na konci těla je krátký, černohnědý růžek. Před kuklením mohou housenky měřit 8–9 cm.\n\nKukla je okrově hnědá, matně lesklá. Okolo abdominálních článků má drobné trnité výrůstky.\n\nV České republice tvoří dvě generace. První generace létá v květnu a červnu, vzácnější druhá pak v srpnu. Dospělci se přes den ukrývají v podrostu, aktivní jsou od večera až zhruba do půlnoci, vyhledávají květy vrbek, vrbovek, zimolezů a hadinců, ze kterých v letu sají nektar. V zahradách je lze zastihnout na květech plamenek.\n\nHousenky se líhnou z jednotlivě kladených vajíček a lze je zastihnout od července do září. Jejich živnými rostlinami jsou především vrbka úzkolistá, netýkavka nedůtklivá, různé druhy svízelů, ale také vinná réva. Konzumují také netýkavku žláznatou, která je v ČR invazivní. Přes den zůstávají housenky skryté u paty rostlin. Kuklí se při zemi v řídkém zámotku mezi suchými zbytky vegetace.\n\nPřezimujícím stádiem je nevylíhnuvší se kukla první generace.\n\n"}
{"id": "267497", "url": "https://cs.wikipedia.org/wiki?curid=267497", "title": "Ismá‘íl II.", "text": "Ismá‘íl II.\n\nIsmá‘íl II., celým jménem Zillulláh Abú-l-Muzaffar Sultán Ismá‘íl Šáh (květen 1537 Kumm – 24. listopadu 1577 Kazvín), byl perský šáh z dynastie Safíovců vládnoucí v letech 1576–1577. Byl třetím synem šáha Tahmáspa I. a jeho ženy Kadamalí Sultán Begúm, jeho (starším) bratrem byl pozdější šáh Muhammad Chodábende.\n\nIsmá‘íl II., korunovaný 22. srpna 1576, se stal panovníkem po zavraždění svého mladšího bratra Hajdara Mírzy (1555–1576), jenž za zmatků po smrti Tahmáspa I. sám usiloval o vládu. Ismá‘ílovu volbu favorizoval především kızılbašský kmen Afšárů, jehož předáci měli později hrát významnou roli v perských dějinách. V pramenech je šáh většinou popisován jako krutý a nemilosrdný vládce; prý usiloval o život všech svých bratrů a jen předčasná smrt na předávkování opiem mu v uskutečnění záměru zabránila.\n\n\n"}
{"id": "267501", "url": "https://cs.wikipedia.org/wiki?curid=267501", "title": "Klan Čósokabe", "text": "Klan Čósokabe\n\nKlan Čósokabe (: 長宗我部氏, \"Čósokabe-udži\") byl japonský samurajský klan zaujímající významné postavení během období Sengoku. Klan sídlil v provincii Tosa. Klan je také známý pod jménem Čósokame (長曾我部). Motočika Čósokabe, 21. hlava klanu, dokázal v 16. století sjednotit pod svou vládou ostrov Šikoku. Jeho syn Moričika byl po Obléhání Ósaky 11. května 1615 spolu se svými syny sťat a poté se klan propadl do nevýznamnosti.\n\nMezi vazaly klanu patřili Tadasumi Tani, Čikanao Hisatake, Takajori Jošida, Šigetoši Jošida, Masašige Jošida.\n\nSókabe Širó, misionář v 19. století, byl potomkem klanu Čósokabe.\n"}
{"id": "267505", "url": "https://cs.wikipedia.org/wiki?curid=267505", "title": "Ládví", "text": "Ládví\n\nLádví je 359 m n. m. (někde se uvádí 355 m n. m.) vysoký vrch na severním okraji Prahy, severovýchodně od jádra Kobylis, v jihozápadní části katastrálního území Ďáblice.\n\nVe vzdálenosti přibližně 1,2 km jižně od vrcholu Ládví je v sídlišti Ďáblice stanice metra Ládví.\n\nVětšinu Ládví pokrývá lesopark Ďáblický háj, který je oblíbeným místem odpočinku obyvatel okolních čtvrtí. Na východním okraji končí Ládví skalnatým výběžkem, který je místem dalekého rozhledu, především severním směrem, kde je vidět Říp a České středohoří. Tento rozhled při své návštěvě Ládví roku 1835 obdivoval i Karel Hynek Mácha. Několik metrů pod vrcholem skály stojí Ďáblická hvězdárna.\n\nV centrální partii lesoparku se nachází několik bývalých lomů, zajímavých z geologického hlediska - jeden z nich je chráněn jako přírodní památka Ládví, protože zahrnuje přílivovou kapsu s ohlazeným kamenem dokládající, že ve druhohorách byl vrch Ládví ostrovem v moři.\n\nPoblíž je také podzemní vodárenská nádrž, historická měřická věž a montovaná železná věž, sloužící telekomunikačním účelům.\n\nLádvím vedou dvě turisticky značené cesty, množství neznačených pěšin a několik cest vhodných pro jízdu na kole a též na běžkách. Roztroušené balvany a stěna jednoho lomu poskytují možnosti pro bouldering (i když zcela minimálního významu).\n"}
{"id": "267511", "url": "https://cs.wikipedia.org/wiki?curid=267511", "title": "Tosa (provincie)", "text": "Tosa (provincie)\n\nProvincie Tosa (: 土佐国; \"Tosa no kuni\") byla stará japonská provincie rozkládající se na místě dnešní prefektury Kóči na ostrově Šikoku. Tosa sousedila s provinciemi Awa a Ijo.\n\nHlavní město provincie se nacházelo poblíž dnešního města Nankoku. Provincii Tosa vládl během období Sengoku klan Čósokabe. Motočika Čósokabe sjednotil Šikoku pod svojí nadvládou. Ale Hidejoši Tojotomi znovu zredukoval jeho území pouze na provincii Tosa a po bitvě u Sekigahary byl klan vyvlastněn úplně. Provincie byla přidělena Kazutojovi Jamaučimu. Tosa byla relativně chudá provincie a dokonce i pod vládou klanu Čósokabe postrádala silné hradní město. Po Sekigahaře bylo založeno hradní město Kóči, které zůstalo hlavním městem až do současnosti. Během období Edo byla provincie řízena z léna Tosa.\n\nDůležitá postava období Bakumacu, Rjóma Sakamoto, pocházel z provincie Tosa.\n"}
{"id": "267513", "url": "https://cs.wikipedia.org/wiki?curid=267513", "title": "Renault 19", "text": "Renault 19\n\nRenault 19, někdy zkráceně označován jako R19, je model automobilu francouzské značky Renault. Jeho výroba začala v roce 1988, kdy byl prvně uveden na trh. Stalo se tak jako reakce na prodejní čísla předešlých modelů. Během let 1988 - 1996, kdy se vyráběl, se objevil v různých modifikacích. Nahrazen byl modelem Mégane.\n\nModely této řady se lišily typem karoserie a nabídkou motorů. V nabídce převažovaly vozy s pětidveřovou karoserií a třídveřovou karoserii typu fastback. V roce 1989 se na trh dostala další variace - \"sedan\", nazývaný Renault 19 \"Chamade\" (nebo \"Europa\", což jsou sedany montované v Turecku). V nabídce se ale přes všechna očekávání neobjevila karosářská varianta kombi (tento malý prohřešek vyřešil až nastupující model Mégane), zato se překvapivě v roce 1991 začalo vyrábět čtyřmístné cabrio. Vozy montované \"v letech 1988 - 1992\" měly nepsané přízvisko \"Phase I (fáze I),\" vozy z let \"1992 -1995 (cabrio až do 1997)\" byly logicky značeny jako \"Phase II (fáze II)\"\n\nDnes je potřeba se u označení motorů u Renaultu 19 trochu vyznat. Nestačí totiž znát pouze objem, protože některé motory ani k objemu vůbec nesedí a některých je o stejném objemu hodně (objem 1390 cm), proto je potřeba znát i interní kódy, podle který se dá určit samotný hnací agregát. V tom se většinou dnešní prodejci ojetin moc nevyznají a tak se ani ceny jednotlivých motorizací v bazarech neliší.\n\nProdukce motorů se specializovala na agregáty s následujícím objemem (včetně interních kódů):\n\nVšechny vozy řady 19 se vyznačovaly moderními liniemi a dá se říct, že inovace na karoserii byly nadčasové. Z hlediska nadčasového designu mohl Renaultu 19 konkurovat jen Fiat Tipo/Tempra. Vozy Renault 19 se vyznačovaly zejména prostorností, dobrou úrovní kvality zpracování, výkonnými motory, poměrně dobrou pasivní bezpečností. Svou spolehlivostí se model řadil spíše na spodní stupnice tabulek.\n"}
{"id": "267515", "url": "https://cs.wikipedia.org/wiki?curid=267515", "title": "Šindžuku (železniční stanice)", "text": "Šindžuku (železniční stanice)\n\nŠindžuku (: 新宿駅, \"Šindžuku-eki\") je železniční stanice v tokijské městské části Šindžuku. Je hlavním přestupním uzlem mezi tokijskou městskou železniční dopravou, metrem a příměstskými a dálkovými linkami západním směrem. Denně nádraží používá zhruba 3,60 milionů lidí, což z něj činí nejvytíženější nádraží na světě. V blízkosti se také nachází autobusové nádraží pro dálkové linky.\n\n\nStanice byla otevřena roku 1884 jako mezilehlá zastávka na tehdejší spojnici Akabane - Šinagawa. Tehdy bylo Šindžuku tiché západní předměstí, a tak i nádraží bylo zpočátku malé. Intenzita provozu postupně narůstala se spuštěním linie Čúó (1889), linie Keió (1915), linie Odakjú (1923) a metra (1959).\n\nV letech 1968 a 1969 se nádraží stalo centrem studentských protestů, které byly největšími občanskými nepokoji v historii poválečného Japonska.\n\nNěkolikrát se v historii také objevily plány na začlenění nádraží do sítě rychlodráhy šinkansen, konkrétně se mělo stát výchozím bodem Džóecu-Šinkansenu do Niigaty. Tento plán se nakonec neuskutečnil a vlaky do Niigaty odjíždějí z tokijského hlavního nádraží. Nicméně v prostoru pod stanicí stále zůstává v platnosti stavební uzávěra a s nástupišti pro Šinkansen se do budoucna počítá. V budoucnu by tudy mohla vést magnetická rychlodráha Čúó-Šinkansen.\n\n5. května 1995 zde došlo k pokusu o teroristický útok. Pokoušela se o něj sekta Óm-Šinrikjó, která už měsíc před tím zaútočila sarinem na tokijské metro. Tentokrát se útok nezdařil, personálu stanice se podařilo včas zneškodnit hořící nádobu s kyanidovým plynem.\n"}
{"id": "267516", "url": "https://cs.wikipedia.org/wiki?curid=267516", "title": "Veverka krátkouchá", "text": "Veverka krátkouchá\n\nVeverka krátkouchá (\"Sciurus anomalus\") je druh hlodavce z čeledi veverkovití (Sciuridae) a rodu \"Sciurus\". Její délka je asi 48 cm, hmotnost 200 gramů. Bývá aktivní ve dne. Živí se oříšky a semínky\n\nVyskytuje se v pásu od Íránu přes Irák, Sýrii, Turecko, Kavkaz až do Řecka.\n\n\n"}
{"id": "267518", "url": "https://cs.wikipedia.org/wiki?curid=267518", "title": "Takeláž", "text": "Takeláž\n\nTakeláž je soustava vybavení plachetnice, která slouží k přenosu síly větru na trup plavidla a její přeměnu v pohyb vpřed. Zpravidla se skládá ze stěžňů, ráhen, plachet, lanoví a příslušenství pro manipulaci s oplachtěním.\n\nStěžně jsou základním prvkem takeláže. Skládají se z několika částí. Spodní část zasazená v trupu se nazývá peň. Další části (obvykle 1 až 2) připevněné k peni se nazývají čnělky. Mezi stěžně patří i čelen, který je šikmo zasazen do přídě lodi. I čelen může mít čnělky. Stěžeň je na lodi stabilizován soustavou lan – stěhů, úpon a pardun.\n\nRáhna jsou upevněna na stěžních a nesou plachty.\n\nMezi typy plachet patří např. ráhnová plachta, vratiplachta, či latinská plachta.\n\nVíce informací najdete pod heslem Plachta a v .\n\nLodní lanoví se dělí na pevné a pohyblivé. Do pevného spadají lana držící stěžeň. Do pohyblivého lanoví patří lana určená k ovládání ráhen a plachet.\n\nLana, která drží stěžeň, se nazývají stěhy, úpony a zadní stěhy (parduny). Stěhy drží stěžeň směrem k přídi a zároveň nesou plachty – stěhovky. Úpony drží stěžeň směrem k bokům lodi a částečně k zádi a zároveň slouží jako provazové žebříky. Parduny drží čnělky stěžně směrem k zádi. Boční stěhy u starších plachetnic přidržují košovou čnělku k boku lodi.\n\nK ovládání ráhen slouží:\nK ovládání ráhnových plachet slouží:\nK ovládání podélných plachet, tj. kosatek a stěhovek slouží:\nDalší podélné plachty jsou vratiplachty, které jsou dvojího typu: s pevným vratiráhnem, kde je horní lem plachty buďto připevněn nebo vytahován na pohyblivých jezdcích, nebo s pohyblivým vratiráhnem, kde je vzhůru na stěžeň vytaženo vratiráhno s připevněnou plachtou. Pevné vratiráhno mají větší plachetnice, obvykle ráhnové, pohyblivé menší typy plachetnic.\n\n"}
{"id": "267524", "url": "https://cs.wikipedia.org/wiki?curid=267524", "title": "Donatello", "text": "Donatello\n\nDonatello (vlastním jménem Donato di Niccolò di Betto Bardi; asi 1386 – 13. prosince 1466) byl florentský sochař a umělec rané renesance. Je považován za jednoho ze zakladatelů individualizovaného sochařského portrétu.\n\nDonatello byl synem obchodníka jménem Niccolò di Betto Bardi. Vyučil se zlatníkem a pracoval v dílně Lorenza Ghibertiho. Poté odešel do Říma (1432-1433). Po návratu obdržel mnoho významných zakázek. Jeho patronem byl Cosimo de Medici a tato ochrana zajišťovala Donatellovi společenskou toleranci jeho homosexuální orientace.\nJe pohřben ve florentském kostele San Lorenzo.\n\n\n\n\n"}
{"id": "267529", "url": "https://cs.wikipedia.org/wiki?curid=267529", "title": "Běloruská sovětská socialistická republika", "text": "Běloruská sovětská socialistická republika\n\nBěloruská sovětská socialistická republika (bělorusky \"Беларуская Савецкая Сацыялістычная Рэспубліка\", české zkratky Běloruská SSR a BSSR) byla svazová republika Sovětského svazu, existující v letech 1919 - 1991. Zanikla rozpadem SSSR a následným obnovením běloruské samostatnosti.\n\nV důsledku chaosu 1. světové války a Velké říjnové revoluce došlo 25. března 1918 k vyhlášení běloruské nezávislosti na Rusku. Běloruská lidová republika však trvala jen necelý rok: postupem času se však i v Bělorusku prosadila bolševická revoluce, a tak 1. ledna 1919 byla ve Smolensku vyhlášena Běloruská svazová socialistická republika a 5. ledna obsadila Rudá armáda Minsk.\n\nV důsledku Rusko-polské války přišlo Bělorusko o západní část svého území, které připadlo Polsku. V letech 1924 - 1926 získala Běloruská SSR od Ruské SFSR Vitebskou, Homelskou a část Smolenské gubernie, kde byla převaha běloruského obyvatelstva. Po vpádu Sovětského svazu do východních částí Polska v roce 1939 získala Běloruská SSR svá západní území zpět. Dne 27. června 1990 vyhlásilo Bělorusko svou svrchovanost a v procesu rozpadu SSSR nakonec dne 25. srpna 1991 i plnou samostatnost.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "267531", "url": "https://cs.wikipedia.org/wiki?curid=267531", "title": "Mod (subkultura)", "text": "Mod (subkultura)\n\nMod (původně modernist) je subkultura vzniklá v Londýně koncem 50. let s vrcholem na začátku 60. let. Někdy se tomuto životnímu stylu říká modismus. Tento termín zavedl Pete Meaden, když pronesl svou slavnou větu „Modismus je definice označující vedení čistého způsobu života za obtížných okolností“. Jednotlivými elementy charakterizující životní stylu mod jsou hudba, módní oblečení (často šité na míru v krejčovství), úhledně učesané krátké vlasy, tanec a skútry Lambretta nebo Vespa. Od poloviny 60. let dále byl masmédii termín \"mod\" často používán jako označení pro vše co bylo (nebo bylo rádoby) populární, módní nebo moderní.\n\nPojem mod je odvozen od slova \"modernist\" (modernista), což byl termín používaný v 50. letech k popisu fanoušků moderního jazzu a též hudebníků samotných. Toto označení kontrastuje s termínem \"trad\", který označuje tradicionální jazz, jeho hudebníky a fanoušky. Román \"Absolute Beginners\" od Colina MacInnese z roku 1959, popisuje mladé jazzové fanoušky, oblékající se podle poslední italské módy. \"Absolute Beginners\" je možná prvním psaným příkladem použití termínu modernista, který byl použit k popisu mladého britského fanouška moderního jazzu. Slovo \"modernist\" (modernista) v tomto smyslu odkazuje na moderní jazz a nesmí být zaměňován s se širším významem slova \"modernism\" (modernismus) souvisejícím s pojmy literatura, umění, design a architektura.\n\nBritpop, hudební žánr 90. let vykazuje vliv subkultury mod na skupiny jako jsou Oasis, Blur a Ocean Colour Scene. Subkultura mod se rozšířila po celém světě, ale teď přežívá jako undergroundová kultura.\n\n\n"}
{"id": "267532", "url": "https://cs.wikipedia.org/wiki?curid=267532", "title": "Eugène Boudin", "text": "Eugène Boudin\n\nEugène-Louis Boudin [buden] (12. července 1824, Honfleur – 8. srpna 1898, Deauville) byl francouzský malíř, představitel impresionizmu a jeden z prvních krajinářů malujících přímo v přírodě.\n\nPracovat začal již ve svých deseti letech, kdy se stal jako syn lodivoda plavčíkem na vratkém parníku s plachtou uprostřed, proplouvajícím mezi Le Havre a Honfleuremem v ústí Seiny. V roce 1835 se rodina přestěhovala do Le Havre, kde si Boudinův otec otevřel obchod s psacími potřebami a obrazovými rámy a kde také mladý Boudin začal pracovat jako pomocník. O něco později si otevřel i svůj vlastní krámek. Eugène Boudin se seznámil s několika zdejšími malíři a začal jejich obrazy vystavovat ve svém obchodě. Malíři Constant Troyon, Jean-Francois Millet, Thomas Couture a Eugène Isabey nabádali Boudina, aby se začal sám věnovat malování. Na jejich popud, ve svých dvaadvaceti letech, zavřel svůj obchod a začal se věnovat hlavně malířství. V roce 1850 získal od města stipendium a mohl začít studovat v Paříži. Podnikal studijní cesty po Vlámsku, Benátkách a při zpáteční cestě po Bretani, ale stále zůstal věrný své vlasti Normandii.\n\nV roce 1857 se Boudin setkal s Claudem Monetem, který strávil několik měsíců práce s Boudinem v jeho ateliéru. Tito dva umělci zůstali celoživotními přáteli a Monet nakonec vzdal hold Boudinovu celoživotnímu dílu. Byl hluboce ovlivněný holandským uměním 17. století a po setkání s holandským malířem Johanem Bartholdym Jongkindem, který byl už v té době známý ve francouzských uměleckých kruzích, začal na jeho popud malovat v přírodě (en plein air). V roce 1859 se setkal s dalším umělcem, tentokrát s Gustavem Courbetem, který ho seznamuje s Charlesem Baudelairem. Na veřejnosti debutoval téhož roku v Pařížském salónu.\n\nV dubnu roku 1874 se podílel na uspořádání první výstavy impresionistů v Nadarově fotografickém ateliéru v Paříži, kde také vystavoval, ale sám sebe nepovažoval za nějakého radikála, nebo novátora.\n\nBoudinova rostoucí reputace mu dovolila podnikat cesty po světě. V roce 1870 navštívil Belgii, Holandsko a jižní Francii a v letech 1892 a 1895 znovu navštívil pracovně Benátky. Pokračoval ve vystavování svých děl v Pařížských salónech a jeho popularita stále stoupala, což mu napomohlo k získání několika ocenění včetně ocenění za třetí místo na Pařížském salónu v roce 1881 a zlaté medaile v roce 1889 na Světové výstavě (Exposition Universelle). V roce 1892 se Boudin stává rytířem čestné legie (Legion d'honneur), tak trochu pozdního uznání jeho talentu a vlivu na umění jeho současníků.\n\nKe konci svého života se už s podlomeným zdravím uchýlil na jih Francie, kde ale po krátké době zjistil, že mu změna neprospěla, a tak se vrátil znovu do svého milovaného Deauville, kde zanedlouho zemřel. Je pochován na pařížském hřbitově 'Cimetière Saint-Vincent' .\n\nDíla z jeho pozůstalosti jsou z větší části vystavené v muzeu Eugène Boudina v Honfleuru a v Musée Malraux v Le Havre.\n\nNa počest Eugène Boudina byla založena tzv. Cena Eugène Boudina, kterou uděluje Société Nationale des Beaux-Arts. Mezi nositelé této ceny byl nominován např. v roce 1989 Maurice Boitel.\n\n"}
{"id": "267534", "url": "https://cs.wikipedia.org/wiki?curid=267534", "title": "Stupeň povodňové aktivity", "text": "Stupeň povodňové aktivity\n\nStupeň povodňové aktivity (zkratka SPA) je jednoduché číselné označení situace z hlediska míry ohrožení obyvatelstva a jeho majetku možnou či právě probíhající povodní. V současné době definuje platný český vodní zákon tři možné stupně povodňové aktivity:\n\n\nPoznámka: Není definován žádný „nultý stupeň“, který by popisoval normální stav bez hrozícího nebezpečí.\n\n\nJednotlivé stupně povodňové aktivity jsou vyhlašovány vždy příslušnými pověřenými úřady, respektive orgány státní správy (veřejné správy), a to v případě, že je dosaženo předem stanovených limitů vodních stavů či předem určených mezních průtoků vody v tzv. hlásných místech daného vodního toku (nebo v případě, kdy dojde ke změně dalších relevantních parametrů vodního toku daných platným povodňovým plánem v příslušném konkrétním místě).\n\n\n"}
{"id": "267540", "url": "https://cs.wikipedia.org/wiki?curid=267540", "title": "La Sarraz (hrad)", "text": "La Sarraz (hrad)\n\nLa Sarraz je hrad pocházející z poloviny 11. století. Nachází se ve stejnojmenné obci na jihozápadě Švýcarska, v kantonu Vaud. Hrad je zrekonstruován a je v něm umístěno muzeum.\nNa hradě (v té době ve vlastnictví nadšené mecenášky Hélène de Mandrot) byl z iniciativy Le Corbusiera a Sigfrieda Giediona v červnu 1928 založen CIAM (Congrès International d'Architecture Moderne). Z české strany se aktivit CIAM postupně účastnili architekti Bohuslav Fuchs, Josef Gočár a Adolf Loos.\n\n"}
{"id": "267550", "url": "https://cs.wikipedia.org/wiki?curid=267550", "title": "Moldavská sovětská socialistická republika", "text": "Moldavská sovětská socialistická republika\n\nMoldavská sovětská socialistická republika (zkratka: Moldavská SSR, MSSR; moldavsky: \"Република Советикэ Сочиалистэ Молдовеняскэ/Republica Sovietică Socialistă Moldovenească\", rusky: \"Молдавская Советская Социалистическая Республика\") byla svazová republika Sovětského svazu. Moldavská SSR vznikla spojením většiny území Besarábie (kterou obsadila Rudá armáda na základě paktu Molotov-Ribbentrop, dne 2. srpna 1940) s z větší části území dosavadní Moldavské autonomní sovětské socialistické republiky. Zanikla 27. srpna 1991 vyhlášením samostatné Moldavské republiky.\n\nÚzemí Besarábie, patřící v období před první světovou válkou k Ruskému impériu, anektovalo během občanské války v Rusku roku 1918 Rumunsko. SSSR anexi nikdy neuznal a na situaci reagoval roku 1924 vytvořením Moldavské autonomní sovětské socialistické republiky na území dnešního Podněstří a části Oděské oblasti Ukrajiny. Po podepsání Paktu Molotov-Ribbentrop, na jehož základě si SSSR a nacistické Německo rozdělili sféry vlivu ve východní Evropě, obsadil Sovětský svaz území Besarábie. Severní a jižní část byla připojena k Ukrajinské SSR, střední část byla sloučena s Moldavskou ASSR, čímž vznikla 2. srpna 1940 Moldavská SSR jako svazová republika Sovětského svazu. Již v následujícím roce území bylo obsazeno německými a rumunskými vojsky a následně opět připojeno k Rumunsku. Rudá armáda Besarábii dobyla zpět roku 1944.\n\nPo druhé světové válce bylo geopolitické uspořádání Besarábie navráceno do stavu po 2. srpnu 1940. Hospodářství, komunikace i bytový fond byl značně postižen válkou, na obnovu Moldavské SSR vyčlenil Sovětský svaz ze svého státního rozpočtu téměř 500 milionů rublů. V letech 1946–1947 vypukl hladomor, který si vyžádal v zemi téměř 15 tisíc obětí. Roku 1949 provedla sovětská vláda rozsáhlou čistku, která měla \"oprostit Moldavskou SSR od kulaků, vykořisťovatelů, sektářů a kolaborantů\". Bylo deportováno 11 280 osob s rodinnými příslušníky, tedy 40 850 lidí. Po deportaci byla dokončena kolektivizace vesnice.\nI po druhé světové světové válce si země zachovala zemědělský charakter, byla nazývána \"zahradou Sovětského svazu\". Průmysl byl soustředěn především do oblasti Podněstří.\n\nPod vlivem celkového uvolnění v SSSR během perestrojky došlo ke vzniku nacionalistické Lidové fronty, která postupně získala silný vliv. Organizace propagovala odtržení Moldavské SSR od Sovětského svazu a připojení k Rumunsku. 31. srpna 1989 přijal Nejvyšší sovět Moldavské SSR Zákon o státním jazyce, který určil jako jediný úřední jazyk moldavštinu psanou latinkou. Tento krok pobouřil nemoldavské obyvatelstvo. Ruská menšina z Podněstří vedená poslancem Nejvyššího sovětu Moldavské SSR I. N. Smirnovem požadovala vytvoření Podněsterské autonomní SSR v rámci Moldavské SSR, gagauzové jednostranně vyhlásili na jihu země Gagauzskou SSR nezávislou na Moldavské SSR. Moldavské vedení tyto snahy označilo za protiústavní. 23. června 1990 vyhlásil Nejvyšší sovět suverenitu Moldavské SSR, na což reagovala ruská menšina 2. září toho roku vyhlášením Podněsterské Moldavské SSR jako svazové republiky Sovětského svazu nezávislé na Moldavské SSR. V březnu 1991 proběhlo v celém Sovětském svazu referendum o zachování SSSR, které moldavské vedení bojkotovalo (proběhlo pouze v Podněstří a Gagauzii, kde se pro zachování svazu vyslovilo 98,3% voličů). 27. srpna 1991 Moldavská SSR zanikla. Nejvyšší sovět vyhlásil nezávislou Moldavskou republiku.\n\nPo vzniku nezávislého Moldavska proběhla v letech 1992–1993 občanská válka v Podněstří, které svoji nezávislost obhájilo a problém není ani dvacet let poté vyřešen. Gagauzie po čtyřletém vyjednávání byla začleněna do Moldavské republiky jako autonomní oblast. Během ekonomické transformace došlo k značnému propadu životní úrovně obyvatelstva. Roku 1994 proběhlo referendum, které definitivně zamítlo možné připojení země k Rumunsku.\n\n"}
{"id": "267552", "url": "https://cs.wikipedia.org/wiki?curid=267552", "title": "Bizen (provincie)", "text": "Bizen (provincie)\n\nProvincie Bizen (: 備前国; \"Bizen no kuni\") byla stará japonská provincie ležící na pobřeží Vnitřního moře v regionu Čúgoku na západě ostrova Honšú. Sousedila s provinciemi Mimasaka, Harima a Biččú. Na jejím území se dnes rozkládá jihovýchodní část prefektury Okajama.\n\nPůvodní centrum provincie Bizen leželo na místě dnešního města Okajama. Odedávna byla provincie Bizen jedním z hlavních center výroby mečů v Japonsku.\n\nV roce 713 byla oblast Bizen administrativně oddělena od provincie Mimasaka.\n\nBěhem období Muromači vládl provincii Bizen klan Akamacu z Mimasaky, ale během období Sengoku se stal dominantním klan Urakami, který se usadil ve městě Okajama. Ten byl záhy nahrazen klanem Ukita. Hideie Ukita byl jedním z regentů, které jmenoval Hidejoši Tojotomi pro svého syna. Za pomoc v bitvě u Sekigahary proti Ukitaovi a dalším regentům, byla území patřící Ukitaovi v provinciích Bizen a Mimasaka, přidělena Iejasuem Tokugawou Hideakimu Kobajakawovi.\n\nProvincie Bizen postupně přešla během období Edo do vlastnictví několika daimjóů, až byla nakonec začleněna do současného systému prefektur.\n"}
{"id": "267556", "url": "https://cs.wikipedia.org/wiki?curid=267556", "title": "General Motors P-75A Eagle", "text": "General Motors P-75A Eagle\n\nGeneral Motors P-75A Eagle byl stíhací letoun projektovaný firmou General Motors, od září 1942, speciálně pro operace ve velkých výškách. Letoun používal tehdy nejvýkonnější dostupný vodou chlazený motor Allison V-3420, což byl vlastně zdvojený motor Allison V-1710 a který roztáčel dvě protiběžné vrtule. Měl také používat co nejvíce prvků z již vyráběných letadel. Firma General Motors byla v době vývoje tohoto typu velice vytížená vývojem dalších projektů, stejně jako licenční výrobou - především bombardéru Grumman TBF Avenger.\n\nV říjnu 1942 byla objednána stavba dvou prototypů, označených XP-75, které měla vyvinout jedna z divizí General Motors, označená \"Fisher Body\". Vnější části křídla měly pocházet ze stíhačky North American P-51 Mustang, ocasní plocha byla z bombardéru Douglas SBD Dauntless a podvozek z typu Vought F4U Corsair. Celková koncepce byla podobná typu Bell P-39 Airacobra. Pilot seděl více vpředu, než bylo obvyklé a motor, který měl za zády, roztáčel vrtuli pomocí dlouhé hřídele. V raných stádiích vývoje typu byly místo křídla z P-51 použito křídlo dostupnějšího letounu Curtiss P-40 Warhawk.\n\nV polovině roku 1943 se ukazovalo, že více než výškový přepadový stíhač bude potřeba dálkový eskortní stíhací letoun a proto bylo objednáno dalších šest modifikovaných kusů XP-75. V té době bylo také objednáno 2 500 kusů sériových P-75A. Pak ale došlo k letovým testům a ukázalo se, že výkony nového typu jsou neuspokojivé a ze sériové výroby tak sešlo.\n\nK prvnímu letu prototypu XP-75 došlo 17. listopad 1943. Druhý prototyp vzlétl krátce poté a ostatních šest dálkových stíhacích prototypů vstoupilo do zkušebního programu během roku 1944. Zkoušky odhalily řadu dětských nemocí. Například šlo o špatně vypočtené těžiště letounu, selhávání motoru při plném výkonu, nedostatečné chlazení a velké síly v řízení. Šestice dálkových prototypů, která byla zkoušena od září 1944, byla upravena podle zkušeností z prvních zkušebních letů. Tyto letouny dostaly větší svislou ocasní plochu, bublinový překryt kabiny a vylepšené motory varianty Allison V-3420-23.\n\nJak už bylo zmíněno, USAAF zvažovala masovou výrobu typu P-75, ale jelikož se válka chýlila ke konci, začalo letectvo omezovat počet nově zaváděných typů letadel. Navíc nejnovější modifikace Republic P-47N Thunderbolt a P-51D Mustang se v roli dálkových eskortních bombardérů výborně osvědčily, což byl další z důvodů, proč byla objednávka sériové výroby P-75A 6. října 1944 zrušena. P-75A proto nikdy zcela nedokončil své zkoušky. Jeden prototyp XP-75 se pravděpodobně dochoval v \"National Museum of the United States Air Force\" v Daytonu v Ohiu.\n\n\n\n\n\n"}
{"id": "267565", "url": "https://cs.wikipedia.org/wiki?curid=267565", "title": "Hamiltonovská formulace mechaniky", "text": "Hamiltonovská formulace mechaniky\n\nHamiltonovská formulace mechaniky (někdy též hamiltonovská mechanika) představuje jiný přístup k popisu mechaniky než jaký využívají Newtonovy pohybové rovnice. Newtonovy pohybové rovnice sice umožňují úplně popsat mechanický pohyb, z matematického hlediska se však ukazuje, že lze zvolit jiný přístup k popisu tohoto pohybu, který bývá v mnoha případech výhodnější. Hamiltonovská formulace mechaniky je obecnější než lagrangeovská formulace, z níž původně vycházela.\n\nHamiltonovská formulace mechaniky je považována za součást teoretické mechaniky a objevil ji v roce 1833 William Rowan Hamilton. Hamiltonovská formulace mechaniky našla uplatnění nejen ve statistické fyzice, ale především při přechodu ke kvantové mechanice.\n\nV této formulaci mechaniky se k popisu systému používají zobecněné souřadnice a zobecněné hybnosti, přičemž zobecněné souřadnice a jim odpovídající zobecněné hybnosti jsou považovány za rovnoprávné proměnné ve fázovém prostoru.\n\nHamiltonovská formulace umožňuje pomocí vhodných transformací přecházet mezi souřadnicemi a hybnostmi a různě je zaměňovat. Takové transformace se označují jako kanonické a je při nich požadováno, aby si Hamiltonovy rovnice zachovávaly svůj tvar. Invariantem kanonických transformací je tzv. Poissonova závorka.\n\nDiferenciací Hamiltonovy funkce dostaneme\nkde formula_3 je Lagrangeova funkce, formula_4 jsou zobecněné souřadnice a formula_5 jsou zobecněné hybnosti. Srovnáním jednotlivých koeficientů v tomto vztahu dostaneme výrazy\nTyto rovnice tvoří pro mechanický systém s formula_9 stupni volnosti soustavu formula_10 diferenciálních rovnic prvního řádu pro formula_10 neznámých funkcí času formula_12. Tyto rovnice jsou nižšího řádu než Lagrangeovy rovnice a jejich pravé strany nezávisí na derivacích hledaných funkcí. Tyto rovnice se nazývají Hamiltonovými (kanonickými) rovnicemi daného systému.\n\nPříkladem Hamiltonových rovnic jsou rovnice pro jednorozměrný pohyb volné částice (hmotného bodu).\n\nZ lagrangiánu formula_13 vyplývá zobecněná hybnost formula_14, odtud formula_15.\n\nDosazením do definice hamiltoniánu:\n\nDosazením do Hamiltonových kanonických rovnic:\n\nTo znamená, že rychlost částice (formula_19, neboli formula_20) zůstává konstantní (1. rovnice) a tedy částice se pohybuje rovnoměrně přímočaře.\n\n"}
{"id": "267571", "url": "https://cs.wikipedia.org/wiki?curid=267571", "title": "Francesco Hayez", "text": "Francesco Hayez\n\nFrancesco Hayez (10. února 1791, Benátky – 21. prosince 1882, Milán) byl vedoucí milánský umělec romantismu v polovině 19. století, který proslul historickými obrazy, politickými alegoriemi a výjimečně jemnými portréty.\n\nHayez pocházel z poměrně chudé rodiny. Jeho otec byl francouzského původu zatímco jeho matka, Chiara Torcella, pocházela z Murana. Francisco se narodil jako nejmladší z pěti synů a byl vychováván sestrou své matky, která si vzala Giovanniena Binasca, bohatého majitele lodí a sběratele umění. Již od dětství se u něj projevoval neobvyklý zájem a talent v oblasti malířství, čehož si povšiml i jeho strýc, který ho v tomto zájmu aktivně podporoval. Později se stal studentem malíře Francesca Maggiotta (Fedeliho), který ho vyučoval malířství tři roky. V roce 1806 byl přijat na Akademii výtvarných umění, kde studoval pod vedením Teodora Matteiniho. V roce 1809 se mu povedlo nastoupit na Akademii di San Luca v Římě. V Římě zůstal až do roku 1814, kdy se přestěhoval do Neapole. V roce 1850 byl jmenován ředitelem Brerijské akademie v Miláně. Roku 1882 zemřel, pochován byl v Miláně na 'Cimitero monumentale di Milano'.\n\nHodnocení Hayezova díla je komplikováno skutečností, že často své práce nepodepisoval nebo nedatoval. Hayez do svých prací navíc přidával i ty, které sám nevytvořil, ale koupil, a naopak některé své práce prodal a tím znemožnil jejich poznání. Navíc často maloval stejné díla s minimálními změnami nebo dokonce se změnami žádnými. V jeho raných dílech jde rozpoznat silný vliv Ingrese a Nazarenského hnutí. Jeho pozdnější práce jsou inspirovány klasicismem.\n\nMezi jeho díla patří:\n\n\"\" (1842–1844)\n\"\" (1811)\n\"\" (c. 1867)\n\"Portrét Mariny Faliero\" (1867)\n\"\" (c. 1881)\n\"\" (1859) – Pinacoteca di Brera, Milán\n"}
{"id": "267574", "url": "https://cs.wikipedia.org/wiki?curid=267574", "title": "Němé značky Krkonoš", "text": "Němé značky Krkonoš\n\nNěmé značky Krkonoš, též nazývané muttichovky, jsou turistická orientační označení vyřezaná z plechu do příslušného tvaru a červeně natřená. Používají se v kombinaci s tyčovým značením. Významné horské boudy, vrcholy, sídla a další místa (celkem 31 objektů) v Krkonoších mají vlastní červený symbol. Němé značky se používají od roku 1923.\n\nJejich účelem je zajistit viditelnost značení i za snížené viditelnosti nebo námrazy. Němé značky také předešly národnostním sporům, které začátkem 20. století probíhaly o jazykovou verzi nápisů na turistických značkách. Standardní pásové značení bylo na obou stranách hor zavedeno v roce 1945, němé značky však byly zachovány.\n\nZnačky vytvořil Kamil Vladislav Muttich (v mapách KČT chybně označován jako Kamil Vlastimil Muttich) (1873–1924), akademický malíř a lyžař, zakladatel lyžařského spolku Himalaja v Mladé Boleslavi.\n\n\n\n\n\n"}
{"id": "267592", "url": "https://cs.wikipedia.org/wiki?curid=267592", "title": "Parafín", "text": "Parafín\n\nParafín (též parafin) je bílá, v surovém stavu spíše nažloutlá až nahnědlá, amorfní směs vyšších nasycených alifatických uhlovodíků (alkanů). Je bez chuti a zápachu, ve vodě nerozpustný.\n\nZískává se při destilaci ropy nebo krystalizačním odparafínováním hnědouhelného dehtu, popřípadě se vyrábí katalytickou syntézou. Poprvé jej z dehtu izoloval Karel Ludwig von Reichenbach v Blansku v roce 1833. Teplota tání se pohybuje od 42 °C (parafin měkký) do 65 °C (parafin tvrdý) i výše, teplota varu je zhruba 300 °C. Parafin je směs pevných uhlovodíků řady CH (alifatických-rovinných) (alkanů). Relativní permitivita ε parafínu je 2 až 2,3.\n\nParafínu se využívá v mnoha odvětvích pro jeho snadnou tavitelnost a tvárnost, vodoodpudivost, termoizolační vlastnosti i energetickou využitelnost.\n\n\nParafín se dodává k dalšímu zpracování v tekuté nebo tuhé formě. Parafín v tuhé zpracovaný od výrobce má formu šupinek, pecek anebo desek. Cena obyčejného parafínu se pohybuje kolem 50 Kč/kg (2015). Označení parafínu (např. 60/62 nebo 50/52) značí teplotu tání.\n\nTeplota plamene svíčky nepostačuje na dokonalé spálení parafínu ani k úplnému spálení vznikajících rizikových látek jako je toluen nebo benzen.\nDlouhodobé každodenní svícení parafínovými svícemi je (zejména v uzavřeném prostoru a při nedostatečném větrání) rizikovým faktorem z hlediska onemocnění rakovinou nebo astmatem.\n\n\n"}
{"id": "267596", "url": "https://cs.wikipedia.org/wiki?curid=267596", "title": "Čau-čau", "text": "Čau-čau\n\nČau-čau (anglicky: Chow Chow) je plemeno psa pocházející z Číny. V minulosti byl čau čau používán jako pracovní, hlídací, ale i tažný pes. Čau-čau je uzavřený, zdrženlivý, nedůvěřivý a především nezávislý a inteligentní pes. Uznává pouze jednoho pána. Je to aktivní pes se silnou a kompaktní stavbou těla, velice dobře vyvážený a důstojného nesení těla. Pro toto plemeno je charakteristický modro-černý jazyk.\n\nČau-čau je staré čínské psí plemeno. Bezesporu se jedná o jedno z nejstarších plemen, jaké dnes známe. V Číně byl znám již před více než 3000 lety, což nám sdělují čínské kroniky z 11. století př. n. l. Předci čau-čaů by mohli být mastifové, ale i severská plemena psů, jejich původ zdaleka není objasněný. V Číně se tito psi využívali různorodě; jako společníci, tažní psi nebo jako pokrm. Není tajemstvím, že maso čau-čaua se v Číně ještě do nedávné doby běžně jedlo a pravděpodobně ještě jí. Využívali se i pro lovecké účely.\n\nPro lovecké účely je šlechtila i mandžuská dynastie a to skutečně ve velkém. Dobové záznamy hovoří o stovkách kusů, zda jsou ale tyto záznamy přehnané nebo skutečné se můžeme jen domnívat. Velké počty těchto psů se chovaly i v buddhistických klášterech v Tibetu. Ve 14. století se o psech tohoto plemene zmiňoval i Marco Polo ve své knize. První jedinci plemene se ale do Evropy dostali až o 4 století později, tedy v 18. století. V roce 1865 dostala několik čau-čauů i královna Viktorie.\nPrvní vystavený jedinec byla v roce 1880 fena Chinese Puzzle. V roce 1894 zapisuje English Kennel Club prvního čaua do plemenné knihy. O rok později je ve Velké Británii založen Čau-čau klub.\n\nV Česku se toto plemeno stále chová jen výjimečně, ale velmi početné je ve Spojených státech amerických a Velké Británii.\n\nČau-čau je plemeno nezávislé, svéhlavé a uzavřené. Není to pes, který udělá cokoliv, co svému majiteli na očích uvidí, spíše si hledí svého a to očekává i od své rodiny. Je těžké si získat jeho důvěru a změna majitele je velmi složitá. Je to samostatný pes, schopný samostatně jednat a přestože se může zdát trochu hloupý, je velice inteligentní, jen nechce plnit zadané povely. Jedná se o tiché psí plemeno, štěká jen zřídka. K cizím lidem je rezervovaný a nedůvěřivý, pokud jsou na jeho vkus příliš vtíraví, neváhá na ně zavrčet. Jinak se ale jedná o klidné psí plemeno, s rozmýšlivou povahou. Není příliš hravý, ale hlavně je dominantní. Pokud v rodině není autoritativní jedinec, sám převezme funkci \"alfa samce\". Nevychází dobře s jinými psy, hlavně kvůli své dominanci, kterou je možné zkrotit jedině kastrací. S jinými domácími zvířaty se naučí vycházet, pokud je na ně naučený již od štěněcího věku. V tom případě je jejich vztah bezproblémový. Přestože jeho vzhled to nenapovídá, je dobrý ve stopování a baví jej pronásledovat zvěř. Děti ignoruje, ale některé jejich hry mu mohou být nepříjemné.\nHustá srst čau-čaů vyžaduje časté pročesávání a vyčesávání, minimálně 1x denně je vhodné se srsti věnovat. Případně chuchvalce je nutné ustřihnout. Srst není vhodné často mýt šamponem, který může poškodit její strukturu, díky čemuž by srst ztratila na kvalitě a mohly by nastal problémy s pokožkou.\n\nNevyžaduje příliš pohybu. Není vhodný pro plavání, protože těžká a mokrá srst by jej mohla stáhnout ke dnu. Není ani na dlouhé horské túry, na což nemá kondici, ale ani dobře osvalené nohy. Hodí se spíše do města.\n\nVýcvik a výchova tohoto plemene jsou poměrně složité, hlavně kvůli jeho dominantní a tvrdohlavé povaze. Pro začátek je nutné, aby pes uznával svého majitele jako autoritu a vůdce smečky. Z rodiny si vybere pouze jednoho člena, kterého poslouchá, ostatní ignoruje, proto je nutné se tomu přizpůsobit. Není to pes na výcvik, v životě se plně naučí jen pár cviků, které je nutné často procvičovat. Vyžaduje důkladnou socializaci, při které se seznámí s jinými zvířaty, psy nebo dopravními prostředky.\n\n"}
{"id": "267608", "url": "https://cs.wikipedia.org/wiki?curid=267608", "title": "Haploskupina pre-HV (mtDNA)", "text": "Haploskupina pre-HV (mtDNA)\n\nHaploskupina pre-HV (někdy označovaná jako Haploskupina R0) je haploskupina lidské mitochondriální DNA.\n\nHaploskupina pre-HV je častá na Blízkém Východě (zvláště v Arábii) a ve Východní Africe. Její vyšší rozmanitost v oblasti Blízkého Východu naznačuje, že pochází právě odsud a do Afriky se rozšířila až později.\n\nHaploskupina pre-HV se vyčlenila z haploskupiny R. Zároveň je předchůdkyní haploskupiny HV (a tím i haploskupin H a V).\n\n"}
{"id": "267609", "url": "https://cs.wikipedia.org/wiki?curid=267609", "title": "Haploskupina HV (mtDNA)", "text": "Haploskupina HV (mtDNA)\n\nHaploskupina HV je haploskupina lidské mitochondriální DNA.\n\nHaploskupina HV se rozšířila napříč Evropou pravděpodobně před 20 000 lety, před příchodem zemědělství do Evropy. Dnes se vyskytuje nejčastěji v Západní Evropě.\n\nHaploskupina HV vychází z haploskupiny pre-HV. Zároveň je předchůdkyní haploskupin H a V.\n\n"}
{"id": "267613", "url": "https://cs.wikipedia.org/wiki?curid=267613", "title": "DŠKM 38/46", "text": "DŠKM 38/46\n\nSovětský těžký kulomet DŠKM patří k nejslavnějším zbraním své kategorie.\n\nJako zbraň, která nesla jména konstruktérů Děgťareva a Špagina – DŠK, byl vyráběn od roku 1938 v provedení s lafetou s ochranným štítem a kolečky s možností přestavby na protiletadlovou lafetu. Robustní, téměř kovářsky hrubá zbraň se díky spolehlivosti a účinnosti osvědčila v bojích na východní frontě. Umožňovala ničení živých cílů na 3500 m, vzdušných na 2500 m a na vzdálenost 500 m prorážela průbojným nábojem pancíř o tloušťce 15 mm.\n\nMimo pěchotní verzi se objevil ve výzbroji tanků, letadel, lodí a obrněných vlaků.\n\nNa přelomu let 1944 a 1945 došlo k modernizaci kulometu, která spočívala v úpravě zásobovacího systému, kdy podávací stůl nahradil otočnou rohatku. Došlo také ke změně tvaru úsťové brzdy. Automatika zbraně pracuje na principu odběru prachových plynů z hlavně a má závěr uzamčený pomocí uzamykacích destiček. Takto upravená zbraň byla označena jako DŠKM 1938/46 (M jako modernizovaná).\n\nV tomto provedení se kulomet dostal do výzbroje více než 40 zemí. V poválečném období probíhala v ČSR ve Zbrojovce Vsetín licenční výroba, která vyvrcholila konstrukcí protiletadlového čtyřkulometu vz.53 zavedeného do výzbroje ČSLA. V současné době se kulomet stále ještě používá jako protiletadlová výzbroj ShKH vz.77 DANA.\n\n"}
{"id": "267616", "url": "https://cs.wikipedia.org/wiki?curid=267616", "title": "Haploskupina L0 (mtDNA)", "text": "Haploskupina L0 (mtDNA)\n\nHaploskupina L0 je haploskupina lidské mitochondriální DNA.\n\nNěkteří vědci považují haploskupinu L0 za již zaniklou. Je považována za první odnož mitochodrální Evy. Vznikla v oblasti Afriky před zhruba 150 000 až 170 000 lety. Haploskupina L0 sestává ze čtyř hlavních větví (L0d, L0k, L0a, L0f). Všechny byly původně zatříděny jako haploskupiny L1d, L1k, L1a a L1f.\n\nHaploskupiny L0d a L0k jsou zastoupeny mezi Khoisany v Jižní Africe. \n\nHaploskupina L0a se vyskytuje především na jihovýchodě Afriky (25 % v Mosambiku).\nMezi Guinejci je zastoupena v rozsahu 1 % až 5 %. Zvýšený výskyt okolo 11 % byl zaznamenán u jednoho z místních kmenů - Balantů. Haploskupina L0a vznikla zhruba před 33 000 lety a je předpoklad, že do Guineje dorazila před 10 000 až 4 000 lety. \n\nHaploskupina L0f se nachází řídce ve Východní Africe.\n\n"}
{"id": "267617", "url": "https://cs.wikipedia.org/wiki?curid=267617", "title": "Haploskupina L1 (mtDNA)", "text": "Haploskupina L1 (mtDNA)\n\nHaploskupina L1 je haploskupina lidské mitochondriální DNA.\n\nHaploskupina L1 byla objevena na západě a ve středu subsaharské Afriky. Některé z jejich větví (L1d, L1k, L1a, L1f) byly v nedávné době zařazeny do haploskupiny L0 jako L0d, L0k, L0a a L0f. \n\nHaploskupina L1 povstala z mitochondriální Evy a je odnoží haploskupiny L0. \n\nHaploskupina L1 je předchůdkyní afrických haploskupin L2 a L3. Z posledně jmenované haploskupiny jsou pak odvozené všechny neafrické haploskupiny.\n\nHaploskupina L1 vznikla v Africe před zhruba 150 000 až 170 000 lety.\n\n"}
{"id": "267618", "url": "https://cs.wikipedia.org/wiki?curid=267618", "title": "Alexandr Nikolajevič Radiščev", "text": "Alexandr Nikolajevič Radiščev\n\nAlexandr Nikolajevič Radiščev (rusky Алексaндр Николaевич Радищев) (31. srpna 1749, Moskva – 24. září 1802, Petrohrad) byl ruský prozaik, básník, filozof, sociální myslitel a revolucionář období osvícenství a preromantismu.\n\nRadiščev se narodil roku 1749 v zámožné šlechtické rodině. Základní vzdělání získal v Moskvě a od roku 1762 studoval na kadetské škole v Petrohradě. Po jejím absolvování jej carevna Kateřina II. vyslala roku 1766 společně s dalšími mladíky na univerzitu do Lipska, kde se do roku 1771 věnoval studiu práva, literatury, přírodních věd, lékařství a jazyků. Jeho vzdělání bylo na tehdejší dobu skvělé, výrazně ho oslovily zejména osvícenské myšlenky francouzských filozofů 18. století (což se mu nakonec stalo osudným).\n\nPo návratu z Lipska roku 1771 vstoupil Radiščev do státní služby, v níž vynikl svojí nestranností a mírností vůči podřízeným. Krátce sloužil ve vojsku jako vojenský prokurátor a v roce 1785 se stal ředitelem petrohradské celnice. Dobře přitom poznal nevolnické vztahy, osudy vojenských zběhů i problematiku kupectva. Brzy si uvědomil rozpor mezi carevnou hlásaným osvícenstvím a realitou ruského života, a došel k názoru, že jediným východiskem je zrušení nevolnictví. Tou dobou se také začal zabývat literaturou. Jeho prvními důležitějšími pracemi byla óda \"Volnost\" (1783, Вольност) a autobiografická próza vzpomínek na svého přítele z Lipska \"Život Fjodora Vasiljeviče Ušakova)\" (1789, Житие Фёдорa Васильевичe Ушаковa).\n\nNa sklonku roku 1789 si Radiščev založil vlastní tiskárnu, v níž nejprve anonymně vydal svůj \"Dopis příteli žijícímu v Tobolsku\" (1790, Письмo к другу, жительствующему в Тобольске), který napsal již roku 1782 a ve kterém vyzdvihl zásluhy cara Petra I., a poté své vrcholné dílo, intelektuální cestopis \"Cesta z Petrohradu do Moskvy\" (1790 Путешествие из Петербурга в Москву), obsahující smělé úvahy o nevolnictví, samoděržaví a jiných jevech společenského i státního života tehdejšího Ruska. Kniha měla obrovský úspěch a sama Kateřina II. si knihu přečetla. Byla jí tak pobouřena, že přikázala náklad zabavit a zničit a proti Radiščevovi zahájit trestní stíhání. Radiščev byl brzy zatčen a následně odsouzen k smrti. Tento trest mu byl milostí carevny změněn na desetileté vyhnanství na Sibiři v Ilimsku, kde napsal filozofický traktát \"O člověku, o jeho smrtelnosti a nesmrtelnosti\" (1792—1795, О человеке, о его смертности и бессмертии), který byl však také zabaven.\n\nKrutý Radiščevův osud vzbudil všeobecnou účast, takže již roku 1796 mu nový car Pavel I. dovolil usadit se pod policejním dozorem na svém statku v kalužské gubernii. Plné svobody však Radiščev dosáhl teprve až za dalšího cara Alexandra I., který ho roku 1797 opět přijal do státní služby a roku 1801 jej jmenoval do Komise pro sestavování zákonů. Když ale Radiščev ve svých projektech právních reforem opět vystoupil proti nevolnictví, přivedla jej roku 1802 hrozba nového pronásledování k sebevraždě.\n\n\n"}
{"id": "267619", "url": "https://cs.wikipedia.org/wiki?curid=267619", "title": "Haploskupina N (mtDNA)", "text": "Haploskupina N (mtDNA)\n\nHaploskupina N je haploskupina lidské mitochondriální DNA.\n\nHaploskupina N, která se masivně rozšířila na řadu kontinentů, je větví africké haploskupiny L3. Vznikla na území Afriky před zhruba 60 000 až 80 000 lety.\n\nHaploskupiny M a N jsou považovány za iniciátory lidské migrace z Afriky. Haploskupina N je předchůdkyní většiny evropských a oceánských haploskupin, včetně mnoha asijských a amerických.\n\n"}
{"id": "267621", "url": "https://cs.wikipedia.org/wiki?curid=267621", "title": "Ceratozamia hildae", "text": "Ceratozamia hildae\n\nCeratozamia hildae je druh cykasu z čeledi zamiovité (\"Zamiaceae\"). Pochází z Mexika. Rodový název je odvozen z řečtiny, kde \"ceras\", znamená roh a \"zamia\" šišku borovice (z řec. \"azaniae\"). Toto označení se odkazuje na párové špičaté výrůstky na samčích i samičích šupinách šištic všech druhů ceratozamií.\n\nListy druhu \"Ceratozamia hildae\" jsou až 1,5 m dlouhé. Lístky se na nich sdružují do skupin, čímž se odlišují od všech známých cykasů. Podobně jako všechny cykasy je \"Ceratozamia hildae\" rostlina dvoudomá. Plodí tedy odlišné samčí a samičí šišky.\nCeratozamia hildae je mexickým endemitem a je zapsána na Červeném seznamu IUCN, jedná se o druh ohrožený ztrátou životního prostředí. Všechny ceratozamie navíc spadají na hlavní seznam ohrožených druhů CITES I. Je proto kontrolován obchod s rostlinami i semeny.\n\n"}
{"id": "267645", "url": "https://cs.wikipedia.org/wiki?curid=267645", "title": "Vikariáty litoměřické diecéze", "text": "Vikariáty litoměřické diecéze\n\nLitoměřická diecéze je územně členěna na 10 vikariátů. V jejich čele stojí okrskoví vikáři. Každý vikariát se pak dělí na jednotlivé farnosti, v litoměřické diecézi většinou sdružené do farních obvodů, kdy z důvodu nedostatku kněží má jeden kněz na starosti farností více.\n\nOd 1. ledna 2019 používají vikariáty litoměřické diecéze vlastní znaky, které používají za základ znak litoměřické diecéze. Znakem litoměřické diecéze je v modrém štítu stříbrně a červeně čtvrcený kříž. Štít je podložen zlatým latinským křížem provázeným mitrou a berlou. Vše převýšeno zeleným kloboukem se šesti střapci po každé straně.<br>\nVikariáty v minulosti žádnými znaky nedisponovaly, užívaly však razítka, v jejichž poli se uplatňoval znak litoměřického biskupa, přičemž od episkopátu Josefa Hurdálka (1815–1822) zůstal tento znak, tedy prostý latinský kříž, nezměněný. Od 80. let 20. století začalo být turnovským vikariátem využíváno razítko, v jehož poli byl tradičně užívaný znak diecéze doplněný vpravo nahoře třemi zlatými mincemi (odkaz na svatomikulášské patrocinium turnovského děkanského kostela; autorem znaku byl slovenský církevní heraldik Zdenko G. Alexy).\n\nCo se týče farností litoměřické diecéze, pouze několik málo farností v litoměřické diecézi disponuje svým historickým znakem. Od 90. let 20. století začaly vznikat nové znaky farností v turnovském vikariátu, přičemž v nich byl vždy využit i vikariátní znak (autorem této koncepce byl opět Zdenko G. Alexy). S ohledem na takto vytvořenou tradici a především praktičnost a jednoznačnost takovýchto znaků (znak plně vypovídá o příslušnosti k diecézi i vikariátu) byla vytvořena níže uvedená pravidla pro tvorbu nových znaků farností. V případě, že farnost již disponuje znakem, ať už je jakéhokoliv staří, má právo jej nadále bez omezení užívat. Pokud chce farnost nový znak, musí dodržet následující postup:<br>\nNový znak farnosti se tvoří tím způsobem, že jedna jeho polovina představuje znak příslušného vikariátu, druhá vzniká za použití heraldických figur odkazujících na patrocinium farního kostela. Možnosti půlení znaku na poloviny jsou dvě, a sice:<br>\nV odůvodněných případech lze použít i jiné varianty sloučení vikariátního znaku a „farní“ heraldické figury, např. užitím tzv. volné čtvrti s vikariátním znakem.<br>\nBlason (odborný popis) nově vytvářeného znaku farnosti (ideálně společně s jeho výtvarným ztvárněním) musí být schválen litoměřickým biskupem. Neschválený znak není možné používat.\n\n\n\n"}
{"id": "267654", "url": "https://cs.wikipedia.org/wiki?curid=267654", "title": "Norman Schwarzkopf", "text": "Norman Schwarzkopf\n\nH. Norman Schwarzkopf junior (* 22. srpna 1934, Trenton, New Jersey – 27. prosince 2012, Tampa, Florida) byl americký generál. V roce 1991 velel koalici armád bojující ve válce v Zálivu.\n\nDo oblasti Perského zálivu se dostal velmi brzy. Když mu bylo 12, přestěhoval se i se zbytkem rodiny ke svému otci do Teheránu. Jeho otec se zde účastnil operace Ajax a zakládal tajnou policii SAVAK Muhammada Rezá Pahlaví.\n\nNorman v Teheránu chodil do školy „Community High School“, poté do „International School of Geneva“ a na konec absolvoval na „Valley Forge Military Academy“. Byl také členem Mensa.\nPo dokončení Valley Forge Military Academy se Schwarzkopf dostal na Akademii US Army ve West Point, kterou ukončil jako 42 v ročníku v roce 1956 jako bakalář. Poté získal na West Point titul inženýra v roce 1964. Jeho zaměření byly naváděné střely, kde využil jak aeronautiku, tak strojní inženýrství.\n\nPo absolvování United States Military Academy ve West Point byl zařazen k pěchotě. Stal se velitelem čety a mnohem později se stal důstojníkem 2. výsadkové bojové skupiny ve Fort Benningu v Georgii. Podstoupil pokročilý pěchotní a výsadkový výcvik a byl převelen k 101. výsadkové divizi v Kentucky a pak do západního Německa k 6. pěchotnímu regimentu. Sloužil v Berlíně v letech 1960-1961, v důležitém momentu tohoto rozděleného města (Berlínská zeď byla vztyčena týden po jeho odjezdu). Od roku 1965 byl zpátky na West Point, kde učil inženýrství.\nV 60. letech se účastnil války ve Vietnamu. Po vítězství ve válce v Zálivu působil jako vojenský analytik.\n\nV roce 1993 onemocněl rakovinou prostaty, z níž se úspěšně vyléčil. Zemřel v závěru roku 2012 ve věku 78 let na komplikace spojené se zápalem plic.\n\n\n\n"}
{"id": "267655", "url": "https://cs.wikipedia.org/wiki?curid=267655", "title": "Českolipský vikariát", "text": "Českolipský vikariát\n\nČeskolipský vikariát je jedním z deseti vikariátů, které tvoří litoměřickou diecézi. Vikariát má 47 farností. \n\nV modrém štítu stříbrně a červeně čtvrcený kříž provázený vpravo nahoře stříbrnou lvicí se zlatou zbrojí. Vše převýšeno černým kněžským kloboukem se dvěma černými střapci.<br>\nZvolený symbol odkazuje na sv. Zdislavu, která se provdala do rodu Markvarticů, jejichž znakem byla právě lvice.\n\n\nFarnosti jsou z důvodu efektivity duchovní správy spojeny do farních obvodů (kolatur). Některé farnosti mohou mít správce dva. Jednoho, který má na starosti materiální záležitosti (\"in materialibus\"); a druhého, který vykonává duchovní službu (\"in spiritualibus\"). Upřesňující údaje v kolonce správce se vztahují k obsazené farnosti. Farnosti mají osoby pověřené různými funkcemi uvedené na svých stránkách či v diecézním katalogu. \n\n"}
{"id": "267656", "url": "https://cs.wikipedia.org/wiki?curid=267656", "title": "Lotyšská sovětská socialistická republika", "text": "Lotyšská sovětská socialistická republika\n\nLotyšsko bylo 20. června 1940 obsazeno Sovětským svazem, který z něj 21. července vytvořil Lotyšskou sovětskou socialistickou republiku. Ta byla počátkem srpna 1940 oficiálně přijata do SSSR. Lotyšská SSR zanikla 4. května 1990, kdy její Nejvyšší sovět vyhlásil nezávislost na SSSR.\n\n"}
{"id": "267657", "url": "https://cs.wikipedia.org/wiki?curid=267657", "title": "Estonská sovětská socialistická republika", "text": "Estonská sovětská socialistická republika\n\nEstonská sovětská socialistická republika (estonsky \"Eesti Nõukogude Sotsialistlik Vabariik\", rusky \"Эстонская Советская Социалистическая Республика\", české zkratky Estonská SSR a ESSR, estonské zkratky \"Eesti NSV\" a \"ENSV\") byla svazová republika Sovětského svazu, vzniklá okupací Estonska Sovětským svazem roku 1940 a trvající do obnovení estonské samostatnosti roku 1991.\n\nV roce 1939 začal Sovětský svaz podnikat diplomatické a vojenské kroky ke znovunabytí vlády nad strategicky položeným Estonskem. V srpnu 1939 si dvoustrannou smlouvou s nacistickým Německem zajistil německý souhlas pro invazi do Pobaltí. V září téhož roku pod bezprostřední hrozbou vojenské invaze vnutil dosud neutrálnímu Estonsku smlouvu o sovětských vojenských základnách na estonském území.\n\n16. června následujícího roku obvinil Sovětský svaz Estonsko z neplnění smlouvy o vojenských základnách a zahájil tzv. Červnový převrat (\"Juunipööre\"). 17. června vstoupily do Estonska okupační jednotky Rudé armády. Již zcela v sovětské režii vytvořili pak 21. června estonští bolševici prosovětskou vládu v čele s Johannesem Varesem, která 21. července vyhlásila \"Estonskou sovětskou socialistickou republiku\" a požádala o začlenění do Sovětského svazu, které bylo formálně završeno 6. srpna.\nOkamžitě po převzetí moci byla sověty zahájena likvidace politických odpůrců a násilná kolektivizace. Sovětská vláda byla v rámci válečných událostí roku 1941 vystřídána německou okupací, avšak roku 1944 zemi znovu dobyla Rudá armáda a nastolila opět v plném rozsahu sovětský vláda. Celkem přibližně padesát tisíc Estonců, kteří zúčastnili ve válce na straně fašistu, byli potrestány zákonní vládou, dalších asi osmdesát tisíc bylo uvězněno či odsunuto na Sibiř, přičemž povolili nechat rodiny spolu (děti a mladiství takovým způsobem nepřišli o rodiče).\nVíce než osmdesát tisíc Estonců uprchlo ze země buď již před návratem sovětské moci roku 1944, nebo v následujících letech. Hlavní vlny emigrace mířily do Švédska a Kanady, kde vznikla centra mimosovětské estonské kultury. V Estonsku samotném se několik desítek tisíc Estonců účastnilo aktivního odboje proti sovětské moci. Vzniklo silné partyzánské hnutí, které se podařilo sovětům zcela zlikvidovat až v sedmdesátých letech.\nBěhem sovětské vlády byla kromě kolektivizace zemědělství a průmyslových podniků rovněž výrazně posílena industrializace země, a to zejména v oblasti těžkého průmyslu. Na místo odsunutých nebo uprchlých Estonců a do nových průmyslových velkopodniků byly do země přistěhovány statisíce pracovníků z celého území Sovětského svazu. Však sovětská moc všemožně podporovala estonský jazyk, ale zároveň rostl zájem i o ruštinu, jako jazyk mezinárodní komunikace. Část území Ruska byla připojena k Rusku, co pak po rozpadu SSSR zůstalo součástí Estonska.\n\nV druhé polovině 80. let se i ve sdělovacích prostředcích Estonské SSSR začala objevovat dříve tvrdě potlačovaná kritika některých stránek sovětského režimu. První vlna kritiky zazněla z úst akademických vědců a týkala se ochrany přírody a životního prostředí, a vyvrcholila tzv. Fosforitovou válkou v letech 1987-1988. V dalších oblastech se ozvaly kritické hlasy po vyhlášení perestrojky v roce 1987. Souběžně s kritikou konkrétních nešvarů se objevily reálné plány na obnovení estonské suverenity; jimi byla plně prodchnuta Estonská zpívající revoluce v letech 1987-1988. Ve všech třech pobaltských republikách se zformovala národní hnutí za suverenitu; v Estonsku bylo takovým hnutím Rahvarinne (\"Lidová fronta\").\n\n16. listopadu 1988 přijal nejvyšší sovět Estonské SSR deklaraci o zákonodárné suverenitě ESSR, podle níž na území ESSR platí zákony SSSR jen v případě, jsou-li potvrzeny zákonodárným sborem ESSR. Tato deklarace byla 26. listopadu nejvyšším sovětem SSSR prohlášena za neplatnou. Reakce ústřední vlády se omezila na verbální úroveň, takže následně po estonském příkladu vyhlásila 18. května 1989 svou zákonodárnou suverenitu Litevská SSR a 28. července Lotyšská SSR. Týž rok plánované volby do Sjezdu lidových zástupců, tedy nejvyššího zákonodárného orgánu SSSR, byly nejvyššími sověty baltských republik nově otevřeny více kandidátkám. V Estonsku se tedy mohlo voleb zúčastnit i \"Rahvarinne\", které tak získalo 27 z 36 poslanců, připadajících na ESSR. 24. února 1990 pak \"Rahvarinne\" podobně zvítězilo ve volbách do Sjezdu lidových zástupců ESSR, a 16. března též ve volbách do Nejvyššího sovětu ESSR. Obdobný vývoj probíhal souběžně i v Litevské a Lotyšské SSSR. Nejvyšší orgány všech tří republik si nyní veřejně vytyčily za cíl obnovení plné suverenity.\nSovětské vedení se snažilo vývoj v baltských republikách zvrátit nejprve výhrůžkami na politické úrovni, od března 1990 hospodářskou blokádou, průběžně pak podporou ruských bolševických skupin v Pobaltí, které během roku 1990 od demonstrací za zachování jednoty Sovětského svazu přešly k násilným akcím. V lednu 1991 nakonec došlo na nasazení armádních jednotek a speciálních jednotek OMON. 13. ledna 1991 bylo sovětskými vojáky při útoku na vilniuský televizní vysílač zabito 13 neozbrojených Litevců, 20. ledna jednotkami OMON při útoku na budovu ministerstva vnitra v Rize 5 Lotyšů. Tyto akce se setkaly s rozsáhlým mezinárodním odsouzením, k němuž se připojilo i vedení Ruské svazové republiky. Ještě 13. ledna večer dorazil nejvyšší ruský představitel Boris Jelcin do Tallinnu, kde podepsal smlouvy o vzájemných vztazích mezi Ruskem a baltskými republikami a ve veřejném projevu apeloval na sovětské vojáky v Pobaltí, aby se nedopouštěli násilností.\nNejvyšší sovět SSSR ve snaze zachovat jednotu sovětské říše vyhlásil na březen 1991 všesvazové referendum o zachování Sovětského svazu. Baltské republiky je bojkotovaly, a místo něho vyhlásily vlastní referenda o obnovení suverenity. V Estonsku se referendum konalo 3. března a 77,8 % hlasů podpořilo estonskou samostatnost. Konečným popudem k jejímu vyhlášení se stal vojenský puč v Moskvě 19. srpna 1991. Nejvyšší sovět ESSR vyhlásil obnovení plné státní suverenity Estonska hned 20. srpna, a dočkal se takřka okamžitého uznání od Borise Jelcina, hlavního protihráče pučistů.\n\nEstonskou suverenitu uznala během několika týdnů většina západních států, ještě téhož roku i Sovětský svaz. 17. září 1991 byly v sídle Organizace spojených národů slavnostně vztyčeny státní vlajky všech tří baltských republik. Roku 1994 opustily zemi též poslední ruské vojenské jednotky.\n\nOpětovně suverénní Estonsko navázalo právně na předválečnou estonskou První republiku. Stejně jako ostatní baltské země odmítlo vstup do Společenství nezávislých států, ale stalo se součástí NATO 29. března 2004 a EU 1. května téhož roku.\n\n\n"}
{"id": "267658", "url": "https://cs.wikipedia.org/wiki?curid=267658", "title": "Deutsche Werke", "text": "Deutsche Werke\n\n__BEZOBSAHU__\n\nDeutsche Werke AG byla německá loďařská firma. Vznikla v roce 1925 sloučením Císařských loděnic v Kielu s dalšími strojařskými a zbrojními společnostmi. Sloučení bylo důsledkem omezení německého zbrojního průmyslu i námořnictva stanovených ve Versailleské smlouvě po první světové válce. Společnost vlastnila vláda Výmarské republiky a její vedení sídlilo v Berlíně.\n\nDeutsche Werke zpočátku stavěla obchodní lodě, po převzetí moci nacisty v roce 1933 výrobu změnila na válečné lodě pro Kriegsmarine. Mezi nimi byl bitevní křižník Gneisenau, těžké křižníky Lützow a Blücher. Vznikala zde i nikdy nedokončená letadlová loď Graf Zeppelin.\nMimo válečných lodí vyráběly Deutsche Werke koncem 20. let v továrně v Erfurtu také střelné zbraně. Úspěchy zejména v USA slavily pistole zvané „Ortgies“ podle návrhu Heinricha Ortgiese, jejichž licenci firma počátkem desetiletí zakoupila.\n\nOd roku 1935 až do konce druhé světové války společnost vyráběla také ponorky. Další činností byly opravy bojem poškozených lodí, například křižníku Scharnhorst v roce 1942 a výroba munice (pod přidělenou tovární značkou \"eak\"). V roce 1941 byla v Gdyni založena pobočka \"Deutsche Werke Gotenhafen\". Výrobní prostory a doky firmy Deutsche Werke byly těžce poškozeny bombardováním během spojeneckých náletů. Pozůstatky byly rozebrány koncem války. Některé strojírenské provozy a výrobu lokomotiv převzala společnost Maschinenbau Kiel.\n\nV roce 1955 byly pozemky Deutsche Werke prodány firmě Howaldtswerke.\n\n\n"}
{"id": "267661", "url": "https://cs.wikipedia.org/wiki?curid=267661", "title": "Krasobruslení na Zimních olympijských hrách 1928", "text": "Krasobruslení na Zimních olympijských hrách 1928\n\nNa II. Zimních olympijských hrách se závodilo ve třech krasobruslařských disciplínách. Závodištěm pro tyto disciplíny byl zimní stadion Badrutts-Park. Závodilo se na ledové ploše o rozměrech 40 x 35 metrů a závodům mohlo přihlížet až 4.700 diváků. Rakousko získalo z krasobruslařských soutěží nejvíce medailí ze všech zemí, ale mezi těmito čtyřmi medailemi chyběla ta nejcennější medaile – zlatá.\n\nSoutěž se skládala z povinných sestav a pětiminutové volné jízdy. Výkony závodníků posuzovalo sedm rozhodčích. Ze 17 závodníků byl jeden nucen závod vzdát kvůli nemoci.\n\nVítězství z Chamonix obhájil Švéd Gillis Grafström a byla to již jeho třetí zlatá olympijská medaile v řadě. Tentokrát se však jednalo o nejtěsnější vítězství a druhý Rakušan Wilhelm Böckl se cítil být poškozen nepřízní rozhodčích. Československý reprezentant Josef Slíva, který přijel přímo z Cortiny d'Ampezzo s titulem akademického mistra světa, skončil přes medailové ambice až na pátém místě.\n\nZávodnice musely v průběhu soutěže absolvovat povinné sestavy a čtyřminutovou volnou jízdu. Výkony závodnic posuzovalo sedm rozhodčích. Závodů se celkem zúčastnilo 20 závodnic. Sonja Heniová uchvátila rozhodčí svou interpretací Čajkovského baletu Labutí jezero a suverénně zvítězila. Tím získala svou první zlatou olympijskou medaili ze tří v řadě. Stříbrná medaile také putovala do Evropy díky Rakušance Fritzi Burgerové, ale další místa již obsadily Američanky a Kanaďanky.\n\nNorka Sonja Henie se díky svým 15 letům a 315 dnům v době svého olympijského vítězství stala až do roku 1998 nejmladší vítězkou zimních olympijských her. Tehdy se stala nejmladší vítězkou také krasobruslařska, Američanka Tara Lipinská.\n\nOlympijská soutěž sportovních párů se skládal pouze z jedné části, volné jízdy. Výkony jednotlivých párů posuzovalo sedm rozhodčích. Závodů se zúčastnilo 13 párů, které měly štěstí na kvalitní led i pěkné počasí.\n\nVítězství si po velkém boji s druhým rakouským párem odvezli Francouzi Andrée Jolyová a Pierre Brunet. Čtvrté místo obsadila Američanka Beatrix Loughranová, která již měla bronz ze soutěže jednotlivkyň. Závodů se také zúčastnil československý pár Libuše Veselá a Vojtěch Veselý. Libuše Veselá se tak stala první ženou, která reprezentovala Československo na zimních olympijských hrách.\n"}
{"id": "267664", "url": "https://cs.wikipedia.org/wiki?curid=267664", "title": "Cicero (typografie)", "text": "Cicero (typografie)\n\nCicero je základní typografická jednotka, která je rovna dvanácti typografickým bodům. Jeden typografický bod má rozměr 0,376 mm, jeden cicero tedy měří 4,512 mm. Jako \"cicero\" se označuje také písmo o této velikosti.\n\nJednotku zavedl francouzský typograf Francois Ambroise Didot kolem roku 1780. Cicero je odvozen od starého francouzského palce, jehož je jednou šestinou. Velikostí se podobá anglické jednotce pica, která je však odvozena od menšího, anglického palce, platí 1 pica = 1,061 cicero.\n\nNázev je odvozen od Ciceronových \"Listů\", vydaných s touto velikostí písma v Římě koncem 15. století tiskařem Sweynheimem. Pro typografická měření se užívala kovová měřidla, zvaná cicerátka.\n\n\n"}
{"id": "267666", "url": "https://cs.wikipedia.org/wiki?curid=267666", "title": "Strife", "text": "Strife\n\nStrife je akční počítačová hra vyvinutá společností Rogue Entertainment a vydaná společností Velocity, a je založená na enginu hry Doom od ID Software. Strife obsahuje prvky RPG, například umožňuje mluvit s ostatními non-player charaktery ve hře, pracovat s inventářem či jednoduše vylepšovat vlastnosti hlavního hrdiny. Hra byla v roce 2014 vydána pod názvem The Original Strife: Veteran Edition na službě Steam pro operační systémy Windows, MacOS X a Linux. Protože zdrojové kódy k původní hře byly ztraceny, byla tato verze je postavena open source enginu Chocolate Strife.\n\nZemi zasáhla kometa přinášející smrtelný virus zabíjející většinu populace. Zanedlouho mnoho přeživších uslyšelo ve svých hlavách hlas samozvaného boha a slepě jej uctívali. Vzniklý Řád (The Order) za pomocí brutálních metod převzal kontrolu nad přeživším světem, zotročil většinu zbylého obyvatelstva a za přísných a despotických poměrů trestal sebemenší neposlušnost, díky čemuž rychle vzniklo rozsáhlé odbojové hnutí nazývající se „The Front“. Nicméně technologický náskok řádu omezoval aktivity odboje.\n\nNa rozdíl od většiny her postavených na Doom enginu umožňuje kromě již zmiňované konverzace s NPC práci s inventářem, jednoduché vylepšování vlastností hlavního hrdiny a až 3 zakončení v závislosti na rozhodnutí v určitých fázích hry, přičemž jen jedno vede k vyloženě kladnému závěru.\n\n\"Strife\" je z „Doom“ her nejméně lineární, do většiny již prošlých lokací se lze vracet (až na pár výjimek), mimo mise se hráč pohybuje ve městě ovládané řádem, základnou povstalců a později dobytým hradem.\n\nMise jsou zadávány prostřednictví komunikátoru od agentky Black Bird nebo od ostatních postav.\n\nPřes mnohá vylepšení enginu se hra nedala příliš srovnávat s tehdy vydávanými hrami jako je Quake. Je to také poslední komerční hra postavená na tomto enginu.\nNěkteré důležité postavy, briefingy a rozhovory s Black Bird byly nadabovány.\n\n\nU některých zbraní bylo možné používat několik druhů střeliva (elektrické či otrávené šipky do kuše, různé druhy granátů do granátometu atd). Některé zbraně, střelivo a další vybavení (zbroj, lékárničky, oblek do radioaktivního prostředí atd) může hráč omezeně nakoupit ve městě.\n\nSource port hry využívající ZDoom vyžaduje původní hru jako základ pro spuštění. Tento port umožňuje hrát \"Strife\" ve vysokých rozlišeních, s lepším ovládáním a rozšířenou upravitelností. Původní zdrojové kódy byly Rogue Entertainmentem ztraceny, nicméně pomocí reverzního inženýrství byl Janisem Legzdinshem vytvořen port, který se později stal součástí ZDoomu, pomocí kterého je nyní také možné \"Strife\" hrát. Dalším source portem je například SvStrife či Chocolate Strife.\n\n"}
{"id": "267667", "url": "https://cs.wikipedia.org/wiki?curid=267667", "title": "Řidičský průkaz", "text": "Řidičský průkaz\n\nŘidičský průkaz je doklad, jímž se prokazuje řidičské oprávnění k řízení motorových vozidel. K získání řidičského oprávnění je třeba absolvovat předepsaný výcvik završený zkouškou (viz článek Autoškola).\n\nPrvní řidičský průkaz byl vydán v roce 1888 vynálezci automobilu Karlu Benzovi. Stížnosti na hluk a zápach od jeho vozu ho donutily, aby zažádal o písemné svolení orgánů města k „provádění zkušebních jízd s vozem Benz Patentmotorwagen“. Povolení bylo platné pouze na území města Mannheimu. Řidičské průkazy byly zavedeny v roce 1903 v Prusku.\n\nPodle jiného zdroje byl prvním, kdo obdržel povolení pro jízdu na veřejných komunikacích v Paříži označované za „první řidičský průkaz na světě“, byl v červenci 1888 Léon Serpollet.\n\nV Čechách se Božkův parní automobil objevil roku 1815, Křižíkův elektromobil roku 1895 a první kopřivnický automobil se spalovacím motorem (vůz Präsident) roku 1897, roku 1900 začala výroba ve Škodových závodech Laurin & Klement, přesto však ještě roku 1900 bylo v celém Rakousku dohromady jen 90 automobilů. Prvním regulačním předpisem bylo nařízení c. k. místodržitelství v království Českém č. 10351 (13/1900 z. z.), kterým se vydávají prozatímní ustanovení o jízdě vozy automobilními a koly motorovými na veřejných silnicích a cestách pro Čechy s výjimkou Prahy – v rámci Rakouska byly Čechy po Dolních Rakousích druhou zemí, kde byl podobný předpis vydán. V roce 1905 byla všechna zemská nařízení nahrazena celorakouským nařízením č. 156/1905 ř. z. ministeria vnitra (bezpečnostní ustanovení policejní pro jízdu automobilů a motorových kol). To v § 21 až 25 stanovilo pro samostatné řízení všech jízdných silostrojů minimální věk 18 let, pro samostatné řízení vícestopých jízdných silostrojů („o více nežli jedné koleji“) stanovil jako podmínku úřední povolení zvané jízdná licence. Podmínkou získání bylo vykonání zkoušky způsobilosti k řízení, v případě vojenských řidičů vysvědčení technického komitétu vojenského. Zkušební komisaře zřizoval a místa zkoušek i zkušební taxu určoval politický úřad zemský. Každý žadatel musel v žádosti uvést, pro který druh nebo druhy jízdných silostrojů chce zkoušku podstoupit. Zkouška měla prokázat znalosti strojních zařízení příslušných jízdných silostrojů potřebných k bezpečnému vedení vozidel. Praktická způsobilost k řízení měla být prokázána i jízdou na zkoušku. O úspěšně vykonané zkoušce se vydávalo vysvědčení. Na základě vysvědčení vydal politický okresní úřad podle místa bydliště jízdnou licenci s fotografií řidiče a s údajem o tom, ku kterému druhu nebo druhům vozidel se vztahuje. \n\nCizozemci byli od podmínky držení licence osvobozeni, pokud měli certifikát o své způsobilosti od úřadu státu vzájemnosti šetřícího, v němž platí podobné předpisy, a za podmínky, že jejich pobyt v tuzemsku netrvá déle tří měsíců. Licence měla být politickým okresním úřadem, vztažmo zeměpanským úřadem policejním bydliště majitele licence, odňata, pokud řidič byl odsouzen pro trestný čin proti bezpečnosti života spáchaný při jízdě s jízdným silostrojem nebo byl-li potrestán pro takový přestupek předpisů k jízdě se vztahujícím, které zmenšují jeho spolehlivost jako řidiče. Při odnětí mělo být vyrčeno, zda se licence odnímá navždy anebo jen na určitý čas a zda po uplynutí této doby je třeba k opětovnému vydání licence znovu vykonat zkoušku. Za stejných podmínek mohla být zapovězena jízda v tuzemsku i cizincům, kteří byli osvobozeni od podmínky držení licence. Řidič z jiných, nesmluvních zemí mohl řídit bez tuzemské licence jen po nezbytnou dobu nejvýše 8 dnů a pokud mu to nebylo některým politickým nebo policejním úřadem zakázáno.\n\n11. října 1909 byla přijata mezinárodní Pařížská úmluva a tu Rakousko-Uhersko zohlednilo vydáním výnosu ministerstva vnitra č. 81 z 28. dubna 1910, jímž se vydávají bezpečnostní ustanovení policejní pro jízdu jízdních silostrojů (automobilů, motorových vlaků a motorových kol).\n\nV USA v důsledku nehodovosti a úmrtí na silnicích zavedli zákonodárci povinnost řidičských průkazů od roku 1910. Jako vzor jim posloužily právě systémy z Evropy. Dne 1. srpna 1910 v Severní Americe vstoupil v platnost první zákon o řidičském průkazu, a to ve státě New York a pouze pro profesionální řidiče. V červenci 1913 začal jako první stát New Jersey požadovat, aby všichni řidiči museli složit povinné zkoušky dříve, než obdrží řidičský průkaz.\n\nŘidičská oprávnění jsou udělována pro jednotlivé skupiny vozidel, jejichž označování a vymezení je harmonizováno v rámci Evropské unie a do jisté míry i v dalších zemích na základě vzájemných smluv. Má-li jedna osoba řidičská oprávnění pro více skupin vozidel, všechna oprávnění se vyznačují v jednom řidičském průkazu. Evropská směrnice z roku 2006 ukládá prohloubení kompatiblity národních systémů a zajišťuje sjednocení pravidel pro vydávání i odnímání řidičských oprávnění a průkazů; závazným termínem pro implementaci do národních legislativ je leden 2013.\n\nStarší řidičské průkazy měly podobu knížek či skládaček, novější podobu zalaminovaných kartiček.\n\nV současné době jsou v České republice vydávány řidičské průkazy Evropské unie, které mají podobu plastové kartičky o rozměrech 85,5 x 54 mm, na jejíž přední straně jsou osobní údaje držitele (jméno, příjmení, datum a místo narození, místo vydání, rodné číslo držitele, podpis, černobílou fotografii), seznam oprávnění, vlajka Evropské unie a bezpečnostní prvky. Na zadní straně jsou data platnosti jednotlivých dosažených oprávnění a jiné poznámky.\n\nŘidičský průkaz může být odebrán osobám neplatící výživné na děti. V tomto případě řidičský průkaz nemá být automaticky vrácen po nabytí zletilosti dětí, ale až po splacení dluženého výživného.\n"}
{"id": "267671", "url": "https://cs.wikipedia.org/wiki?curid=267671", "title": "Martin XB-48", "text": "Martin XB-48\n\nMartin XB-48 byl proudový střední bombardér vyvíjený od poloviny 40. let. Byly vyrobeny pouze dva prototypy a letoun nakonec nebyl sériově vyráběn.\n\nV roce 1944 objednalo americké armádní letectvo vývoj nové generace středních bombardérů, která měla mít čistě proudový pohon. Z této soutěže vznikly kromě XB-48 také typy North American B-45 Tornado, Convair XB-46 a Boeing B-47 Stratojet. Jelikož armáda na výrobu bombardérů spěchala, soutěžily čtyřmotorové (B-45 a XB-46) a šestimotorové (XB-48 a B-47) typy v oddělených soutěžích.\n\nZe čtyřmotorových typů byl pro sériovou výrobu vybrán letoun B-45 Tornado, který ale nakonec sloužil jen několik let. V šestimotorových letounech zvítězila pokročilá konstrukce letounu Boeing B-47 Stratojet s šípovým křídlem, která nakonec ze služby vytlačila i B-45 Tornado. Důvodem bylo především to, že první generace proudových bombardérů ještě stále svou konstrukcí a aerodynamikou vycházela z pístových letounů. Ani XB-48 nebyl výjimkou, což potvrzuje jeho oblý trup a rovné křídlo, připomínající Martin B-26 Marauder.\n\nJelikož tehdejší proudové motory neměly dostatečný výkon, měl letoun pod křídlem dokonce šest pohonných jednotek. Křídlo bylo velice štíhlé, což mělo pomoci k dosažení vysokých rychlostí. Ve štíhlém křídle nebyl dostatek místa pro klasický podvozek a proto měl XB-48 zdvojený tandemový hlavní podvozek, který se zasouval do trupu. Jen dvě pomocná kola, sloužící k pojíždění, se zatahovala do křídla. Tato nová koncepce podvozku se testovala na upraveném kusu bombardéru B-26, označeném \"XB-26H\".\n\nPosádka byla tříčlenná a skládala se z pilota, druhého pilota a navigátora. První let prototypu proběhl 22. červen 1947 a XB-48 při něm přelétl z továrního letiště Martin v Baltimoru na leteckou základu \"Patuxent River\" v Marylandu, což mu trvalo celkem 37 minut. Testovány byly dva prototypy, ale jelikož B-47 Stratojet konkurenčního Boeingu ukázal lepší výkony, ve vývoji XB-48 se dále nepokračovalo a program byl zrušen.\n\n\n\n"}
{"id": "267673", "url": "https://cs.wikipedia.org/wiki?curid=267673", "title": "Claude Dornier", "text": "Claude Dornier\n\nClaude Honoré Desiré Dornier (14. května 1884, Kempten – 5. prosince 1969, Zug, Švýcarsko) byl německý letecký konstruktér, zakladatel firmy Dornier Flugzeugwerke.\n\nNarodil se v rodině Francouze dovážejícího do Německa víno a jeho německé ženy v Bavorsku. Zde také vyrůstal a získal základní vzdělání. Dornier se od mládí zajímal o vědu a techniku, v roce 1907 úspěšně ukončil studium na Technické univerzitě v Mnichově.\n\nMladý inženýr se nejprve zabýval výpočty pevnosti materiálů u strojařské firmy \"Nagel\" v Karlsruhe. 2. listopadu 1910 nastoupil šestadvacetiletý Dornier do firmy Luftschiffbau Zeppelin ve Friedrichshafenu u Bodamského jezera, kde jeho schopnosti záhy rozpoznal sám Ferdinand von Zeppelin. Dorniera ustanovil svým poradcem, a nadaný konstruktér začal s vlastním výzkumem a návrhy vylepšení dílů z lehkých slitin a později i s návrhy letadel a hydroplánů.\n\nV roce 1914 Dornier opustil se skupinkou konstruktérů a kresličů z oddělení „Do“ továrnu hraběte Zeppelina a v friedrichshafenské části Seemoos postavil vlastní prostornou dřevěnou halu a konstrukční kancelář. Krátce po úplném osamostatnění od Zeppelinova koncernu hrabě Zeppelin ve věku 79 let zemřel. Po válce se kvůli zákazu stavby letadel pramenícího z podmínek smlouvy z Versailles přesunul do Itálie a od roku 1921 zde také začal s výrobou. V Itálii vznikl slavný hydroplán Wal. \n\nMezi lety 1922 až 1930 firma vyráběla hydroplány, jako např. obří Dornier Do X. Po převzetí moci nacisty se firma mimo výroby civilních strojů pro společnost Lufthansa zabývala vývojem a výrobou letounů pro Luftwaffe a tak zde vznikl úspěšný bombardér Do 17, následník Do 217 a během druhé světové války společnost pracovala na velmi rychlém stíhači Do 335, ten se však svého nasazení nedočkal.\n\nPo druhé světové válce se Dornier přesunul do Zugu ve Švýcarsku a ve Španělsku vyráběl letoun STOL Do 25 a Do 27. V roce 1956 byla výroba v Mnichově-Neuaubingu a Oberpfaffenhofenu opět obnovena. Firma Dornier v sedmdesátých letech společně francouzskou firmou Dassault-Breguet vyvíjela a vyráběla letoun Alpha Jet, který se později stal standardním cvičným letounem NATO. \n\nV roce 1934 získal Claude Dornier čestné občanství města Friedrichshafenu a v roce 1961 byl oceněn Medailí Rudolfa Diesela.\n\n"}
{"id": "267684", "url": "https://cs.wikipedia.org/wiki?curid=267684", "title": "Tlačenka", "text": "Tlačenka\n\nTlačenka je tradiční masný výrobek z vepřového, případně jiných druhů masa. Je tradičním produktem vyráběným při zabijačce a má podobu malých kousků masa, naložených v rosolu z rozvařených vazivových tkání. Obvykle se podává s cibulí, octem, případně s mletým pepřem; je oblíbeným malým jídlem k pivu.\n\nK předchůdcům dnešní tlačenky patřil tzv. presvuřt (německy presswurst - doslova tlačený buřt, odtud pojmenování tlačenka); samotný název „tlačenka“ se používá od počátku 20. století.\n\nTlačenka se vyrábí z libové svaloviny, méně kvalitní vazivové tkáně z vepřových nohou, ale i z jiných části prasete. Nejčastěji se využívají hlavy, kolínka a nožičky, pro kvalitnější druhy lze zvolit i plece nebo bůček. Maso může být čerstvé, případně předsolené, které má lepší trvanlivost. Kromě tradiční vepřové existují i tlačenky z dalších druhů masa, například kuřecího, kachního nebo hovězího. Klasickou želírovací surovinou jsou vepřové kůže a nohy; v zeleninových a bezmasých variantách lze použít želatinu. K dochucení se používá mnoho různých koření (mletý černý nebo bílý pepř, kmín, majoránka, zázvor, nové koření, mletý hřebíček, muškátový květ) a pochutin (česnek, strouhaná cibule, výjimečně citronová kůra).\n\nV minulosti se tlačenka plnila do vepřových žaludků (bachořinek), což napomáhalo udržet šťavnatost a prodlužovalo trvanlivost produktu; k dalším možným obalům patří například vepřové slepé střevo nebo skopová střeva. V současné eře průmyslové výroby se tlačenky určené ke komerčnímu prodeji balí do polyethylenových obalů.\n\nTypickým druhem tlačenky je světlá, vyrobena z vepřových hlav (lze přidat i droby, srdce a jazyk) a ochucená čistou solí bez dusitanů. Slezská tlačenka je připravena z plecka a boku, kostky masa jsou menší, jako pojivo slouží vepřová játra s kůžemi a obsahuje různé druhy koření (zázvor, hřebíček, kmín, nové koření a osmaženou cibulku).\n\nK dalším tradičním druhům patří domácí, selská, ovarová, šunková, játrová, tmavá, chalupářská nebo bůčková tlačenka. Mezi exotičtější druhy lze zařadit jemnou růžovou (z hovězího masa), berlínskou (se smaženými rohlíky marinovanými ve vepřové krvi) nebo divokou tlačenku (vyráběnou ze zvěřiny).\n\nZnakem nekvalitní tlačenky může být:\n\nTlačenka ze zabijačky má poměrně krátkou trvanlivost (kolem pěti dnů), proto bývá konzumována mezi prvními jejími produkty.\n\n\n"}
{"id": "267696", "url": "https://cs.wikipedia.org/wiki?curid=267696", "title": "Děkanát Zábřeh", "text": "Děkanát Zábřeh\n\nDěkanát Zábřeh je územní část Arcidiecéze Olomouc. Tvoří ho 28 farností. Děkanem je R. D. Radek Maláč, farář v Zábřehu, místoděkanem R. D. Mgr. František Eliáš, farář v Tatenicích. V děkanátu působí 9 diecézních a 4 řeholní kněží.\n\nŠtít kosmo černo-červeně dělený, v něm heroltský kříž na černém zlatý a na červeném stříbrný. Ve druhé čtvrti štítu zlaté gotické písmeno M pod zlatou korunkou se dvěma splývajícími zlatými stužkami.\nPolovina děkanství náležela až do pol. 16. století k litomyšlské diecézi, na jejíž znak odkazuje štít s křížem i barvy černá a zlatá. červená a stříbrná je odkazem na barvy olomoucké diecéze, k níž náleží děkanát nyní. Symbol Panny Marie, korunované písmeno M, je přípomínkou mariánského zasvěcení dnes zaniklých klašterů \"Corona Mariae\" u Třebařova a \"Cella Janua Vitae S. Mariae\" u Krasíkova.\n\n"}
{"id": "267702", "url": "https://cs.wikipedia.org/wiki?curid=267702", "title": "USS Iowa", "text": "USS Iowa\n\nČtyři lodě Námořnictva Spojených států nesly jméno USS \"Iowa\" na počest 29. státu Iowa.\n\n"}
{"id": "267705", "url": "https://cs.wikipedia.org/wiki?curid=267705", "title": "Božídarské rašeliniště", "text": "Božídarské rašeliniště\n\nBožídarské rašeliniště je národní přírodní rezervace v okresu Karlovy Vary, největší rozlohou v Krušných horách. Leží západně od města Boží Dar v nadmořské výšce 940 až 1115 metrů. Těžba rašeliny zde probíhala až do druhé světové války.\n\nOchrana tohoto přírodního území byla vyhlášena roku 1965 na rozloze 929,5 hektaru; chrání vrchovištní rašeliniště se smrčinami, klečí, porosty borovice blatky, břízy trpasličí, vřesovišti a loukami. Roste zde pro rašeliniště charakteristická masožravá rostlina rosnatka okrouhlolistá. Od roku 1977 územím prochází naučná stezka s délkou 3,2 km a dvanácti zastávkami. Nejvyšším bodem chráněného území je výrazný vrch Božídarský Špičák.\n\nNa severním okraji rezervace odbočuje z potoka Černá třináct kilometrů dlouhý vodní kanál Blatenský vodní příkop z roku 1540, který byl nedávno obnoven za účelem odvádění povrchových vod stékajících z rašeliniště, jejichž kyselé složení by nepříznivě ovlivňovalo potok sloužící jako zdroj pitné vody. Podél potoka se nacházejí tzv. sejpy – hromady hlušiny zbylé po rýžování cínové rudy. Na nich rostou specifické druhy rostlin – mj. vřes a vzácný kociánek dvoudomý.\n\n\n"}
{"id": "267707", "url": "https://cs.wikipedia.org/wiki?curid=267707", "title": "Jens Weissflog", "text": "Jens Weissflog\n\nJens Weissflog (21. července 1964, Erlabrunn) je bývalý německý reprezentant ve skocích na lyžích.\n\nVyrostl v krušnohorské obci Pöhla, kde v letech 1971 až 1977 navštěvoval základní školu. Lyžování trénoval ve Středisku severské kombinace; zaznamenal řadu úspěchů v dětských a dorosteneckých závodech. Od roku 1977 navštěvoval dětskou a mládežnickou sportovní školu v Oberwiesenthalu; po ukončení studia se stal členem národního týmu NDR. V sezóně 1980 až 1981 se poprvé zúčastnil Turné čtyř můstků. Roku 1984 získal zlatou medaili na Zimních olympijských hrách v Sarajevu. Roku 1988 se oženil s Nicolou Möckel (v roce 2005 se po dohodě rozešli), s níž má dva syny. Po znovusjednocení Německa přešel do jednotného národního družstva. Druhou zlatou olympijskou medaili vyhrál roku 1994 v Lillehammeru.\n\nV roce 1996 ukončil sportovní kariéru. V současnosti vlastní hotel v Oberwiesenthalu a spolupracuje s německou televizí ZDF jako komentátor sportovních přenosů.\n\nKariéra na stránkách hotelu (německy)\n"}
{"id": "267712", "url": "https://cs.wikipedia.org/wiki?curid=267712", "title": "Injekce", "text": "Injekce\n\nSlovo injekce není zcela jednoznačné a jako takové může označovat více různých entit:\n\n\n\n\n\n\n"}
{"id": "267715", "url": "https://cs.wikipedia.org/wiki?curid=267715", "title": "Tahmásp I.", "text": "Tahmásp I.\n\nZillulláh Abú-l-Muzaffar Abú-l-Fath Sultán Šáh Tahmásp ibn Šáh Ismá‘íl as-Safáví al-Husajní al-Músáví Bahadur Chán, obvykle uváděný jako Tahmásp I. (persky ; 3. března 1513 Šáhábád – 14. května 1576 Kazvín), byl perský šáh z dynastie Safíovců panující v letech 1524–1576. Byl synem zakladatele safíovské říše Ismá‘íla I. (vládl 1501–1524) a jeho druhé ženy Šáh-Begí Chanúm († 1540). Tahmásp I. měl třináct synů a osm dcer, synové Ismá‘íl Mírzá a Muhammad Mírán Mírzá dosedli později na perský trůn.\n\nDobu vlády Tahmáspa I. charakterizují četné vnitropolitické a zahraničněpolitické otřesy. Již krátce po smrti Ismá‘íla I. převzali kızılbašové kontrolu nad státem a uvnitř turkických etnik vzplály různé rivality; v roce 1526 se rozhořela regulérní válka. Moc kızılbašských kmenů zlomil Tahmásp až v roce 1533, kdy skončil na popravišti jeden z jejich předáků, Husejn II. (Lala).\n\nTato fáze vnitřní nestability umožnila Osmanům na západě a Uzbekům na severovýchodě získat na úkor Safíovců některé državy a převzít strategickou iniciativu v celém prostoru. Zvláště aktivní byl v tomto ohledu osmanský sultán Süleyman I., jeden z nejvýznamnějších vládců soudobého světa. Peršané ztratili během bojů s ním Tabríz a Bagdád, aniž by se odhodlali k rozhodující bitvě. V roce 1555 byl uzavřen v Amasyi mír, který potvrdil dosavadní osmanské zisky a na západní hranici zahájil období dvacetiletého klidu.\n\nMezi lety 1540 a 1553 vedla safíovská vojska rovněž válku v kavkazské oblasti a jejím výsledkem byl transfer velkého počtu gruzínských, čerkeských a arménských zajatců do Persie (jen v letech 1553–1554 jich bylo 30 000). Zajatci, kteří se na novém působišti většinou uchytili jako řemeslníci či kupci, změnili dosavadní strukturu perské společnosti, hluboce rozdělené turkicko-íránským etnickým antagonismem z minulých let.\n\nŠáh Tahmásp I., popisovaný v pramenech jako zbožný, avšak lehce ovlivnitelný panovník, zemřel v květnu 1576 a svým nástupcům odkázal rozporuplné dědictví – rámcově stabilizovanou říši, která však byla oproti časům Ismá‘íla I. podstatně menší. Hlavním městem se od dob jeho vlády stal místo ztraceného Tabrízu Kazvín, jehož emírem byl do roku 1598 Sultán Husejn Chán Šamlı z Kızılbašských kmenů.\n\n\n"}
{"id": "267716", "url": "https://cs.wikipedia.org/wiki?curid=267716", "title": "Muzeum Boží Dar", "text": "Muzeum Boží Dar\n\nMuzeum Boží Dar je nejvýše položené muzeum v Česku. Nachází se ve stejnojmenné obci v okresu Karlovy Vary v nadmořské výšce 1030 metrů.\n\nJedná se o vlastivědné muzeum, které bylo zřízeno v budově bývalé hasičské zbrojnice. Expozice byla otevřena pro veřejnost v roce 2000. Lze zde zhlédnout předměty z historie Božího daru i ze všedního života minulých století v upravené selské jizbě; památky na pobyt krétského spisovatele Nikose Kazantzakise, dále minerály a exponáty vztahující se k dolování rud a k dobývání rašeliny v okolí, vánoční betlémy. Do schránky Ježíškovy pošty je možno vhodit dopisnice, které Česká pošta opatřuje od roku 1994 příležitostným předvánočním razítkem.\n\nSoučástí muzea je informační centrum, prodejna suvenýrů a informačních brožur, směnárna a veřejný terminál pro připojení na internet. Je zde v prodeji turistická známka č. 68.\n"}
{"id": "267718", "url": "https://cs.wikipedia.org/wiki?curid=267718", "title": "Název Republiky srbské v Bosně", "text": "Název Republiky srbské v Bosně\n\nRepublika srbská, srbochorvatsky, srbsky, chorvatsky, bosensky, černohorsky Republika Srpska (neoficiálně \"Republika srbská v Bosně\" nebo \"Bosenská Republika srbská\", v originále \"Republika Srpska u Bosni\") je jedna ze dvou entit federativní Bosny a Hercegoviny.\n\nV září 1991 byla v Trebinji v jižní Hercegovině vyhlášena Srbská autonomní oblast Hercegovina (srbsky \"Srpska Autonomna Pokrajina Hercegovina\"). V lednu 1992 rozhodli Srbové v Bosně a Hercegovině o vytvoření Republiky srbského národa v Bosně a Hercegovině (srbsky \"Republika srpskog naroda u Bosni i Hercegovini\").27. 3. 1992 Skupština srbského národa v Bosně a Hercegovině přijala ústavu a 7. 4. 1992 vyhlásila nezávislou Srbskou republiku Bosnu a Hercegovinu (srbsky \"Srpska Republika Bosna i Hercegovina\"). Ta byla 12. 8. 1992 přejmenována na Republiku srbskou (srbsky \"Republika Srpska\").\n\nPublikace \"Státy a území světa\" uvádí entitu pod názvem Srbská republika (BaH), z důvodu odlišení od Srbska o ní v dalším textu hovoří jako Republice srbské. Název Republika srbská je uveden i v kolonce \"Úřední název území v češtině\". Stát Srbsko je uváděn jako Srbská republika nebo Republika Srbsko. \n\nPublikace \"Státy a jejich představitelé\" uvádí entitu pod názvem Srbská republika (v Bosně).\n"}
{"id": "267728", "url": "https://cs.wikipedia.org/wiki?curid=267728", "title": "Metoděj Jahn", "text": "Metoděj Jahn\n\nMetoděj Jahn (15. října 1865 Krásno nad Bečvou – 14. září 1942 Hranice) byl český prozaik a básník. Ve své básnické tvorbě byl inspirován lumírovskou tvorbou. Vystupoval také pod pseudonymem M. Hanuš. V civilním životě byl řídícím učitelem v Rožnově pod Radhoštěm.\n\nVe svých prvních povídkách se vyznačuje realistickou kresbou skutečnosti a byl ovlivněn naturalismem.\n\n\n"}
{"id": "267730", "url": "https://cs.wikipedia.org/wiki?curid=267730", "title": "Lagersprache", "text": "Lagersprache\n\nLagersprache (česky: táborová mluva) je žargon vězňů a esesmanů v nacistických koncentračních táborech.\n\nPovaha tohoto žargonu je úzce spjata s táborovou realitou. Mnohé výrazy (zejména názvy různých funkcí v táborové hierarchii a názvy pracovních oddílů) jsou dnes zcela běžně používány historiky a slouží ke snadnějšímu popisu života v nacistických koncentračních táborech. Lagersprache byla v každém táboře trochu jiná, přičemž ji ovlivňovaly čtyři jazykové úrovně: dialektální, sociolektální, idiolektální a tzv. vysoká (tzv. Hoch-Variante – mluva německých úřadů a mluva SS).\n\nPočátky Lagersprache jsou spojeny s tábory, které vznikly na území Třetí Říše ještě před začátkem druhé světové války. Zde se vyvinuly její základy, které byly později spolu s německými vězni přeneseny i do dalších, nově vznikajících táborů.\n\nJediným oficiálním jazykem koncentračních táborů byla němčina. Všechny táborové reálie, veškerý ústní či písemný styk probíhal v němčině (jednou z mála výjimek byly dvojjazyčné nápisy poblíž drátů pod elektrickým napětím – „Halt“, Stój“). Každý vězeň musel ovládat alespoň základní výrazy potřebné k výkonu svých činností a ihned po příjezdu do tábora byl obeznámen s nejčastěji užívanými příkazy (např. Mützen ab! Mützen auf!) a způsoby hlášení se esesmanům (k němuž bylo potřebné znát své vězeňské číslo v němčině). \n\nOsvětimskou Lagersprache zkoumali v Polsku z hlediska lingvistického Z. Jagoda (po jeho smrti v roce 1981 D. Wesołowska), S. Kłodziński a J. Masłowski, kteří do poloviny roku 1977 shromáždili asi 15 000 výrazů doplněných citáty ilustrujícími jejich konkrétní použití. Ve své práci pokračovali i v následujících letech a rozšířili tak spektrum používaných výrazů o další tisíce slov a slovních spojení, které jsou od 70. let postupně publikovány jako \"Słownik oświęcimski\" v časopise Przegląd Lekarski – Oświęcim.\n\n\nText (s menšími úpravami) pochází z diplomové práce, kterou lze najít na: http://www.is.muni.cz/th/74738/ff_m/diplomova_prace.pdf (s. 142-146)\n"}
{"id": "267731", "url": "https://cs.wikipedia.org/wiki?curid=267731", "title": "Domoradice (Vysoké Mýto)", "text": "Domoradice (Vysoké Mýto)\n\nDomoradice (něm. \"Domoraditz\") jsou vesnicí připojenou k městu Vysoké Mýto v okrese Ústí nad Orlicí. Obec měla k 1. lednu 2007 celkem 166 obyvatel, rozloha obce je 199,3 ha. Protéká tudy Broučí potok, který se vlévá do řeky Loučné.\n\nHistorie obce je úzce spjata s velkostatkem, který zde sídlil. Podle obecní kroniky jsou první zprávy o Domoradicích již ze 14. století. Původně zde stával dvůr a 16 stavení, která tvořila obec.\n\nAž do roku 1976 šlo o samostatnou obec, poté byla připojena k Vysokému Mýtu. Osamostatnila se k 1. lednu 1992, ale po 1. lednu 2003 je opět součástí Vysokého Mýta.\n\n"}
{"id": "267734", "url": "https://cs.wikipedia.org/wiki?curid=267734", "title": "Levá Chetta", "text": "Levá Chetta\n\nLevá Chetta ( ) je řeka v Jamalo-něneckém autonomním okruhu v Ťumeňské oblasti v Rusku. Je 357 km dlouhá. Povodí má rozlohu 11 300 km².\n\nOdtéká z nevelkého jezera, které se nachází na severním okraji Sibiřských Úvalů. Protéká bažinatou rovinou severním až severovýchodním směrem. Ústí zleva do Nadymu (povodí Obu).\n\nMezi zdroji vody převládají sněhové srážky. Nejvyšších vodních stavů dosahuje od května do července.\n"}
{"id": "267745", "url": "https://cs.wikipedia.org/wiki?curid=267745", "title": "Polabské hůry", "text": "Polabské hůry\n\nPolabské hůry je společné označení pro trojici svědeckých vrchů ve Středočeském kraji v okresu Nymburk – Přerovskou, Semickou a Břístevskou hůru v katastrálních územích Přerov nad Labem, Semice a Bříství. Jedná se o cenné přírodní lokality, zachovalé polabské bílé stráně s teplomilnou vegetací a pozůstatkem řady ohrožených druhů rostlin a živočichů.\n\nNa hůrách jsou významné zejména jejich jižní svahy, na kterých jsou vyvinuta typická společenstva bílých strání s hojným výskytem druhů červeného seznamu. Cenné plochy se řadí mezi tyto typy stanovišť: širokolisté suché trávníky, polopřirozené suché trávníky, facie křovin na vápnitých podložích a extenzivní sečené louky nížin až podhůří. Lokalita je významná i výskytem celé řady vzácných druhů bezobratlých. Na Přerovské hůře je evidována stabilní populace kudlanky nábožné.\n\nDne 5. října 2009 vláda ČR na návrh ministra životního prostředí Ladislava Mika zařadila jižní svahy Přerovské a Semické hůry společně s celým vrcholem hůry břístevské do seznamu Evropsky významných lokalit Natura 2000 (název přírodní památky \"Polabské hůry\").\n\nPřírodní památka a evropsky významná lokalita měří 24,53 hektaru a nachází se v nadmořské výšce 190–237 metrů.\n\nFlora Semické a Břístevské hůry byla v minulosti poškozena nevhodnou výsadbou borovice černé. Semická hůra je poškozovaná extenzivní zemědělskou činností u jižní paty kopce. Nejohroženější je Přerovská hůra, kde vedle rychlého zarůstání vzácných trávníků křovím představuje problém taky rychle rostoucí obytná zástavba jižního svahu a plán na výstavbu vodojemu na vrcholu kopce.\n"}
{"id": "267746", "url": "https://cs.wikipedia.org/wiki?curid=267746", "title": "Děkanát Šumperk", "text": "Děkanát Šumperk\n\nDěkanát Šumperk je územní část Arcidiecéze olomoucké. Tvoří ho 16 farností. Děkanem je P. Slawomir Sulowski. V děkanátu působí 9 diecézních kněží. \n\nŠtít šikmo černo-stříbrně dělený, přes něj kříž na černém zlatý a na červeném stříbrný. V první čtvrti červeno-zlatý bazilikální slunečník.\nKříž i část barev (černo-zlatá) je převzat ze znaku litomyšlské diecéze, protože do poloviny 16. století celé území děkanátu patřilo k této diecézi. Červeno-stříbrná barva je převzata z barev olomoucké arcidiecéze, k níž děkanát patří dnes. Děkanský kostel v Šumperku je kostelem přiřazeným k lateránské arcibazilice (\"ecclesia aggregata Archibasilicae Lateranensi\"), proto je v první čtvrti štítu bazilikální slunečník.\nVznik šumperského děkanátu je porvé doložen v roce 1350, kdy připadl litomyšlské diecézi. Souvislá řada děkanů začíná rokem 1668, kdy byl děkanem Kryštof Alois Lautner. Ještě v roce 1977 měl děkanát 32 farností, které však byly po roce 1990 slučovány, čtyři farnosti (Libina, Oskava, Bedřichov, Mladoňov) byly přesunuty do šternberského děkanátu. V současné době má děkanát 16 farností.\n\nPro farnosti děkanátu Šumperk vychází měsíčník Tamtam. \n\n"}
{"id": "267747", "url": "https://cs.wikipedia.org/wiki?curid=267747", "title": "Ludmila Jankovcová", "text": "Ludmila Jankovcová\n\nLudmila Jankovcová, rozená Stračovská (8. srpna 1897 Kutná Hora – 5. září 1990 Plzeň) byla česká a československá politička Československé sociální demokracie, po roce 1948 Komunistické strany Československa, poválečná poslankyně Ústavodárného Národního shromáždění, Národního shromáždění ČSR a ČSSR a ministryně vlád Československa. Po roce 1968 politicky pronásledovaná, signatářka Charty 77.\n\nNarodila se v Kutné Hoře jako Ludmila Stračovská, v Kutné Hoře také navštěvovala střední školu. Mezi lety 1919-1923 studovala Vysokou školu obchodní v Praze, kde získala inženýrský titul a později působila jako středoškolská učitelka v Praze, Teplicích a Košicích. Svého manžela, středoškolského pedagoga Volfganga Jankovce poznala v Košicích, kde vyučovali na stejné škole. Roku 1921 se tamtéž vzali. Během okupace se s ním zapojila do domácího protinacistického odboje, za což byl Volfgang v roce 1941 zatčen a roku 1944 i popraven.\n\nRoku 1922 se stala členkou Československé sociálně demokratické dělnické strany a po druhé světové válce vstoupila do celostátní politiky. V parlamentních volbách v roce 1946 byla zvolena do Ústavodárného Národního shromáždění za ČSSD. V parlamentu setrvala do konce funkčního období, tedy do voleb do Národního shromáždění roku 1948, v nichž byla zvolena do Národního shromáždění za ČSSD ve volebním kraji Ostrava. Stala se místopředsedkyní ČSSD, v níž patřila k levicovému křídlu, které se během únorového převratu v roce 1948 orientovalo na KSČ. Po fúzi ČSSD a KSČ přešla v červnu 1948 do poslaneckého klubu komunistů. Mandát získala i ve volbách do Národního shromáždění roku 1954 (volební kraj Ústí nad Labem) a volbách do Národního shromáždění roku 1960 (po nich poslankyní Národního shromáždění ČSSR). V parlamentu zasedala do své rezignace roku 1963. Pak ji nahradila Jiřina Turečková.\n\nZastávala i stranické funkce. V červnu 1948 byla při sloučení ČSSD a KSČ kooptována do Ústředního výboru Komunistické strany Československa. V této funkci ji pak potvrdil IX. sjezd KSČ, X. sjezd KSČ, XI. sjezd KSČ, XII. sjezd KSČ a XIII. sjezd KSČ. Z funkce byla uvolněna až v září 1969. V letech 1948–1954 byla navíc členkou politbyra ÚV KSČ a v letech 1954–1963 kandidátkou politbyra. V roce 1955 a znovu letech 1957 a 1967 jí byl udělen Řád republiky.\n\nPodstatná byla její vládní kariéra. Roku 1947 se jako první žena v Československu stala členkou vlády (první vláda Klementa Gottwalda), v níž nastoupila na post ministryně průmyslu. V druhé vládě Klementa Gottwalda (již po únorovém převratu) a ve vládě Antonína Zápotockého (později první vláda Viliama Širokého) byla ministryní výživy (od roku 1950 ministryní potravinářského průmyslu). V letech 1954–1963 byla náměstkyní předsedy vlády (vicepremiérkou) v druhé vládě Viliama Širokého a třetí vládě Viliama Širokého.\n\nV roce 1968 se zapojila do reformního hnutí v KSČ. Po invazi vojsk Varšavské smlouvy do Československa byla v rámci normalizačních čistek z KSČ vyloučena v roce 1970. V roce 1977 podepsala Chartu 77.\n\nRoku 1948 jí bylo uděleno čestné občanství rodného města Kutné Hory a 1950 města Strakonice.\n\n"}
{"id": "267749", "url": "https://cs.wikipedia.org/wiki?curid=267749", "title": "Božena Machačová-Dostálová", "text": "Božena Machačová-Dostálová\n\nBožena Machačová-Dostálová (25. září 1903 Německý Brod – 20. května 1973 Praha) byla česká a československá politička Komunistické strany Československa, meziválečná i poválečná poslankyně nejvyšších zákonodárných sborů a ministryně vlád Československa.\n\nPůvodní profesí byla dělnice. Byla vdaná a měla dvě děti. Roku 1923 vstoupila do KSČ a brzy se vypracovala na tajemnici rudých odborů. V roce 1932 se přestěhovala do Prahy a pracovala v redakci komunistického ženského časopisu \"Rozsévačka\" a v odborech.\n\nV parlamentních volbách v roce 1935 se stala poslankyní Národního shromáždění ČSR. Poslanecké křeslo si podržela do prosince 1938, kdy byla zbavena mandátu v důsledku rozpuštění KSČ.\n\nBěhem 2. světové války se podílela v Moskvě na československém vysílání sovětského rozhlasu.\n\nK roku 1954 se profesně uvádí jako místopředsedkyně Ústředního svazu spotřebních družstev.\n\nV letech 1945–1946 byla poslankyní Prozatímního Národního shromáždění za KSČ. Po parlamentních volbách v roce 1946 zasedla jako poslankyně do Ústavodárného Národního shromáždění za KSČ. Mandát za tuto stranu obhájila ve volbách do Národního shromáždění roku 1948, kdy byla zvolena do Národního shromáždění ČSR za KSČ ve volebním kraji Praha. Opakovaně byla zvolena ve volbách v roce 1954, volbách v roce 1960 a volbách v roce 1964 (po roce 1960 oficiální jméno nejvyššího zákonodárného sboru znělo Národní shromáždění Československé socialistické republiky).\n\nVýznamné funkce měla i na stranické úrovni. VIII. sjezd KSČ ji zvolil členkou Ústředního výboru KSČ. V této funkci ji potvrdil IX. sjezd KSČ, X. sjezd KSČ, XI. sjezd KSČ, XII. sjezd KSČ, XIII. sjezd KSČ i Vysočanský sjezd KSČ konaný bezprostředně po okupaci v srpnu 1968. Zastávala rovněž vládní posty. V období prosinec 1954 – červen 1956 byla ministryní výkupu v druhé vládě Viliama Širokého a pak od června 1956 až do roku 1968 ministryní spotřebního průmyslu v druhé vládě Viliama Širokého, třetí vládě Viliama Širokého, vládě Jozefa Lenárta a první vládě Oldřicha Černíka.\n\nV roce 1968, kdy byli po invazi vojsk Varšavské smlouvy do Československa prezident Ludvík Svoboda, předseda vlády Oldřich Černík a někteří další představitelé státu \"drženi\" v Moskvě, byla pověřena Národním shromážděním řízením schůzí vlády a dokázala zajistit schůzi vlády navzdory okupačním vojskům. De facto (nikoli však de iure) se tak stala na několik dní úřadující předsedkyní vlády.\n\nDo zákonodárných sborů nastoupila i koncem 60. let 20. století po federalizaci Československa, kdy se v letech 1969–1971 stala poslankyní Sněmovny lidu Federálního shromáždění. V roce 1955 obdržela Řád práce a v roce 1963 jí byl udělen Řád Klementa Gottwalda.\n\n"}
{"id": "267750", "url": "https://cs.wikipedia.org/wiki?curid=267750", "title": "Kroužek (diakritika)", "text": "Kroužek (diakritika)\n\nKroužek je diakritické znaménko, které používá především čeština ve spojení s písmenem U pro označení délky (\"ů\") a severské jazyky (švédština, finština, dánština, norština) s písmenem A pro označení výslovnosti blízké zavřenému [o] (\"å\").\n\nV češtině byl kroužek poprvé pro označení dlouhého U použit v bibli kralické; začal tak nahrazovat dřívější dvojhlásku \"uo\".\n\nV kódování Unicode existuje kombinující diakritické znaménko U+030A vyznačující kroužek nad předchozím písmenem. Vedle toho existují již předkomponované znaky pro malá a velká písmena A a U, malé w a malé y a také malé a velké písmeno A s kroužkem a nad ním čárkou. Z písmen, pro která neexistují předkomponované varianty, se v praxi objevují písmena E̊, Q̊, W̊, Y̊.\n\nV typografickém systému TeX se kroužek nad následující znak zadává příkazem codice_1.\n"}
{"id": "267753", "url": "https://cs.wikipedia.org/wiki?curid=267753", "title": "Lichfield", "text": "Lichfield\n\nLichfield je malé město a samostatná obec v anglickém hrabství Staffordshire. Je jednou ze sedmi samostatných obcí se statusem města v Anglii a nachází se 25 km na sever od Birminghamu a 200 km severozápadně od Londýna.\n\nLichfield je známý především svou katedrálou, která je netypická tím, že má tři věže a jako rodiště Samuela Johnsona, autora prvního směrodatného Slovníku angličtiny (byl publikován 15. dubna 1755). Uchoval svůj význam jako církevní centrum ale jeho průmyslový rozvoj je nepříliš velký. Centrum města si doposud zachovalo svůj historický ráz.\n\nAsi 5 km na jih od současného města se v minulosti nacházela vesnice \"Letocetum\" (z keltského označení pro \"ponurý les\"). Římané později v oblasti současné \"Watling Street\" postavili opevnění používané asi do roku 160, kdy bylo zničeno požárem. Historie města v následujících letech je nejasná. Historia Brittonum uvádí Lichfield jako jedno z 28 měst v době okolo roku 838.\n\nPrvní autentická zmínka o Lichfieldu se roku 669 objevuje v Bedeho kronice, kde je Lichfield zmiňován jako \"Licidfelth\". Pohřebiště králů Mercie, například krále Celreda roku 716, v katedrále zvýšilo prestiž města. Roku 786 papež Hadrián I., na žádost krále Mercie Offy, ustanovil město jako sídlo arcibiskupství, ale roku 803 bylo arcibiskupství přesunuto do Canterbury. Roku 1075 byla diecéze z Lichfieldu přesunuta do Chesteru a později do Coventry ale roku 1148 byla znovu přemístěna do Lichfieldu.\n\nExistují důkazy (zbytky chodníku poblíž gymnázia) o tom, že zde stál hrad již od doby Jindřicha I. Richard II. udělil svolení k založení cechu Svaté Marie a Svatého Jana Křtitele. Tento spolek existoval jako místní vláda až do doby jeho zrušení Eduardem VI., který ho rozdělil město mezi dva správce a 24 obvodů.\n\nLichfield vyslal své zástupce do parlamentu roku 1304 a do několika následujících ale pravidelnou reprezentaci měl Lichfield v parlamentu až od roku 1552. Podle povolení Jakuba I. byly určeny pro konání trhů čtvrtky a pátky. V současné době je o popeleční středě pořádán pouze malý trh připomínající středověkou tradici.\n\nV době Anglické občanské války byl Lichfield rozdělen. Církevní hodnostáři soustředění v katedrále stranili králi zatímco měšťané stáli na straně parlamentaristů. Tato situace vedla k opevnění města, které se nacházelo na křižovatce zásobovacích tras. Katedrála byla v době války vážně poškozena. Později byla částečně opravena, především díky podpoře Karla II., jehož socha se nachází u jižní brány katedrály.\n\nV 18. století bylo město významnou křižovatkou na hlavní trase na severozápad a do Irska. Bylo také důležitým intelektuálním centrem a domovem pro Samuela Johnsona, Davida Garicka, Erasma Davida a Annu Sevardovou (bylo označováno \"městem filozofů\").\n\nBohatství Lichfieldu pocházelo především z toho, že bylo církevním centrem. Původní osada byla místem, kde se scházeli poutníci ke kapli svatého Chada. Tyto poutě trvaly až do reformace, kdy byl kostel zbořen.\n\nVe středověku byla hlavním zdrojem příjmů výroba vlněných látek. Existovala zde i kožedělná výroba. Pro okolí města bylo typické pastevectví.\n\nV 18. století se město stalo rušnou obchodní křižovatkou ale jen s malým podílem průmyslové výroby. Hlavním zdrojem příjmů byly prostředky utržené od návštěvníků města. S příchodem železnice se význam města postupně snižoval. V 19. století se hlavním oborem stalo pivovarnictví.\n\nLichfield je největším a nejlidnatějším městem v rámci správního celku Lichfieldského distriktu. Počet obyvatel distriktu dosáhl podle dat sčítání obyvatel z roku 2001 93 237 a samotné město má 27 900. Tato diference je dána tím, že do Lichfieldského distriktu byl začleněn Burntwood, který má počet obyvatel srovnatelný s Lichfieldem.\n\nSprávním orgánem distriktu je Rada distriktu Lichfield a status Lichfieldu samotného jako města se odráží v tom, že existuje Rada města Lichfieldu, která spravuje území asi 14 km².\n\nObě železniční stanice ve městě, \"Lichfield City\" a \"Lichfield Trent Valley\", se nacházejí na Cross-City Line vedoucí do Redditchu a Birminghamu. Stanice Trent Valley se také nachází i na West Coast Main Line, s občasnými spoji do Londýna, a cesta do hlavního města trvá si 1 hodinu a 10 minut.\n\nStudentské centrum \"Tamworth and Lichfield College\" se nachází na \"Friary\" a svou fakultu zde roku 1998 otevřela i \"Staffordshire University\".\n\nMimo mnoha základních škol se Lichfieldu nachází i tři střední školy – \"Friary High School\", \"King Edward VI School\" a \"Netherstowe High School\". V rámci objektů katedrály se nachází soukromá střední škola – \"Cathedral School\". Dalším vzdělávacím centrem je speciální škola pro děti s dyslexií na \"Abnalls Lane\".\n\nFotbal je ve městě reprezentován klubem \"Lichfield City F.C.\" V Lichfieldu působí, u silnice na Whittington, aktivní ragbyový klub. Spolupracuje s Friary School a King Edward VI School na výchově sportovních talentů, kteří tvoří základnu pro klub dospělých. Lichfieldský kriketový sportovní klub bývá označován podle katedrály – \"Three Spires\" (tři věže).\n\nLichfieldská katedrála je jedinou středověkou anglickou katedrálou, která se může pochlubit třemi věžemi. Výstavba současné budovy byla zahájena roku 1195. Dokončena byla roku 1330 a nahradila původní normanskou stavbu, jejíž stavba byla zahájena roku 1085 a která stála na místě dvou předchozích saských budov ze 7. století. V sousedství katedrály se nachází další církevní stavby – biskupský palác (postaven roku 1687) a teologická kolej (postavená roku 1837).\n\nSt. John's – tudorovská hospoda se sedmi vysokými komíny. Byla postavena za hradbami města pro přenocování pocestných, kteří dorazili k branám města po jejich zavření. V současnosti je domovem pro přestárlé občany města.\n\nMuzeum Samuela Johnsona – muzeum zachycující život a dílo autora Anglického slovníku. Sochy připomínající jeho osoby jsou instalovány na \"Market Square\".\n\nChrist Church – výjimečný příklad viktoriánské církevní architektury. Byl postaven roku 1847 .\n\nGeorge Hotel na ulici \"Bird Street\", pochází z roku 1707 a obsahuje mnoho architektonických zvláštností.\n\n\n"}
{"id": "267755", "url": "https://cs.wikipedia.org/wiki?curid=267755", "title": "Historia Brittonum", "text": "Historia Brittonum\n\nHistoria Brittonum nebo také History of the Britons je historické dílo, které bylo poprvé napsáno krátce po roce 833 a existuje v několika verzích. Zachycuje historii keltských obyvatel Británie od dávných dob. Obsahuje historii Walesu i Anglie a jako podklad byly použity různé historické prameny. Tradičně je za autora tohoto díla považován Nennius, waleský mnich z 9. století.\n\nSamotný text je sbírkou citátů, chronologických úvah, glos a souhrnů založených na starších materiálech, z nichž mnohé již neexistují. Spolehlivost údajů je nejistá, a to jak jednotlivých článků, tak i celého díla. Text byl upravován, revidován a doplňován v období od původního vzniku až po verzi, která se dochovala. Snahou autora bylo vytvořit kroniku po vzoru irských historiků té doby. Podobně jako Bedova \"Historia ecclesiastica gentis Anglorum\" je popisem historie anglické církve té doby, je \"Historia Brittonum\" jediným pramenem zachycujícím historii Walesu. Podle výzkumů N. J. Highama byla napsána pro \"Merfyna Fryche\", krále \"Gwyneddu\" v letech 825 až 844.\n\nTradičně se autorství tohoto historického díla připisuje Nenniovi, waleskému mnichovi z 9. století. Nicméně množství recenzí ukazuje na možnost, že autorem byl i svatý Gilda. Výzkumy ukazují, že první informace o autorství Nennia pochází z 10. století a jejím zdrojem je písař jedné z kopií tohoto díla, který si poznamenal Nennia jako zdroj informací.\n\nHistoria Brittonum má velký význam jako zdroj legendy a mýtů vzniklých kolem krále Artuše. Dílo je zdrojem několika příběhů spjatých s touto legendami opředenou postavou, které byly převzaty v dílech dalších:\n\n"}
{"id": "267770", "url": "https://cs.wikipedia.org/wiki?curid=267770", "title": "Spode", "text": "Spode\n\nSpode je anglický výrobce keramiky a porcelánu, sídlící v Stoke-on-Trent. \n\nSpolečnost byla založena Josiahem Spodem, který získal proslulost zdokonalením modrého podglazurového tisku v roce 1784 a pro spolupráci na výrobním postupu kostního porcelánu. \n\nTovárnu v Stoke-on-Trent otevřel roku 1767 a roku 1776 vznikla současná výrobna. Jeho podnikání s keramickým nádobím ve smetanové a perlové barvě bylo velmi úspěšné. Spolupracoval se svým synem Josiahem Spodem I.; roku 1833 se po dlouholeté spolupráci stala výhradním vlastníkem rodina Copelandů. Jejich majetkem zůstala společnost až do roku 1966.\n\n"}
{"id": "267771", "url": "https://cs.wikipedia.org/wiki?curid=267771", "title": "Amyláza", "text": "Amyláza\n\nAmyláza je enzym, který zajišťuje štěpení škrobu na jednodušší sacharidy. Amyláza patří mezi hydrolázy. Amyláza je první enzym, který byl nalezen, poprvé izolován pod jménem \"diastáza\" Anselmem Payenem roku 1833. Existují tři typy amylázy : α-amyláza, β-amyláza a γ-amyláza. \n\nα-amyláza produkovaná slinnými žlázami se nazývá ptyalin. Ptyalin obsažený ve slinách při styku s potravou začne štěpit škrob a složené sacharidy.\nα-Amylázu produkuje také pankreas (slinivka břišní), která se podílí na dalším štěpení cukrů.\n\nAmylázy (α-amyláza a β-amyláza) jsou rovněž obsaženy ve sladu, kdy během rmutování sladiny (přibližně v rozmezí 60–70 °C) rozkládají obilný škrob na dextrin a jednodušší cukry (zejména maltózu), které budou moci později zkvasit na alkohol; podobně působí sladové amylázy při výrobě whisky.\n\nα-amyláza pracuje při teplotním optimu 70 °C, při 80 °C se inaktivuje. Optimum β-amylázy nastává při 62 °C; inaktivuje se při 75 °C. Proto se často při rmutování sladina postupně zahřívá na různé teploty.\n\nUkazatelem aktivity amylázy je tzv. diastatická mohutnost.\n\nSladové amylázy se používají i při výrobě lihu aj. lihovin z brambor a dalších surovin, neboť jsou schopny rozštěpit i jiný než jen obilný škrob.\n\n"}
{"id": "267780", "url": "https://cs.wikipedia.org/wiki?curid=267780", "title": "Panton", "text": "Panton\n\nPanton bylo specializované hudební vydavatelství Českého hudebního fondu (a zároveň i značka, tzv. \"label\"), jehož prvořadou činností bylo vydávání hudebnin (zejména notových partitur) soudobým moderním hudebním skladatelům, o což nemělo hlavní státní vydavatelství Supraphon v 60. letech 20. století vážný zájem. Panton se, mimo jiné, zaměřil na propagaci díla českého skladatele Bohuslava Martinů a dalších soudobých českých autorů vážné hudby (např. Petra Ebena, Jaroslava Ježka, Marka Kopelenta, Miloslava Kabeláče, Ilji Hurníka, Václava Trojana, Zdeňka Lukáše, Jiřího Srnky, Aloise Háby a mnohých dalších). Redaktorem, uměleckým vedoucím a pozdějším dlouholetým ředitelem Pantonu byl český hudební skladatel Luboš Sluka.\n\nZhruba do roku 1998 Panton vydával české gramofonové LP a SP desky, a specialitu - desky EP (např. Mini jazz klub - Jazz Half Sextet), v té době vydával i klasická CD. Žánrově se jednalo o hudbu všech stylů (country, folk, trampské písně, jazz, jazz-rock atd.), což přispívalo k rozvoji hudební kultury v Československu. Zisky pocházely především z prodeje děl z oblasti populární hudby a pomáhaly financovat ztrátové vydávání děl soudobých skladatelů vážné hudby. Panton vydával i desky s mluveným slovem, např. nahrávky vzpomínek Jana Wericha \"Táto povídej\" (rozhovor s dcerou Janou) či desky autorské dvojice Jiří Grossmann a Miloslav Šimek (\"Návštěvní dny Šimka a Grossmanna\"). Vydal i několik knih (např. \"Knížku\" (1986) a \"Další knížku\" (1991) Jiřího Suchého).\n\nNa konci 90. let 20. století došlo za dosud ne zcela objasněných okolností k násilné privatizaci a ukončení činnosti Pantonu a odprodeji jeho značky (\"labelu\"), kterou nyní vlastní vydavatelství Supraphon (což v té době byla de facto dceřiná společnost vydavatelského koncernu Bonton).\n\n\n\n\n"}
{"id": "267782", "url": "https://cs.wikipedia.org/wiki?curid=267782", "title": "Attack!", "text": "Attack!\n\nAttack je strategická desková hra z prostředí druhé světové války, ve které je cíl ovládnutí světa, který představuje velký herní plán s mapou části světa ve stavu k r. 1935. V jednotlivých kolech podnikáte postupně kroky, nejdůležitější je však armáda (pěchota, tanky, dělostřelectvo, letadla). Pravidla jsou sice v češtině, ale texty na herních částech nejsou přeloženy, což vadí zejména v rozšíření.\n\nHra obsahuje:\n\nKe hře vyšlo rozšíření Attack! Expanze, které přináší nové jednotky (lodě), vylepšenou politiku, ekonomiku a další herní plán, který ve spojení se starým vytváří kompletní mapu světa.\n"}
{"id": "267783", "url": "https://cs.wikipedia.org/wiki?curid=267783", "title": "Kina v Brně", "text": "Kina v Brně\n\nKina v Brně mají počátek na přelomu 19. a 20. století. Kočovné kinematografy navštěvovaly Brno od roku 1896. První stabilní sály se datují do let 1906 a 1907. První stálé kino zde bylo otevřeno v roce 1915.\n\nPrvní kinematografické představení v Brně předvedl Albert Schiller z Vídně 9. srpna 1896, půl roku po prvním filmovém představení na světě, pořádaném bratry Augustem a Louisem Lumièrovými v kavárně Grand Café v Paříži. Pro velký zájem se promítalo až do 23. srpna. Prvními promítanými filmy byly: Skotský tanec, Hasiči zachraňují obyvatele domu, Scéna u holiče, Deštníkové duo, Scéna na pláži, Vesnická kovárna, Turecký tanec a první filmové drama Poprava Marie Stuartovny. První česky psaná recenze vyšla v Moravských novinách a v Moravské orlici dne 3. srpna 1896.\n\nNa podzim 1896 do Brna zavítal kinematograf bratří Peterů a později zde hostoval ještě několikrát. Při jednom z představení promítali Peterové i své vlastní filmy natočené v Brně – Jízda elektrickou pouliční dráhou, U městského divadla, Na velkém náměstí aj.\n\nDalšími kočovnými kinematografy navštěvujícími Brno byly:\n\n\"The Royal Bio Co.\" vzniklo roku 1906 na tehdejším Doretově dvoře.\n\n\"The Empire Bio Co\" bylo prvním stálým kinem. Bylo slavnostně otevřeno na Velkém náměstí (Svobody) 8. června 1907. Podle dochovaných informací to byl nejelegantnější podnik svého druhu v tehdejším Rakousku, s 323 sedadly. Kino bylo později několikrát přestavěno a přejmenováno, nejdříve na kino \"Centrál\", pak \"Úderka\".\n\n\"Brněnské biografické divadlo\" s 396 sedadly vzniklo na Dornychu . Provoz byl zahájen 29. prosince 1908. Později neslo názvy \"Brněnský biograf\", \"kino Edison\", \"Viktoria\". Za druhé světové války bylo bombou zničeno.\n\n\"Kino Urania\" na Josefově ulici (dnešní Bratislavská 32) bylo otevřeno 9. září 1910. Postaveno bylo podle návrhu Jana Süsse kavárníkem Blümsreiderem. Díky rozměrům a 484 sedadlům se stalo největším kinem v Brně. Později se nazývalo \"Oránia\". Během války bylo poškozeno a budova byla adaptována pro Divadlo Radost.\n\n\"Cinéma Élestricque\" zřídil roku 1911 Bernold Břečka. Kino se později přestěhovalo na Mojmírovo náměstí, odtud poté na Palackého ulici s názvem \"Elektrické divadlo\". Po 1. světové válce dostalo název \"Union\" a po 2. světové válce jméno \"Oko\". Po přestavbě v roce 1970 získalo název \"Morava\".\n\nV Brně v té době působila ještě další kina.\n\n\"Biograf Aladin\", od roku 1917 dodnes \"Kino Lucerna\", je druhým nejstarším, dosud existujícím kinem na území České republiky. Bylo otevřeno 29. května 1915. Postavil jej na svém pozemku Žabovřeskách, v Minské ulici číslo popisné 11, zednický mistr Bartoloměj Novák, který o licenci společně se svou manželkou Perpetuou zažádal v říjnu 1913. Po průtazích dostali 19. července 1914 stavební povolení a stavba byla zahájena. Kolaudace proběhla den před prvním promítáním, 28. května 1915.\n\nPři otevření mělo 192 sedadel a strojovnu na plynový pohon s dynamem, protože Žabovřesky tenkrát ještě neměly zavedenou elektřinu. Vedoucím byl majitel Bartoloměj Novák, promítačem Jiljí Klement. V dubnu roku 1916 byl na základě opakovaných udání provoz kina zakázán. Funkci promítače převzal nakrátko Eduard Homala. 3. listopadu 1916 majitel kina narukoval na frontu a už se z ní nevrátil.\n\nSprávcem kina byl ustanoven Jindřich Súček. Jeho žena Kamila kino koupila a 14. prosince 1917 získala licenci. Kino bylo následně přejmenováno na Lucernu a provoz zahájen 22. prosince. V dubnu 1917 bylo kino rozšířeno, počet sedadel stoupl na 334 v zimě a na 340 v létě (v zimě byly místo 6 sedadel kamna). V listopadu roku 1920 licence vypršela a navzdory přání Súčkových nebyla obnovena.\n\nLicenci pak získal spolek Středoškolské mensy v Brně společně se Studentskou klinikou v Brně. Došlo k dalším rozšířením kina a rekonstrukci. 28. března 1928 Lucernu postihl požár – vzňal se celuloidový film. Promítač byl lehce popálen, avšak 200 lidí opustilo kino v pořádku. Lucerna byla nucena opatřit si protipožární stavební ochranu, ale kvůli vysoké ceně požádala o výjimku, která jí nakonec byla udělena. \nRok 1931 byl počátkem zvukového filmu a pianista byl vyměněn na gramofon. Roku 1933 bylo kino opatřeno radiátory. V létě roku 1935 došlo k přestavbě suchých záchodů a vytvoření dvaceti lóží a po roce 1948 došlo k výměně sedadel. Roku 1967 byla sedadla vyvýšena a jejich počet se zredukoval na 262. Roku 1975 došlo na výměnu promítacích strojů. Před Vánoci roku 1980 bylo kino uzavřeno z důvodu celkové rekonstrukce. Rok na to se kino mohlo pochlubit širokoúhlým plátnem, novým ústředním topením a zvýšenou části zadních sedadel. V roce 1982 jako první v Československu promítalo tzv. „abonentní cykly“ a pro „náročného diváka“.\n\nRoku 1994 převzal kino nový majitel – Městská část Brno-Žabovřesky a pověřila Bontonfilm jeho správou. Do roku 2004 se pronájem ještě dvakrát změnil, posledním nájemcem je společnost Biograf s. r. o. pana Peprného.\n\nBiograf \"Art\" měl už od svého počátku profilovou dramaturgii a tím se od ostatních biografů v Brně výrazně lišil. Byl otevřen 24. března 1919 pod názvem \"Jugendkino\" jako 21. brněnský biograf. Založil ho německý spolek Mährischer Gewerbeverein na Cihlářské 19. Hrálo se zde tři roky bez licence. Všechny filmy byly mládeži přístupné, promítalo se dvakrát v týdnu pro německé školáky. Výsledek kina byl ztrátový.\n\nPři obnovování licence roku 1930 vznesli Češi požadavek na oboujazyčnost titulků, doprovodného slova, nápisů… Došlo také k tahanicím o název kina, které skončily neutrálním názvem \"Kino\". Roku 1936 se z Kina stalo \"Studio\" a došlo i na změnu repertoáru. Další přejmenování roku 1948 obsah promítání plně vystihovalo – \"Kino náročného diváka\". Od roku 1968 dodnes má název \"kino Art\".\n\nRoku 1973 se propadla podlaha a kino zůstalo zavřené. Po náročné rekonstrukci Art obnovil svou činnost 2. srpna 1991.\n\nKino zahájilo svůj provoz 28. prosince 1929 pod názvem \"Bio Dopz\" (zkratka Družstva obchodních a průmyslových zaměstnanců) a původně mělo 800 sedadel. Roku 1931 se počet sedadel navýšil na 1012 a název byl změněn na \"Bio Scala\". Brzy po konci německé okupace (1945) dostalo kino nový název – \"Moskva\". Po dvojí adaptaci s moderním vybavením byl počet sedadel snížen na 478. V 80. letech bylo kino Moskva premiérovým kinem a řadilo se mezi nejmodernější v Brně. Kino se dočkalo ozvučení ve formátu Dolby Stereo SR. Po sametové revoluci bylo kinu vráceno dřívější jméno Scala. Po otevření multikin však začal být provoz kina ztrátový a tak kino 22. prosince 2011 dopoledním promítáním pro školy ukončilo provoz coby městské kino a hledá se pro ně nový provozovatel.\n\nCinema City Velký Špalíček je první multikino na území Brna. Otevřeno bylo 1. září 2001, má 7 kinosálů, které jsou vybaveny zvukovým systémem Dolby Digital. Otevření multikina vedlo k zániku řady menších brněnských kin. Před zakoupením mezinárodním koncernem Cinema City se multikino jmenovalo Palace Cinemas Velký Špalíček. \n\nOd listopadu 1919 uvažoval Místní výbor městské části Brno-Slatina o provozu kina, které mělo fungovat v sále místního hostince. Stavební družstvo tedy požádalo o povolení a dva roky poté koupilo první promítací přístroj a uzavřelo smlouvu s Místním výborem o provozu kina. Do roku 1925 se hrálo každé dva dny. Ale již 2. března 1925 byl provoz z finančních důvodů zastaven.\n\nBěhem roku 1929 vzniká projekt nové budovy za cenu do 180 00 Kč na místním letním cvičišti. Je zvolen i název \"Beseda\". Stavba byla zadána staviteli Janu Hrůzovi z Líšně. V následujících letech se znovu objevily finanční problémy a stav budovy také nebyl ideální, plánovalo se uzavření. Roku 1934 přišlo krátkodobé zlepšení, ale rok na to byly finanční problémy zpět. Kinoodbor se tedy rozhodl na své vlastní náklady zakoupit zvukovou aparaturu a tím se situace konečně zlepšila.\n\nZa protektorátu byl stanoven limit promítání. Kino mohlo promítat 60 filmů německých a 40 mohlo být jiných. Došlo k různým renovacím, byla pořízena kamna za 5000 Kč, v červenci 1940 je opravena kanalizace a zvuková aparatura. V roce 1941 se činnost kina zastavila, nesmělo se topit.\n\nPo válce bylo kino znovu otevřeno. Roku 1946 byl zakoupen nový promítací stroj. Do června 1948 bylo během 14 programů promítnuto 77 filmů plus dalších 60 při jiných akcích a besedách.\n\nPo listopadu 1989 bylo kino zestátněno, poté ho vlastnila firma Moravia. V důsledku silné konkurence ukončilo kino roku 2002 svoji činnost a postupně začalo chátrat.\n\n10. června 2003 došlo k smlouvě o pronájmu části pozemku, tedy budovy Besedy, panu Vítu Šťastnému. Postupně proběhla rekonstrukce a kino Beseda pak fungovalo s podtitulem Cinema Cafe & Music Pub. Filmové projekce zde nějakou dobu pokračovaly a Beseda fungovala jako kinokavárna. Později však ukončila činnost.\n\nSídlil v podzemí v budově paláce Kapitol (palác Morava) a původně měl 799 sedadel. V letech 1912–1928 se jemnoval \"Elite kino,\" poté \"kino\" \"Kapitol.\" Po okupaci byl název změněn na \"Družba\" a počet sedadel byl snížen na 450. Po Sametové revoluci se kino vrátilo k původnímu názvu Kapitol a bylo vybaveno zvukovým systémem Dolby Stereo. V důsledku silné konkurence ukončilo kino roku 2003 svoji činnost. Dnes je v jeho prostorách čajovna Utopia.\n\nNěkdejší \"kino Radost\" vzniklo tak, že se do budovy na nároží Cejlu, Valchy a Barvířské, která do té doby sloužila jako tělocvična a tržiště, v roce 1926 nastěhovalo kino z Doretova dvora, který stával v místech dnešního paláce Morava na Malinovského náměstí č. 4. V 30. letech se toto kino nazývalo \"Excelsion\" nebo taky \"Varieté\". Od roku 1940 \"Radio\" a od roku 1948 \"Radost\". Hrálo se zde do konce 80. let, poté zde působila taneční škola. Dnes zde je \"Squash Radost\".\n\nBylo prvním kinem, kde se promítalo na širokém plátně, a také prvním místem promítání filmu o atentátu na Heydricha. Na průčelí budovy bývala až do roku 1990 umístěna deska, na které stálo: „Tato budova byla jedním ze středisek revolučního dělnického hnutí na Brněnsku. Dne 12. prosince 1920 zde byla vyhlášena důvěrníky marxistické levice generální stávka na Moravě.“\n\nKino Universum sídlilo na dnešní Lidické ulici v domě číslo 14–16. V roce 1918 bylo prvním česky hrajícím kinem v Brně. Bylo také kinem premiérovým a na všech plakátech hlásalo, že je 1. zvukové kino v Brně. Později přišlo přejmenování na \"Metro\" a poté \"Morava\". Definitivně zaniklo roku 1950 a stalo se z něj Divadlo bratří Mrštíků.\n\n…a další\n\n\n"}
{"id": "267785", "url": "https://cs.wikipedia.org/wiki?curid=267785", "title": "Marta Skarlandtová", "text": "Marta Skarlandtová\n\nMarta Skarlandtová (rozená Heinová; * 12. února 1948 Hranice na Moravě) je televizní hlasatelka, moderátorka, tlumočnice, scenáristka a překladatelka z angličtiny.\n\nJejím bratrem je herec Milan Hein, v roce 1975 se vdala za Zdeňka Skarlandta, kytaristu countryové skupiny Kamarádi táborových ohňů.\n\nOd roku 1965 až do roku 1994 pracovala v České televizi (dříve Československé televizi). V Československé televizi byla zavedena jakožto specialistka na vícejazyčné moderování mezinárodních společenských akcí (například na soutěže a festivaly společenského tance). Po roce 1994 moderovala i scenáristicky zajišťovala v České televizi (coby externí spolupracovnice) televizní pořad \"Nedělní ráno\", jehož vysílání bylo definitivně zrušeno v roce 2000.\n\nV anketě TýTý se umístila nejlépe v roce 1991, kdy v kategorii \"Hlasatel/Hlasatelka dne\" skončila na 3. místě.\n\nKrátce se angažovala i politicky. Ve volbách v červnu 1990 zasedla zastupujíc český národ do české části Sněmovny národů Federálního shromáždění (volební obvod Jihočeský kraj) za Občanské fórum. Na plénu vystoupila jen jednou a již v červenci 1990 na mandát rezignovala.\n\n"}
{"id": "267789", "url": "https://cs.wikipedia.org/wiki?curid=267789", "title": "ISO 3166-2:AX", "text": "ISO 3166-2:AX\n\nKódy ISO 3166-2 pro Alandy neidentifikují žádné regiony. Území Aland je zároveň i součástí kódů pod označením FI-01.\n\n"}
{"id": "267793", "url": "https://cs.wikipedia.org/wiki?curid=267793", "title": "Nová říše", "text": "Nová říše\n\nNová říše je období dějin starověkého Egypta odpovídající době vlády 18. dynastie – 20. dynastie (přibližně 1550 – 1069 př. n. l.). Do této doby spadá amarnské období (1351 – 1333 př. n. l.), kdy vládl faraon Amenhotep IV. (Achnaton), a ramessovské období (1295 – 1096 př. n. l.), kdy vládli panovníci Sethi I. nebo II., Setnacht, Meremptah a zejména se jmény Ramesse. Období Nové říše následovalo po Druhé přechodné době a předcházelo Třetí přechodnou dobu.\n\nNa začátku tohoto období došlo ke znovusjednocení Egypta panovníky pocházejícími z hornoegyptského Vesetu (řecky Théby). Hyksósové, kteří ovládali asi 150 let Egypt (15. a 16. dynastie) byli vyhnáni Ahmosem I. Ten vyzbrojil armádu dokonalejšími zbraněmi, hyksóskými luky, válečnými vozy a bronzovými meči a s takto modernizovanou armádou vyhnal Hyksóse, kteří ovládali nilskou deltu, z Egypta. Jeho armády pronikly až na území dnešní Sýrie a také podnikal úspěšná tažení do Núbie.\n\nAhmose I. byl zakladatelem 18. dynastie. Jeho nástupcům se podařilo území Egypta rozšířit. Na jihu byla úplně podmaněna Núbie, na východě byly rozšířeny hranice až k Eufratu. Za vlády faraónů 18. dynastie tak Egypt dosáhl svého historicky největšího rozsahu a moci. Panovníci 18. a 19. dynastie bojovali s mitanskou a chetitskou říší. Zisk velkého počtu válečných zajatců, kteří byli používáni jako otroci, vedl ke vzniku nové sociální vrstvy, vrstvy otroků.\n\nKultovním centrem Egypta byl v této době Veset, kde byl uctíván bůh Amon, který byl spojen s bohem slunce Re. Vznikl tak Amon-Re. Koncem 18. dynastie se pokusil snížit moc kněží tohoto boha faraon Amenhotep IV. Zakázal jeho kult ve prospěch Atonu („sluneční kotouč“) a své jméno změnil z Amenhotep („což znamená \"Amon je spokojen\") na Achnaton (ten, který jedná ve prospěch Atona). Nechal vybudovat nové hlavní město, které dostalo název Achetaton (\"obzor Atonův\"), dnes známé jako El Amarna. Achetaton se stal náboženským střediskem Egypta a období vlády Achnatona se nazývá amarnským obdobím.\n\nPo smrti Achnatona se zpět k moci dostali kněží boha Amon-Re a jméno Achnatona bylo stesáváno ze všech nápisů. Achnatonův nástupce Tutanchaton si změnil jméno na Tutanchamon a přestěhoval se s královským dvorem do Vesetu, který se stal opět náboženským střediskem Egypta.\n\nPanovníci 19. a 20. dynastie, kteří panovali v tzv. ramessovském období byli silnými panovníky, ale za jejich vlády začaly napadat území Egypta Libyjci a narůstala sociální nespokojenost. Vzrůstala moc kněží Amonova chrámu a celkově byl Egypt oslaben. Postupně ztrácel svá území a nakonec došlo k jeho rozdrobení. Se smrtí Ramesse XI. kolem roku 1069 př. n. l. skončilo období Nové říše. Nastupující faraoni 21. dynastie byli formálně uznáváni panovníky celého Egypta, ale ve skutečnosti byla moc rozdělena mezi královský rod vládnoucí na severu Egypta a rod vojenských velitelů. Ti vládli z Vesetu a byly zároveň veleknězi Amonova chrámu.\n\nFaraon Ahmose I., který je považován za zakladatele Nové říše, obnovil a opravil mnohé stavby pocházejícího ze Staré říše. Chrámy a budovy zničené Hyksósy byly znovu postaveny, byla obnovena opuštěná města a vyčištěny zanesené kanály. Centrem říše se stalo město Veset. Lidé nazývali jeho období vlády \"zlatým věkem\".\nHatšepsovet byla jedna z nejvýznamnějších královen Egypta. Původně byla pouze regentkou nezletilého Thutmose III., ale z regentství se později stala svrchovanou panovnicí Egypta a vládla přes 20 let. Nepodnikala válečná tažení, jako její předchůdci, místo nich dávala přednost obchodním výpravám. Její výpravy směřovaly nejen na Sinaj, ale i na Krétu a území dnešního Somálska. Mimo jiné královna horlivě obnovovala stavby zničené Hyksósy.\n\nJejí zádušní chrám leží v Karnaku naproti Amonovu chrámu, jehož některé části vznikly právě za jejího panování. Během její vlády nejsou záznamy o žádném povstání. Její vláda je začátkem vzchopení Egypta a počátkem jeho nového rozkvětu.\nNastoupil po své regentce královně Hatšepsovet. Na rozdíl od ní podnikal Thutmose III. četná úspěšná vojenská tažení, jejichž výsledkem byl velký územní zisk na Sinajském polostrově. Za vlády Thutmose III. dosáhl Egypt největšího územního rozmachu ve své historii. Získal pro Egypt Sýrii, ačkoliv se spojila s mocnou říší Mitanni, a dokonce překročil řeku Eufrat.\n\nAmenhotep IV. neboli Achnaton se svou manželkou Nefertiti proslul v Egyptě především pokusem o velkou náboženskou reformu. Za jeho vlády velmi vzrostla moc kněží boha Amona. Faraon, aby moc kněží oslabil, přikázal uctívat jediného boha – boha slunce Atona. Aby dovršil reformu, změnil své jméno na Achnaton (\"prospěšný Atonovi\"). Ovšem jinak se o státní záležitosti příliš nezajímal a Egypt tak přišel o svá spojenectví s říší Mitanni při králově nevůli poskytovat vojenskou pomoc svým spojencům proti rozpínavosti Chetitské říše a která si je také tímto podmanila.\n\nTutanchamon byl nástupcem svého otce Amenhotepa IV/Achnatona a když nastoupil na trůn bylo mu devět let (podle některých náznaků vládla po smrti Achnatona krátkou dobu jeho nevlastní matka jako faraon Nefernefruaton Smenchkare). Fakticky nikdy nevládl. O vládu se starali Tutanchamonův spoluvladař Aje II. a jeho zástupce vojevůdce Haremheb, kteří se po jeho smrti stali novými králi. Až Harembeb za své vlády se choval jako opravdový panovník, kdy zlikvidoval loupeživé bandy, tvrdě a důkladně potíral úřednickou korupci a nastolil v zemi nový pořádek.\n\n\nJeho děd Ramesse I. nastoupil na trůn po Haremhebovi. Také podnikl četná tažení, z jeho panování je také známá první mírová smlouva uzavřená s chetitským králem. Po bitvě u Kadeše, která neměla jasného vítěze, spolu uzavřeli první dochovanou mírovou smlouvu. Oba panovníci po dobu svého panování tuto mírovou smlouvu do detailů dodržovali a dokonce ji stvrdili sňatkem. Ramesse si vzal dceru chetitského panovníka.\n\nZa panování Ramesse III. pustoší Egypt nájezdy mořských národů. S těmi faraon s vypětím všech sil bojuje a podaří se mu udržet samostatnost Egypta, dokonce mu padlo do rukou mnoho zajatců. Ty využil nejen jako otroky, ale i jako žoldnéře. Z ran utrpěných nájezdy a válkami s mořskými národy se Egypt již nevzpamatoval. V zemi narůstala anarchie, postupně se drolila. Nastupující faraoni neměli fakticky žádnou moc a vládli pouze v deltě Nilu. Formálně sice byli uznáváni na celém území, ale v podstatě se Egypt rozdrolil, což byl signál pro sousední panovníky, pro které nebylo těžké nejednotné území obsadit.\n\n"}
{"id": "267795", "url": "https://cs.wikipedia.org/wiki?curid=267795", "title": "Eduard Hrubeš", "text": "Eduard Hrubeš\n\nEduard Hrubeš (* 27. prosince 1936 Brno, Černá Pole) je český konferenciér, moderátor, hudebník, scenárista a režisér. \n\nTento studovaný kameraman a filmový režisér (absolvent FAMU) je kromě svého dlouholetého moderování také velmi dobře znám jako bývalý umělecký vedoucí, trumpetista a bendžista souboru netradiční dechovkové kapely Velkopopovická Kozlovka. Tou, za dobu její existence, prošla řada dnes sólových muzikantů, např. saxofonista V. Kotrubenko, basový kytarista a zpěvák Dodo Slávik aj.\n\nV ostravském televizním studiu moderoval úspěšný televizní pořad České televize \"Tak neváhej a toč!\". Jeho moderátorská kariéra zahrnuje i druhý velmi oblíbený televizní pořad z roku 1968 \"Pokus pro dva\", kde úspěšně působil ještě jako konferenciér. V současné době moderuje i v rozhlase. V roce 1985 se do televize vrátil a moderoval Kavárničku dříve narozených, v roce 1990 se vrátil k Horníčkovu pořadu Hovory H ještě po dvaceti letech.\n\nByl ženatý, s manželkou Blankou se seznámil během studií na FAMU, z manželství se narodila dcera Blanka. Paní Hrubešová na podzim roku 2012 prodělala mozkovou mrtvici, po roce a půl boje s nemocí zemřela. \n\n \n"}
{"id": "267797", "url": "https://cs.wikipedia.org/wiki?curid=267797", "title": "Transcendentální meditace", "text": "Transcendentální meditace\n\nTranscendentální meditace, krátce TM, je meditační technika, kterou z véd obrodil a v roce 1958 začal vyučovat Mahariši Maheš Jógi. Vzhledem k přirozenosti a jednoduchosti této techniky a možnosti naučit se ji ve své mateřské řeči od učitelů TM, se tato technika rozšířila během následujících 50 let do více jak 180 zemí celého světa, mimo jiné i do České republiky. Komplexní účinek programu Transcendentální meditace je dokumentován mezinárodními vědecko-výzkumnými studiemi a TM-program je součástí systému vzdělání založeného na rozvoji vědomí (CBE), který umožňuje komplexní rozvíjení osobnosti.\n\nPřestože velké množství vědeckých výzkumů uvádí příznivé účinky této meditační techniky v mnoha oblastech života , je TM-program pro mnohé nedostupný vzhledem k vysoké finanční nákladnosti tohoto programu. V tomto smyslu je třeba rozlišovat mezi dvěma zcela odlišnými pojmy: Meditační technika a TM-hnutím, které tuto techniku propaguje v mnoha TM-programech.\n\nPrincip Transcendentální meditace spočívá ve využití schopnosti mysli zklidnit se. TM využívá k tomuto zklidňování speciálních zvuků, manter. Tento způsob zklidňování proudu myšlenek popisuje Mahariši Maheš Jógi v knize \"Věda o Bytí a umění žití\" analogií s oceánem a bublinou následujícím způsobem:\nMahariši Maheš Jógi vyškolil docenty TM v tradičním způsobu výuky (ceremonie díků k poctě tradice védských mistrů), která zaručuje přesné předání této techniky bez jakéhokoliv individuálního vlivu.\n\nPrvní výzkumnou práci vypracoval Robert Keith Wallace, autor knih \"Fyziologie vědomí\" a \"Neurofyziologie osvícení\", a publikována byla v roce 1970. Mezinárodní výzkum v průběhu dalších třiceti osmi let zahrnuje přes 600 vědeckých prací z 250 universit a nezávislých institutů ve 33 zemích, jež byly publikovány ve více než 100 vědeckých časopisech.\n\nVědecké práce, zabývající se účinkem programu TM na komplexní zdraví zahrnují studie o zlepšení srdeční činnosti, včetně hypertenze, funkční kapacity srdce, aterosklerózy, metabolického syndromu, prevence kardiovaskulárních nemocí a redukce stresu. Dr. Hans Selye, bývalý ředitel experimentální medicíny a chirurgie university v Montrealu, (Kanada), odborník v oblasti stresu uvedl:\n\nNová meta analýza výzkumu na lékařské universitě v Kentucky vedeném Dr. J. W. Andersonem a publikovaném v březnu 2008 v časopise American Journal of Hypertension uvádí, že TM je účinnou léčbou pro kontrolu vysokého tlaku, bez vedlejších škodlivých účinků.\n\nProgram TM je používán i v oblasti vzdělávání. U základního a středního stupně jsou dlouhodobé výsledky zaznamenány ve škole ve Fairfieldu, USA, jejímž cílem je - jak uvádí oficiální stránky školy - rozvíjet vnitřního génia a plnou tvořivou inteligenci pro zdravý, šťastný a produktivní život u každého studenta. Úspěch Maharišiho školy dokumentuje a vysvětluje kniha \"Výjimečné výsledky a pozoruhodný úspěch školy\" od Dr. Ashley Deanse.\n\nV oblasti universitního vzdělávání má nejdelší (více než 30leté) zkušenosti Maharišiho universita managementu, akreditovaná komisí pro vyšší školy, kde se podle výzkumu NSSE na účinné vzdělávání umísťují zdejší studenti na vrcholu ve srovnání s ostatními 613 institucemi nabízejícími bakalářské a magisterské studium.\n\nKniha o léčbě návykových drog \"Uzdravit sám sebe\" od D.F. O'Conella a Ch.N. Alexandera dokumentuje teorii, výzkum a aplikaci použití programu TM u juvenilních delikventů a ve věznicích.\n\nDr. Sarina Grosswald uvádí a komentuje výsledky výzkumu aplikace TM u dětí s poruchami učení a u hyperaktivních dětí.\n\nZkušenosti s použitím programu TM na zdraví žen uvádí Dr. Nancy Lonsdorf, autorka knihy\" Zralá žena\" a specialistka v integrační medicíně, jež komentuje významné snížení stresu u pacientek na základě snížení jejich hladiny kortizolu.\n\nVýsledky aplikace programu TM ve věznici v rámci zlepšování profilu osobnosti dokumentuje kniha George Ellise \"Folsomská věznice\".\n\nHnutí Transendentální meditace má však i mnoho kritiků a odpůrců. Ti se zaměřují především na vědecké metody používané TM a finanční nákladnost TM-programů. Už členové Beatles, kteří se u Maharišiho učili a díky kterým se Mahariši proslavil, se s ním rozešli. John Lennon, který pocházel z rozvedené rodiny, byl vychován sestrou své matky, od svých 17 let neměl žádný domov, protože byl pořád na turné, v roce 1968 vstup Yoko Ono do jeho života vedle manželky Cythie a její neakceptování skupinou Beatles, si myslel, že Mahariši vyřeší všechny jeho problémy a když se tak nestalo, tak Maharišiho obvinil z podvodnictví a z toho, že si Mahariši udělal ze všech blázny. I ve své rodné domovině Mahariši čelil již od počátků své kariéry kritice. Ta směřovala především na skutečnost, že Mahariši dával přednost bohatým žákům před chudými a požadoval po nich týdenní plat, což bylo v rozporu s hinduistickou tradicí. Dnes stojí základní TM-kurz v Česku 14 400,- Kč.\n\nNeoficiální zdroje a např.: exorcisté upozorňují, že TM je příčinou některých svázaností, protože člověk praktikující TM se již od začátku otevírá působení zlých sil. Řadí ji mezi okultní praktiky.\n\n\n\n\n\n\n"}
{"id": "267798", "url": "https://cs.wikipedia.org/wiki?curid=267798", "title": "Leona Lewis", "text": "Leona Lewis\n\nLeona Louise Lewis (*3. dubna 1985, Londýn) je britská zpěvačka a autorka hudebních textů, které v cestě k profesionální pěvecké kariéře pomohlo vítězství ve třetí sérii britské verze pěvecké soutěže The X Factor z roku 2006.\n\nPředtím pracovala jako recepční. V průběhu soutěže byla porotci hodnocena velmi příznivě. U písně Summertime Simon Cowell pronesl, že je absolutně nejlepší soutěžící napříč všemi soutěži takového typu, kterého kdy slyšel; Sharon Osborneová zase chválila mimo jiné její rozsah, osobnost a „nedostatek uvědomění si toho, jak moc je ve skutečnosti dobrá“. Leona má rozsah 3,3 oktávy (C3-F#6).\n\nIhned po jejím vítězství, kdy ve finále porazila Raye Quinna z Liverpoolu, vydala singl Moment Like This, který se stal nejstahovanější písní na internetu (82 000 stažení během prvních 24 hodin; později rekord překonala Alexandra Burke). Její hit \"Bleeding Love\" z alba \"Spirit\" byl nejprodávanější singl roku 2008 a pronikl do všech světových hitparád a byl číslo 1 ve více než 30 zemích světa a pár týdnů dokonce vedla v prestižní hitparádě Billboard Hot 100, se kterým se stala první britskou zpěvačkou, která vedla USA žebříčku na prvním místě po dvaceti letech. Singlu Bleeding love se prodalo více než 9 milionů kusů po světě a stal se tak pátým nejprodávanějším singlem desetiletí. S jejím novým singlem \"Forgive Me\" jí pomohl světoznámý producent a zpěvák Akon, který píseň produkoval. Leona Lewis se vrátila do další řady britské soutěže X Factor, kde vystoupila jako host s písní \"Run\", která se v Británii vyšplhala na 1. místo žebříčků. 10. listopadu 2008 vyhrála cenu \"World Music Award\" v kategorii nejlepší popová zpěvačka (\"Best Pop Female\") a též nejlepší nový počin (\"Best New Act\").\n\nLeona se narodila v Londýně. Je dcerou Josiha \"Joeho\" Lewise a Marie Lewis. Má dva bratry: staršího Bradleyho a mladšího Kyla. Navštěvovala uměleckou školu Sylvia Young Theatre School a později Italia Conti Academy, Ravenscourt Theatre School a BRIT School for Performing Arts and Technology. V 17 letech se rozhodla opustit BRIT School a začít se věnovat své kariéře. V 18 letech získala hlavní roli v divadelní show v Paříži, roli se rozhodla odmítnout, poté co si udělala úraz zad při bruslení na ledě.\n\nNahrála demo nazvané \"Twillight\". Album nebylo nikdy komerčně vydáno. Další demo album nahrané pod UEG Entertinment nazvané \"Best Kept Secret\". Písnička z alba \"Private Party\" se stala hitem na hudební scéně v Londýně v roce 2005. Lewis řekla \"Snažila jsem se získat nahrávací smlouvu, pracovala jsem velmi pilně, ale nikdy jsem žádnou nedostala, proto jsem se rozhodla jít na konkurz do X Factoru. Tyhle programy poskytují nejlepší místo pro nové talentované zpěváky\".\n\nLeona se zúčastnila konkurzů do druhé série britské verze The X Factor, kdy před porotci Simonem Cowellem, Louisem Walshem, Sharon Osbourne a Paulou Abdul zpívala písničku \"Over the Rainbow\". Byla umístěna do dívčí kategorie, kterou mentoroval Cowell. Během soutěže byla přirovnávaná k Mariah Carey, Whitney Houston a Celine Dion. Leona se stala vítězen v prosinci roku 2006, kdy porazila Raye Quinna 60% hlasů diváků. Její vítězný singl, cover verze Kelly Clarkson písničky \"A Moment Like This\" byl zveřejněn 17. prosince 2006. Ve Velké Británii lámal rekordy, stal se nejstahovanější písničkou, kdy se prodalo 50 000 kusů za méně jak 30 minut. Dostal se na vrchol britského žebříčku a za první týden se prodalo přes 571 000 kopií. Stal se druhým nejlépe prodávaným singlem Spojeného království v roce 2006.\n\nV únoru 2007 podepsala kontrakt na pět alb s americkou nahrávací společností J Recrods. Písničky pro své debutové album nazvané Spirit nahrávala v Londýně, Miami, Los Angeles, New Yorku a v Atlantě. Bylo vydáno v listopadu 2007 a dostalo se na vrchol britské a irské hitparády a stalo se nejrychleji prodávaným v obou zemích a čtvrtým nejlépe prodávaným ve Spojených státech. V lednu 2008 bylo vydáno ve více zemích a stalo se číslem 1 na Novém Zélandu, v Rakousku, Austrálii, Německu, Jižní Africe a Švýcarsku.http://acharts.us/album/29761 Další dvě písničky byly nahrána v roce 2008 pro americkou verzi alba \"Forgive Me\", kterou produkoval Akon a \"Missed Glass\", produkovaný Maddem Scientistem. Ve Spojených státech bylo album vydáno v dubnu 2008 a umístilo se na prvním místě Billboard 200. Speciální edice Spirit byla vydána v listopadu 2008 v Evropě a zahrnovala písničky \"Forgive Me\", \"Misses Glass\" a cover verzi písničky \"Run\" od Snow Patrol. Album se stalo číslem jedna v britské hitparádě a získalo 9 platinových certifikací ve Spojeném království.\n\nJejí druhý singl \"Bleeding Love\" byl vydán v říjnu 2007 ve Velké Británii, kdy se prodalo 218 805 kopií za první týden a umístil se na prvním místě britské hitparády, kde se držel po sedm týdnů. Její třetí singl \"Better in Time\" byl vydán v březnu 2008, umístil se na druhém místě britského žebříčku a prodalo se ho 40 000 kopií za týden. Ve Spojených státech byl vydán jako druhý singl a umístil se na 11. místě Billboard Hot 100 žebříčku. \"Forgive Me\" byl vydán jako pátý singl v listopadu 2008 a umístil se na pátém místě britského žebříčku. \"Run\" byl vydán digitálně a umístil se na prvním místě a stal se nejrychleji prodávajícím se singlem, který byl prodáván digitálně, kdy se prodalo 69 244 kopií za dva dny. Její poslední singl \"I Will Be\" byl vydán v lednu 2009 pouze v Severní Americe, kde se umístil na 66. místě v žebříčku Billboard Hot 100. V srpnu 2008 vystoupila s písničkou \"Whole Lotta Love\" s kytaristou Jimmym Page z Led Zeppelin na závěrečném ceremoniálu letních olympijských her v Beijingu, kde reprezentovala Londýn, který hostoval další ročník.\n\nV prosinci 2008 obdržela tři nominace na cenu Grammy. Byla nominovaná na čtyři BRIT Awards ceny. Vyhrála dvě ceny MOBO Awards za nejlepší album a nejlepší videoklip.\nLeony druhé album Echo bylo vydáno v listopadu 2009. Umístilo se na prvním místě britského žebříčku a v top 10 v Rakousku, Irsku a Švýcarsku. První singl \"Happy\" byl vydán 15. září 2009 a umístil se na druhém místě britského žebříčku a v top 10 v Rakousku, Belgii, Německu, Irsku, Japonsku a Švýcarsku. Nazpívala úvodní píseň ke sci-fi filmu Avatar \"I See You\". S písní byla nominovaná na cenu Zlatý glóbus. Spolupracovala na cover verzi songu \"Everybody Hurts\", který byl vydán na pomoc vybrání peněz na oběti hurikánu v Haiti. Druhý singl z alba Echo byl \"I Got You\", který byl vydán v únoru 2010. V dubnu 2010 nazpívala duet s italským zpěvákem Biagiem Anonaccim nazvaný \"Unexpected\". V lednu 2009 podepsala smlouvu na vydání autobiografie. Kniha byla nazvaná Dreams.\n\nNa první turné nazvané \"The Labyrinth\" zazněly písničky jak z alba Spirit tak z Echa.\n\nZačala pracovat na třetím albu nazvaném \"Glassheart\", krátce poté co skončilo její turné The Labyrinth. Vydáno bylo v říjnu 2012. První singl \"Collide\" se umístil na čtvrtém místě v britské hitparádě. 9. prosince 2011 vydala EP nazvané \"Hurt: The EP\", které obsahovala tři cover verze. Vystoupila v americké verzi X Factoru. V srpnu 2012 oznámila, že hlavním singlem alba \"Glassheart\" bude písnička \"Trouble\", která byla vydána 7. října 2012. Umístila se na sedmém místě v britské hitparádě a album se umístilo na třetím místě. Druhý singl \"Lovebird\" se nedostalo do hitparády UK top 200, kvůli absenci podpory v rádiích.\n\nV únoru 2013 opustila Modest Management a bylo oznámeno, že pracuje na čtvrté desce. V červenci 2013 oznámila, že její další album bude vánoční kolekce, skládající se z klasických a originálních písniček. Album nazvané \"Christmas, with Love\" bylo vydáno 2. prosince 2013 a hlavní singl \"One More Sleep\" byl vydán 5. listopadu 2013. S písničkou vystoupila v semi-finále desáté série X Factoru. Ten samý den se písnička umístila na 34. místě britské hitparády. Album debutovalo na 25. místě britské hitparády. O týden později se dostalo na 13. místo a písnička se dostala na 3. místě.\n\n23. září 2013 bylo oznámeno, že si Leona zahraje ve filmu inspirovaném filmem z 80. let Holiday!. V únoru 2014 byl film přejmenován na Walking on Sunshine a byl zveřejněn 27. června 2014. Mezitím nahrála duet s Michaelem Boltonem \"Ain't No Mountain High Enough\". 3. června bylo oznámeno, že opouští Syco Music. Podepsala novou smlouvu s Island Records UK, kde se připojila k umělcům jako Robbie Williams, Drake, Nicki Minaj a Jessie J.\n\nV současné době Lewis pracuje na svém pátém albu. Nahrávání započalo v lednu roku 2014. V prosinci Lewis sdílela na svém Facebooku urývek z nové písně „Fire Under My Feet“, kterou ve videu zpívá živě. 14. dubna 2015 na londýnském vystoupení pro novináře a několik fanoušků potvrdila, že \"Fire Under My Feet\" bude pilotním singlem z pátého alba. Zanedlouho bylo také potvrzeno, že páté album se bude jmenovat \"I Am\".\n\n\n"}
{"id": "267810", "url": "https://cs.wikipedia.org/wiki?curid=267810", "title": "Lama (řeka)", "text": "Lama (řeka)\n\nLama ( ) je řeka v Moskevské a v Tverské oblasti v Rusku. Je 139 km dlouhá. Povodí má rozlohu 2330 km².\n\nŘeka ústí do Šošinského zálivu Volžské přehrady. Před vybudováním přehrady byla přítokem řeky Šoši.\n\nZdrojem vody jsou především sněhové srážky. Průměrný roční průtok vody na středním toku činí 8,49 m³/s. Zamrzá v listopadu a rozmrzá na konci března až na začátku dubna.\n\nV minulosti po řece vedla vodní cesta (vlečení po Lamě) z Volhy k řece Moskvě. Ve 12. století zde vzniklo město Volokolamsk.\n"}
{"id": "267811", "url": "https://cs.wikipedia.org/wiki?curid=267811", "title": "Karel Pech", "text": "Karel Pech\n\nKarel Pech, vlastním jménem Antonín Pech, (18. května 1917, Praha – 14. února 2006 tmtéž) byl český herec, režisér, televizní scenárista, jazykový poradce a pedagog, televizní i rozhlasový moderátor, spisovatel, autor řady osobitých publicistických televizních pořadů, které i sám uváděl. Byl ženatý, jeho žena se jmenovala Marie (rozená Vlčková).\n\nV roce 1936 maturoval v Praze na reálném gymnáziu. V letech 1936/1937 studoval v Anglickém ústavu v Praze (The English Institute). Od roku 1937 působil nejdříve v Okružním divadle, pak v Pražském dětském divadle paní Lidy Mellanové (1937 až 1940) a na Kladně (1940/1941). V letech 1941 až 1943 pracoval v Československém rozhlase a současně hostoval v divadle Uranii, v Nezávislém divadle a v Divadle na Vinohradech. V sezóně 1943/1944 působil v Beskydském divadle, v sezóně 1945/1946 byl členem Studia Jindřicha Honzla, v letech 1946 – 1948 členem Studia ND. Od roku 1948 hostoval v pražském Národním divadle, kam byl v roce 1949 angažován a působil zde pak 20 let jako herec a příležitostně i režisér .\n\nV roce 1953 byl mezi pěti zakládajícími členy Československé televize (spolu s J. Werichem, J. Trnkou, O. Lipským a E. Klosem). Již od počátku existence Československé televize s ní aktivně spolupracoval, v roce 1969 na vlastní žádost přešel z ND do televize a od roku 1979 byl v důchodu. Kromě roku v Kramářově mládeži (1936) byl politicky neorganizován.\n\nOd roku 1946 režisér-autor prvního rozhlasového seriálu Nedělní beseda rozhlasových novin, který byl po únoru v roce 1948 zastaven dosazením komisaře. Dělal spoustu vzdělávacích rozhlasových seriálů a pásem, byl například režisérem cestopisných reportáží z cest Jiřího Hanzelky a Miroslava Zikmunda. Byl to muž velmi kultivovaného a neobyčejně noblesního vystupování a chování. V šedesátých letech jevil přirozený zájem o obrodný demokratizační proces a v tomto duchu natáčel i pořady pro Československou televizi. Pan Karel Pech znal tři světové jazyky. Uměl velmi dobře německy, anglicky a francouzsky, a mohl i za doby komunismu vycestovat do ciziny, protože se v cizině dobře domluvil. Na těchto cestách ho hlídal příslušník tajné bezpečnosti, a to jak při cestě do Japonska (1970), ze které pak vznikl pořad Tajemství země Nippon, tak při cestě za krajany do Ameriky (1975), kdy projel několik amerických států. Pořad o cestě za krajany do Ameriky byl převážně zcenzurován, taktéž většina z 250 dvouminutových hraných scének.\n\nV důchodu psal fejetony pro časopis Ahoj a pro Český rozhlas. Pro ČRo Brno natočil seriál Tajemství slovenštiny. V roce 1990 zveřejnil 40 roků psanou samizdatovou sbírku \"Verše Karla ze Zásuvky\".\n\nDvacet roků přednášel na Universitě Karlově rozhlasové a televizní řemeslo. Od roku 1968 byl členem Československé společnosti pro lidská práva. V roce 1994 založil hnutí Rozhlas není tisk.\n\nV roce 1995 natočil autorskou hru dokumentů \"Konec udavače\" (ČRo Praha). Od roku 1995 učil veřejný projev ve své soukromé škole Démosthenés. V roce 1995 vydal esej \"Adresuj!\" \"aneb Jak se chovat před kamerou a mikrofonem\". Dne 21.8.1996 založil Společnost přátel koldokola světa (The Friends Around the World Company) s programem o pouhých devíti slovy: Vzájemná podpora psané i mluvené češtiny; propagace české kultury. Pro členy FAW psal \"Dopis\" (tzv. \"Zvukový Dopis\"). V roce 1997 natočil autorský monotrialog \"Čekající\" (ČRo Plzeň, hra o mučiteli padesátých let), tamtéž natočil i experimentální hru beze slov \"Sniper\" (\"Odstřelovač\"). V roce 1997 režijně upravil Goethova Fausta jako komorní tragédii, která může být hrána sedmi herci.\n\nV roce 1964 se stal zasloužilým členem ND a v roce 1998 byl v pořadu TýTý uveden do pomyslné dvorany české televizní slávy.\n\nDne 18. května 2017 (v den narození Karla Pecha) u příležitosti 100. výročí jeho narození byla odhalena v Praze - Točné  naproti domku, kde bydlel se svou manželkou Marií Pechovou, pamětní deska u lípy, kterou Karel Pech sám zasadil v rámci televizního pořadu Sázíme stromy na jaře roku 1975.\n\n\n\n"}
{"id": "267812", "url": "https://cs.wikipedia.org/wiki?curid=267812", "title": "Měření času", "text": "Měření času\n\nMěření času včetně jeho zaznamenávání a sdělování údajů o čase, je důležitá činnost ve vědě i v běžném životě. Člověk moderní doby potřebuje znát přesný aktuální čas a s rozvíjející se civilizací roste i potřeba stále přesnějšího určení času, jakožto základní veličiny, s jejíž pomocí můžeme odvodit některé další veličiny (například 1 metr je vzdálenost, kterou urazí světlo za 1/299 792 458 sekund, 1 coulomb = elektrický náboj přenesený proudem o hodnotě 1 ampér za sekundu, a další). Základní jednotkou času je sekunda.\n\nČas se zaznamenával a určoval již v době před neolitem. Od počátku se k určení aktuálního období využívalo přírodních jevů, jež se s pravidelností opakovaly. Nejzřetelnější a nejsnáze pozorovatelné objekty, které vykazovaly největší přesnost ve svých periodických opakováních, a tudíž se podle nich dalo přesně určit aktuální období, byly Slunce, Měsíc a hvězdy. Určit podle nich aktuální čas nebo roční období nebylo jednoduché. Proto musely přijít snáze pochopitelné metody měření. Hlavně z praktických důvodů - pro odměřování času. K odměřování času se začalo využívat přesýpacích nebo vodních hodin, které pracují na shodném principu (z horní nádoby se tekutina přelila nebo písek přesypal za určitou dobu do dolní nádoby). Z těchto hodin se nedalo ale přímo poznat, jaký je zrovna čas. K tomuto účelu se začalo využívat jiného systému – slunečních hodin.\n\nSluneční hodiny ukazují čas pomocí polohy Slunce na nebi, jež osvětluje ukazatel (gnómon) a ten vrhá stín na stupnici nakreslenou na číselníku. Jako ukazatelů, jejichž stínů se využívalo k určení hodiny na číselníku, se používalo mnoho předmětů a útvarů. Nejčastěji se však jednalo o hůlku umístěnou kolmo k číselníku. Jako ukazatelů pro sluneční hodiny větších rozměrů se ale používaly třeba i obelisky. Prakticky je možno za ukazatel určit cokoliv a také lze sluneční hodiny umístit kdekoliv (nejčastěji se však používá umístění podle světových stran a ukazatel je na severní polokouli na jižní straně číselníku), pak je však nutné vhodně upravit i číselník, na kterém stín ukazatele bude ukazovat aktuální čas. Slunečních hodin se používalo mnoho druhů a lišily se způsobem provedení, umístěním nebo způsobem odečítání času. Setkat se tedy můžeme s hodinami přenosnými nebo stabilně umístěnými na jednom místě, pak to můžou být sluneční hodiny svislé – umístěné na zdi, vodorovné – postavené ve vodorovné poloze, rovníkové – tyto hodiny mají sklon roviny číselníku rovnoběžný s rovinou rovníku a ukazatel je k této rovině postaven kolmo.\n\nPozoruhodnými hodinami jsou hodiny analematické – tyto hodiny se stavějí nejčastěji ve vodorovné poloze a tvar číselníku je eliptický. Průmětem číselníku rovníkových hodin do roviny vodorovné je právě tvar elipsy. Protože Slunce není po celý rok na obloze na stejném místě, a tedy sluneční hodiny neukazují po celý rok stejně, řeší se tento problém zavedením vícero stupnic. Analematické hodiny tento problém řeší přesouváním ukazatele po stupnici uvnitř číselníku. V období slunovratů se ukazatel nachází buď v jižní poloze (v zimě) nebo v severní poloze (v létě) a v období rovnodenností uprostřed.\nPři porovnání času odečteného ze slunečních hodin a času na našich hodinkách je možno registrovat určité rozdíly. Toto mají za následek hlavně dvě skutečnosti: nerovnoměrný pohyb slunce po obloze a také to, že sluneční hodiny zpravidla určují čas pro místní poledník, ale čas na našich hodinkách je přizpůsoben časovému pásmu, ve kterém žijeme. Čas určen pro časové pásmo, ve kterém leží Česká republika, je přesně určen pro 15. stupeň východně od nultého poledníku. Na východě republiky tedy východ slunce nastává o cca 14 minut dříve a na západě o cca 11 minut později.\n\nDokonalejším přístrojem na určování času byly hodiny mechanické. V historii, při nástupu mechanických hodin, se ale k jejich seřizování používalo ještě slunečních hodin.\n\nMechanické hodiny pracují na úplně jiném principu a fyzicky realizují Aristotelovu definici času jako \"napočítaného (pravidelného) pohybu\". Tím byl sice původně míněn pohyb Slunce, mechanické hodiny však používají umělé pohyby oscilátoru, například kyvadla. Čas tedy odměřují v diskrétních krocích. O prvních mechanických hodinách jsou sice zprávy už z raného středověku, ve skutečnosti však vznikly až koncem 13. století, patrně v anglických klášterech. Byly poháněny závažím a oscilátorem byl lihýř. Hodiny se pak rychle rozšířily a ve stále složitějších podobách, jako například orloje, začaly vestavovat do věží radnic a katedrál. Vedle pohonu závažím se od 15. století začaly vyrábět přenosné a kapesní hodiny (hodinky), poháněné pružinou. Podstatné zvýšení přesnosti přinesly až kyvadlové hodiny, které poprvé sestrojil Christiaan Huygens na základě poznatku, že doba kmitu závisí pouze na délce kyvadla (k tomuto závěru dospěl už Galileo Galilei).\n\nPřesnost kyvadlových hodin se pak dále zvyšovala zdokonalováním kroku i kyvadla. Pro účely námořní navigace vznikly v 18. století první přesné chronometry, řízené setrvačkou. Přesnost kyvadlových hodin už v 18. století dovolila změřit nerovnoměrnost otáčení Země a měření času se tak odpoutalo od pozorování astronomických pohybů. V 19. století se přesné měření času stalo obecnou potřebou, což vedlo k hromadné výrobě hodin a hodinek. V průběhu 20. století vznikla řada dalších technických zdokonalení, zejména k vynálezu hodin elektrických a elektronických, jejichž oscilátorem je piezoelektrický výbrus (\"quartz\"). Vrcholem přesnosti v měření času jsou však atomové hodiny.\n\nAtomové hodiny jsou hodiny určující vlastní čas. Díky jejich přesnosti je čas nejpřesněji určovanou veličinou, kterou známe. Základem většiny atomových hodin se ve 20. století stal izotop cesia 133. Přechodu jeho základního stavu mezi dvěma energetickými hladinami jeho super jemné struktury odpovídá 9 192 631 770 kmitů, což bylo v Paříži roku 1967 na 13. konferenci Mezinárodního komitétu pro váhy a míry určeno jako definice jedné atomové sekundy. V roce 2005 se podařilo dosáhnout frekvenční přesnosti 5×10, což odpovídá chybě 1s za 60 milionů let. Zaručování stále větší přesnosti je pro vědu nesmírně důležité a tak se stále pracuje na jejich zdokonalení. Zmenšování chyby u těchto hodin však není jediná snaha o zdokonalení.\nDnes lze jisté atomové hodiny vyrobit ve velikosti krabičky od zápalek. I v takovýchto malých rozměrech pracují s chybou jedné sekundy za 10 tisíc let při spotřebě energie jednoho wattu. Pro stavbu miniaturních radiofrekvenčních atomových hodin se lépe než cesium hodí prvek zvaný rubidium, neboť tento dovolí právě větší možnosti miniaturizace. Největším předpokladem využití je v armádě. Pomocí takovýchto miniaturních hodin se dají sestrojit palubní počítače letadel či naváděných střel, které pak dokonale přesně určí polohu pomocí rychlosti a času.\nJeště větší přesnosti nyní dosahují optické frekvenční standardy založené na jiných atomech či iontech. Ovšem nejistotu měření SI sekundy nemohou mít menší než hodiny realizující čas podle definičního radiofrekvenčího přechodu cesia.\n\nZavedením atomové sekundy však nastal problém. Atomová sekunda je kratší než sekunda světového astronomického času (UT1 – světový astronomický čas na nultém poledníku v Greenwichi, není rovnoměrný, neboť je závislý na rotaci Země).\n\nRozdíl v hodnotách sekundy atomové a sekundy světového astronomického času je způsoben nerovnoměrnou rotací Země. Světový systém občanského času vychází z koordinovaného světového času (UTC je souřadnicový čas) odvozeného od atomové časové stupnice TAI. UTC je hodnotou úzce vztažen k UT1, ale má jiný původ. Aby i nadále Slunce svítilo na stejném místě jako dnes, musela přijít korekce světového času UTC tak, aby se co nejvíce přiblížil hodnotě UT1. Pro tuto korekci se používá přestupné sekundy, která se vždy vkládá do světového času UTC, a to vždy, když by rozdíl UT1 od UTC během následujícího půl roku byl větší než 1 s. UTC se tedy liší vždy nejvýše o jednu sekundu od UT1 a několik sekund od TAI (TAI - mezinárodní atomový čas, nezávislý na rotaci Země). Přestupná sekunda a světový čas UTC se začaly používat od 1.1.1972 a rozdíl UTC od TAI dnes (2011) je 34 s (TAI – UTC = 34 s), poslední vložení přestupné sekundy bylo provedeno 31.12.2016.\n\nPřestupná sekunda se vkládá do UTC jako poslední sekunda buď 31. prosince nebo 30. června.\n\nJako další rozdíl v určování času z oboru astronomie můžeme jmenovat například délku dne. Neboť délka pravého slunečního dne se liší od délky tzv. hvězdného dne. A to o 3 minuty a 56 sekund (Sluneční den je delší než hvězdný den). Důvodem je oběh Země kolem Slunce.\nDůležitá korekce času se však provádí i na palubách umělých družic Země, které slouží k navigaci na zemském povrchu. Pokusem se zařízením jménem Gravity Probe-A měly být prověřeny důsledky Einsteinovy obecné teorie relativity. Bylo dokázáno, že se čas na hodinách na palubě tohoto zařízení, které se dostalo do vzdálenosti 10 230 km od povrchu Země, se zvětšující se vzdáleností a zmenšující se gravitací zrychluje o hodnotu 7×10. Tento pokus se uskutečnil 18.6.1967.\nObecná teorie relativity totiž říká,že čas plyne jinak se zvětšující se vzdálenosti od hmotného tělesa, v jehož gravitačním poli čas měříme. Je tomu tedy tak, že hodiny umístěné na zemském povrchu odměřují kratší časový interval mezi dvěma událostmi, než například hodiny umístěné na oběžné dráze. Jde však o nepatrný rozdíl. Při umístění hodin na povrchu Slunce by ukazovaly asi jen o minutu za rok více, než hodiny na povrchu Země. Přesto, pokud by se korekce na družicích neprováděly, nepřesnosti v navigaci by byly v řádech kilometrů!\nEinsteinova speciální teorie relativity uvažuje další vlastnost času, a to, že při rychlostech blížících se rychlosti světla, tedy asi 2,98×10 m/s dochází k jevu zvanému dilatace času. To znamená, že kdybyste pozorovali někoho, kdo by se pohyboval rychlosti blízkou rychlosti světla, zdály by se vám všechny jeho pohyby zpomalené, to samé by viděl i on, kdyby se podíval na vás. Nebo kdyby se váš stejně starý kamarád vydal na cestu vesmírem, cestoval by rychlostí blízkou rychlosti světla a vrátil se po 50 letech, vypadal by jen o něco málo starší, než když odlétal, zatímco vy byste už chodili o holi.\n\nV astronomii se také setkáváme s dalšími jevy, jež předpokládá obecná teorie relativity. Je to hlavně zakřivení časoprostoru. Důsledky tohoto jevu lze pozorovat i při zatmění Slunce. Tím, že hmotná tělesa zakřivují časoprostor, nepohybuje se světlo kolem těchto objektů z našeho pohledu po přímce, ale jejich dráha je zakřivená. A tak při zatmění Slunce můžeme pozorovat hvězdu, i když je už těsně za horizontem slunečního kotouče. Hvězda tak zdánlivě změní svou polohu vůči ostatním hvězdám.\n\nHubblův dalekohled objevil další důkazy o správnosti teorie o zakřivení časoprostoru, a to při pozorování gravitačních čoček. Gravitační čočka je název pro kterýkoliv objekt, který je velmi hmotný, například: kvasar, kupa galaxií, černá díra nebo obří černá díra. Pokud se pozorovatel, objekt a gravitační čočka nachází na společné přímce, jeví se pozorovateli objekt nebo zdroj světla jako kroužek, též zvaný Einsteinův prstýnek, tento jev je však vzácný. Dále viz gravitační čočka.\n\nDíky reliktnímu záření přicházejícímu z různých \"koutů\" vesmíru a poznatkům získaným z vědeckých pokusů, jako například ze ženevského CERNu, jsme dnes schopni určit stáří vesmíru a jak se vesmír formoval téměř bezprostředně po Velkém třesku.\n\n\n\n"}
{"id": "267814", "url": "https://cs.wikipedia.org/wiki?curid=267814", "title": "Země dobrá, to jest země česká", "text": "Země dobrá, to jest země česká\n\nZemě dobrá, to jest země česká, do které semeno z dobroty božské hojně vsaté, učinilo užitek stý knižně vyšla v Hradci Králové r. 1754 u Jana Klimenta Tibelliho. Dílo je ze zatím blíže neznámých důvodů anonymní. Český bohemista prof. Alexandr Stich uvažoval o autorství Josefa Bonaventury Pitra (1708–1764), význačné kulturní osobnosti poloviny 18. století. Tento názor ovšem není obecně přijímán. Jiná hypotéza předpokládá, že původcem byl Václav Vítek, jehož nákladem kniha vyšla a který ji také prodával. Kromě knižního vydání se dochoval i nedatovaný kramářský tisk obsahující první tři a půl kapitoly, a další patrně měly následovat na pokračování – je zřejmé, že dílo mělo být šířeno i mezi nejméně majetnými čtenáři.\n\nDílo patří k úhelným kamenům pozdější barokní literatury, protože podle tradičních představ po r. 1730 v českých zemích utichá jak literatura, tak národní cítění, které se obrozují až od cca 1770. Kniha, která vyšla přesně uprostřed tohoto období, je navíc vypjatě vlasteneckého zaměření. Šlo pravděpodobně o reakci na zrušení České dvorské kanceláře r. 1749 v rámci centralizace monarchie, jež znamenalo de facto včlenění českých zemí do Rakouska coby jedné z provincií, a také na války o dědictví české. Programovým cílem, formulovaným nejen v závěru, je povznesení národního vědomí – dějinný materiál je setříděn a podán tak, aby oslavoval přednosti českých zemí i Čechů, v tomto případě vymezených ne územně, nýbrž etnicky a jazykově. To je další novinka, protože v obecném povědomí panuje přesvědčení, že tento koncept u nás oživilo až obrození (a často je přitom odkazováno na Herderovu filozofii).\n\n\"Země dobrá\" je dílem s historickou tematikou v podobném duchu jako například Hájkova \"Kronika česká\", nelze od ní tedy ahistoricky čekat vědeckou práci s fakty. Tento žánr je možné označit jako historickou beletrii. V dobovém pojetí však nebyly jednotlivé kategorie podle odbornosti přísně vymezeny. V předosvícenecké éře jsou kroniky především poučnými vyprávěními minulých událostí, které mají sloužit jako poučení pro současníky a budoucí. V evropské tradici mají často moralistní a didaktické zaměření. Objektivitu v dnešním slova smyslu v nich tudíž zpravidla nemá význam hledat. Kroniky obecně patří mezi texty hrající důležitou roli při vytváření společného dějinného povědomí, k formování a udržování kolektivní identity.\n\n\"Země dobrá\" je silně závislá na Beckovského \"Poselkyni příběhův českých\" (1700), z níž jsou přebírany i delší úseky. Méně pak autor čerpá z \"Předchůdce Moravopisu\" (1663) Tomáše Pešiny z Čechorodu. Oba tyto prameny vycházejí z velké části z Hájka. V literárně historických pojmech je možno ji označit za centon, jehož rysem je koláž textů z jiných děl. Ani měřítko původnosti nehrálo v předmoderní době valou roli. Autor knihy ovšem s materiálem svých předchůdců pracuje značně samostatně, nápaditě a koncepčně. Kromě časové řazení často využívá i řazení tematického a oba principy prolíná. \"Země dobrá\" má být především strukturovaným souborem dokladů o slávě českých zemí a jejích obyvatel. Nápadné je ostré konfesní a politické hledisko: dílo je zásadně prokatolické a oddaně prohabsburské. Z jeho pohledu tedy největším neštěstím, které české země postihlo a kvůli kterému dodnes trpí, je působení kacířské husitské a posléze kalvínské „roty“. Viklef, Hus a Fridrich Falcký jsou pro autora ztělesněním nepravosti. Velice zajímavá jsou pak místa, kde se střetává hledisko vlastenecké a konfesijní. V neřešitelných situacích získává většinou navrch vlastenectví: přes všechnu svoji zášť k husitům autor nadšeně líčí porážky Němců, slova uznání má i pro Jiřího z Poděbrad. Popravu českých pánů na Staroměstském náměstí 21. června 1621 ovšem líčí jako spravedlivou odplatu povstalcům a odpadlíků do pravé víry. Přesto však neopomenul upozornit, že v jiných zemích, hlavně německých, se kacířství rozšířilo daleko více a že nikdo není dokonalý: „Který jest pole neb zahrada, v kterých by bodláčí nerostlo?“ Jak naznačuje už název knihy, který je odkazem na Lukášovo evangelium, v autorově pojetí je česká země zemí Bohem vyvolenou, obzvláště jím oblíbenou a mnohými svatými oslavenou (zemským patronům a svatým je dílo věnováno).\n\nO své koncepci ostatně autor sám mluví v „závěrku“ (doslovu) ke své knize. Doslov začíná příznačně latinským citátem z Platóna: \"Non nobis solum nati sumus ortusque nostri partem patria sibi vendicat, partem parentes, partem amici\" („Ne sami pro sebe zrodili jsme se, ale díl živobytí našeho (rozuměje po Bohu) přivlastňuje sobě díl vlast, díl rodičové, díl přátele“). Kroniky jsou od toho, aby na příkladu minulosti vyjevovaly lidem, čeho se mají držet a čeho si ošklivit. Ze stejného důvodu se pustil do díla i autor, aby své \"„milé české vlasti [sv]ou povinnou vděčnost dokázal“\" a připomenul současníkům slavnou minulost. Nijak se netají, že svůj materiál přebíral. Text svým duchem silně připomíná ranou obrozeneckou rétoriku i tematiku:\n\n„\"A jakož vejš od tak mnohých a slavných mužův velmi za dobré a potřebné uznáno bylo a jest staré příběhy a památky slavné, chvalitebné a svaté v paměti lidské obnovovati, a zvláště v našem jazyku českém mezi lidem obecným a sprostým, kde se zřídka co nachází, co by jejich zkormoucenou mysl posilňovalo a občerstvilo, neb u nás velice hyne předešlých věcí památka, tak že jiní národové mnohém větší povědomost mají našich českých příběhů než mnozí Čechové, což k nemalé naší zhoubě a lehkosti jest, když naše staré příběhy dle líbosti vykládají a na místě svatých, Bohu milých předkův našich knížat, králův, biskupův a jiných dobrých buď vejstupky Žížky, Jana Husi, aneb v zlé pověsti jim rovné k potupě národu českému vytejkají a předhazují.“\"\n\nAutor si stěžuje, že mnozí se více pídí po znalostech o cizích dějinách, a na svou vlast zapomínají a své povinnosti k ní zanedbávají, a uzavírá: „\"Hanebná jest věc v své vlasti cizozemcem býti, co se jinde děje, chce vyzvěděti a o domácích příbězích žádné vědomosti nemíti.“\"\n\nOdborníci (Petrů, Stich, Valášek) se shodují na tom, že 35. kapitola je klíčovým textem. Mluví totiž daleko před vlastním národním obrozením obrozeneckým slovníkem. V první části autor jako důvod úpadku uvádí to, že se Čechové vzdali vlastního a začali se opičit (nazývá je doslova „české opice“) po cizozemcích ve zvycích, oblečení, způsobech. To je zajímavé hlavně z toho hlediska, že na to samé si stěžují čeští spisovatelé už od Dalimila a Pavel Stránský ze Zap ve svém \"Českém státu\", napsaném pro elzevierskou encyklopedickou řadu celoevropského zaměření, říká ve zvláštní kapitole, že o Češích se říká ledacos protichůdného, ale že kdyby on měl vypíchnout jednu charakteristickou vlastnost, byla by to jejich záliba v cizím a pohrdání vlastním. Druhá část pak přechází v regulérní jazykovou obranu, jejíž argumentace vede de facto k státoprávním nárokům. Začíná stížnostmi, že se nevděční vlastenci spojili s nepřáteli národa a jazyka českého, a způsobili tak, že obojí přišlo v lehkost a že mnozí mateřštinu potupují a stydí se jí mluvit. Své rozhořčení podtrhuje biblickým citátem, v němž Nehemiáš trestá bitím ty syny ze smíšených židovsko-azotských manželství, kteří nemluvili hebrejsky. Obzvlášť zajímavé je, že ten samý výrok cituje Jan Hus se svém \"Výkladu víry\" a přejímá jej i Pavel Stránský. Autor je tu tak trochu nechtěně v řade s arcikacířem. Je také připomínán jazykový zákon z r. 1615, v němž čeští stavové schválili postavení češtiny coby jediného úředního jazyka v českých zemích, jediného jazyka zemských desk, a požadovali, aby každý obyvatel uměl česky pod trestem vyhnanství. Některé pasáže jsou zcela zásadní pro poznání předobrozeneckého pojetí národa:\n\n\"\"[…] Kteroužto řeč a jazyk český Bůh mnohými svatými a slavnými muži a lidmi oslavil i také královskou korunou ozdobil a ji mnohým slavným i korunovaným řečem a jazykům rovnou učinil, neb jak řeč španihelská, řeč francouzská, uherská, polská a jiné v světě řeči mají své země, mají též i královské koruny, to také nápodobně má i řeč česká, že od božské štědroty jak zemí, i také královskou korunou jest obdařená, a protož naši milí předkové k oslavení a ozdobě té korunované řeči dlé přirozeného vyslovení jména sobě dávali, jako Vartislav, Václav […atd…].\"\"\n\nPřed tímto úryvkem autor mluví také obšírněji o tom, že český \"národ\" vzešel ze „Slaváků“, „Možkvanů“ a „Sarmatů“ – posloupnost je samozřejmě dovedena k biblickým reáliím, v tomto případě k postavě jakéhosi praotce Moskvanů Mozocha, syna Noemova, syna Jafeta. Důležité je však, že v duchu tzv. barokního slavismu odvozuje původ Čechů od slovanských kmenů, mj. Charvátů, což je tradiční pojetí známé nejméně od 14. století. Je tu tedy v jednom odstavci řeč o národu, lidu, jazyku, koruně a státu. Češtinu autor nazývá „řečí svatováclavskou“, je tedy přímo navázána na státoprávní tradici. Tento náhled na poměr lidu, jazyka a státu je velice blízký moderní představě. Dnes se běžně tvrdívá, že ta vznikla až na konci 18. století pod vlivem osvícenectví, nebyla-li přímo přejata z Herdera. Tato teze je ovšem ve světle \"Země dobré\" zcela neudržitelná. Nutno však připomenout, že v podobném duchu se nese i mnoho dalších úryvků z děl doby 1600–1750 (mj. i jazykový zákon z r. 1615), ač tam nejsou vždy výše zmíněné vztahy popsány vždy takto explicitně. Jazykovou obranu nacházíme v barokních gramatikách, včetně dlouho přetiskované Jandytovy, i u některých kazatelů, například Ondřeje Františka de Waldta, a ve všech případech se také hovoří o národu českém a slovanském. Také pojetí češtiny jako posvátného jazyka českých svatých, především sv. Václava a od r. 1729 sv. Jana Nepomuckého, není novinkou \"Země dobré\". Má-li tedy termín „národ“ v době barokní v česky psané literatuře nějaký přesnější význam, rozhodně se nejedná o národ v mezích čistě zemského patriotismu. \"Země dobrá\" je tudíž završením této nepřerušené tradice, a zároveň přímo předjímá národní obrození.\n"}
{"id": "267819", "url": "https://cs.wikipedia.org/wiki?curid=267819", "title": "Pascendi Dominici gregis", "text": "Pascendi Dominici gregis\n\nPascendi Dominici gregis (česky Pásti stádo Boží) je encyklika papeže Pia X. vydaná dne 8. září 1907. Encyklika se zabývá modernismem. Papež v této encyklice odsoudil omezení moderní filosofie nihilismem a relativismem.\n\nPapež Pius X. (1903–1914) reagoval na modernismus a agnosticismus tím, že jej odsoudil jako herezi v této encyklice a jí předcházejícím dekretu Lamentabili sane exitu. Kněz Umberto Benigni navíc zorganizoval skupinu katolických intelektuálů Sodalitium Pianum (Solidarita s Piem) tzv. integristů, která se snažila modernisty v církvi odhalovat a bojovat proti nim a jejich praktikám. Encyklika kritizuje evolucionismus víry a tzv. nauku o nezbytnostech, která hlásá, že pokrok je veden sporem mezi progresivním a konzervativním (schopnost uchovávat). Tato nauka o nezbytnostech byla v rozporu se závěry 1. vatikánského koncilu ohledně neměnnosti vyhlášených dogmat. Encyklika reaguje obviněním z agnosticismu, imanentismu a evolucionismu historicko-kritické zkoumání Bible, především Pentateuchu a prvních tři evangelií: „\"...oni (modernisté) ji dokonce píší, a to s takovou jistotou, jako by na vlastní oči viděli jednotlivé spisovatele, kteří během věků rozšířili obsah posvátných knih“\"; \"„...příčinou je nesmírná drzost, s níž všichni do nebe vynášejí a za úžasný pokrok vědy prohlašují každý žvást, který někdo z nich uveřejní“\".\n\nEncyklika je zaměřena do vlastních řad církve (klér i laici), protože na rozdíl od otevřených nepřátel církve jsou nebezpečnější tím, že církev dobře znají, tj. jsou skrytí „zakuklenci\" racionalismu, „zchytralí\" a v tomto směru pracovití. Encyklika uvádí např. tyto jejich omyly:\n\n1. Věda se dle modernistů zabývá jevy, při kterých víra nemá místa; víra naopak zabývá se věcmi božskými, jež jsou vědě naprosto neznámy. Postoj odpoutání vědy od čehokoliv nadpřirozeného se pak uplatňuje především ve zkoumání historie. Bůh je dle nich předmětem pouze víry. Proti tomu se staví některé závěry 1. vatikánského koncilu: „\"Jestliže někdo říká, že jeden a pravý Bůh, náš Stvořitel a Pán, nemůže být s jistotou poznán přirozeným světlem lidského rozumu, skrze to, co bylo učiněno: anathema sit.“\" \"„Jestliže někdo řekne, že božské zjevení nemůže být učiněno věrohodným vnějšími znameními, a proto musí být lidé k víře pohnuti pouze vnitřní zkušeností jednoho každého nebo soukromým vnuknutím: anathema sit.“\"\n\n2. Modernisté se mylně domnívají, že věda a historie jsou omezeny dvěma hranicemi: navenek smyslovým světem a uvnitř vědomím.\n\n3. Modernisté mylně zaměňují pojem zjevení a vědomí, které vede k úvahám o transfiguraci a defiguraci. Důsledkem transfigurace je vyloučení ze života Ježíše Krista vše božské a důsledkem defigurace je naopak proměna historického života Ježíše Krista vírou: „\"Jestliže někdo říká, že člověk nemůže být řízením Božím pozdvižen k poznání a dokonalosti, které převyšují přirozené, ale že ze sebe samého přece může a musí stálým pokrokem dosahovat všeho, co je dobré a správné: anathema sit.“\"\n\n4. Modernisté mylně tvrdí, že náboženský člověk musí svou víru „promyslit“. Tato víra se totiž zprvu na rozumu nezakládá, ale zakládá se na vnitřním náboženském citu.\n\n5. Podle modernistů, kteří zastávají princip životní imanence, se dogma vyvíjí a mění. Náboženské tvrzení jako takové je totiž něčím životním a ne pouze rozumovým výkladem, a proto musejí žít životem náboženského citu. Důsledkem tohoto vývoje dogmat má být snadnější přijetí srdcem věřícího: \"„Jestliže někdo řekne, že se může stát, že dogmatům přeloženým Církví bude jednou podle pokroku vědy přisuzován jiný smysl, než ten, který rozuměla a rozumí Církev: anathema sit.“\"\n\n6. Modernista věřící si je jistý, že Bůh existuje sám o sobě. Toto tvrzení však zakládá na soukromé zkušenosti jednotlivce, čímž se liší od racionalistů a zařazuje ho to mezi protestanty a pseudomystiky.\n\n7. Modernisté mylně tvrdí, že církev a svátosti nebyly ustanoveny od Krista. Brání tomu agnosticismus, který spatřuje v Kristu pouhého člověka, jehož náboženské vědomí se pozvolna vyvinulo, jako u každého jiného.\n\n8. Podle modernistů je kult motivován nutností dát náboženství smyslovou podobu. Svátosti jsou pro modernisty pouhá znamení, nebo symboly. Byť nepostrádají jisté účinnosti. \"Kdo by řekl, že svátosti byly ustanoveny jen proto, aby živily víru, anathema sit.\" (Denz. 730).\"\n\n9. Modernisté v hodnocení Písma připouštějí inspiraci jako takovou, ale popírají inspiraci ve smyslu katolické nauky.\n10. Církev je podle modernistů výtvorem kolektivního vědomí, která se v důsledku životní permanence odvozují od prvního věřícího, u katolíků tedy od Krista. Církev by měla být podřízena státu.\n\nEncyklika nařizovala biskupům čelit modernistům jejich zařazováním na menší pozice v církvi, aby se minimalizovali jimi napáchané škody, dále lepší formací budoucích kněží v noviciátech. Doporučovala proti modernistům podporovat scholastiku, Tradici církve a závěry učitelského úřadu Církve.\n\nV roce 1910 navíc Pius X. zavedl ještě tzv. protimodernistickou přísahu, kterou museli skládat všichni kněží a i další osoby činné v církvi či katolické teologii.\n\n\n\n"}
{"id": "267830", "url": "https://cs.wikipedia.org/wiki?curid=267830", "title": "Milena Vostřáková", "text": "Milena Vostřáková\n\nMilena Vostřáková (2. března 1934 – 7. července 2011 Praha) byla česká televizní hlasatelka a moderátorka.\n\nV letech 1957 až 1969 pracovala v Československé televizi. V tomto roce po výhře československých hokejistů nad Sovětským svazem v televizi řekla, že \"normálně pije urologický čaj, ale dnes připije vínem našim hokejistům, protože „jde o vítězství nejen sportovní, ale i morální“\". Z toho důvodu musela v době normalizace z Československé televize odejít, na televizní obrazovky se vrátila v roce 1990, v České televizi moderovala mj. televizní pořad \"Sama doma\".\n\nZahrála si menší role v několika filmech.\n\n"}
{"id": "267834", "url": "https://cs.wikipedia.org/wiki?curid=267834", "title": "Katina Schubertová", "text": "Katina Schubertová\n\nKatina Schubertová (* 28. prosince 1961 Heidelberg) je německá krajně levicová politička, bývalá členka komunistické Partei des Demokratischen Sozialismus a současná místopředsedkyně Die Linke.\n\nV roce 2007 kritizovala německou Wikipedii za to, že zobrazuje ve svých článcích nacistické symboly a podala trestní oznámení na nadaci, která za Wikipedií stojí. Po kritice, dokonce i ze strany svých spolustraníků, trestní oznámení stáhla.\n\n"}
{"id": "267836", "url": "https://cs.wikipedia.org/wiki?curid=267836", "title": "Jean-Paul Laurens", "text": "Jean-Paul Laurens\n\nJean-Paul Laurens (28. března 1838, Haute-Garonne – 23. března 1921, Paříž) byl francouzský malíř, sochař a ilustrátor, jeden z posledních hlavních zastánců francouzského akademického stylu.\n\nNarodil se ve Fourquevauxu. Již od mala se u něj projevoval neobvyklý malířský talent a zájem o toto umění, na což začal studovat u Léona Cognieta a Alexandra Bida. Laurens byl antiklerikalista a republikán a jeho práce byly často založeny na historických a náboženských tématech. Ve své době byl pro své erudice a technické mistrovství velice obdivován, ale po jeho smrti začal být jeho hyperaktivní a realistický styl, spojovány s velmi teatrálním, spíše obdusován jako příliš didaktický a proto postupem času jeho popularita příkře klesala.\n\nLaurens byl ve své době několikrát pověřen malováním veřejných prací pro Francouzskou republiku, včetně několik výzdob stropů a stěn, např. monumentální série o životě svaté Geneviève v apsidě Pantheonu, který dnes zdobí strop Odéonského divadla. Ve své době inspiroval několik umělců včetně Augustina Thierryho, kterého inspiroval k napsání díla \"Récits des temps mérovingiens\".\n\nByl váženým vyučujícím na Julianově akademii a působil také jako profesor na \"École nationale supérieure des beaux-arts\", kde učil například Andrého Dunoyera de Segonzaca nebo George Barbiera. Dva z jeho synů, Albert Laurens (1870–1934) a Jean-Pierrea Laurens (1875–1932) se stali také vlivnými malíři a učiteli na Julianově akademii. Jean-Paul Laurens zemřel 23. března v Paříži.\n\n"}
{"id": "267838", "url": "https://cs.wikipedia.org/wiki?curid=267838", "title": "Dárcovská SMS", "text": "Dárcovská SMS\n\nDMS či Dárcovská SMS je způsob zasílání drobných finančních prostředků na účty nadací a neziskových organizací v rámci různých veřejných sbírek. Tento systém funguje v Česku od 12. dubna 2004. Provozuje jej Asociace provozovatelů mobilních sítí a Fórum dárců.\n\nZaslání DMS probíhá obdobně jako u obvyklé textové zprávy z mobilního telefonu či pevné linky. DMS se zasílají na telefonní číslo 87777 a mají jednotný tvar:\nkde za heslo je použito slovo identifikující příjemce finančních prostředků. Ten se musí u provozovatele nejdříve zaregistrovat. O přijetí DMS je odesílatel obratem informován pomocí potvrzovací SMS.\n\nCena jedné odeslané DMS je buď 30 Kč, 60 Kč nebo 90 Kč. Z darované částky se od 1. ledna 2006 neplatí daň z přidané hodnoty. DMS je tak jedním z nejsnazších způsobů zasílání nízkých částek pro charitativní účely.\n\nPočty zaslaných DMS ze sítí mobilních operátorů:\n\n"}
{"id": "267851", "url": "https://cs.wikipedia.org/wiki?curid=267851", "title": "Úrodnost", "text": "Úrodnost\n\nÚrodnost je vlastnost půdy nebo daného území, která umožňuje růst množství rostlin. Úrodnost je „schopnost“ půdy zajistit rostlinám po celou dobu jejich vegetace dostatečné množství živin a vláhy. Pojem „úrodnost“ se používá především v zemědělství a zahradnictví.\n\nÚrodnost půdy zlepšují zejména tyto ukazatele:\n\nSpolutvůrci úrodnosti půd jsou půdní organismy. Tvoří z půdy autotransformační systém schopný racionálně hospodařit s energií, a tím se vyrovnávat s negativními vlivy. Edafon je nezbytný při tvorbě půdních agregátů, rozhoduje o bilanci živin a je významným činitelem biologického samočištění půdy. Organismy se účastní na změnách prostorového uspořádání půd tvorbou chodeb (bioturbace), tmelením částic a promícháváním půd. Snižování biologické aktivity v půdě neuváženým technologickým zásahem (neúměrná chemizace, poškození půdní struktury aj.) vede ke snížení úrodnosti půdy.\n\nEdafon sice představuje jen dílek z půdní masy (zhruba tisícinu hmotnosti z celku), je ale naprosto nepostradatelný pro fungování celého půdního ekosystému a všech ekosystémů na půdu navazujících. Je to sice těžko uvěřitelné, ale o to pravdivější.\n\nNepostradatelné funkce půdních organismů a jejich význam pro ekosystém:\n\n"}
{"id": "267857", "url": "https://cs.wikipedia.org/wiki?curid=267857", "title": "Richard z Cornwallu", "text": "Richard z Cornwallu\n\nRichard z Cornwallu (5. ledna 1209, Winchester – 2. dubna 1272, Berkhamsted) byl v letech 1225–1243 hrabětem z Poitou, od roku 1227 do své smrti hrabětem z Cornwallu a od roku 1257 král Svaté říše římské. Tento titul si ovšem nárokoval i Alfons X. Kastilský\n\nRichard se narodil roku 1209 na winchesterském hradu jako druhý syn anglického krále Jana Bezzemka a Isabely z Angoulême. Jeho starším bratrem byl pozdější král Jindřich III. Plantagenet. V osmi letech byl Richard jmenován nejvyšším správním úředníkem v hrabství Berkshire, v šestnácti hrabětem z Poitou a v osmnácti hrabětem z Cornwallu. Příjmy zejména z panství v Cornwallu Richardovi zajistily velké bohatství, čímž se stal jedním z nejbohatších šlechticů tehdejší Evropy. Ačkoliv Richard vedl v Bretani a Poitou v zastoupení krále několikrát vojenská tažení a třikrát působil jako regent království, jeho vztahy s bratrem Jindřichem III. byly často v počátečních letech Jindřichovy vlády napjaté. To mělo za následek, že Richard třikrát proti svému bratru povstal.\n\nV roce 1231 se oženil s Isabelou Marshalovou, dcerou Guillauma le Maréchala a vdovou po hraběti z Gloucesteru, ovšem k nelibosti svého bratra. Richard také vyženil šestiletého Isabelina syna z prvního manželství. V tom samém roce získal Richard svou novou hlavní rezidenci hrad Wallingford v Berkshiru (dnešní Oxfordshire) a za jeho vybudování utratil velké množství peněz. Mezi jeho další oblíbené rezidence patřily Marlow a Cippenham v Buckinghamshiru. Richard a Isabela měli čtyři děti, z toho pouze jediný syn, Jindřich z Almainu, se dožil dospělosti.\n\nRoku 1240 se stal účastníkem křížové výpravy a odjel do Svaté země a nahradil tak ve správě Jeruzalémského království navarrského krále Theobalda I. Richard z Cornwallu nebojoval v žádné bitvě, ale řídil vyjednávání křižácké diplomacie s muslimy o navrácení křesťanských zajatců z bitvy v Gaze z roku 1239 a pohřbech padlých křižáků. Nechal také znovuopevnit Askalon, jehož hradby nechal před tím zničit Saladin, aby se město nemohlo znovu stát baštou palestinských křižáků. Poté se rozhodl pro návrat do Evropy a cestou z Levanty navštívil svou sestru císařovnu Isabelu.\n\nPo návratu do Anglie se Richard z Cornwallu postavil proti baronovi Simonovi z Montfortu i sňatku své sestry Eleonory se Simonem. Když se Richard s Montfortem připojili ke křížové výpravě, ani necestovali společně. Po návratu z Palestiny se Richard oženil se sestrou manželky svého bratra Jindřicha Sanchou z Provence. Toto manželství mu tak zajistilo užší vztahy ke královskému dvoru.\n\nRichardovy nároky na francouzská území Gaskoňsko a Poitou nebyly nikdy ničím víc, než pouze teoretickými a v roce 1241 francouzský král Ludvík IX. dosadil do Poitou svého bratra, hraběte Alfonse. Tímto krokem se matka Richarda i krále Jindřicha Isabela z Angoulême cítila Ludvíkem uražena, v čemž ji podporoval i její druhý manžel Hugo z Lusignanu. Vojenská expedice vyslaná do Francie se však obrátila v naprosté fiasko poté, co Hugo z Lusignanu Angličany zradil.\n\nRichardovi z Cornwallu papež poté nabídl sicilskou korunu, ale podle Matěje Pařížského mu na jeho nevýhodný návrh Richard odpověděl\n\nO dva roky později byl Richard třemi německými kurfiřty zvolen jako římský král a v květnu téhož roku jej v Cáchách papež Alexandr IV. korunoval římským králem. Avšak stejně jako titul pána z Poitou a Gaskoňska titul římského krále neměl větší než čestný význam a v letech 1257 až 1269 Richard navštívil římskou říši pouze čtyřikrát.\n\nV druhé válce baronů, která v Anglii vypukla v letech 1264–1267 se Richard postavil na stranu svého bratra, krále Jindřicha proti Simonovi z Montfortu a jeho povstalcům. Poté, co byli rozdrobení royalisté poraženi v bitvě u Lewes, Richardovi se podařilo uprchnout a ukrýt se ve větrném mlýnu. Vítězové ho však poměrně rychle objevili, zajali a až do září 1265 věznili.\n\n16. června 1269 se v Kaiserslauternu oženil s mladičkou Beatrix Falkenburskou. Beatrix, svými současníky považovaná za \"perlu žen\", bylo tehdy okolo patnácti, ženichovi bylo šedesát. Když 2. dubna 1272 Richard z Cornwallu zemřel, jeho tělo bylo pohřbeno po boku druhé choti v Hailes a srdce nechala Beatrix uložit u minoritů v Oxfordu.\n\n\n"}
{"id": "267859", "url": "https://cs.wikipedia.org/wiki?curid=267859", "title": "Plachta (rozcestník)", "text": "Plachta (rozcestník)\n\nPlachta má více významů:\n\n\n\n\n\n\n"}
{"id": "267869", "url": "https://cs.wikipedia.org/wiki?curid=267869", "title": "Viktor von Weizsäcker", "text": "Viktor von Weizsäcker\n\nViktor von Weizsäcker (21. dubna 1886 Stuttgart - 9. ledna 1957 Heidelberg) byl německý neurolog, fyziolog a filosof, zakladatel psychosomatické medicíny.\n\nVystudoval medicínu v Tübingen, kde navštěvoval také přednášky W. Windelbanda a seznámil se s fyziologem H. Drieschem. Zabýval se neurologií a fyziologií srdce. Roku 1920 se oženil se sestrou slavného romanisty E. R. Curtia, vedl neurologické oddělení v Heidelbergu a roku 1926 navštívil S. Freuda. V té době také společně s M. Buberem vydával časopis \"Die Kreatur\" (\"Tvor\"), kde také publikoval své první práce k lékařské antropologii. Ve 30. letech uveřejnil svůj koncept „tvarového kruhu“ (\"Gestaltkreis\"), těsného propojení mezi vnímáním a pohybem. Na tomto základě vypracoval spolu s M. Fuchsovou také novou hlubině psychologickou terapii „funkčního uvolnění“. \n\nHlavním Weizsäckerovým cílem byla „humanizace“ medicíny, uznání pacienta jako lidské osoby a respekt k jeho vlastnímu duševnímu životu. Čistě biologická medicína není podle něho nikdy chráněna před zneužitím, jakým byly nacistické zločiny. Proto se snažil medicínský pohled na člověka zasadit do širšího rámce antropologie, celkové vědy o člověku, včetně jeho transcendentní stránky.\n\nWeizsäckerovo hlavní dílo \"Der Gestaltkreis\" začíná slavnou větou:\n\n\n"}
{"id": "267872", "url": "https://cs.wikipedia.org/wiki?curid=267872", "title": "By the People, for the People", "text": "By the People, for the People\n\nBy the People, for the People je druhé kompilované album skupiny Mudvayne a její páté album celkově. Bylo vydáno 27. listopadu 2007 u Epic Records.\n\nNa albu se nachází převážně live, demo a nevydané skladby z šuplíku, ale také dvě nové skladby : Dull Boy, která se posléze objevila i na aktuálním albu The New Game a King of Pain, cover kapely Police. K písni Dull Boy byl také posléze natočen videoklip.\n\nDesky se v prvním týdnu vydání prodalo zhruba 22,000 kousků v USA, což je na kampilaci dobrý výsledek. Tím si Mudvayne zasloužili ocenění 55. příčkou v U.S. Billboard 200.\n\n\nRecenze alba\n"}
{"id": "267874", "url": "https://cs.wikipedia.org/wiki?curid=267874", "title": "Bladon", "text": "Bladon\n\nBladon je vesnice v Anglii, v hrabství Oxfordshire. Leží na soutoku řek Glyme a Evenlode, asi 7,5 km od města Kidllington. V Bladonu se nachází kostel sv. Martina (\"St Martin's Church\"). Je známý díky hrobu Winstona Churchilla, který leží na přilehlém hřbitově.\n"}
{"id": "267885", "url": "https://cs.wikipedia.org/wiki?curid=267885", "title": "Tatra T6", "text": "Tatra T6\n\nTatra T6 je šestou generací tramvají založených na americké koncepci PCC, které byly v Československu vyráběny podnikem ČKD Tatra.\n\nVšechny vyrobené varianty jsou standardní čtyřnápravové jednosměrné motorové vozy, které vychází z předchozího typu T5 (respektive jeho od něj odvozených podtypů), jenž také ovlivnil design tramvají T6. Vozy T6 byly vyráběny od první poloviny 80. let do konce 90. let 20. století.\n\nNa rozdíl od předchozího typu T5, u něhož byl na začátku 70. let vyroben vůz označený jako T5 a od této tramvaje byly odvozeny další varianty, nebylo vozidlo označené pouze jako T6 nikdy vyrobeno. Byl to důsledek nového systému označování tramvají vyráběných v ČKD, které bylo zavedeno právě v první polovině 70. let 20. století.\n\nVarianty vozu T6 tvořily tramvaje Tatra T6B5 (standardní vozy určené především pro Sovětský svaz), Tatra T6A2 (varianta s užší karoserií, dodávána hlavně do NDR), Tatra T6A5 (vozy dodávané do bývalého Československa) a Tatra T6C5 (obousměrná varianta).\n"}
{"id": "267891", "url": "https://cs.wikipedia.org/wiki?curid=267891", "title": "Vought XF5U Flying Flapjack", "text": "Vought XF5U Flying Flapjack\n\nVought XF5U-1 Flying Flapjack bylo experimentální stíhací letadlo, které pro US Navy v době druhé světové války, vyvíjela firma Vought. Letoun měl tvar vztlakového tělesa (plochého disku) a poháněly ho dva pístové motory.\n\nPráce na projektu XF5U začaly v roce 1939 a v letech 1940–1941 probíhaly testy v aerodynamickém tunelu. Pro ověření netradiční koncepce vztlakového tělesa, byl postaven pokusný demonstrátor \"V-173\", přezdívaný podle svého konstruktéra \"Zimmerman's Flying Pancake\". Při jehož stavbě byly použity vrtule ze stíhačky Vought F4U Corsair. Byl postaven ze dřeva a plátna. Jeho vnitřní strana křídel měla plně symetrický profil \"NACA 0015\".\n\nPrvní let V-173 proběhl 23. listopadu 1942. Během letu ho pilotoval zkušební pilot Boone Guyton. Jako hlavní problém se ukázal být komplikovaný převod, který roztáčel obě vzdálené vrtule. Převodovka způsobovala silné vibrace, kvůli kterým musel být další let odkládán o řadu měsíců. Poté prototyp pilotoval Charles Lindbergh, který ho shledal překvapivě jednoduchým na pilotáž. Dokonce bylo zjištěno, že letoun je schopen létat už rychlostí 32 km/h a s vysokým padesátistupňovým úhlem náběhu. Při protivětru alespoň 50 km/h byl schopen vzlétnout z místa.\n\nBěhem testů, které pokračovaly celý další rok, byl V-173 jednou nucen nouzově přistát na pláži. Při přistání si pilot všiml, že mu v cestě leží dva lidé a začal tak brzdit, že se letoun převrátil. Konstrukce se však ukázala být tak odolnou, že se nic vážného nestalo ani pilotu, ani letadlu. Zkoušky ale pokračovaly pomalu.\n\nNakonec 17. září 1942 námořnictvo objednalo stavbu dvou prototypů XF5U, které byly větší, měly celokovovou konstrukci a vážily pětinásobek hmotnosti V-173. Poháněly ho dva hvězdicové motory Pratt & Whitney R-2000. Neobvyklá koncepce letounu měla sloužit k tomu, aby bylo schopné krátkých startů při malých rychlostech, ale naopak vysokých maximálních rychlostí v bojovém nasazení. Sloužit měl z pozemních základen i letadlových lodí.\n\nLetoun byl jednomístný a jeho pilot měl k dispozici vystřelovací sedadlo. Trup tvořily dvě poloelipsy. Pro řízení měl dvě svislé ocasní plochy a elevony. Motory po stranách pilotní kabiny roztáčely čtyřlisté vrtule, které měly možnost omezeného naklánění, jak je tomu u vrtulníků. Aby letoun neměl tendenci vybočovat z dráhy, točily se obě vrtule v opačném směru. Vrtule byly propojeny, aby mohl letoun letět i po výpadku jednoho z motorů. Svislé ocasní plochy měly řídit směr a elevony sloužily k ovládání v příčné a podélné rovině.\nProblémem bylo, že celou přední plochu letounu zabíraly disky vrtulí, a proto byl jen velice omezený prostor pro vpřed střílející zbraně či rakety.\n\nPrvní prototyp měl sloužit pro statické a druhý pro letové zkoušky. Kvůli silným vibracím od převodů se prototyp nemohl vůbec dostat do vzduchu, jelikož hrozil jeho rozpad. Náprava pokračovala pomalu a proto proběhl první let až 3. února 1947, daleko po plánovaném termínu. Problémy s vibracemi neustávaly a letoun se měl k dalším testům přesunout na základnu Edwards v Kalifornii. Byl ještě převezen Panamským průplavem, ale další lety už nepokračovaly, protože US Navy 17. března 1947 celý projekt zrušilo. Důvodem byly konstrukční nedostatky typu, překročení rozpočtu a zdržení projektu, které bylo tak veliké, že mezitím vznikla první generace proudových letounů, na které se veškerý vývoj rychle přeorientoval.\n\nPrototypy XF5U byly sešrotovány, zatímco demonstrátor V-173 se zachoval ve \"Smithsonian Institution\" v Marylandu.\n\n\n\n\n\n"}
{"id": "267892", "url": "https://cs.wikipedia.org/wiki?curid=267892", "title": "Biochemický proces", "text": "Biochemický proces\n\nBiochemický proces je sled chemických reakcí v živých organismech. Biochemickými procesy se zabývá především biochemie (chemický obor). Ke svému průběhu potřebují biochemické reakce většinou řadu enzymů (biologický katalyzátor) a koenzymů. Někdy je nutná dodávka energie (např. ve formě ATP) nebo redukční/oxidační činidlo (např. NADPH/NADP).\n"}
{"id": "267904", "url": "https://cs.wikipedia.org/wiki?curid=267904", "title": "Rieserferner", "text": "Rieserferner\n\nRieserferner (italsky \"Vedretta di Ries\") je poměrně malé pohoří (300 km²) ležící v jižní části Rakouska na hranicích s Itálií. Do Rakouska (Tyrolsko) zasahuje pouze svou menší částí. Naprostá většina náleží sousední Itálii (Jižní Tyroly, Trentino-Alto Adige), kde také leží nejvyšší vrcholy. Hlavní stavebním kamenem je tonalit (druh žuly). Pohoří je díky své malé rozloze častokrát přiřazováno k Vysokým Taurám. Název pohoří je odvozen od stejnojmenného ledovce, který teče z koruny nejvyšších vrcholů směrem na sever do údolí Bachertal. Nejvyšším vrcholem je Hochgall (3436 m).\n\nNa severozápadě a severu navazuje pohoří na mnohem rozlehlejší a turisticky navštěvovanější Zillertalské Alpy. Svou západní částí sousedí se skupinou Venediger (Vysoké Taury) a jižní hranici tvoří údolí Val Pusteria (německy Pustertal), které masiv Rieserferner odděluje od Dolomit. Jihozápadní hranici tvoří dolina Anterselva, která rozděluje Rieserferner a Villgratenské hory.\n\nPohoří se rozděluje na dvě hlavní skupiny. Jsou to Rieserfernergruppe (východ) a Durreckgruppe (západ). Velká část území byla v roce 1988 vyhlášena jako přírodní park \"Parco Naturale Vedretta de Ries\".\n\nV pohoří Rieserferner se nachází přes 30 vrcholů vyšších 3000 metrů.\n\n\nDo nitra pohoří zasahují dvě velké doliny. Jedná se o dlouhé údolí Ahrntal se sídly Sand in Taufers, Sankt Jakob in Ahrntal či Prettau. Druhou velkou dolinou je Valle di Riva (Reintal) se sídlem Riva di Tures. Pod jižními stěnami Magersteinu a Wildgallu obepíná pohoří významná dolina Anholzertal (Valle di Anterselva), kterou vede silnice na sedlo Staller Sattel.\n\nMasiv odvodňují řeky Ahrn (Ahrntal, od severovýchodu na jihozápad) dále potok Knuttenbach vlévající se do většího toku Reinbach. Oba pramení přímo v horách v masivu Rieserfernergruppe. Údolím Anterselva na jihu pohoří teče říčka Antholzerbach. Na jeho horním toku, pod sedlem Staller Sattel se nachází jezero Antholzer See (1642 m), které je zároveň největším jezerem pohoří. V horách nalezneme mnoho malých jezírek a ples. Zejména na západě masivu Durreck (Schwarzsee, Klaussee) a na severu masivu Rieserfernergruppe (Koflersee, 2439m a Klammersee, 2318 m).\n\nV pohoří se nachází 14 ledovců a několik firnových polí. Největším ledovcem pohoří je Rieserferner. Další ledovce jsou již výrazně menší, jako např.\n\n"}
{"id": "267905", "url": "https://cs.wikipedia.org/wiki?curid=267905", "title": "Fotosyntetický pigment", "text": "Fotosyntetický pigment\n\nFotosyntetický pigment či fotosyntetické barvivo je organické barvivo, které využívají fotosyntetizujíci organismy (tedy fotoautotrofové, např. rostliny či sinice) k zachycení sluneční energie (fotonů) při fotosyntéze.\n\nZákladními fotosyntetickými barvivy jsou chlorofyly a bakteriochlorofyly. V nich probíhá samotná fotosyntéza.\n\nDoprovodné pigmenty tvoří tzv. „světlosběrný anténní systém“ – pomáhají přenášet zachycenou energii do reakčních center. Mezi doprovodné pigmenty patří:\n\n"}
{"id": "267906", "url": "https://cs.wikipedia.org/wiki?curid=267906", "title": "Tereza Vlk Huříková", "text": "Tereza Vlk Huříková\n\nTereza Vlk Huříková, rozená Huříková, v letech 2015 − 2018 Němcová (* 11. února 1987 ve Vimperku) je bývalá česká cyklistka − závodila v cross country a v maratonech na horských kolech a v časovce v silniční cyklistice. Je juniorskou mistryní světa v silniční časovce i v cross-country na horských kolech. Stala se první juniorkou v cyklistické historii České republiky i Československa, která získala titul mistryně světa na silnici. V roce 2008 si vybojovala účast na olympiádě v Pekingu. V roce 2012 dosáhla na Mistrovství světa horských kol nejlepšího umístění českých žen v historii, zatím ji v roce 2016 jen vyrovnala Kateřina Nash.\n\nNejúspěšnější období své sportovní kariéry prožila v klubu Česká spořitelna MTB pod trenérem Jiřím Lutovským. Je univerzální sportovkyní – v zimě se věnuje sjezdovému i běžeckém lyžování, v rámci kondiční přípravy aerobicu a fitness, vyzkoušela i potápění.\n\nV dětství navštěvovala mnoho zájmových kroužků – malovala, tancovala, hrála na flétnu a mezi jejími koníčky, vzhledem k tomu, že oba rodiče jsou tělocvikáři, nemohl chybět ani sport. Ten u ní nakonec nad ostatními zájmy zvítězil. Nejprve se věnovala především běhu na lyžích v lyžařském klubu ve Vimperku. Pak ji trenér Jiří Lutovský seznámil se závodní cyklistikou.\n\nVe dvanácti letech absolvovala první závody na horském kole (Vimperská liga horských kol, Český pohár) v kategorii mladších žákyň. V roce 2000 byla zařazena do nově vzniklého Sportovního centra mládeže Českého svazu cyklistiky ve Vimperku. V témže i následujícím roce se stala mistryní republiky a vítězkou Českého poháru v kategorii starších žákyň. Totéž zopakovala v roce 2002, když byla \"ostaršena\" a zařazena do kategorie kadetek.\n\nTaké v roce 2003 se stala mistryní ČR a vyhrála Český pohár v kategorii juniorek. Prosadila se i na mistrovství Evropy – v roce 2002 v Curychu byla devátá, v roce 2003 ve Štýrském Hradci druhá. V roce 2003 si vyzkoušela i silniční cyklistiku – byla druhá na mistrovství republiky v časovce. Právě v této disciplíně se v roce 2004 stala v italské Veroně juniorskou mistryní světa. Přivezla do ČR stříbro z mistrovství Evropy a bronz z mistrovství světa MTB.\n\nO rok později – 2005- dosáhla dalšího velkého úspěchu i v cross country, když v italském Livignu na MS MTB (\"UCI MTB World Championship\") získala titul juniorské mistryně světa. Získala také stříbro z MS v časovce na silnici (\"UCI Road World Champ TT\") v rakouském Grazu a v závodě s hromadným startem dojela osmá. Získala titul mistryně ČR v silniční časovce (Blšany) a na ME MTB (\"European MTB Championship\") v belgickém Kluisbergenu skončila čtvrtá.\n\nOd sezony 2006 již Huříková závodila v kategorii dospělých a v kategorii do 23 let (U23) – v té získala v italském Alpagu na Mistrovství Evropy 2006 v cross country 2. místo a v roce 2007 na ME 3. místo. Na svém prvním vystoupením mezi ženami na MS MTB 2006 na Novém Zélandu – Roturua obsadila pěkné 4. místo.\n\nRok 2007 byl ve znamení nominací na olympiádu v Pekingu. Při nich měla Huříková neuvěřitelnou smůlu. V silniční časovce na Mistrovství světa ve Stuttgartu jí přímý postup utekl o 18 setin sekundy. Ve Světovém poháru MTB 2007 se zase rozhodovalo o tom, kolik budou mít jednotlivé země míst na olympiádě. Český tým doplatil na to, že body místo možných tří sbíraly jen dvě závodnice. A tak nepomohlo ani Terezino vynikající celkové 9. místo a 11. místo Kateřiny Nash – součet bodů stačil jen na jedno místo pro českou reprezentaci. Vše završila chyba koordinátora Českého svazu cyklistiky, Anthony Grulicha, který včas neodeslal žádost o divokou kartu.\n\nA tak se mezi Huříkovou a Nash rozhodovalo v prvních třech závodech Světového poháru MTB 2008. Umístění Huříkové v jednotlivých závodech SP: I. v belgickém Houffalize dojela devátá (3. v kategorii do 23 let); II. v německém Offenburgu jedenáctá (3. v U23); III. ve španělském Madridu to bylo 22. místo; Huříková si zajistila olympijskou účast již po prvních dvou závodech, Nash v nich skončila na 25. a 26. místě. Na Mistrovství Evropy v cross country (17. 5. 2008) v německém Sankt Wendelu obsadila v kategorii U23 3. místo a obhájila tak bronz z roku 2007, evropské zlato získala Švýcarka Nathalie Schneitter, stříbro Slovinka Tanja Zakelj (všechny tři bývalé juniorské mistryně světa – Schneitter 2004, Huříková 2005, Zakelj 2006). Vrcholem sezóny byl její první olympijský závod – Tereze se však nepovedl start a na úzké trati při kolizi v zadní části závodního pole spadla, vyrazila si dech, narazila si žebra a v závodu nemohla pokračovat. Ve Světovém poháru MTB 2008 skončila celkově osmá, čímž ještě o 1. místo zlepšila své postavení z předchozího roku, a v kategorii do 23 let dokonce zvítězila.\n\nPoslední rok v kategorii do 23 let chtěla Huříková završit titulem mistryně světa. Na začátku sezóny ji však zastavila zlomenina klíční kosti a nemohla se tak zúčastnit prvních třech závodů Světového poháru MTB 2009. V červnu vyhrála na společném Mistrovství Česka a Slovenska v Bánovcích nad Bebravou v časovce (již podruhé v kariéře – poprvé se jí to podařilo v roce 2007 ve Žďáru nad Sázavou). Na Mistrovství Evropy MTB v nizozemském Zoetermeeru (11. července 2009) jí nevyšel ani poslední čtvrtý pokus o triumf v kategorii do 23 let – po stříbru a dvou bronzech z předchozích let skončila až na 14. místě. Týden nato si napravila reputaci na Mistrovství ČR v cross country na horských kolech v Karlových Varech, kde zvítězila se čtyřapůlminutovým náskokem na Pavlu Havlíkovou a zopakovala svůj triumf z roku 2006. Ovšem svůj cíl na Mistrovství světa MTB 2009 v Canbeře (2. září 2009) nesplnila a dojela čtrnáctá. V účasti na silničním Mistrovství světa v časovce jí zabránila viróza. Od konce září si začala hledat nové angažmá, neboť hlavní sponzor Česká spořitelna neprodloužil smlouvu s jejím týmem Česká spořitelna MTB.\n\nJejím novým působištěm pro rok 2010 se stal španělský tým Trek Lorca Taller del Tiempo, s nímž podepsala smlouvu na tři roky. Do týmu ji v roli asistenta španělského manažera a maséra následoval i její přítel Pavel Němec. Po devíti letech se rozloučila s trenérem Lutovským a započala spolupráci s italským koučem Domingem Copellim. Huříková věřila, že změna prostředí ji přinese novou motivaci pro další kariéru a přijdou i výsledky. Ovšem výsledkově se jí dařilo ještě méně než předchozí sezónu − na šampionátech poprvé startovala v kategorii Elite a na své soupeřky nestačila. Na Mistrovství Evropy v Izraeli skončila 26. a na Mistrovství světa v Kanadě dokonce až 57. ze 60 klasifikovaných. Ve Světovém poháru nesplnila svůj cíl propracovat se zpět do desítky a končila ve čtvrté či páté desítce, jen jednou dojela sedmnáctá. Na domácím šampionátu se musela spokojit jen s bronzem − porazily ji Nash i Havlíková. Výrazným úspěchem bylo pouze 3. místo na Mistrovství Evropy ve štafetě, které získala s Cinkem, Škarnitzlem a Paprstkou. Silniční cyklistiku v této sezóně vynechala. Na podzim se její španělský tým ocitl v nejistotě, neboť hlavní finanční partner klubu vyhlásil bankrot.\n\nA tak Huříková po roce z Trek Lorca Taller del Tiempo přestoupila do nového německého týmu Central Haibike Pro team (později Sabine Spitz Haibike Pro Team), který kolem olympijské vítězky z Pekingu Sabine Spitzové vybudoval její manžel a manažer Ralf Schauble. Novým koučem Huříkové se stal Karel Martínek, který o ní prohlásil: \"\"Bude trvat rok až dva než se Tereza vrátí do kondice, kterou měla v roce 2007 a 2008. Čeká jí těžká cesta zpět.\"\" V sezóně 2011 dosáhla v jednom ze závodů Světového poháru desáté místo, před mistrovstvím světa v Champéry ji však zastavila zlomenina klíční kosti. V červnu 2012 překvapila čtvrtým místem na mistrovství Evropy a úspěšnou sezónu zakončila sedmým místem na mistrovství světa v Saalfeldenu, čímž překonala do té doby nejlepší umístění české ženy na světovém šampionátu – 9. místo Kateřiny Neumannové z roku 1995.\n\nNa začátku prosince 2012 podepsala smlouvu na dva roky s americkým týmem Specialized Racing, stala se tak týmovou kolegyní Jaroslava Kulhavého. V roce 2014 se výrazně prosadila v maratonu horských kol − v Irsku se stala mistryní Evropy a na Mistrovství světa v JAR získala bronz. \n\nOd roku 2015 závodila za Superior Team a jejím trenérem byl Viktor Zapletal. Do sezóny vstupovala s ambicemi umisťovat se v první desítce závodů Světového poháru, což se jí však nedařilo a nejlépe dojela na 24. místě.\n\nNa začátku sezony 2017 v dubnu se jí zastavil chod krve do pravé nohy, přes řadu lékařských vyšetření nebyla známa příčina, až po měsíci a půl jí byla zjištěna málo známá \"cyklistická nemoc\" Endofibróza. V mechanicky zúžené vnější tepně pánevní ji byla navíc nalezena téměř deseticentimetrová krevní sraženina. Na konci května absolvovala operaci, při níž ve Vítkovické nemocnici primář chirurgie Miloš Mazúr zvolil radikálnější ale dlouhodobě úspěšné řešení, a to rozšíření tepny o záplatu ze žíly z oblasti stehna. Po rekonvalescenci se ke sportovní aktivitě vrátila až v září 2017, kdy vedla svůj tradiční kemp pro ženy Ladies Bike Weekend, ovšem k závodnímu ježdění se už nevrátila.\n\nOd konce června roku 2017 se začala věnovat práci v marketingu. Nejprve pro pražskou firmu pronajímající elektrocentrály. Po negativní zkušenosti s vedením firmy se vrátila zpět ke svému sportu. Začala dělat marketing pro vimperskou firmu VirtualTraining s.r.o., která se zabývá vývojem softwarů. Hlavním produktem firmy je aplikace Rouvy, která nabízí cyklistům reálný pocit z jízdy při tréninku na trenažéru. Nadále pořádá kempy pro ženy a kolo je součást jejího života.\n\nOstatní:\n8. místo mistrovství světa na silnici v závodě jednotlivců\nbyla vybrána do projektu McDonald's Olympic Hopefuls\n\nTereza Huříková je trojnásobnou vítězkou \"Miss cyklistiky\" (z let 2004 – 2006), která je vyhlašována jako součást ankety Král cyklistiky. Jako malá chtěla být miss nebo modelka. Focení pro časopisy si i vyzkoušela — fotila cyklistické fotky pro Playboy. Dostala i nabídku na focení ve spodním prádle, tu ale odmítla. Téměř veškerý čas podřizuje přípravě. V cyklistice obdivuje Gunn-Ritu Dahle, norskou královnu horských kol. Na podzim 2012 testovala nové oblečení pro členy českého týmu na LOH v Londýně.\n\nV roce 2008 odmaturovala na Sportovním gymnáziu ve Vimperku (studovala o dva roky déle, měla individuální studium). Do roku 2009 žila s rodiči ve Vimperku, pak se odstěhovala ke svému příteli do Valašského Meziříčí. Jejím přítelem a od října 2015 manželem byl Pavel Němec, fyzioterapeut a zároveň její manažer. Od května 2018 znovu žije ve Vimperku a v červenci roku 2018 se rozvedla. V červnu 2019 se podruhé vdala, jejím manželem se stal Jakub Vlk a změnila jméno na Tereza Vlk Huříková. \n\n\n"}
{"id": "267916", "url": "https://cs.wikipedia.org/wiki?curid=267916", "title": "Haploskupina U (mtDNA)", "text": "Haploskupina U (mtDNA)\n\nHaploskupina U je haploskupina lidské mitochondriální DNA.\n\nHaploskupina U se vydělila zhruba před 50 000 lety z haploskupiny R. Je předchůdcem řady specifických podskupin, které se vyskytují v Evropě, Severní Africe, Indii, v Arabských zemích, na Kavkazu a Blízkém Východě.\n\nHaploskupina U se dělí na Haploskupiny U1 až U8.\n\nHaploskupina U3 je charakteristická mutací A16343G. V malém množství se nalézá na území Evropy (okolo 1 % populace), na Blízkém Východě (okolo 2.5 % populace) a ve Střední Asii (1 %). Vyšší zastoupení má v oblasti Kavkazu (okolo 6 %) a mezi litevskými Rómy, polskými Rómy a španělskými Rómy (36–56 %).\n\nHaploskupina U4 vznikla ve vrcholném paleolitu zhruba před 25 000 lety. Je rozšířená v Evropě, kam expandovala v době před poslední dobou ledovou.\n\nNejstarší evropskou mtDNA, která patří člověku Homo Sapiens a nikoliv Neandrtálci či jiným archaickým druhům, je haploskupina U5. Vznikla zhruba před 50 000 lety. Poprvé byla identifikována v Cyrenaice. Nachází se především na Pyrenejském poloostrově.\n\nHaploskupina U5 se vyskytla v Evropě ještě před nástupem zemědělství. Bryan Sykes ve své knize \"Sedm dcer Eviných\" tvrdí, že se objevila před 45 000 až 50 000 lety v řeckých Delfách. Její zakladatelce dává jméno \"Uršula\". Vše nasvědčuje tomu, že U5 byla první haploskupinou mimo Afriku. Zároveň se zdá, že první Evropané se objevili téměř současně na dvou místech, Delfách a ve Španělsku.\n\nHaploskupina U5 je rozšířena především mezi Laponci, Finy a Estonci. V malém množství se však vyskytuje prakticky po celé Evropě. Nepatrné výskyty byly objeveny i na Dálném Východě. Vysvětlením by mohla být migrace obyvatel ze severu Evropy zpět na jih.\n\nHaploskupina U5a1a se vyčlenila z haploskupiny U5 zhruba před 30 000 lety. Nachází se především v severozápadní Evropě. S přihlédnutím k období vzniku a současnému výskytu je předpoklad, že jejími nositeli byli lidé, kteří obsadili nově přístupná území po ústupu ledovce.\n\nHaploskupina U5 je sesterskou skupinou U6. Zajímavostí je, že jejich poslední společný předek žil v Severní Africe.\n\nHaploskupina U6 se běžně vyskytuje v Severní Africe a na Kanárských ostrovech (okolo 10 % populace). Nalézá se též na Pyrenejském poloostrově a Britských ostrovech.\n\nV Evropě haploskupina U7 téměř chybí. Na Blízkém Východě představuje 4 % populace, v Pákistánu 5 %, mezi Íránci pak téměř 10 %. V nejzápadnější části Indie je to až 12 %, na ostatním území Indie pak pouze 2 %. Vznikla pravděpodobně v oblasti Íránu nebo západní Indie, odkud výskyt rovnoměrně klesá jak východním, tak západním směrem.\n\nNositeli haploskupiny U8, resp. její vzácně se vyskytující podskupiny U8a, jsou Baskové. Jejich původ lze tedy klást do období vrcholného paleolitu. Absence haploskupiny U8a na území Afriky naznačuje, že vznikla pravděpodobně v Západní Asii.\n\n"}
{"id": "267918", "url": "https://cs.wikipedia.org/wiki?curid=267918", "title": "Jason Nevins", "text": "Jason Nevins\n\nJason Nevins je americký producent a remixer o jehož kariéře jsou zmínky již v devadesátých letech. Začínal se stylem house a další skladby byly tvořeny do stylu \"Hip-House Remixes\" což byly remixy skupin Run-DMC \"It's Like That\", Cypress Hill \"Insane In The Brain\" a 2 Live Crew \"We Want Some…\". Spolupráce neremixová byla například singl UKNY a track \"I'm in Heaven\". Jason Nevins se zaměřuje na žánry jako Hip-Hop, Dance – Electronica, Rock apod. Se zaměřením na remixy, zjistíte že jich má tento producent na kontě velmi mnoho. Pracoval pro skupiny jako N.E.R.D, The Bloodhound Gang a Duran Duran. Remixy byly dělány a i pro sólové hvězdy jako Robbie Williams, Kelly Clarkson, Anastacia a další (viz Remixografie).Jeho tracky byly použity ve filmech (Blue Crush skladba Rockstar[Jason Nevins Remix]od již zmiňované skupiny N.E.R.D), komerčních reklamách (např. iPod)a počítačových/konzolových hrách.Mezi jeho nejnovější počiny (2007) nyní patří spolupráce s Dannii Minogue ze které vzešel singl \"Touch Me Like That\". Nová remixová díla se třeba objeví na soundtracku k filmu Muzikál ze Střední 2 (High School Musical 2), nebo na písničce skupiy Backstreet Boys \"Inconsolable\" což je jejich comebackový singl.\n\n\n\n\n\n\n\n\n\n"}
{"id": "267919", "url": "https://cs.wikipedia.org/wiki?curid=267919", "title": "Nikki Benz", "text": "Nikki Benz\n\nNikki Benz (* 11. prosince 1981, Mariupol, Sovětský svaz) je kanadská pornoherečka a režisérka. Byla nominována na Most Valuable Starlet (herecký objev roku, začínající herečka) roku 2007 od AVN Awards. V roce 2008 ji F.A.M.E. Awards nominovalo na cenu Hottest Body (nejvíce sexy tělo, nejvzrušivější tělo)\n\n"}
{"id": "267920", "url": "https://cs.wikipedia.org/wiki?curid=267920", "title": "Kříženec (rozcestník)", "text": "Kříženec (rozcestník)\n\nKříženec může být:\n"}
{"id": "267921", "url": "https://cs.wikipedia.org/wiki?curid=267921", "title": "Richard von Weizsäcker", "text": "Richard von Weizsäcker\n\nRichard Karl svobodný pán von Weizsäcker (15. dubna 1920 Stuttgart – 31. ledna 2015 Berlín) byl německý diplomat a politik (CDU), v letech 1981–1984 byl primátorem západního Berlína a v letech 1984–1994 šestým prezidentem Spolkové republiky Německo.\n\nNarodil se v rodině diplomata Ernsta von Weizsäckera a Marianny von Weizsäcker (dcery královského generálního adjutanta Fritze von Graevenitz) a s rodiči pobýval v Basileji, v Kodani, v Oslu, v Bernu a od roku 1936 v Berlíně. Po maturitě v roce 1937 studoval filosofii a historii v Oxfordu a v Grenoblu. Po válce, během níž byl několikrát raněn, vystudoval práva a historii v Göttingenu, pracoval jako advokát a podnikový právník, později v představenstvu velkých firem. Roku 1953 se oženil s M. von Kretschmann, s níž má čtyři děti.\n\nPo studiu pracoval Weizsäcker od roku 1947 do začátku 1949 jako asistent právního zástupce/advokáta, který byl obhájcem jeho otce. Během Norimberského procesu s válečnými zločinci byl tak zvaným pomocným obhájcem svého otce, který byl odsouzen k sedmi - později k pěti letům vazby.\n\nOd roku 1954 byl Weizsäcker členem CDU, v letech 1969 až 1981 poslancem německého spolkového parlamentu (\"Bundestag\"), v letech 1979 až 1981 jeho místopředsedou. V roce 1974 poprvé kandidoval na úřad spolkového prezidenta a v letech 1979 až 1983 byl primátorem města Berlína. 23. května 1984 byl zvolen spolkovým prezidentem a 21. května 1989 potvrzen na další volební období. Po svém zvolení pozastavil své členství v CDU a ani po skončení svého mandátu je neobnovil. Naopak v roce 1992 ostře kritizoval německé politické strany, že mají přílišný vliv, osobují si téměř ústavní pravomoci a přitom nepodléhají žádné kontrole.\n\nJako spolkový prezident se podílel na sjednocení Německa a zejména na urovnání vztahů se sousedními zeměmi. V letech 1990 a 1991 navštívil na pozvání prezidenta Václava Havla také Československo a 15. března 1990 se v Praze omluvil za okupaci našich zemí. Richard von Weizsäcker byl vynikající řečník a některé jeho projevy (např. ke 40. výročí konce druhé světové války 8. května 1985) byly právem proslulé.\n\nV letech 1964 až 1970 a 1979 až 1981 předsedal Weizsäcker sněmům německé evangelické církve (EKD), v letech 1967 až 1984 byl členem synody a rady této církve. Kromě toho byl členem správních rad a kuratorií řady nadací, iniciativy „Dát Evropě duši“ a byl čestným členem Římského klubu (pozor na záměnu - člen Římského klubu je jeho synovec, Ernst U. von Weizsäcker). Byl držitelem 15 čestných doktorátů (1996 na Karlově univerzitě v Praze), mnoha vyznamenání a čestných titulů (např. Nansenovy ceny).\n\n\n\n"}
{"id": "267922", "url": "https://cs.wikipedia.org/wiki?curid=267922", "title": "Haploskupina X (mtDNA)", "text": "Haploskupina X (mtDNA)\n\nHaploskupina X je haploskupina lidské mitochondriální DNA.\n\nHaploskupina X se vydělila z haploskupiny N. Před zhruba 20 000 až 30 000 lety vznikly dvě její podskupiny, X1 a X2. Haploskupina X je zastoupena mezi 2 % populace na území Evropy, Blízkého Východu a Severní Afriky. Podskupina X1 je zastoupena méně. Omezuje se na území Severní a Východní Afriky a dále na území Blízkého Východu. Podskupina X2 se rozšířila během maxima zalednění, zhruba před 21 000 lety. Výrazněji se vyskytuje na Blízkém Východě, na Kavkaze a ve Středozemí, méně častěji pak ve zbytku Evropy. Vypíchnout lze především Gruzii (8 %), Orkneje (ve Skotsku) (7 %) a izraelské Drúze (26 %). Posledně jmenovaný případ lze přičíst efektu zakladatele.\n\nHaploskupina X je jednou z pěti haploskupin zjištěných u původních obyvatel amerického kontinentu.\nPřestože v celkovém množství těchto obyvatel představuje pouhá 3 %, v severovýchodní části Severní Ameriky, zvláště mezi Algonkíny, její podíl vzrůstá až na 25 %. V menším množství se dále vyskytuje na západě a jihu Severní Ameriky, zvláště mezi Siouxy (15 %), Nutky (11 % až 13 %), Navahy (7 %) a Jakimy (5 %). V Jižní Americe se vyskytuje mezi kmenem Yanomami (12 %) v osmi vesnicích v oblasti Roraima na severozápadě Brazílie.\n\nNa rozdíl od čtyř hlavních haploskupin zastoupených mezi původními americkými obyvateli (A, B, C a D) není haploskupina X nějak silněji propojena s Východní Asií. Jediný výskyt haploskupiny X v Asii pochází z pohoří Altaj v jižních oblastech Sibiře. Podrobný výzkum odhalil, že většina altajských vzorků je v podstatě totožná. To nasvědčuje, že do této oblasti pronikla relativně nedávno. Odhaduje se, že k tomu došlo zhruba v 5. století př. n. l. a to pravděpodobně z oblasti Jižního Kavkazu.\n\nAbsence haploskupiny X2 v Asii je jedním z hlavních důvodů pro změnu dosavadních modelů migrace původních obyvatel na území Ameriky. \"Novosvětská\" haploskupina X2a se však liší od \"starosvětské\" větve X2b-f pouze nepatrně, což naznačuje, že se záhy po vydělení ze společného předka na Blízkém Východě musela šířit východním směrem poměrně rychle.\n\nSolutreanská hypotéza předpokládá, že haploskupina X dorazila do Severní Ameriky zhruba před 20 000 lety spolu s migrační vlnou evropských Solutréenů, kulturou doby kamenné, pocházející z jihozápadní Francie a Španělska, kteří sem připluli na lodích okolo jižního okraje Arktidy.\n\nBryan Sykes použil ve své knize Sedm dcer Eviných pro zakladatelku haploskupiny X jméno Xénie.\n\n"}
{"id": "267926", "url": "https://cs.wikipedia.org/wiki?curid=267926", "title": "ČESMAD BOHEMIA", "text": "ČESMAD BOHEMIA\n\nSdružení automobilových dopravců ČESMAD BOHEMIA (s oficiálním zkráceným názvem ČESMAD BOHEMIA, psáno nepřesně též ČESMAD Bohemia nebo Česmad Bohemia, IČ 45771570) je největší zájmové sdružení dopravců z České republiky. Má právní formu občanského sdružení a sídlí v Praze, adresou v Podolí. Vzniklo 9. září 1992. Sdružuje asi 2000 dopravců, kteří provozují kolem 20 000 vozidel – v roce 2004 provozovali členové sdružení celkem asi 17 500 nákladních automobilů a 1430 autobusů, což představuje asi 80 % přepravních kapacit na trhu. Ve srovnání s jinými sdruženími dopravců se ČESMAD více zaměřuje na mezinárodní dopravu, kamiónovou dopravu a i na menší dopravce v nákladní nebo autobusové dopravě a ve své informační činnosti je více zaměřeno i na veřejnost.\n\nMá sedm regionálních pracovišť, podle nichž je organizována členská základna: v Praze, Brně, Ostravě, Hradci Králové, Ústí nad Labem, Českých Budějovicích a Plzni.\n\nČESMAD BOHEMIA monitoruje dopravní legislativu v celé Evropě a pro své členy i pro veřejnost poskytuje informace a zprostředkovává či poskytuje širokou škálu služeb dopravcům, například poskytuje mnohé formy profesního vzdělávání, například školení v oblasti mezinárodní přepravy nebezpečných věcí podle úmluvy ADR. Vydává publikace, příručky a časopis Transport magazín.\n\nPři jednáních s orgány státu i jinými subjekty, například sdělovacími médii, zastupuje zájmy svých členů, například připomínkováním legislativy nebo televizních pořadů.\n\nJe členem Mezinárodní unie silniční dopravy (IRU) se sídlem v Ženevě.\n\nNa základě smluvních vztahů s IRU a Ministerstvem financí ČR, Generálním ředitelstvím cel vykonává funkci záručního sdružení podle Celní úmluvy TIR.\nNa základě dohody s Ministerstvem dopravy ČR zajišťuje distribuci povolení pro mezinárodní kamionovou a autobusovou dopravu.\n\n\n"}
{"id": "267944", "url": "https://cs.wikipedia.org/wiki?curid=267944", "title": "Fykocyanin", "text": "Fykocyanin\n\nFykocyanin je doprovodný fotosyntetický pigment (barvivo) patřící mezi fykobiliny. Vyskytuje se na povrchu thylakoidů jako tzv. přídatný pigment při fotosyntéze. Slouží k absorpci a přenosu sluneční energie (fotonů) do reakčních center – chlorofylu. Schopnost fotosyntetizovat má již při nízké úrovni osvětlení.\n\nJeho barva je modrofialová. Vyskytuje se u skrytěnek, ruduch a sinic. Je rozpustný ve vodě. Pokud se vyskytuje ve větším množství, může určovat výsledné zabarvení organismu.\n"}
{"id": "267945", "url": "https://cs.wikipedia.org/wiki?curid=267945", "title": "Fykoerythrin", "text": "Fykoerythrin\n\nFykoerythrin je doprovodný fotosyntetický pigment (barvivo) patřící mezi fykobiliny. Vyskytuje se na povrchu thylakoidů. Slouží k absorpci a přenosu sluneční energie (fotonů) do reakčních center - chlorofylu. Schopnost fotosyntetizovat má již při nízké úrovni osvětlení.\n\nJeho barva je červená. Vyskytuje se například u sinic, skrytěnek a ruduch. Je rozpustný ve vodě. Pokud se vyskytuje ve větším množství, může určovat výsledné zabarvení organismu.\n"}
{"id": "267948", "url": "https://cs.wikipedia.org/wiki?curid=267948", "title": "Fukoxanthin", "text": "Fukoxanthin\n\nFukoxanthin je barvivo ze skupiny xantofylů. Vyskytuje se jako pomocný pigment v chloroplastech chaluh a dalších zástupců kmene \"Ochrophyta\" (\"Heterokontophyta\"), jimž dodává hnědou či olivově zelenou barvu.\nFukoxanthin přijímá světelné záření v oblasti barevného spektra od modrozelené po žlutozelenou, v rozsahu od 450 do 540 nm s vrcholem mezi 510 a 525 nm.\n\nMetabolické a nutriční studie provedené na myších a krysách na univerzitě Hokkaidó ukazují, že fukoxanthin podporuje spalování tuku v tukových buňkách bílé tukové tkáně posílením thermogeninu. Následná studie, jištěná pomocí dvojitě slepého testování a placeba, provedená na ženách s poruchou jater, jimž byl podáván výtažek z mořských řas s obsahem fukoxanthinu spolu s olejem z granátových jablek, ukázala u obézních žen snížení váhy v průměru o 4,9 kg během 16 týdnů.\n"}
{"id": "267950", "url": "https://cs.wikipedia.org/wiki?curid=267950", "title": "Ráchel (jméno)", "text": "Ráchel (jméno)\n\nRáchel (někdy také v anglické podobě Rachel nebo Raquel) je ženské rodné jméno hebrejského původu. Ráchel ( , doslova „ovce“) byla druhá žena patriarchy Jákoba a pramatka tří kmenů Izraele (Manases, Efrajim a Benjamín). První zmínka o ní je v biblické knize Genesis. Byla dcerou Lábana a mladší sestrou Ley, Jákobovy první ženy. Její hrob je podle tradice u Betléma.\n\n\n\n\n\nRachel na Behind The Name\n"}
{"id": "267953", "url": "https://cs.wikipedia.org/wiki?curid=267953", "title": "Scotty Bowman", "text": "Scotty Bowman\n\nWilliam Scott „Scotty“ Bowman (*18. září 1933, Montreal, Kanada) je bývalý hokejový trenér, nejúspěšnější kouč historie NHL. Vyhrál rekordních devět Stanley Cupů.\n\nPůsobil v St. Louis Blues, Montrealu Canadiens, Buffalu Sabres, Pittsburghu Penguins a Detroitu Red Wings.\n\nJeho týmy vyhrály celkem 1244 zápasů v základní části NHL a 233 v playoff.\n\nNejúspěšnější byl s Montrealem, s nímž vyhrál pětkrát Stanley Cup, a to v roce 1973 a čtyřikrát za sebou v letech 1976-1979. Další titul získal v roce 1992 s Pittsburghem a poslední tři s Detroitem v letech 1997, 1998 a 2002. Dvakrát byl vyhlášen nejlepším trenérem NHL a získal Jack Adams Award, byl uveden do hokejové síně slávy.\n\n"}
{"id": "267955", "url": "https://cs.wikipedia.org/wiki?curid=267955", "title": "Mladoboleslavský vikariát", "text": "Mladoboleslavský vikariát\n\nMladoboleslavský vikariát je jedním z deseti vikariátů litoměřické diecéze. Je nejjižněji položeným vikariátem v diecézi a hraničí s arcidiecézí pražskou.\nVikariát je tvořen 47 farnostmi, v nichž je 66 kostelů.\n\nV modrém štítu stříbrně a červeně čtvrcený kříž provázený vpravo nahoře knížecí korunou přirozených tinktur. Vše převýšeno černým kněžským kloboukem se dvěma černými střapci.<br>Zvolený symbol odkazuje zejména na kněžnu sv. Ludmilu, jejíž původ je tradičně kladen do Mělníka.\n\nFarnosti jsou z důvodu efektivity duchovní správy spojeny do farních obvodů (kolatur). Upřesňující údaje v kolonce správce se vztahují k obsazené farnosti. Farnosti mají osoby pověřené různými funkcemi uvedené na svých stránkách či v diecézním katalogu.\n\n\n\n"}
{"id": "267957", "url": "https://cs.wikipedia.org/wiki?curid=267957", "title": "Dlouhozobka zimolezová", "text": "Dlouhozobka zimolezová\n\nDlouhozobka zimolezová (\"Hemaris fuciformis\") je noční motýl z čeledi lišajovitých, vyznačující se převážně denní aktivitou a specifickým vzhledem, připomínajícím čmeláka, podle kterého dostal také své odborné pojmenování (latinsky \"fuciformis\" = \"čmelákotvarý\"). Vyskytuje se i na území ČR, není ale hojný.\n\nDruh je rozšířen po celé Evropě a v lesostepních oblastech Asie.\nVyskytuje se na okrajích světlých lesů, na lesních cestách a pasekách, ale i v parcích a zahradách. Není příliš omezen nadmořskou výškou, vyskytuje se jak v nížinách, tak v horských údolích.\n\nJedná se o malý druh lišaje, délka předního křídla je pouze 19–22 mm. Oba páry křídel mají podobné zbarvení – vnitřní plocha je sklovitě průzračná, pouze žilkování a okraje křídel jsou červenohnědé. Na předním křídle je poblíž kořene znatelná silnější tmavá příčka, vytvářející hnědou skvrnu. Hruď je zelenohnědá, značně chlupatá. První článek zadečku kopíruje zbarvení hrudi, 2. a 3. článek jsou tmavě červenohnědé a ostatní články jsou opět zelenohnědé, s výjimkou černé štětičky chloupků na konci zadečku. Tykadla jsou tmavá, paličkovitá.\nDlouhozobku zimolezovou lze zaměnit s příbuzným druhem, dlouhozobkou chrastavcovou. Dlouhozobka chrastavcová se liší užším hnědým lemem křídel a absencí tmavé skvrnky v ploše předního křídla. Záměna je možná také s některými druhy čmeláků, kterým se dlouhozobky rodu \"Hemaris\" podobají.\n\nVajíčka jsou zelené barvy, drobná a kulatá.\n\nHousenka je zelená, jemně bíle tečkovaná s nažloutlým, zdvojeným hřbetním pruhem. Na zádi má výrazný růžek.\n\nKukla je tmavě hnědá, matně lesklá. Měří 2,5–3 cm.\nV České republice tvoří jednu až dvě generace. První generace létá v květnu a červnu, méně početná generace druhá pak v červenci a srpnu. Dlouhozobka zimolezová je aktivní během dne, létá prudce a rychle a v letu se zastavuje, aby sála nektar z květů. Ráda saje na květech hvozdíkovitých rostlin. Pro svůj způsob letu bývá, stejně jako další druhy dlouhozobek, někdy považována laickým obyvatelstvem za kolibříka.\n\nHousenky žijí na zimolezu, chrastavci a pámelníku. Z vajíček se líhnou asi po dvou týdnech koncem června a svůj vývoj dokončují v polovině září. Kuklí se v řídkém zámotku při zemi, nebo mělce pod ní.\n\nČást kukel se líhne v červenci, motýli pak létají ještě téhož roku jako druhá generace. Zbytek kukel přezimuje.\n\n"}
{"id": "267959", "url": "https://cs.wikipedia.org/wiki?curid=267959", "title": "Toe Blake", "text": "Toe Blake\n\nHector „Toe“ Blake (21. srpna 1912, Victoria Mines - 17. května 1995, Montreal) byl kanadský hokejista a trenér. Montreal Canadiens, který trénoval, vyhrál pod jeho vedením celkem osm Stanley Cupů.\n\nJako hráč působil v NHL v Montrealu Maroons a Montrealu Canadiens ve slavné \"Punch Line\" s Elmerem Lachem a Mauricem Richardem. V sezóně 1938-39 získal Hart Trophy pro nejužitečnějšího hráče a Art Ross Trophy pro vítěze kanadského bodování. Vyhrál tři Stanley Cupy - v roce 1935 s Maroons a dvakrát jako kapitán Canadiens v letech 1944 a 1946. Hráčskou kariéru mu ukončilo zranění kotníku v roce 1948. V odehraných 577 zápasech v NHL zaznamenal 527 bodů za 235 branek a 292 přihrávek.\n\nTrenérem Canadiens se stal v roce 1955 a tehdy stále ještě vedl i bývalého spoluhráče Maurice Richarda. Na lavičce zůstal do roku 1968 a za tu dobu osmkrát s týmem vyhrál Stanley Cup (1956-1960, 1965, 1966 a 1968).\n\nPřezdívka „Toe“ pochází z jeho dětství, kdy jeho sestra nebyla schopná vyslovit jeho jméno Hector a to z jejích úst často znělo jako Hec-toe. Jako hráč měl i přezdívku \"Old Lamplighter\" (\"Starý lampář\"), protože častými góly rozsvěcoval brankové světlo.\n\nByl uveden do hokejové síně slávy a v roce 1982 se stal členem Řádu Kanady. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nZemřel na komplikace spojené s Alzheimerovou nemocí.\n"}
{"id": "267963", "url": "https://cs.wikipedia.org/wiki?curid=267963", "title": "Páchník hnědý", "text": "Páchník hnědý\n\nPáchník hnědý (\"Osmoderma barnabita\", dříve \"Osmoderma eremita\") je brouk z čeledi vrubounovití (Scarabaeidae). Řadí se do rodu \"Osmoderma\", jehož zástupci žijí od severního Španělska po střed evropské části Ruska, z jihu od Itálie až po jižní Švédsko a Norsko. Dříve byl v rámci svého areálu rozdělen na poddruhy. Západním poddruhem byl \"O. eremita eremita\" rozšířený až do střední Evropy, na jihovýchodě se forma jmenovala \"O. eremita lassallei\" a \"O. eremita cristinae.\" V roce 2008 došlo k taxonomické revizi a rod byl vyčleněn na 5 druhů. Název \"Osmoderma eremita\" byl použit pro páchníka vyskytujícího se v západní a střední Evropě, od Španělska po Německo, Rakousko, Slovinsko a Itálii, izolované populace jsou i v Norsku, Švédsku a Lotyšsku. Druh vyskytující se u nás byl pojmenován \"Osmoderma barnabita.\" Ten obývá východní část střední Evropy od Německa až do evropské části Ruska, také se vyskytuje na Balkánu a v severním Řecku. Oba výše zmíněné druhy se společně vyskytují v Německu, Rakousku a Slovinsku. Další tři druhy jsou \"Osmoderma italica\" (jižní Itálie), \"Osmoderma cristinae\" (Sicílie) a \"Osmoderma lassallei\" (jižní Balkán). \n\nBrouk dosahuje délky kolem 30 mm. Samice kladou kolem 30 vajíček do dutin starších listnatých stromů (duby, buky, lípy, jilmy a další). Vylíhlé larvy zde prodělávají 3–4letý vývojový cyklus a před zakuklením měří až 10 cm. Dospělý brouk posedává ve slunečných dnech na kmenech stromů a vydává charakteristický zápach (staré kůže), který mu dal české rodové jméno. Jedná se o saproxylofágní druh, což znamená, že se živí odumřelou dřevní hmotou. Vykazuje především soumračnou či večerní aktivitu. Létat dokáže jen na krátké vzdálenosti.\n\nHlavní hrozbou pro tohoto brouka je nedostatek vhodných biotopů. Populace jsou značně fragmentovány a vytvářejí mikropopulace, které mohou být náchylné k vymírání.\n\n"}
{"id": "267965", "url": "https://cs.wikipedia.org/wiki?curid=267965", "title": "Glen Sather", "text": "Glen Sather\n\nGlen Sather (* 2. září 1943, High River, Alberta) je bývalý hokejista, trenér a hokejový funkcionář. V současné době působí jako prezident a generální manažer klubu NHL New York Rangers. \n\nJako levé křídlo odehrál v profesionálním hokeji deset sezóny v NHL za Boston Bruins, Pittsburgh Penguin, New York Rangers, St. Louis Blues, Montreal Canadiens a Minnesota North Stars a jednu v WHA Edmonton Oilers. V 816 utkáních (včetně playoff) si připsal 253 bodů za 101 branek a 152 asistencí.\n\nV roce 1977 se stal trenérem Edmontonu Oilers a zůstal jím i při jejich vstupu do NHL v roce 1980. O rok později se stal i jejich generálním manažerem a s jeho jménem a jménem Waynea Gretzkyho je spojena jejich nejúspěšnější série, kdy vyhráli čtyřikrát Stanley Cup (1984, 1985, 1987 a 1988).\n\nV roce 2000 odešel do New York Rangers, kde se stal prezidentem a generálním manažerem, ale movitý klub nedosahuje pod jeho vedením očekávaných úspěchů. Nepomohlo ani jeho krátké působení na lavičce od poloviny sezóny 2003-04 do poloviny sezóny následující.\n\nSestavoval také kanadské národní mužstvo, které v roce 1984 vyhrálo Kanadský pohár, v roce 1994 bylo první na mistrovství světa a prohrálo ve finále Světového poháru.\n\nJe vítězem Jack Adams Trophy pro nejlepšího trenéra v roce 1986 a členem hokejové síně slávy. \n"}
{"id": "267966", "url": "https://cs.wikipedia.org/wiki?curid=267966", "title": "Oltářík", "text": "Oltářík\n\nOltářík (též Hrádek) je zřícenina hradu na stejnojmenném vrchu v Českém středohoří. Vypíná se nad vsí Děkovka deset kilometrů jihozápadně od Lovosic v okrese Litoměřice. Zbytky hradu jsou chráněné jako kulturní památka.\n\nZakladatelem hradu byl v první polovině patnáctého století husitský hejtman Jakoubek z Vřesovic. Roku 1450 hrad získali do zástavy páni z Polenska, po kterých ho drželi Zajícové z Hazmburka a páni z Illburka. Hrad plnil funkci vojenského opěrného bodu a kromě krátkého období za pánů z Polenska nikdy nebyl panským sídlem. Zanikl neznámým způsobem mezi lety 1468 a 1544.\n\nZřícenina hradu je přístupná po turisticky značených cestách z Dřemčic, Děkovky nebo ze Lhoty. Osamělý vrch sopečného původu umožňuje kruhový rozhled do okolní krajiny.\n\nSpojení jména Oltářík se zříceninou je pravděpodobné, ale ne zcela jisté. Poslední zmínka o hradu Oltářík totiž pochází z roku 1612. Později jeho jméno upadlo v zapomnění. V osmnáctém století se v obecném povědomí uchovala spojitost zříceniny s osobou Jakoubka z Vřesovic, ale i ta se v devatenáctém století vytratila. Lokalitu poté se jménem Oltářík spojil až František Alexandr Heber.\n\nPodle řady badatelů vychází jméno Oltářík z dobové zvyklosti pojmenovávat sídla po biblických vzorech nebo abstraktních symbolech (podobně Sion, Kalich nebo Panna). Ivan Lehký a Milan Sýkora v případě Oltáříku takovou teorii odmítají a navrhují jednodušší variantu, podle které skála, na které hrad stojí, připomíná svým vzhledem oltář. Oltářík je potom jeho zdrobnělinou odvozenou z malé velikosti hradu.\n\nZa stavitele hradu je, bez konkrétních dokladů, považován husitský hejtman Jakoubek z Vřesovic, který ho nechal postavit nejspíše v letech 1434–1438. K založení hradu ho snad vedla potřeba zajistit své majetky v situaci, kdy se dostal do sporu s žatecko-lounským svazem. K Jakoubkovým panstvím v Českém středohoří patřil od roku 1434 hrad Kostomlaty a v roce 1434 také Liběšice, Chouč, Skršín, Lahovice a Řisuty, zatímco Chrášťany a Děkovka se v jeho majetku objevily až roku 1450.\n\nPrvní písemná zmínka o hradu pochází z roku 1450, kdy jej Jakoubek z Vřesovic se synem Janem zastavil za 300 kop grošů Janovi z Polenska, který sídlil na tvrzi ve Vršovicích. Součástí hradního panství byly též vesnice Chrášťany a Děkovka. Janův syn, Mikuláš z Polenska, byl nucen roku 1468 Oltářík prodat bratrům Janovi a Oldřichovi Zajícům z Hazmburka. Další zprávy o hradu se až do roku 1531 nedochovaly. Pro pány z Hazmburka měl hrad především vojenskou funkci a sloužil k ochraně třebenického panství. Podobně tomu bylo i u dalších majitelů, kterými se stali páni z Illburka. Je však otázkou, zda měli potřebu starý stísněný hrad udržovat. Hrad získali nejspíše roku 1476, kdy Vilém starší z Illburka dostal do zástavy Třebenice. Méně pravděpodobná je možnost, že hrad získal až Vilém mladší z Illburka roku 1505, kdy prodal Zajícům z Hazmburka panství Mšené a zároveň snad mohl koupit Oltářík.\n\nVilém mladší z Ilburka a na Ronově hrad roku 1531 v závěti odkázal manželce Anežce z Helfenštejna. Když v roce 1544 vešla závěť v platnost, byl hrad uveden jako pustý. Zatímco podle Dobroslavy Menclové byl opuštěn už po roce 1468, podle Augusta Sedláčka se tak stalo až po roce 1531. Po Anežčině smrti hrad neznámým způsobem získal Volf z Vřesovic, který povolil blíže neznámému šlechtici používat přídomek z Oltáříku. Naposledy se hrad připomíná v roce 1612 jako poustka. Způsob zániku je tedy nejasný. Je možné, že hrad chátral a jeho opuštění urychlil požár, nebo mohl vyhořet již opuštěný hrad například po zásahu bleskem.\n\nHrad stojí na osamoceném tefritovém vrchu. Poloha na vysoké skále neumožňovala případným útočníkům využít při obléhání dělostřelectvo, a její volba patřila k prvním reakcím na rozvoj palných zbraní během husitských válek. Hospodářské zázemí hradu tvořily vsi Chrášťany a Děkovka, odkud vedly cesty do sedla mezi Dlouhým vrchem a Oltáříkem, kde se na ně napojovala přístupová cesta ke hradu.\n\nPřestože na první pohled patrnými dochovanými částmi hradu jsou jen pozůstatky brány a obytné věže, byla jeho podoba podstatně složitější. Další stavby byly postavené převážně ze dřeva nebo z nasucho kladených kamenů, a proto jsou patrné pouze v terénních náznacích a drobných stopách zdiva v místech, kde se napojovaly na různé skalní útvary.\n\nPrvní částí hradu mohla být již přístupová cesta ve strmém jižním a východním úbočí kopce. Hypotéza se opírá o existenci částečně dochovaného kamenného tarasu cesty. Na východě, kde je cesta sevřena tarasem na levé a skalním útvarem na pravé straně, mohla být první branka, která chránila přístup k dalším částem hradu. Na západní straně přehrazuje přístup téměř třicet metrů dlouhý nevýrazný val na okraji terasy pokryté suťovým polem.\n\nSeverovýchodně od vrcholu kopce se nachází pozůstatky opevnění v podobě tarasu z nasucho kladených kamenů. Konstrukce hradby byla nejspíše tvořena náspem zpevněnými nasucho vyzděnými líci, z něhož se dochovala spodní část vnější obezdívky. Takto vytvořený základ zdi nesl roubenou stěnu předprsně prolomenou střílnami. Celek byl díky svým vlastnostem odolný vůči soustředěné palbě. Hradba přepažovala přístupovou cestu a dále vedla podél ní až k budově druhé brány. V jedné ze skal je patrná stopa po jejím propojení s hradbou pomocí částečně vyzděné kapsy pro trám. Do další části se hradu se vstupovalo částečně dochovanou druhou bránou, jejíž klenutí bylo patrné ještě v roce 1846. Šířka průjezdu se pohybuje od 170 do 177 centimetrů a vzhledem k předpokládanému ostění byla jeho původní šířka 117–137 centimetrů. Je pravděpodobné, že průjezd byl zaklenutý valenou klenbou.\n\nZa bránou se cesta dělí do dvou směrů. Jedna pokračuje směrem k zaniklé třetí bráně, zatímco druhá směřuje k jihozápadu na uměle zarovnanou plošinu pod vrcholovou skálou, kde pravděpodobně stály provozní budovy, které beze stop zanikly. Nad plošinou se nachází hradní jádro tvořené věží a malým nádvořím na její východní straně. Nádvoří bylo opevněné hradbou, po které se zachoval 1,2 metru široký zásek ve skále a drobný fragment zdiva v místech, kde se hradba napojovala na jihovýchodní nároží věže. V severovýchodním úseku hradby se nejspíše nacházela čtvrtá brána.\n\nNejlépe dochovanou částí hradu je obytná věž s lichoběžníkovým půdorysem o rozměrech 15,3 × 11,3 metru a obvodovou zdí tlustou 1,6 metru. Její zdivo kopíruje členitý terén a vzniklo v průběhu jediné stavební fáze. Kvalitněji vyzděné části zřejmě souvisí s nutností zajistit staticky exponované jihovýchodní nároží. Do přízemí věže se vcházelo vstupem v severní části východního průčelí, kde se dochovala část kapsy pro uzavírací trám. Ve zdech se dochovalo několik kapes pro uložení trámů, které nesly podlahu přízemí. Dvě z nich obsahují maltu se stopami požáru. Přízemní prostory obsahovaly jedinou místnost osvětlenou oknem. Z místnosti vedla schodiště do suterénu, který původně osvětlovala dvě štěrbinová okna. Jedno z nich se dochovalo v jižní stěně a druhé z částečně zaniklo vybouráním novodobého vstupu do věže.\n\nK bydlení sloužilo zaniklé první patro. Absence většího množství destrukcí a zlomky cihel, které se nacházejí ve svazích pod vrcholem, naznačují, že bylo postavené z hrázděného zdiva. K jižní straně věže poblíž jihozápadního nároží přiléhá blok zdiva, který mohl být opěrným pilířem nebo nesl hrázděný arkýř.\n\nZřícenina je volně přístupná a otevírá se z ní kruhový výhled na okolní kopce Českého středohoří a nížinu dolního Poohří. Na rozcestí Děkovka červeně značené turistické trasy, vedoucí mezi Vlastislaví a Lhotou, začíná modře značená trasa do Dřemčic, ze které ke hradu vede významová odbočka.\n\n\n\n"}
{"id": "267972", "url": "https://cs.wikipedia.org/wiki?curid=267972", "title": "Špicberky", "text": "Špicberky\n\nŠpicberky neboli Svalbard je souostroví v Severním ledovém oceánu severně od evropské pevniny. Je to skupina ostrovů roztroušených mezi 74° a 81° severní šířky a mezi 10° a 34° východní délky. Zároveň je to nejsevernější část Norského království. Přísně vzato se Špicberky (Spitsbergen) jmenuje pouze největší ostrov na západě souostroví, označování celého souostroví tímto jménem je ale značně rozšířené, byť nepřesné. Podle Špicberské dohody ze dne 9. února 1920 je souostroví pod přímou suverenitou Norska a podle zákona ze dne 17. června 1925 rovněž částí Norského království. Trvale obývané jsou pouze tři ostrovy: Západní Špicberk (\"Spitsbergen\"), Medvědí ostrov (\"Bjørnøya\") a Hopen.\n\nPodle Špicberků pojmenovala anglická astronomka Mary Adela Blaggová pohoří Montes Spitzbergen na přivrácené straně Měsíce.\n\nPředpokládá se, že Špicberky byly objeveny někdy kolem 12. století Rusy a Vikingy. Poprvé se o \"Svalbard\" zmiňují islandské historické písemnosti z roku 1194. Souostroví je popsáno rovněž v islandské zeměpisné \"encyklopedii\" Landnåmsboken z konce 12. století; neví se však, zda jsou v tomto díle popisovány opravdu dnešní Špicberky. V tradiční norštině se zdejší zemi říká Svalbarði – doslovný překlad by byl tedy „chladný okraj“. Opravdu nepopíratelným objevitelem se stal až Holanďan Willem Barents, který zde přistál v roce 1596, ale královské Holandsko respektovalo dánsko-norskou svrchovanost nad tímto územím. Mezi roky 1612–1720 se zdejší vody při západním pobřeží staly důležitou velrybářskou oblastí, lovili zde Dánové, Holanďané, Angličané, Francouzi a Norové. Odhaduje se, že samotní Holanďané vylovili něco okolo 60 000 velryb. Lov řídili ze základny Smeerenburg, kterou zde založili; ta jim také sloužila jako základna pro arktické expedice. V průběhu roku 1671 provedl kompletní pozorování místní flory a fauny německý lékař Friedrich Martens.\n\nJako výchozí bod si Špicberky vybralo i mnoho polárních expedicí, mj. expedice Nora Roalda Amundsena a Itala Umberta Nobileho (let vzducholodí k severnímu pólu). Ostrovy byly kompletně geologicky zmapovány až mezi roky 1940–1980 geology z Cambridge a dalších univerzit vedených většinou Brianem Harlandem.\n\nPo napadení Sovětského svazu nacistickým Německem dne 22. června 1941 bylo veškeré civilní obyvatelstvo Špicberků evakuováno britskou válečnou lodí - Rusové do SSSR a Norové do Velké Británie (pevninské Norsko bylo v té době již německým protektorátem). Všechny strategické objekty byly pak zničeny (těžební zařízení na ropu a uhlí, elektrárna a radiostanice). Norská vojenská posádka ale zůstala v Longyearbyenu, Barentsburgu a Svea. 8. září 1943 však byly tyto jednotky napadeny masívním útokem německých sil z bitevní lodi Tirpitz, 7 Norů bylo v obranném boji zabito, 41 mužů bylo zajato a odvezeno do zajetí v Německu, zbytek posádky se zachránil v horách. SSSR vznesl v roce 1944 požadavek, aby se souostroví Špicberky stalo společným norsko-sovětským kondominiem (\"felleseie\") a Bjørnøya přímo částí sovětského území. Později byl tento požadavek stažen.\n\nDne 1. června 1973 rozhodla norská vláda o vytvoření tří národních parků, dvou velkých přírodních rezervací a celkem patnácti ptačích chráněných rezervací na souostroví. V roce 1973 začala také stavba zpevněné přistávací dráhy na letišti Svalbard lufthavn v Longyear. První letadlo zde přistálo 14. září 1974, letiště pak bylo oficiálně otevřeno dne 2. září 1975.\n\nŠpicberská dohoda z 9. února 1920 přiznává Norsku svrchovanost nad tímto územím, ale území musí zůstat demilitarizované. Norové převzali správu nad ostrovy v roce 1925. Nicméně podle této dohody mohou občané zemí, které se staly signatáři dohody (dohodu podepsalo i bývalé Československo) stejným právem využívat přírodní nerostná bohatství. Díky této dohodě zde mohla vzniknout osada Barentsburg mající stálé ruské osídlení. Další ruská osada Pyramiden je od roku 1998 téměř opuštěné místo od chvíle, kdy 31. března byla ukončena těžba a 900 obyvatel bylo kvapně evakuováno; přes zimu zde bývá 2–5 lidí, v létě je jich zde více. Osada Grumant zůstala opuštěná po odchodu Rusů stejně, jako některá další sídla. Bývaly časy, kdy na Špicberkách byla ruská populace větší než norská, ale to dnes již neplatí. Obyvatelstvo je velmi různorodé (včetně např. Thajců), Norové však mírně převažují nad ostatními národy.\n\nJmenovaný guvernér (sysselmann) Špicberk sídlí v městečku Longyearbyen, které je také administrativním centrem. Od roku 1995 je správcem Svalbardu, tedy i Medvědího ostrova, fylkesmann Nordlandu.\n\nŠpicberky tvoří skupina ostrovů v Severním ledovém oceánu rozprostírající se mezi 74° a 81° severní šířky a mezi 10° a 34° východní délky. Je to druhá nejsevernější část Evropy. Celková rozloha ostrovů je 62 050 km².\n\nSouostroví dominují tři největší ostrovy: Spitsbergen (nizozemsky „Zubaté vrcholky“), též Západní Špicberk, který dal souostroví jméno, Nordaustlandet a Edgeøya.\n\n\nŠpicberky jsou z 60 % pokryté ledovci nebo sněžnými pláněmi. V říjnu 2010 byla na Špicberkách objevena pravděpodobně nejsevernější krasová jeskyně na světě (českým objevitelem v angličtině nazývaná \"Pepa Cave\"). Místní arktické podnebí ovlivňuje Severní Atlantik. Ostrovy leží daleko za polárním kruhem, přesto zde moře většinou nezamrzá.\n\nV Longyearbyen, jsou takzvané bílé noci od 20. dubna do 23. srpna, tmu tu naopak mají od 26. října do 15. února.\n\nGolfský proud (resp. Norský proud) výrazně otepluje zejména západní pobřeží. V letních měsících bývá Grónské moře v okolí Špicberk zcela bez ledu. Průměrná teplota v červenci +5° C a v lednu -12° C (v 60. letech to bylo -25° C, v této dekádě však byla celosvětově nižší teplota než v předchozích letech zřejmě vlivem sopečných výbuchů). Teplota klesá směrem na východ. Díky föhnům může teplota stoupnout i na 15° C. Roční úhrn srážek je 400–500 mm, ve vnitrozemí 200 mm. Srážky jsou v drtivé většině sněhové.\nSouostroví je územím několika národních parků, kvůli kterým je v určitých obdobích na některá území zcela zakázán přístup (např. k ostrovu Prince Karla se celý rok nesmí člověk přiblížit blíže než na 500 m, ostrov Moffen je chráněn od 15. 5. do 15. 9., kdy je možné se přiblížit maximálně na 300 m, jižní část ostrova Bjørnøya nesmí být vůbec navštěvována 1. 4. – 31. 8., severní část pak 15. 6. – 31. 8. apod.).\nJe zde hnízdiště mnoha mořských ptáků a dokonce i dvou pěvců, kteří sem migrují a v létě hnízdí.\nJsou zde také čtyři druhy savců: hraboš (\"Microtus levis\"), liška polární, sob špicberský (poddruh soba, příbuzného grónským sobům) a medvědi lední. Protože jsou zde medvědi lední poměrně rozšíření, všichni, kdo jdou mimo osídlení, musí dodržovat bezpečnostní opatření, jedním z nich je nošení pušky. Nicméně zákony chrání medvěda ledního a je zapovězeno je rušit a jakkoliv obtěžovat.\n\nRoste zde i přes drsné přírodní podmínky spousta rostlin, téměř všechny jsou malé a během krátkého léta musí stihnout rychle odkvést. Roste zde i nejnižší prales na Zemi, složený z místního poddruhu břízy.\n\nNa Špicberkách byla objevena také bohatá fosilní fauna vyhynulých mořských plazů z pozdně jurského a raně křídového období (před 150 až 139 miliony let).\n\nNa Špicberkách bylo v roce 2016 registrováno 2667 obyvatel, přičemž většina těchto lidí žila v hlavním městě Longyearbyenu. Mezi obyvatelstvem převažovali Norové, v pořadí druhou nejsilnější populaci tvořili ruskojazyční obyvatelé. Z celkového počtu lidí, usídlených na Svalbardu, 423 osob bylo ruské nebo ukrajinské národnosti, dále zde žilo 10 Poláků a zbytek obyvatel (včetně studentů longyearbyenské univerzity) tvořili příslušníci jiných národností (podle údajů z roku 2005 to byli například Thajci, Švédové, Dánové a Němci).\n\n\nEkonomické aktivity se soustředí na těžbu uhlí a následuje převážně rybolov. V poslední dekádě 20. století se zde velmi rozšiřuje turismus a rozvoj nových technologií sem přináší další příležitosti. Norsko si nárokuje výlučné právo na rybářskou oblast 200 námořních mil (370 km) od pobřeží. Rusko jeho nárok neuznává, protože podle Špicberské dohody mají všichni signatáři právo rybařit v teritoriálních vodách Špicberků. Špicberky jsou spojeny s pevninou do Harstadu přes Andøy obousměrnými optickými kabely, které jsou potřeba ke komunikaci se stanicemi, které řídí některé družice nad polárními oblastmi. Norská státní uhelná společnost zde zaměstnává téměř 60 % norské populace žijící na ostrově, také zajišťuje některé místní služby a infrastrukturu.\n\nPrvní moderní důl byl otevřen v roce 1906, když zde společnost \"Arctic Coal Company\" (ACC) zřídila tábor. Počet obyvatel se zde zvýšil a důl byl pojmenován po americkém vlastníkovi ACC John Munroe Longyearovi. V roce 1916 byl důl prodán norské společnosti \"Store Norske Spitsbergen Kull Compani\" (SNSK), společnost začala podnikat na nejjižnějším ostrově Bjørnøya a společnost \"Kings Bay Kull Compani\" zde otevřela důl „\"Ny Ålesund\"“. V průběhu 2. světové války byla těžba uhlí přerušena a ostrovy 3. září 1941 evakuovány. I přesto Němci bombardovali Longyearbarn a Barentsburg v září roku 1943 a Sveagruvu o rok později.\n\nDůl „\"Ny Ålesund\"“ byl zavřen v roce 1963. V roce 1962 exploze v tomto dole zabila 21 lidí, od té doby je zde pouze přírodovědecká stanice.\n\n\n\n"}
{"id": "267977", "url": "https://cs.wikipedia.org/wiki?curid=267977", "title": "LIAZ", "text": "LIAZ\n\nLIAZ (Liberecké automobilové závody) byl výrobce nákladních a speciálních vozů, který fungoval v letech 1951–2002 a jehož sídlo oproti názvu nebylo v Liberci, ale v sousedním Jablonci nad Nisou – Rýnovicích. Zprvu náleželo jméno LIAZ pouze výrobním podnikům, zatímco vyráběná vozidla nesla značku Škoda (vycházela totiž z původní koncepce nákladních automobilů Škoda 706, jejichž výrobou LIAZ začínal). Až vozidla z počátku 70. let XX. století, která byla v LIAZu zkonstruována jako zcela nová, byla pojmenovaná po výrobci.\n\nLIAZ nepřímo navazoval na výrobu automobilky \"Reichenberger Automobilfabrik\" (RAF), která fungovala v Liberci v letech 1907, v roce 1912 ji zakoupila a.s. Laurin & Klement a v roce 1916 přestěhovala její výrobní technologie do Mladé Boleslavi, aby liberecké výrobní prostory uvolnila textilním podnikatelům kvůli výrobě pro vojenské potřeby první světové války.\n\nSamotný národní podnik Liberecké automobilové závody (LIAZ) byl založen 1. ledna 1951 a tvořily ho závody v Rýnovicích, Mnichově Hradišti a Liberci. V průběhu dalších let koncern postupně rostl a zvyšoval počet zaměstnanců i produkci – v roce 1975 zaměstnával 11 000 pracovníků a vyrobil 13 600 užitkových automobilů (sklápěčů, tahačů, komunálních automobilů atd.).\n\nPostupně se připojovaly nebo zakládaly další závody v Mělníku, Zvolenu, Velkém Krtíši, Přerově a Holýšově, a po vzniku oborového podniku od 1. 1. 1986 mu byli podřízeni i výrobce autobusů n.p. Karosa Vysoké Mýto, výrobce chladírenských návěsů n.p. Orličan Choceň nebo výrobce trolejbusů n.p. Škoda Ostrov nad Ohří. V té době se výrobky vyvážely do celého světa – kromě tradičních odběratelů ve střední a východní Evropě to byla i východní Asie, Latinská Amerika nebo některé arabské státy.\n\nKoncem 80. let se v rámci záměrů RVHP měl LIAZ stát i jedním z výrobců plánovaného malého osobního automobilu, který měl pomoci řešit obrovský hlad po automobilech v tehdejších socialistických státech. V té době se podnik svými vozy účastnil i Rallye Dakar, kde budil zaslouženou pozornost a kde se umisťoval na předních pozicích – III. místo v roce 1987 a II. místo o rok později byly triumfem podniku a jeho řidiče Jiřího Moskala.\n\nPo revoluci v roce 1989 a ekonomickém kolapsu zemí RVHP však LIAZ ztratil skoro všechna odbytiště a nedařilo se mu najít nová, prodeje a tedy i výroba postupně klesaly. Slovenské závody se odštěpily do samostatných podniků, v roce 1992 byl podnik částečně privatizován v kupónové privatizaci, největším vlastníkem ovšem zůstal stát. Privatizace byla dokončena v roce 1995, kdy majoritu získala Škoda Plzeň a změnila název podniku na Škoda Liaz a.s. Záchranný ekonomický program pro mateřský podnik přišel příliš pozdě a ani uvedení nové moderní řady Škoda 400 (obchodní označení Xena pro tahače a Fox pro komunální techniku) nepomohlo podniku k lepším výsledkům.\n\nV roce 1998 byl na podnik prohlášen konkurs, ten byl po dvou týdnech zrušen. V roce 2000 podnik odkoupil slovenský Sipox Holding, který však neměl dostatek prostředků ani na financování výroby. V roce 2002 podnik definitivně zkrachoval a nejperspektivnější část závodu, motorárna v Rýnovicích, se přejmenovala na JAMOT a.s..\n\nNa tradici LIAZu se později pokusila navázat společnost TEDOM, která vyráběla kogenerační jednotky často používající motory LIAZ řady M1.2, odkoupila zmíněnou motorárnu JAMOT včetně technické dokumentace a know-how výroby motorů. V roce 2006 vznikla společnost Tedom Truck, která zakoupila i veškerá práva na výrobu nákladních automobilů řady 300 a 400 včetně dokumentace, technologie a výrobních zařízení. Vyráběla vozy řady Fox a modernizovala vozy LIAZ, ale nepodařilo se sehnat dostatek zakázek a společnost vstupuje ke dni 1.1.2010 do likvidace. Tedom Truck tak vyrobil místo plánovaných 5 000 vozidel ročně celkově jen 19, z toho 9 vzniklo přestavbou vozů LIAZ.\n\nOchrannou známku LIAZ vlastní společnost AP Trust, součást holdingu Škoda.\n\nDne 22. prosince 2017 vzniká akciová společnost LIAZ TRUCKS a.s. Jediným akcionářem je holding CZECHOSLOVAK GROUP a.s., IČ: 034 72 302, který ovládá Jaroslav Strnad. CZECHOSLOVAK GROUP a.s. vlastní 65 % akcií společnosti TATRA TRUCKS. a.s., společně s PROMET TOOLS a.s., vlastnící 35 % akcií.\n\n\nNěkolik příkladů vyráběných vozů (po kliknutí na název vozu budete přesměrování na fotku daného vozidla na serveru www.liaz.cz, nebo www.busportal.cz)\nŘADA R (1952–1958)\n\nŘADA RT (1956–1990)\n\nŘADA MT (1965–1990)\nŘADA 100 (1974–2003)\nŘADA 200 (1990–1995)\nŘADA 300 (1992–2003)\nŘADA 400 (1996–2003)\nTEDOM 400 (2006–2009)\n\nFirma Tedom vyráběla v letech 2006–2009 vozy řady 400 Fox vyvinuté v Liazu.\n\nRallye Dakar a další maratony (obrázky a více informací zde)\n\nEvropský pohár tahačů na okruzích (obrázky a více informací zde)\n\nMistrovství Evropy v trialu kamionů (Truck-Trial) (obrázky a více informací zde)\n\n"}
{"id": "267983", "url": "https://cs.wikipedia.org/wiki?curid=267983", "title": "Mince v českých zemích", "text": "Mince v českých zemích\n\nV minulosti se jako platidlo v českých zemích používaly různé mince domácího i cizího původu. Význam hlavního platidla si získala kvalitní stříbrná mince ve vrcholném středověku, kdy se její užívání rozšířilo na úkor starších plateb ve vážených drahých kovech a naturáliích. Stříbrná mince si toto postavení udržela až do 19. století, kdy se rozvíjí užívání papírových peněz (bankovek, resp. státovek) a začíná se přecházet na mince ražené bez užití drahého kovu a používané jen pro nižší nominální hodnoty.\n\nK nejvýznamnějším mincím domácího původu patřily stříbrné mince, v raném středověku denáry a později brakteáty, od vrcholného středověku (r. 1300) zvláště pražský groš. Na začátku 16. století Šlikové razí jáchymovský tolar, který dal název \"tolar\" i dalším mincím. Po prusko-rakouské válce 1867 byla základní mince zlatý (florin), který se objevuje již od poloviny 18. století. V souvislosti s přechodem na zlatý standard byl zlatý od r. 1892 nahrazen rakousko-uherskou korunou. Roku 1918 byly zavedena koruna československá, která (kromě válečné protektorátní koruny) v různých proměnách existovala do r. 1992. \n\nOd r. 1993 je měnová jednotka České republiky koruna česká, haléřové mince se přestaly používat v roce 2009.\n\nDenáry jsou první mince ražené českými panovníky od 10. století až do roku 1300. Jako první je doloženě razil již Boleslav I. Až do mincovní reformy Břetislava I. roku 1050 byly denáry tzv. \"velkého střížku\" tj. průměr 18 – 20 mm a hmotnosti více než 1 g. Nálezy velkého střížku se objevují více v zahraničí než doma. U nás např. v Praze a v okolí a v Plzni a v okolí. Po roce 1000 se objevují denáry s vyobrazením a jménem svatého Václava jako „věčného panovníka“.\n\nOd roku 1050 až do začátku ražby brakteátů někdy okolo roku 1217 byly raženy denáry \"malého střížku\" o průměru 16 mm a hmotnosti pod 1 g. Ke konci ražby ryzost kovu výrazně poklesla. Denáry mohly být například šípového typu nebo mečového typu. V opisu mince mohlo být napsáno jméno panovníka, které končí slovem dux. Bývají tam také napsány názvy míst, kde mince vznikla. Později však názvy mincoven mizí a nahrazují se jmény světců a patronů.\n\nJiž z doby Boleslava II. na konci 10. století je nápisem na mincích doložena mincovna na Vyšehradě. Od 11. století se denáry razí i na Moravě, od druhé poloviny 11. století v rámci olomouckého, brněnského a krátce i znojemského údělného knížectví. Kolem roku 1210 se v Čechách přechází na ražbu brakteátů, v nově zřízeném markrabství moravském se denáry razí až do poloivny 13. století.\n\nBrakteáty byly stříbrná jednostranná mince knoflíkovitého tvaru z velmi tenkého střížku. Na českém území byly brakteáty zavedeny dle míšeňského vzoru začátkem 13. století Přemyslem Otakarem I. a nahradily v té době silně znehodnocené denáry. Razily se až do mincovní reformy Václava II. v roce 1300 a přechodu na nový, hodnotný pražský groš.\n\nČeské mince razili následující panovníci, v závorce je uvedeno datum ražby:\n\nMoravské mince razili následující panovníci, v závorce je uvedeno datum ražby:\n\nSlezské mince razili následující panovníci, v závorce je uvedeno datum ražby:\n\n\n\n\n\n\n\n\n"}
{"id": "267986", "url": "https://cs.wikipedia.org/wiki?curid=267986", "title": "Vladislav Bláha", "text": "Vladislav Bláha\n\nVladislav Bláha je český kytarista, docent JAMU v Brně, autor knihy Dějiny kytary (ed. JAMU).\nAbsolvoval studium na \"Konzervatoři Brno\" u Arnošta Sádlíka, poté na vysoké škole \"Musikhochschule F. Liszt\", Weimar, Německo u Prof. Rollanda Zimmera a doktorantské studium na \"VŠMU\" v Bratislavě, v roce 2009 habilitoval na docenta Janáčkovy akademie múzických umění v Brně. Své umění zdokonalil v mistrovských kursech u předních světových pedagogů a interpretů Costase Cotsiolise a Abela Carlevara a na základě stipendia The British Council u Gordona Crosskey (\"Royal Northern College of Music\", Manchester) a u Johna W. Duarte (Londýn) v Anglii. Po koncertě ve mětě Dallas, Texas v USA byl v roce 1996 jmenován Čestným občanem města Dallasu. V únoru 2007 byl anglickým prestižním časopisem \"Music Opinion\" v recenzi na koncert v Londýně označen za jednoho z nejlepších českých kytaristů. V roce 2012 vyšlo 1. vydání jeho knihy Dějiny kytary s přihlédnutím k literatuře nástroje, ed. JAMU v Brně (4. edice této knihy v roce 2018). V listopadu 2014 se stal jediným českým kytaristou, který s recitálem koncertoval v Carnegie Hall v New Yorku. \n\nÚspěchy v soutěžích: Je vítězem čtyř mezinárodních kytarových soutěží ve Volos v Řecku, v Markneukirchen v Německu, v Esztergomu v Maďarsku a v Kutné Hoře a nositelem bronzové medaile z finále soutěže Radio France v Paříži.\n\nDalší informace na: www.vlblaha.cz \n\nKoncertuje sólově a jako sólista s orchestrem v předních koncertních sálech ve významných městech jako jsou např. Carnegie Hall, New York, Londýn /celkem 10 x, mj. i v Royal Festival Hall /, Tokio, Řím, Paříž, Berlín, Jakkarta, Havana, Lima, Caracas, Los Angeles, Chicago, Miami, Dallas, Vídeň, Zurich, Brussel, Moskva, Valencie, Saigon, Hanoi, – celkem v 45 zemích Evropy, Asie, Latinské Ameriky a v USA (dvanáct turné), kde v roce 1996 byl jmenován čestným občanem města Dallasu. Odborné kritiky v tisku oceňují jeho bohatství hudebního výrazu, vynikající virtuositu, brilantnost a čistotu hry. Bláhův repertoár obsahuje významné kytarové skladby všech epoch včetně koncertů pro kytaru a orchestr A.Vivaldiho, K.Kohouta, F.Carulliho, M.M.Ponceho, J.Rodriga a Bláhovi věnovanému koncertu A.Tučapského. 27 skladatelů 16 zemí bylo uměním Vladislava Bláhy inspirováno k nové tvorbě a věnovalo mu své skladby (např. \"J.W.Duarte, J. Morel, J.Cardosso, N.Koshkin, F.Kleynjans, M.Tesař, A.Tučapský, M.Štědroň\" ad). Vede edice kytarových not v Německu a v USA.\n\nVladislav Bláha vyučuje hru na kytaru na na \"JAMU\" v Brně, kde je docentem, a na \"Konzervatoři Brno\". Je předsedou \"České kytarové společnosti\", ředitelem \"Mezinárodního kytarového festivalu BRNO\" a Mezinárodní kytarové soutěže GUITARTALENT. Často bývá členem mezinárodních porot, vede mistrovské kursy a je vedoucím vzdělávacího programu pro pedagogy ZUŠ.\n\nNahrál devět samostatných CD a jako sólista se na nahrání dalších šesti CD podílel. Uskutečnil nahrávky pro rozhlas a televizi řady zemí, mimo Evropu i v USA, na Kubě, v Mexiku, Venezuele, v Argentině, v Peru, v Japonsku, ve Vietnamu a v Indonésii.\n\n\"(M.M.PONCE: CONCIERTO DEL SUR, K.KOHOUT: KONCERT E DUR)\"\n\"(J.S.BACH: SUITE BWV 995, S.L.WEISS: SUITY Č.I A Č. XIV)\"\n\"(DE FALLA, ALBENIZ, RODRIGO, GRANADOS, LLOBET)\"\n\"(TESAŘ, ZÁMEČNÍK, TUČAPSKÝ, RAK, ŠTĚDROŇ, MATYS, EBEN, JANÁČEK)\"\n\"(KOŠKIN,TESAŘ,RAK, ŠTĚDROŇ, NOVÁK,BODOROVÁ,MARTINČEK,KLEYNJANS)\"\n\"(PIAZOLLA, JANÁČEK, MARTINŮ, DYENS, WILLIS, ŠTĚDROŃ, TESAŘ)\"\n"}
{"id": "267992", "url": "https://cs.wikipedia.org/wiki?curid=267992", "title": "Děkanát Hranice", "text": "Děkanát Hranice\n\nDěkanát Hranice je územní část arcidiecéze Olomouc. Tvoří ho 22 farností (farnost Středolesí je dnes však přičleněna k farnosti Drahotuše). Děkanem je R. D. Mgr. Janusz Zenon Łomzik, farář v Hranicích, místoděkanem R. D. Ing. Vratislav Kozub, farář ve Všechovicích. V děkanátu působí 11 diecézních kněží.\n\nŠtít stříbrno-červeně šachovaný, s modrým lemem, na němž je jedenáct zlatých lilií. Nad štítem duchovenský klobouk černé barvy se dvěma střapci po každé straně černé barvy.\nŠachované pole v moravských zemských barvách je převzato ze znaku města Hranic, sídla děkanátu, lem s liliemi odkazuje na znak premonstrátského řádu, jehož klášteru na Hradisku původně Hranice patřily.\n\nDěkanát každoročně požádá poutě za obnovu rodin a nová duchovní povolání.\n\n"}
{"id": "268001", "url": "https://cs.wikipedia.org/wiki?curid=268001", "title": "Agan", "text": "Agan\n\nAgan ( ) je řeka v Chantymansijském autonomním okruhu v Ťumeňské oblasti v Rusku. Je 544 km dlouhá. Povodí má rozlohu 32 200 km².\n\nPramení na vyvýšeném bažinatém rozvodí řeky Pur a pravých přítoků Obu. Protéká střední částí Západosibiřské roviny. Ústí zleva do řeky Tromjegan poblíž jejího ústí do Obu, díky čemuž bývá někdy počítána za pravý přítok Obu.\n\nZdrojem vody jsou především sněhové a dešťové srážky. Průměrný roční průtok vody činí přibližně 274,65 m³/s. Zamrzá na konci října v květnu.\n"}
{"id": "268004", "url": "https://cs.wikipedia.org/wiki?curid=268004", "title": "Josef Jahoda", "text": "Josef Jahoda\n\nJosef Jahoda (27. ledna 1872, Havlíčkův Brod – 16. prosince 1946, Polánky nad Dědinou) byl český pedagog, novinář, prozaik a básník.\n\nNarodil se 27. ledna 1872 v Německém Brodě. Zde prožil dětství i mládí. Jeho otec Josef byl krejčí. Literární nadání zdědil po své matce Anně Jahodové, která je autorkou \"Pověstí a zkazek královského města Německého Brodu a okolí\". V letech 1882–1891 studoval na německobrodském gymnáziu, kde už začal věnovat psaní. Poté krátce učil na obecné škole ve Velkém Zdíkově. Také působil jako novinář (redigoval \"Pravdu\") a osvětový pracovník. V roce 1899 se oženil s Annou Tučkovou, odstěhoval se do Polánek u Třebechovic, kde vlastnil statek. Až do své smrti se zde věnoval se hospodaření a psaní. Josef Jahoda zemřel 16. prosince 1946 v Polánkách. Na jeho počest je v Havlíčkově Brodě (dřívější Německý Brod, po druhé světové válce přejmenovaný na Havlíčkův) nazvána ulice.\n\nZa svůj život napsal téměř devadesát knih. Jako předlohu ke svým četným románům a knihám povídek si vybíral prosté lidi, jejichž povahu, osudy a společenské prostředí dobře poznal. Jeho hrdiny jsou často lidé žijící na okraji lidské společnosti, tuláci a vyděděnci. Velmi často se také v jeho knihách objevují motivy z rodného města jako například v básnické sbírce \"Německobrodské motivy\". V jednotlivých epických básních zde popisuje události z dějin Německého Brodu. Rodným městem se zabývá i ve sbírce povídek \"Město 4000 obyvatelů\". Svoje studentská léta na německobrodském gymnáziu popisuje ve vzpomínkové knize \"Starý student vypravuje\". Jeho nejznámějším románem se ale stal \"Havlíčkův máj\", který vyšel knižně až po druhé světové válce. \n\n"}
{"id": "268011", "url": "https://cs.wikipedia.org/wiki?curid=268011", "title": "Antonín Kalina (1870–1922)", "text": "Antonín Kalina (1870–1922)\n\nAntonín Kalina (15. června 1870 Havlíčkův Brod – 17. prosince 1922 Praha) byl český a československý politik a diplomat.\n\nNarodil se 15. června 1870 v Německém Brodě v rodině purkmistra a pekaře. Po absolvování místního gymnázia studoval Právnickou fakultu Univerzity Karlovy. Jako student byl členem studentských spolků \"Havlíček\" a \"Sázavan\" a podílel se na aktivitách na podporu české menšiny na Štocku. Po státnicích se stal roku 1894 okresním tajemníkem v Blatné. Zde se zapojil do veřejného života. Profiloval se jako pokrokář a antiklerikál. Měl proto spory s okresním hejtmanem a duchovními. Roku 1897 byl zvolen starostou sokolské jednoty v Blatné a zasedal v celozemském výboru České obce sokolské.\n\nPoliticky aktivní byl již za Rakouska-Uherska. Patřil do pokrokového hnutí a koncem 19. století se podílel na vzniku České radikálně pokrokové strany. Náležel mezi její hlavní představitele.\n\nOd roku 1901 byl poslancem Českého zemského sněmu. V zemských volbách roku 1901 kandidoval jako společný český kandidát v národnostně smíšeném obvodě Kašperské Hory, Vimperk a dosáhl značného volebního zisku, ovšem mandát nezískal. Zvolen byl nakonec za kurii venkovských obcí (obvod Blatná, Březnice, Mirovice). V sněmu se označil za zástupce českých menšin v Pošumaví a už v sněmovní řeči v roce 1902 se v jeho projevech objevilo i protirakouské stanovisko. Spolu s dalšími podobně orientovanými nacionalistickými poslanci podal na zemském sněmu radikálně formulované státoprávní ohražení. Vystupoval také proti výsadám šlechty a podporoval všeobecné volební právo. V roce 1905 přivedl v době demonstrací za demokratické volební právo do sněmu delegaci dělníků. Na zemském sněmu zasedal do roku 1907.\n\nVe volbách do Říšské rady roku 1907 se stal poslancem Říšské rady (celostátní parlament), kam byl zvolen za okrsek Čechy 030 (městská skupina Písek, Strakonice, Vodňany, Putim, Horažďovice, Milevsko, Bavorov, Netolice, Týn n. Vltavou a Hluboká). Usedl do poslanecké frakce Sjednocení českých národně sociálních, radikálně pokrokových a státoprávních poslanců. Opětovně byl zvolen za týž obvod i ve volbách do Říšské rady roku 1911. Byl členem poslaneckého klubu Jednota nezávislých pokrokových poslanců Čech a Moravy (byl jednatelem tohoto klubu, zatímco T. G. Masaryk předsedou klubu, čímž se oba muži politicky sblížili). Ve vídeňském parlamentu setrval do zániku monarchie.\n\nOd roku 1908 byl členem České strany státoprávně pokrokové, která vznikla sloučením dosavadních radikálních pokrokářů a České strany státoprávní. V jejím rámci měl na starosti menšinovou politiku a parlamentní agendu. Strana měla v programu samostatnost českých zemí. Na Říšské radě se Kalina profiloval jako temperamentní řečník.\n\nZa první světové války zastával nekompromisní protirakouské stanovisko a zapojil se do odbojové činnosti, byl v kontaktu s českou odbojovou sítí Maffie.\n\nV květnu 1917, při obnovení činnosti Říšské rady, na ní přednesl spolu s dalším poslancem (Václav Prunar) projev, který na rozdíl od prohlášení většiny českých poslanců byl orientován jasně protirakousky a žádal obnovu samostatného českého státu. Text deklarace byl cenzurou v denním tisku potlačen.\n\nKalina během války udržoval kontakty s podobně orientovanými politiky z Moravy (Lidová strana pokroková na Moravě). Jako člen Národního výboru se zúčastnil v říjnu 1918 ženevských porad mezi představiteli domácího a zahraničního odboje.Tam s nimi 31. října podepsal \"Prohlášení souhlasu s Masarykovou zahraniční akcí\" od samého počátku.\n\nPo převratu 1918 se stal poslancem Revolučního národního shromáždění Republiky československé za Českou státoprávní demokracii, respektive za z ní vzniklou Československou národní demokracii, a předsedou poslaneckého klubu Československé státoprávní demokracie. Na mandát poslance rezignoval na 57. schůzi v červnu roku 1919.\n\n20. května 1919 byl jmenován prvním českým vyslancem v Jugoslávii a na tomto postu setrval až do své smrti. Roku 1922 podlehl rakovině střev.\n"}
{"id": "268013", "url": "https://cs.wikipedia.org/wiki?curid=268013", "title": "Eileen Barkerová", "text": "Eileen Barkerová\n\nEileen Barkerová (* 21. dubna 1938 Edinburgh) je profesorka sociologie, zakladatelka institutu pro studium nových náboženských hnutí INFORM (Information Network Focus on Religious Movements). Její odborný zájem je směrován k problematice kultů a nové religiozity. Je členkou několika vědeckých organizací. Z její tvorby vyniká např. \"The Making of a Moonie: Choice or Brainwashing?\" či \"New religious movements: a practical introduction\".\n\n"}
{"id": "268022", "url": "https://cs.wikipedia.org/wiki?curid=268022", "title": "Magion (rozcestník)", "text": "Magion (rozcestník)\n\nSlovo Magion může mít několik významů:\n\n"}
{"id": "268036", "url": "https://cs.wikipedia.org/wiki?curid=268036", "title": "Cesta z Petrohradu do Moskvy", "text": "Cesta z Petrohradu do Moskvy\n\nCesta z Petrohradu do Moskvy (1790, rusky \"Путешествие из Петербурга в Москву\", \"Putěšěstvije iz Pětěrburga v Moskvu\") je intelektuální cestopis ruského prozaika, básníka, filozofa, sociálního myslitele a revolucionáře období osvícenství a preromantismu Alexandra Nikolajeviče Radiščeva, obsahující smělé úvahy o nevolnictví, samoděržaví a jiných zjevech společenského i státního života tehdejšího Ruska.\n\nRadiščev využil uvolněné stavby sentimentálního cestopisu k nesmiřitelné kritice společenských poměrů a k nastínění programu lidové revoluce. Volá po reformě, po vzpouře a osvobozeni, kritizuje přítomnost korupce, zneužívání žen i dětí, vyjadřuje rozhořčení nad bídou a bezprávným postavením nevolníků, krutostí a morálním rozkladem šlechty i carského dvora i nad zneužíváním moci a úplatkářstvím carské administrativy, která nerespektuje platné zákony.\nHlavní hrdina knihy, typický představitel pokrokové šlechty, který cestuje v dostavníku, pozoruje život na jednotlivých zastávkách (podle nich se jmenují jednotlivé kapitoly knihy) a postupně prochází třemi vývojovými etapami. Nejprve shledává jen \"ojedinělé nepořádky\" samoděržaví a koriguje své přesvědčení o Rusku klidně žijícím pod vládou \"osvícené\" panovnice. Jak však stále více poznává zdrcující obraz bídy a nelidský útlak nevolníků, přemýšlí o reformách \"shora\", které by přinesly nápravu. Posléze mění zkušenosti z cesty jeho přesvědčení v jistotu, že pomoci si může jen sám lid. V postavě cestovatele, zejména díky jeho aktivnímu občanství, překonal Radiščev sentimentální charaktery hrdinů obvyklé v jeho době a předjal tak vývoj realistické prózy 19. století.\n\nKniha, kterou Radiščev vydal ve vlastní tiskárně v nákladu 650 kusů, měla tak obrovský úspěch, že si jí přečetla sama carevna Kateřina II. Byla jí tak pobouřena, že přikázala náklad zabavit a zničit a proti Radiščevovi zahájit trestní stíhání. Radiščev byl brzy zatčen a následně odsouzen k smrti. Tento trest mu byl milostí carevny změněn na desetileté vyhnanství na Sibiři v Ilimsku, odkud se mohl vrátit až roku 1796 po milosti od cara Pavla I.\n\nV zahraničí vyšla \"Cesta z Petrohradu do Moskvy\" v Londýně roku 1858 a v Lipsku roku 1876, v Rusku však byla dlouho zakázána. Když byly v letech 1807–1811 vydány Radiščevovy sebrané spisy, toto dílo v nich chybělo. Následně mohly být z něho otištěny jen krátké úryvky a roku 1868 bylo povoleno vytisknout jen výtah. Když roku 1870 vyšel celý text znovu, bylo toto vydání opět zničeno. Ještě roku 1888 bylo dovoleno vytisknout jen 99 exemplářů.\n\nNe všichni však byli v Rusku knihou nadšeni. Patřil k nim překvapivě i Alexandr Sergejevič Puškin, jinak známý svými revolučními názory. Po četbě Radiščevovy knihy napsal Puškin parodii nazvanou \"Cesta z Moskvy do Petrohradu\" (1834, Путешествие из Москвы в Петербург), ve které porovnal životní podmínky ruských nevolníků z životními podmínkami anglických továrních dělníků a život ruského nevolníka mu připadal šťastnější. Také poukázal na to, že již Fonvizinovi, který koncem 18. století cestoval po Francii, připadalo postavení ruského rolníka lepší než situace francouzského sedláka.\n\n"}
{"id": "268037", "url": "https://cs.wikipedia.org/wiki?curid=268037", "title": "AMV", "text": "AMV\n\nAnime music video (ve zkratce AMV) je hudební videoklip obsahující jednu nebo více scén z anime, doplněnou vhodnou a odpovídající hudbou.\n\nV drtivé většině se jedná o amatérskou a neoficiální produkci (stylem \"by fans for fans\"), kvalitní díla se promítají na anime-srazech, případně se šíří po internetu.\n\nAčkoli už samotný název odkazuje na japonskou animaci, dobré AMV lze sestříhat i z nejaponské animace a jako hudební doprovod lze použít téměř libovolnou hudbu, pokud se hodí k videu.\n\n"}
{"id": "268040", "url": "https://cs.wikipedia.org/wiki?curid=268040", "title": "Andrej Šeban", "text": "Andrej Šeban\n\nAndrej Šeban (* 26. června 1962 Bratislava) je slovenský kytarista, hudební skladatel a producent.\n\nStudoval soukromě u prof. Borise Thurzy (1980-1989) a hudební vědu na Filosofické fakultě Univerzity Komenského (1982-1986). Počátkem 80. let 20. století byl kytaristou a skladatelem skupiny Demikát, později skupiny Banket. Spolupracoval s mnoha hudebními osobnostmi (Pavol Hammel, Gábor Presser, Dežo Ursiny, Marián Varga, Richard Müller, Peter Lipa, Marika Gombitová,Fylyp Skandal a mnohými dalšími). Vedl vlastní hudební formaci \"ASH band\" a stal se i spoluzakladatelem skupin \"Šeban\" – \"Rózsa\" – \"Buntaj a Free Faces\". Vydal několik sólových alb a složil hudbu k několika filmům. Bydlí v Bratislavě.\n\nV tomto roce (2010), se Andrej Šeban připravuje na aktuální sezónu s novým slovensko-britským koncertním uskupením, nazvaným Chill Pill Live Band II. Videoukázky z přípravy koncertního programu je možné zhlédnout přímo na domovské stránce kapely (http://www.chillpill.sk) v sekci Fanklub. Kromě toho je možné zhlédnout i krátký dokumentární snímek \"Jeden den s Andrejem Šebanem\". \n\nSložení:\nAndrej Šeban: kytara, zpěv\nMark Mondesir: bicí nástroje\nMichael Mondesir: basa\nŠtefan Bugala: perkusivní nástroje\nMichal Bugala: kytara\nGary Husband: klásvesové nástroje, syntezátory\n\n1993: Cena Slovenské hudební akademie – instrumentalista roku 1992.\n1994: Cena Ladislava Martoníka za jazzovou tvorbu.\n1996: Cena Slovenské hudební akademie – instrumentalista roku 1995.\n2001: Cena Slovenské hudební akademie – instrumentalista roku 2000.\n\n=CD=\n\n1989\nMüller – Šeban – Peteraj: Baal, OPUS (reedice 1995)\n1990\nBanket: Vpred\nGombitová, Marika: Kam idú ludia, OPUS\n1992\nTutu: Mr. Jazzman, Arta\nUrsiny, Dežo: Ten istý tanec, Arta\nSlovak Jazz '92, Slovenská jazzová spoločnosť\n1993\nŠeban – Stanke: Kiss the Sky\nBartošová, Adriena: Blue Afternoon, Jumbo Record\nLedecký, Janek: Na ptáky jsme krátký\nKubišová, Marta: Songy a nálady, Popron Music\n1994\nTea: Tea\nUrsiny, Dežo: Príbeh, BMG\nMade II Mate: Part I., Jumbo Record\nKral, Ivan: Nostalgia\nDejdar, Martin: Dej sem dar\n1995\nMarkovič, Štepán: Time\nYoung Slovak Jazz, Hudobný fond – jako člen skupiny Mr.Band. Split společně se skupinami AMC Trio a Chorá vrana.\nJ. A. R.: Mydli to!\nDemikát: Grejst Hic\nLipa, Peter: Naspät na stromy, East West Production\nPresser, Gábor: Csak Dalok, BMG\nHammel, Pavol: Unplugged – Live, BMG\n1996\nPPF: PPF, Polygram Universal Music\nGombitová, Marika: Ateliér duše, OPUS\nO. B. D., Polygram Universal Music\nMüller, Richard: LSD, Polygram Universal Music\nKral, Ivan: Modré z nebe\nMüller – Leško: Malý princ\nVarious: Na kloboučku III\nBartošová, Iveta: Mám svůj den, Bonton Music\n1997\nSlovak Jazz '97, Hudobný fond – s Adrienou Bartošovou (stopy 1-3),jako člen skupiny Peter Lipa and Band (stopy 6-8), dále skladba s Jurajem Tatarem (stopa 11).\nCollegium Musicum '97, BMG\nLipa, Peter: Spirituals, RB – vydavatelstvo Slovenského rozhlasu\nŠeban, Andrej: Ba(n)d…, OPUS\nBanket: Bioelektrovízia (reed.), Bonton Music\nKirschner, Jana: Jana Kirschner, Polygram Universal Music\n1998\nFree Faces: Almost True Story, Silberman\nBartošová, Adriena: Adriena, Monitor Slovakia s r.o.\nMüller, Richard: Nočná optika, Polygram Universal Music\nLipa, Peter: Cierny Peter, BMG Ariola\n1999\nŠeban – Rózsa – Buntaj: Milión bohov, Watt\n2000\nŠeban – Rózsa – Buntaj: Kamakura\nFree Faces: La Belle Epoque, Sony Music Bonton\nŠeban, Andrej: Bezvetrie, Universal Music\n2002\nLipa, Peter: Naspät na stromy, (reedice) East West Production\n2003\nOskar Rózsa Sextet, Hevhetia\n2004\nNU: Compilation of NU Slovak Artists 2004, Millenium records & publishing\n2005\nŠeban – Kubasák, Spaceboys – twelve tons music with slovak etno.\n2006\nŠeban, Andrej: Bezvetrie, Universal Music (reedice)\n2008\nŠeban, Andrej: Sklony, EMI/Virgin\n\n=DVD=\n\n2010\nŠeban, Andrej: Gitarová škola Andreje Šebana\n\n=LP=\n\n1983\nHammel, Pavol: Čierna ovca, biela vrana\n1986\nGreksa, Marián: Demikát, Opus\nBanket: Bioelektrovízia, Opus\nBratislavské džezové dni 1985, Opus\n1987\nGrigorov, Robo & MIDI: Nohy, Opus\nHammel, Pavol: Verejná lyrika, Opus\n1988\nHapka – Horáček: V penziónu svět, Supraphon\nBanket: Druhá doba, Opus\n1989\nBurčiak: Stala sa nám láska, Opus\n1990\nLasica – Filip: Sťahovaví vtáci\nKentaur: Uj virág\nLipa, Peter: Je to stále tak (That's The Way It Is), Opus\nGrigorov, Robo: Národ kanibal\n\n"}
{"id": "268043", "url": "https://cs.wikipedia.org/wiki?curid=268043", "title": "Divini redemptoris", "text": "Divini redemptoris\n\nDivini redemptoris (s podtitulem O bezbožném komunismu) je encyklika papeže Pia XI. vydaná dne 19. března 1937. Encyklika se zabývá komunistickou ideologií a s ním (většinou) spojeného ateismu, které papež v této encyklice odsoudil. Tato encyklika vyšla téměř současně s encyklikou \"Mit brennender Sorge\", která odsoudila nacismus.\n\n"}
{"id": "268045", "url": "https://cs.wikipedia.org/wiki?curid=268045", "title": "Billy Cobham", "text": "Billy Cobham\n\nBilly Cobham (* 16. května 1944, Panama) je v současnosti jedním z nejuznávanějších jazzových bubeníků.\nProslavil se koncem šedesátých a začátkem sedmdesátých let 20. století, kdy hrál nejdříve v jazzrockockových ansámblech trumpetisty Milese Davise, později rovněž s jazzrockovou skupinou Mahavishnu Orchestra, Johna McLaughlina. Disponuje velmi výrazným bubenickým stylem, ve kterém jsou patrny vlivy jazzu, rocku a funku. Americký hudební kritik Steve Huey ho za jeho „schopnost hrát razantně a zároveň precizně“ řadí k nejlepším jazzrockovým bubeníkům.\n\nKe hře na bicí se dostal díky svému bratranci, který stavěl konga. Když mu byly tři, rodiče se přestěhovali do New Yorku. Na jevišti bubnoval poprvé v osmi letech. Navštěvoval slavnou newyorskou školu High School of Music and Art, kde studoval hudební teorii a teorii hry na bicí nástroje s takovými jazzovými talenty, jako byli Thelonious Monk nebo Stan Getz. V roce 1962 na této škole získal diplom. V letech 1965 až 1968 hrál v kapele armády Spojených států. Od roku 1980 žije střídavě v Curychu a New Yorku.\n\n\n"}
{"id": "268051", "url": "https://cs.wikipedia.org/wiki?curid=268051", "title": "AMV (rozcestník)", "text": "AMV (rozcestník)\n\nZkratka AMV může mít několik významů:\n\n"}
{"id": "268052", "url": "https://cs.wikipedia.org/wiki?curid=268052", "title": "Doxygen", "text": "Doxygen\n\nDoxygen je univerzální nástroj pro tvorbu dokumentace ze zdrojového kódu pro C, C++, Java, Objective-C, Python, IDL, a dále rozšířen pro PHP, C# a D.\nJe multiplatformní: lze ho používat pod Unixovými systémy, taktéž i pod Windows a Mac OS X.\nPro výstup lze vybrat z mnoha formátů: HTML, Latex, RTF, XML, PDF, PostScript, …\n\nObsahem generované dokumentace je pak popis jednotlivých skriptů, funkcí, tříd a proměnných, spolu s jejich vlastnostmi a parametry.\nVolitelně pak lze například graficky zobrazovat závislosti mezi jednotlivými moduly či částmi kódu.\n\nDoxygen generuje dokumentaci z komentářů, umístěných přímo ve zdrojovém kódu projektu. Ty pak musí dodržovat některý ze stylů podporovaných Doxygenem, například Javadoc:\n\nDoxygen spadá pod GNU General Public Licence.\n\n\n"}
{"id": "268056", "url": "https://cs.wikipedia.org/wiki?curid=268056", "title": "Zápor", "text": "Zápor\n\nZápor (negace) v lingvistice znamená popření obsahu věty (výpovědi), části věty, větného členu nebo slova.\n\nRozlišuje se zápor:\n\n\n\nVšechny tři formy záporu si mohou vzájemně konkurovat, přičemž se mírně mění význam věty: \"není to vhodné – je to nikoli vhodné – je to nevhodné\".\n\nV češtině se zápor tvoří obvykle záporkou \"ne\", která se často připojuje jako předpona (nemám, neznámý), u zájmen a příslovcí předponou \"ni-\" (nikdo, nijak), případně záporné je již slovo samo (žádný).\n\nVe slovanských jazycích (včetně češtiny) je možná kumulace záporných slov ve větě, např. Nikdy to nikomu neříkej\". V germánských jazycích obvykle může být ve větě pouze jeden záporný výraz, např. angl. Never say it to anybody\" (dosl. \"nikdy to někomu říkej\"), i když v hovorovém jazyce se také mohou kumulovat (např. slova \"We don’t need no education\" z písně Another Brick in the Wall od Pink Floyd).\n\nVětný zápor se obvykle považuje za součást postojové modality věty.\n\nZápor lze v českých zjišťovacích otázkách použít k odstínění některých významů. Na první pohled se kladná a záporná otázka zdají synonymní (\"Byls včera v kině? Nebyls včera v kině?\"), ale při bližším pohledu je mezi nimi významový rozdíl. Kladné otázky se obvykle používají, pokud mluvčí nepředjímá kladnou ani zápornou odpověď:\nNaopak formulace se slovesem v záporném tvaru se používá:\nPokud chce mluvčí zároveň vyjádřit údiv nad platností (neplatností) předpokládané odpovědi, připojí k otázce osobní zájmeno:\n\n"}
{"id": "268057", "url": "https://cs.wikipedia.org/wiki?curid=268057", "title": "Quadragesimo anno", "text": "Quadragesimo anno\n\nQuadragesimo anno (česky Čtyřicátého roku) je encyklika papeže Pia XI. vydaná dne 15. května 1931 k 40. výročí vydání zásadní sociální encykliky Rerum novarum. Encyklika se zabývá uspořádáním společnosti, obnově společenského řádu a jeho zdokonalení podle zásad evangelia.\n\nJádrem encykliky stál hlavní problém : překonání třídní společnosti. Předchozí spory v této věci byly vedeny na poli teologie i praktické pastorace s velikou tvrdostí. Lidé se následně začali obracet na kardinály a papeže a žádali od nich jasné slovo v této věci. Pius XI. plánoval novou sociální encykliku už ve dvacátých letech, ale teprve 40. výročí encykliky Rerum novarum mu poskytlo vítanou příležitost k vydání jednoho z nejdůležitějších dokumentů sociální nauky církve. Jako jeden z prvních v ní poukázal na praktiky komunismu. \n\nTato encyklika navrhla společenský řád spočívající v podstatě na funkčním středověkém řádu (stavovský stát). Je to první, ale zároveň poslední encyklika, která se pokusila předložit návrh celospolečenského řádu. Žádná další sociální encyklika ani 2. vatikánský koncil se už o žádném konkrétním novém společenském řádu nezmiňují.\n\n"}
{"id": "268059", "url": "https://cs.wikipedia.org/wiki?curid=268059", "title": "Vřetenuška obecná", "text": "Vřetenuška obecná\n\nVřetenuška obecná (\"Zygaena filipendulae\" (Linné, 1758)), někdy také vřetenuška tužebníková, je drobný motýl z čeledi vřetenuškovitých. Do této čeledi patří řada podobných druhů, které se navzájem odlišují především počtem a také uspořádáním červených skvrn. Patří mezi denní motýly.\n\nTento motýl má délku přibližně 18 mm, rozpětí křídel je 38 mm. Přední křídla jsou leskle černá s šesti párově uspořádanými červenými skvrnami, které někdy splývají. Zadní křídla jsou intenzivně červená s černým lemem. Nápadné zbarvení působí jako varování před jedem, který je schopna vylučovat. Tvar kyjovitě ztloustlých tykadel dal vřetenuškám jméno.\n\nHousenky jsou zelené s černými a žlutými skvrnami. Mají na sobě porost řídkých chlupů.\nGeograficky je rozšířena v Evropě a Přední Asii, zasahuje až do Skandinávie. V areálu rozšíření vytváří mnoho lokálních forem. Preferuje luční biotopy. Jedná se o nejhojnější druh rodu vřetenuškovití. Imago lze pozorovat od června do srpna.\n\nV klidu motýl usedá např. na květ, tykadla natáhne dopředu a křídla složí do střechovitého tvaru. Často sedí více jedinců na jednom květu a pomalu společně přelétávají na další. Je aktivní ve dne.\n\nVylučují jedovatý sekret, který obsahuje kyanovodík a histamin. Tento sekret je vylučován žlázami za hlavou. Díky tomu je např. pro ptáky nejen nechutná, ale také jedovatá. To jí spolu s výstražným zbarvením poskytuje vhodnou ochranu před predátory.\n\nMotýl klade žlutá, oválná vajíčka v řadách na rub listů živných rostlin. Přezimuje housenka, která si přede sírově žlutý, pergamenovitý zámotek vřetenovitého tvaru na stéble trávy.\n\nHousenky vřetenušky obecné se živí listy bobovitých rostlin, nejčastěji na štírovníku růžkatém a čičorečce pestré.. Imago saje šťávy hlavně na bodlácích, pcháčích, lopuchu, dobromysli a chrpách.\n\n"}
{"id": "268062", "url": "https://cs.wikipedia.org/wiki?curid=268062", "title": "Quod Libet", "text": "Quod Libet\n\nQuod Libet (z latiny \"Ex falso quodlibet\") je audio přehrávač napsaný v programovacím jazyku Python, postavený na knihovně GTK+. Jeho hlavním cílem je umožnit uživateli organizovat si svou hudební kolekci tak, jak sám chce.\n\nJednou z unikátních funkcí tohoto přehrávače je možnost vyhledávání a sestavování vlastních playlistů s použitím regulárních výrazů. Součástí Quod Libetu je také editor metatagů (např. ID3 tagů), který je k dispozici i odděleně pod názvem Ex Falso.\n\nPro samotné přehrávání používá Quod Libet multimediální framework GStreamer, podpora hudebních formátů je tedy závislá na dekódovacích modulech nainstalovaných v GStreameru uživatele, avšak podpora formátů MP3 a Ogg je již ve výchozím nastavení.\n\nFunkce Quod Libetu mohou být rozšířeny externími moduly (skripty v jazyce Python), tzv. pluginy. Ty umožňují mimo jiné synchronizaci s MusicBrainz, kopírovat hudbu do přenosných MP3 přehrávačů a zobrazovat upozornění formou OSD. Quod Libet také podporuje Last.fm (plugin QLScrobbler).\n\n"}
{"id": "268064", "url": "https://cs.wikipedia.org/wiki?curid=268064", "title": "Javoří hory", "text": "Javoří hory\n\nJavoří hory (polsky \"Góry Suche\", německy \"Heidelgebirge\") jsou pohoří rozkládající se severně až severovýchodně od měst Meziměstí a Broumov v severovýchodních Čechách na hranicích s Polskem. Představují severovýchodní část Meziměstské vrchoviny. Polské Góry Suche jsou součástí rozsáhlejšího celku Góry Kamienne. Kromě Javořích hor do něj patří ještě: Góry Krucze (na české území přesahují jako Vraní hory u Žacléře), Czarny Las a masív hory Lesista. Nejvyšším vrcholem pohoří je Waligóra (934 m) ležící na polském území.\n\nJavoří hory jsou budovány vulkanity, které jsou prvohorního stáří, vznikaly v karbonu a permu .\nSeverozápadní část pohoří na jihovýchod přibližně po Janovičky je tvořena hlavně ignimbrity a v jejich podloží jsou ryolitové tufy, které místy také vystupují na povrch. Jsou to produkty kyselého vulkanismu, který zde probíhal v permu. Díky tomuto kyselému substrátu jsou zde nejčastější potenciálně přirozenou vegetací acidofilní bučiny.\n\nJihovýchodní část pohoří je geologicky pestřejší, tvoří ho také vulkanity permského, méně i karbonského stáří. Nacházejí se zde podobné horniny jako v severozápadní části, častější je zde však i výskyt bazičtějších melafyrů a melafyrových tufů. Na nich se vyskytují květnaté bučiny. Místy jsou tyto horniny překryty sedimenty, hlavně prachovce, jílovce a pískovce.\n\nV Javořích horách se vyskytuje i několik ventarol, nejznámější z nich se nachází na vrcholu kopce Homole. Ventarola je puklina, ze které vystupují počátkem zimy oblaka páry.\nV glaciálu se na modelaci reliéfu podílely kryogenní pochody, např. mrazové zvětrávání a soliflukční proudy .\n\nPřed rokem 1945 bylo území české i polské obydleno převážně obyvateli německé národnosti. Tito obyvatelé byli odsunuti a nahrazeni obyvatelstvem českým a polským. V dnešní době je počet obyvatel na české straně Javořích hor mnohem nižší než počet obyvatel před rokem 1945. Před druhou světovou válkou bylo zvláště v jihovýchodní polovině pohoří mnohem více luk než dnes. V 50.-70. letech 20. století bylo několik km² luk zalesněno, většinou smrkem. Naopak četná políčka kolem vesnic byla převedena na louky a pastviny.\n\nV Javořích horách a jejich podhůří se nacházejí tyto obce a části obcí: Vižňov, Ruprechtice, Heřmánkovice, Janovičky, Benešov, Rožmitál, Šonov.\nV Polsku potom: Bartnica, Dworki, Głuszyca, Głuszyca Górna, Grzmiąca, Kolce, Kowalowa, Krajanów, Łomnica, Mieroszów, Nowe Siodło, Rybnica Leśna, Sokolica, Sokołowsko, Świerki, Tłumaczów.\n\nCelé Javoří hory patří do úmoří Baltského moře, do povodí Odry. Většinou se jedná o přítoky řeky Stěnavy, např. Dobrohošťský potok, Ruprechtický potok, Uhlířský potok, Heřmánkovický potok, Kravský potok, Svinský potok (Benešovský potok), Rožmitálský potok, Šonovský potok a četné další bezejmenné. Polská část pohoří je zčásti odvodňována přítoky Stěnavy, např. Sokołowiec, Włodzica, zčásti se nachází v povodí řeky Bystrzyca, která teče k severu, do tohoto povodí patří např. Rybna, Otłuczyna, Złota Woda\n\nVětší část Javořích hor je porostlá lesy, zvláště u Šonova a na polské straně JV části se však rozkládají i louky a pastviny. Pole se zde dnes vyskytují jen málo, protože řada z nich byla v posledních letech kvůli neefektivnosti přeměněna na luční společenstva.\n\nDominantním lesním společenstvem jsou z potenciálního hlediska bučiny. Původně to byly smíšené lesy s dominancí buku lesního a jedle bělokoré, zvláště ve vyšších polohách na kyselém podkladě bylo i významné zastoupení původního smrku ztepilého (v nejvyšších polohách možná i nad 30%). Na úživnějším podkladě (zvláště na sutích) byl významnou dřevinou i javor klen, ostatní dřeviny se vyskytovaly v bučinách jen jako minoritní. Už od pozdního středověku bylo vlivem člověka posilováno dominantní postavení smrku, tento trend pak vyvrcholil v 19. a 20. století. Dnes je zde proto vysoké zastoupení kulturních smrčin, ale místy se i dodnes dochovaly rozsáhlejší bučiny, zvláště v JV části.\n\nNa kyselém podkladě, více v SZ části pohoří, to jsou kyselé bučiny sv. \"Luzulo-Fagion\". V bylinném patře jsou zastoupeny např. metličku křivolakou (\"Avenella flexuosa\"), brusnici borůvku (\"Vaccinium myrtillus\"), místy i třtinu chloupkatou (\"Calamagrostis villosa\"), na úživnějších místech také třtinu rákosovitou (\"Calamagrostis arundinacea\"). V některých článcích se objevují údaje o absenci druhu třtina chloupkatá (\"Calamagrostis villosa\") v Javořích horách, ty jsou však mylné, druh je zde relativně hojný. Naopak velmi vzácná je zde bika hajní (\"Luzula luzuloides\").\n\nNa méně kyselých substrátech substrátech, např. na melafyrech JV částech pohoří, to jsou potom květnaté bučiny. V jejich podrostu uvidíme svízel vonný (\"Galium odoratum\"), ječmenku lesní (\"Hordelymus europaeus\"), kostřevu lesní (\"Festuca altissima\"), sveřep benekenův (\"Bromus benekenii\"), lilii zlatohlavou (\"Lilium martagon\"), pitulník horský (\"Galeobdolon montanum\"), pitulník žlutý (\"Galeobdolon luteum\"), bažanku vytrvalou (\"Mercurialis perennis\") aj.\n\nPři potocích můžeme často vidět i poměrně rozsáhlé luhy (někdy i širší než 50 m). Dominantní dřevinou je zde olše lepkavá (\"Alnus glutinosa\"), olše šedá (\"Alnus incana\") a jasan ztepilý (\"Fraxinus excelsior\"), v bylinné patře roste mnoho druhů vlhkomilných rostlin, např. ostřice řídkoklasá (\"Carex remota\"), ostřice lesní (\"Carex sylvatica\"), tužebník jilmový (\"Filipendula ulmaria\") a četné další. V SZ části se ojediněle vyskytují i podmáčené smrčiny.\n\nNa strmých svazích rostou suťové lesy (sv. \"Tilio-Acerion\"). V jejich stromovém patře je častý javor klen (\"Acer pseudoplatanus\") a jasan ztepilý (\"Fraxinus excelsior\"), ale nacházejí se zde i četné dřeviny i byliny společné s květnatými bučinami.\n\nV nejnižších polohách (což už je ale spíše součást Broumovské kotliny) se vyskytují remízky s dominancí lípy srdčité (\"Tilia cordata\") a dubu letního (\"Quercus robur\"), případně dalších dřevin. Jsou to zpravidla bývalé pastevní lesy, kde zvláště rozmnožování buku bylo pastvou v minulosti potlačeno, dnes tyto lesíky zhoustly a zarostly. Jedná se spíše potenciálně o nějaké lipové bučiny než dubohabřiny. S výskytem dubohabřin lze možná počítat v Broumovské kotlině, ale nikoliv v Javořích horách. Přesto někteří autoři o výskytu dubohabřin v nižších polohách Javořích hor uvažovali, nicméně tyto úvahy jsou s největší pravděpodobností mylné.\n\nV některých oblastech, zvláště v JV části je vytvořeno sekundární bezlesí, převážně se jedná o louky a pastviny. Velmi častý je podhorský typ mezofilních luk, hlavně as. \"Trifolio-Festucetum rubrae\". Dominantu tvoří často kostřava červená (\"Festuca rubra\" agg.), častý je i psineček obecný (\"Agrostis capillaris\"), z dvouděložných rostlin pak zvonek okrouhlolistý (\"Campanula rotundifolia\" s. str.) třezalka skvrnitá (\"Hypericum maculatum\") aj. Jestliže je louka více spásána, je její vegetační složení blíže pastvinám sv. \"Cynosurion\". Většinou jsou přítomny i druhy mezofilních kosených luk, navíc ale mívají vyšší pokryvnost některé pastevní prvky, např. poháňka hřebenitá (\"Cynosurus cristatus\"), máchelka podzimní (\"Leontodon autumnalis\"), sedmikráska chudobka (\"Bellis perennis\"), pcháč obecný (\"Cirsium vulgare\"), čekanka obecná (\"Cichorium intybus\"), světlík lékařský (\"Euphrasia rostkoviana\") aj. Na kyselém podkladě se nacházejí také smilkové trávníky sv. \"Violion caninae\" s dominancí smilky tuhé (\"Nardus stricta\") a psinečku obecného (\"Agrostis capillaris\"). Mnohé louky však nejsou typicky vyhraněny a stojí na přechodu všech třech společenstev.\n\nV nivách potoků a jinde na vlhkých místech (např. okolí pramenišť) jsou mezofilní louky nahrazeny vlhkými loukami sv. \"Calthion\", podsv. \"Calthenion\". Výrazným prvkem je např. pcháč zelinný (\"Cirsium oleraceum\"), metlice trsnatá (\"Deschampsia cespitosa\"), pcháč šedý (\"Cirsium canum\"), místy se dodnes nachází úpolín evropský (\"Trollius altissimus\") aj. Některé neobhospodařované pcháčové louky se po čase mění v tužebníková lada podsv. \"Filipendulenion\" ze sv. \"Calthion\", kde zpravidla nad 30% pokryvnosti zabírá tužebník jilmový (\"Filipendula ulmaria\"), přidává se chrastice rákosovitá (\"Phalaris arundinacea\") a další prvky typické i pro kosené pcháčové louky.\n\nJen malé rozlohy zabírají další typy vegetace, např drobné lesní i nelesní skály, na chudých nelesních půdách (často kolem lučních skalek) vegetace efemér a sukulentů s rozchodníky, na strmých velmi chudých svazích pak acidofilní trávníky mělkých půd sv. \"Hyperico perforati-Scleranhion perennis\", nelesní sutě. Na vlhkých místech zase např. vegetace vysokých ostřic, rákosiny a také lesní i nelesní prameniště (i s výskytem zdrojovky (\"Montia\" sp.). V drobných rybnících se vyskytuje různá vodní vegetace.\n\nV Javořích horách žije celá řada živočichů. Ze savců např. jelen evropský, srnec obecný, liška obecná, muflon, prase divoké, veverka obecná, krtek obecný, rejsek horský, myšice temnopásá aj. Z ptáků to jsou např. různé druhy sýkor, skorec vodní, pěnkava obecná, brhlík lesní, datel černý, strakapoud velký, káně lesní a další. Do Javořích hor už nezasahuje Ptačí oblast Broumovsko, přesto můžeme některé ptáky chráněné soustavou Natura 2000 spatřit i zde. Příkladem je výše zmíněný datel černý, dále sovy sýc rousný a kulíšek nejmenší, hnízdí zde i čáp černý. Žije zde i mnoho dalších živočichů, např v potocích žijí pstruzi.\n\nCelá česká část pohoří patří do CHKO Broumovsko, polská část pak do Park Krajobrazowy Sudetów Wałbrzyskich.\n\n"}
{"id": "268066", "url": "https://cs.wikipedia.org/wiki?curid=268066", "title": "Pacem in terris (encyklika)", "text": "Pacem in terris (encyklika)\n\nPacem in terris (česky Mír na zemi) - \"O míru mezi všemi národy v pravdě, spravedlnosti, lásce a svobodě\") je encyklika papeže Jana XXIII. vydaná dne 11. dubna 1963. Je jednou z nejslavnějších encyklik 20. století a posledním velkým počinem Jana XXIII., který necelé dva měsíce po jejím vydání zemřel na rakovinu. Jasný a srozumitelný text a optimistický tón celé encykliky vzbudil u katolíků i nekatolíků živý ohlas.\n\nTzv. „mírová encyklika“ se zabývá vztahy mezi lidmi a stávající politickou situací (vznikla dva roky po vybudování Berlínské zdi a pouze pár měsíců po dramatické Karibské krizi), zdůrazňuje nutnost dodržování lidských práv i povinností a říká, že konflikty se mají řešit jednáním a nikoliv válkou. Požaduje zákaz jaderných zbraní, ukončení závodů ve zbrojení a zahájení odzbrojovacího procesu pod mezinárodní kontrolou.\n\nKomunistický režim v Československu zneužil jméno encykliky k pojmenování kolaborantského sdružení kněží.\n\nZnamenitý řád vesmíru je podle této encykliky v podivném rozporu s nepořádkem, který vládne mezi lidmi a mezi národy; jako by se jejich vzájemné vztahy nemohly řídit jinak než násilím. Mylné názory však vedou často k omylu: mnozí se domnívají, že vztahy mezi jednotlivci a státem, k němuž příslušejí, lze uspořádat podle týchž zákonů, jimiž lze vládnout nad vesmírnými silami a živly, které nejsou nadány rozumem. Avšak zákony, jimiž se řídí lidské vztahy, jsou zcela jiného druhu a je třeba objevovat je tam, kam je vepsal Původce všech věcí, to jest v lidské přirozenosti, která dává člověku nezcizitelná práva a povinnosti.\n\nMezi lidskými právy vypočítává: „\"právo na život, na tělesnou nedotknutelnost, na nutné a dostatečné prostředky k důstojnému způsobu života (především obživa, ošacení, bydlení, odpočinek, lékařská péče a nezbytné sociální služby); má proto právo na zabezpečení pro případ nemoci, pracovního úrazu a nemoci z povolání, vdovství, stáří, nezaměstnanosti a konečně pro případ, že byl bez svého zavinění připraven o věci potřebné k životu.\"“ Dále uvádí právo na důstojnost, pravdivé informace, svobodnou volbu povolání a (v rámci mravního řádu) svobodu projevu, svobodný přístup ke vzdělání, svobodu vyznání, volbu životního stavu a výchovu svých dětí, na majetek a slušné pracovní podmínky, svobodu pobytu, pohybu, sdružování a shromažďovací a mluví i o politických právech.\n\nPacem in terris se soustředí na hodnotu a důstojnost každé lidské bytosti, kterou je třeba vždycky prosazovat, respektovat a chránit. Chráněna nemají být pouze hlavní občanská a politická práva – říká Jan XXIII. – ale je třeba také každému umožnit přístup k prostředkům živobytí: pokrmu, vodě, bydlení, zdravotní péči, škole, vzdělání a možnosti založit a uživit rodinu. Toto jsou cíle, které mají neodkladnou prioritu v národním i mezinárodním úsilí a určují míru jeho dobra. Na nich závisí trvalý mír pro všechny. Důležitý je také prostor pro spektrum sdružení a organizací, které podle logiky subsidiarity v duchu solidarity usilují o jejich dosažení.\n\nZároveň s právy ovšem encyklika mluví o nemenším výčtu povinností člověka, člověk má podle ní „\"povinnost starat se o zachování vlastního života; jeho právo na důstojný způsob života se pojí s povinností žít důstojně; a právo na svobodné hledání pravdy s povinností pronikat do pravdy stále hlouběji.\"“ Obecně lze její pozici vyjádřit větou: „\"Protože lidé jsou přirozenou povahou společenští, musí žít s druhými lidmi a hledat i jejich dobro.\"“ Nestačí tedy práva člověku přiznávat, je třeba zajistit, aby je skutečně měl.\n\nZdůrazňuje též, že základem mravního řádu je Bůh a od Boha je odvozena i veškerá světská moc. To ovšem světskou moc zavazuje a omezuje, neboť jak encyklika říká: „\"Jestliže tedy vládci států ukládají zákony nebo něco nařizují v rozporu s tímto řádem, a tedy v rozporu s vůlí Boží, pak moc, která jim byla svěřena, nemá pro svědomí občanů závaznou platnost, protože \"více je třeba poslouchat Boha než lidi\".\"“ Veřejná správa je povinna ctít a ochraňovat lidská práva a sloužit veřejnému blahu.\n\nV části týkající se mezinárodní politiky encyklika postuluje, že „\"vztahy mezi státy musí být kromě toho uspořádány podle zásad spravedlnosti; to vyžaduje uznávat vzájemná práva a zároveň plnit vzájemné povinnosti\"“. Mluví o nepřijatelnosti potlačování a vynucované asimilaci menšin, které má stát naopak chránit, vyžaduje, aby mezi státy panovala „činná solidarita“, a mluví o povinnosti chránit politické uprchlíky a (je-li to možné) přijmout je na svém území a umožnit jim začlenění do společnosti.\n\nEncyklika kritizuje závody ve zbrojení, které odčerpávají příliš velký podíl prostředků, které chybí v boji s chudobou, a požaduje dále zákaz jaderných zbraní a snížení výzbroje armád tehdejších velmocí. Opravdový mír bude podle jejích slov zajištěn tehdy a jen tehdy, bude-li založen na pravdě, vybudován na zásadách spravedlnosti, oživován láskou a uskutečňován ve svobodě. Mluví též o potřebě ustanovení celosvětové politické moci nadřazené jednotlivým státům, která ale musí vzniknout na bázi dohody, nikoliv jako vnucená silnějšími státy státům slabším.\n\nEncyklika též vyzývá věřící, aby vstupovali do politiky a občansko-společenských aktivit, aby více dbali na soulad svých činů se svojí vírou a vnášeli do mezilidských vztahů více porozumění.\n\n"}
{"id": "268067", "url": "https://cs.wikipedia.org/wiki?curid=268067", "title": "Spooky Tooth", "text": "Spooky Tooth\n\nSpooky Tooth byla anglická progressive rocková skupina založená koncem 60. let.\n\nSpooky Tooth se formovali v říjnu 1967, postupným vývojem skupin The Ramrods (1960 - 1963), The V.I.P.'s (1963 - duben 1967) a Art (duben - říjen 1967). Sestava se měnila několikrát, hlavními členy však byli:\n\nPrvní album vydali ještě jako Art, pak změnili jméno na Spooky Tooth.\n\nPíseň „Better By You, Better Than Me“, nahraná skupinou Judas Priest je cover verzí (předělávkou) od Spooky Tooth. Byla převzata z alba \"Spooky Two\" z roku 1969, které je všeobecně považováno za nejlepší počin skupiny. Album bylo posledním, na kterém účinkuje původní sestava. Ridley v roce 1969 odešel k Humble Pie a nahradil jej Andy Leigh (v čase nahrávání alba \"Ceremony\"), který odešel od Matthews Southern Comfort.\n\nGrosvenor později hrál se Stealers Wheel a Mott the Hoople, zatímco Wright měl v rozhlasech dlouhodobě oblíbený hit Dream Weaver.\nHarrison / Grosvenor / Ridley / Kellie v roce 1998 na krátký čas obnovili skupinu a natočili album ('Cross Purpose'). Greg Ridley zemřel v listopadu 2003. Harrison / Wright / Kellie se znovu sešli v roce 2004, aby odehráli dva koncerty v Německu, které byly vydány na DVD 'Nomad Poets' (2007).\n\njako Art\njako Spooky Tooth\n\n"}
{"id": "268072", "url": "https://cs.wikipedia.org/wiki?curid=268072", "title": "Tantrix", "text": "Tantrix\n\nTantrix je společenská hra a sada hlavolamů. Jejím autorem je Mike McManaway z Nového Zélandu.\n\nJedna herní sada plné verze Tantrixu tzv. TANTRIX GAME PACK obsahuje 56 šestihraných žetonů z umělé pryskyřice. Na žetonech jsou charakteristické linie v různých barevných kombinacích. Každá linie spojuje vždy dvě strany šestiúhelníka. Linie mohou být červené, žluté, zelené nebo modré barvy. Na jednom žetonu nejsou nikdy dvě linie stejné barvy. Každý žeton je jedinečný a na rubu je označen číslem od 1 do 56.\n\nCílem je sestavování smyček různých forem a velikostí. Začíná se pouze se třemi žetony. Každý další přidaný žeton zvyšuje obtížnost hlavolamu.\n\nKompletní hrací sadu Tantrixu lze pomocí barev na rubu žetonů rozdělit do pěti hlavolamů.\nZelený, žlutý, bílý, modrý a červený hlavolam.\n\nKe hře Tantrix-Solitér budete potřebovat čtrnáct žetonů, štěstí a šikovnost. Solitér je vynikající příprava na strategickou hru pro více hráčů.\n\nKe hře potřebujete všech 56 žetonů. Cílem je získat větší počet bodů než soupeř. Jedna partie trvá průměrně půl hodiny.\n\nZatímco u hry ve třech nebo čtyřech je v popředí zábava a náhoda hraje větší roli, hra ve dvou umožňuje velmi vysokou dávku taktického plánování a důležitější roli hraje dovednost hráčů. Proto je také hra ve dvou upřednostňována při turnajích.\n\nV klasických strategických hrách, jako jsou např. šachy, rozhoduje o výhře pouze dovednost hráčů a chybí jakýkoli vliv náhody. Naproti tomu je u hry Tantrix potřebné spojení chytré taktiky s trochou štěstí! Proto si žádný hráč nemůže být svým vítězstvím jistý...\n\nVaším cílem je získat více bodů než soupeři. Přitom se každý žeton v nejdelší linii vaší barvy počítá za jeden bod a ve smyčce za dva body. Body jednoho hráče za nejdelší linii a nejdelší smyčku se nesčítají, ale bere se pouze vyšší z obou ohodnocení.\n\nNa začátku hry si každý hráč zvolí jednu ze čtyř barev: červenou, žlutou, zelenou nebo modrou. Všech 56 žetonů musí být v sáčku.\n\nKaždý hráč si vytáhne po jednom žetonu. Hráč s nejvyšším číslem na rubu žetonu začíná. Všichni hráči si vytáhnou ještě dalších pět žetonů, aniž by se přitom dívali do sáčku. Hráči mají tedy před sebou šest hracích žetonů. Žetony jsou otočeny barevnými liniemi vzhůru, aby je i ostatní hráči viděli.\n\nZačínající hráč umístí jeden ze svých žetonů do středu hrací plochy a vytáhne si jako náhradu jeden žeton ze sáčku. Hra pokračuje dále ve směru hodinových ručiček. Další hráč v pořadí přiloží svůj žeton k prvnímu atd.\n\nZlaté pravidlo: Barvy všech dotýkajících se linií sousedících žetonů musí vždy souhlasit. Například: červená linie smí navazovat pouze na červenou linii sousedního žetonu, modrá na modrou, atd.\n\nSmyčka je uzavřená linie. Žetony tvořící smyčku se počítají za dva body. Mají tedy dvakrát takovou hodnotu jako v neuzavřené linii!\n\nPovinné místo je prázdné místo obklopené nejméně ze tří stran žetony.\n\nJste li na tahu, musíte učinit následující kroky:\n\n\nTyto tři následující zákazy platí, dokud nejsou ze sáčku vytaženy všechny žetony. S vytažením posledního žetonu se tyto 3 zákazy ruší.\n\n\n\n\nJakmile je ze sáčku vytažen poslední žeton, jsou všechny tři zákazy zrušeny. Tím začala koncovka hry. Povinná místa musí být nadále zaplňována a barvy všech navazujících linií musí souhlasit. Je však dovoleno vytvářet povinná místa, do nichž směřují tři linie stejné barvy, a dovoleno je také pokládání žetonů podél kontrolované strany.\n\nHra končí položením posledního žetonu. Bodování: Hráči dostávají vždy jeden bod za každý žeton v nejdelší linii nebo dva body za žeton v největší smyčce své zvolené barvy.\n!!! POZOR !!! Body jednoho hráče za nejdelší linii a nejdelší smyčku se nesčítají, ale bere se pouze vyšší z obou ohodnocení.\n\nVyhrává hráč s největším počtem bodů. Příklad: Smyčka složená z 12 žetonů znamená 24 bodů a vyhrála by nad linií složenou z 23 žetonů.\n\nTantrix byl umístěn také na internet, aby zde sloužil jako virtuální místo srazu pro fanoušky z celého světa.\n\nNoví hráči se zde mohou v diskuzních fórech nebo pomocí \"chatu\" informovat o všech možných tématech okolo Tantrixu nebo si zahrát proti hráčům zkušenějším. Navíc je všem stále k dispozici také řada rozdílně silných hracích robotů, v nichž naleznou seriózní protivníky i zkušení hráči.\n\nZa účasti hráčů z více než padesáti zemí světa se odehraje ročně přes internet přibližně půl miliónu partií Tantrixu. V mnoha zemích se stal Tantrix populární díky internetu ještě daleko dříve, než se na tamních trzích objevila jeho stolní verze.\n\n"}
{"id": "268073", "url": "https://cs.wikipedia.org/wiki?curid=268073", "title": "Třebovice (rozcestník)", "text": "Třebovice (rozcestník)\n\nTřebovice můžou být:\n\n"}
{"id": "268076", "url": "https://cs.wikipedia.org/wiki?curid=268076", "title": "Centesimus annus", "text": "Centesimus annus\n\nCentesimus annus (česky stý rok) je encyklika papeže Jana Pavla II. vydaná ke stému výročí vydání nadčasové a přelomové sociální encykliky Rerum Novarum dne 1. května 1991.\n\nV polovině 80. let padly postupně v některých zemích Latinské Ameriky, Afriky a Asie diktátorské režimy, jež se vyznačovaly útlakem. Jinde začal obtížný, ale úspěšný přechod ke spravedlivějším a demokratičtějším politickým uskupením. Významným, dokonce rozhodujícím přínosem bylo vystoupení církve na obranu a podporu lidských práv. V silně ideologizovaném prostředí, kde jednostranné ovlivňování kalilo vědomí obecné lidské důstojnosti, církev jasně a důrazně hlásala, že každý člověk, ať je jeho osobní přesvědčení jakékoliv, v sobě nosí obraz Boží, a proto zasluhuje úctu. S touto výpovědí se často ztotožňovala velká většina lidí, což mělo za následek hledání takových forem boje a politických řešení, které lépe odpovídají lidské důstojnosti.\n\nCírkev podle této encykliky velmi dobře ví, že se v historii nevyhnutelně objevují zájmové konflikty mezi různými sociálními skupinami a že k tomu křesťan často musí zaujímat rozhodné a důsledné stanovisko. Encyklika Laborem exercens výslovně uznala kladnou úlohu konfliktu, pohlíží se na něj jako na \"boj za sociální spravedlnost\". V encyklice Quadragesimo anno se říká: \"Třídní boj, pokud se odstraní nepřátelské výbuchy a vzájemné zášti, tak ponenáhlu přechází v slušné dohadování mající za základ snahu o spravedlnost.\"\n\nKromě problému konzumismu je velmi znepokojivá i otázka ekologie, která s ním těsně souvisí. Člověk, který je více v zajetí touhy po majetku a po požitku než po bytí a rozvoji, nemírně nedisciplinovaným způsobem spotřebovává zdroje země i zemi samu. Neuvážlivé ničení přirozeného životního prostředí se zakládá na dnes bohužel značně rozšířeném antropologickém omylu. Člověk, který odhalí svou schopnost měnit vlastní prací svět a v určitém smyslu ho nově \"tvoří\", zapomíná, že se to děje vždy jen na základě prvotního daru věcí od Boha.\n\nČlověk míní, že může svévolně disponovat zemí a bezvýhradně ji podřizovat své vůli, jako by neměla svou vlastní podobu a své určení propůjčené jí dříve Bohem, které člověk může rozvíjet, které však nesmí zradit. Místo toho, aby plnil svůj úkol Božího spolupracovníka na díle stvoření, staví se člověk na místo Boha a vyvolává tím nakonec vzpouru přírody, která je jím více tyranizována než spravována.\n\n"}
{"id": "268082", "url": "https://cs.wikipedia.org/wiki?curid=268082", "title": "Redemptor hominis", "text": "Redemptor hominis\n\nRedemptor hominis (česky Vykupitel světa) je první encyklika papeže Jana Pavla II. vydaná dne 4. března 1979. Encyklika, která připravuje Církev na třetí tisíciletí, se zabývá člověkem, jeho strachem a jeho spásou (personalismus). Další pojednání kritizuje ateistické vlády. Podle církve je těžké přijmout třeba i jen z „čistě lidského hlediska“ stanovisko, podle něhož pouze ateismus má občanské právo ve veřejném a společenském životě, zatímco věřící, jaksi ze zásady, jsou sotva trpěni, anebo se s nimi jedná jako s občany nižší třídy, či dokonce – i to se již stalo – jsou zcela zbaveni občanských práv.\n"}
{"id": "268087", "url": "https://cs.wikipedia.org/wiki?curid=268087", "title": "Jan Pixa", "text": "Jan Pixa\n\nJan Pixa (19. září 1920 – 19. listopadu 2004) byl český konferenciér, moderátor, voiceover, dramatik, scenárista a dlouholetý dramaturg Československé televize, občas působil i coby příležitostný herec epizodních rolí (např. film \"Šíleně smutná princezna\"). Jedná se o jednoho z prvních konferenciérů, který v Česku začal uvádět na televizních obrazovkách nějakou diváckou televizní soutěž. Jeho objevem pro televizní vystoupení a vědomostní soutěže byl známý komik Jaroslav Štercl. \n\nV poválečných letech (1947–1950) působil aktivně jako cvičitel v Sokole Praha-Dejvice v sokolovně v Bubenečské ulici, vedoucí na letních ozdravných sokolských táborech. Současně byl členem ochotnického souboru při Sokolu Dejvice, kde vystupoval při různých besídkách, pohádkách pro děti i divadelních představeních pro dospělé, které byly v dejvické sokolovně pořádány. Dále byl aktivní i při loutkových představeních v loutkohereckém souboru tohoto Sokola na Lotyšském náměstí v Bubenči, později přemístěném do Zelené ulice (dnešní Dejvické divadlo). Rozhlasoví posluchači jej z poloviny 60. let mohou pamatovat z několika pořadů např. o rychlosti městské dopravy v Praze nebo hodnocení restauračních služeb apod.\n\nDo povědomí českých televizních diváků se zapsal především jakožto specialista na různé vědomostní televizní soutěže, z nichž ta vůbec první \"Hádej, hádej, hadači\" doznala velké popularity a stala se svého druhu legendou. Její obdobou se pak o několik let později stala podobná televizní soutěž \"Desetkrát odpověz\". Tyto soutěže nejen zajišťoval autorsky a dramaturgicky, ale velmi kultivovaným způsobem je i sám moderoval. V Československé televizi působil coby dramaturg až do 80. let 20. století. Je pokládán za zakladatelskou a průkopnickou osobnost v tomto žánru české televizní zábavy. Po roce 1989 usilovně pracoval pro Masarykovo demokratické hnutí, včetně účasti na pietních aktech v Lánech. V letech 1990 až 1995 vystupoval rovněž v doprovodných programech na výstavách (Herbert Masaryk, T. G. Masaryk - člověk a umění), které uspořádalo Masarykovo demokratické hnutí. Před svou smrtí se ještě zapojil do televizní práce (připravoval podklady pro soutěž Riskuj! na TV NOVA).\n\n\n\n\n"}
{"id": "268088", "url": "https://cs.wikipedia.org/wiki?curid=268088", "title": "Sdružení železničních společností", "text": "Sdružení železničních společností\n\nSdružení železničních společností, o. s. (IČ 63455358) je zájmové sdružení právnických i fyzických osob – českých železničních dopravců, provozovatelů železničních drah i dalších firem podnikajících v železniční dopravě. Členem sdružení není největší železniční společnost, České dráhy, a náplní sdružení je především boj za rovné liberální konkurenční prostředí a narušení monopolu Českých drah a s nimi spjatých dalších subjektů a vytvoření tržního prostoru pro alternativní operátory. Sdružení také usiluje o oživení železniční dopravy a bojuje proti rušení tratí a zastavování provozu na nich.\n\nMá právní formu občanského sdružení, vzniklo 3. ledna 1996 a sídlí v Jaroměři.\n\nPředsedou představenstva sdružení je Jiří Mužík.\n\nPředmětem kritiky ze strany sdružení je například skutečnost, že při transformaci Českých drah a oddělení SŽDC byly nádražní budovy převedeny do vlastnictví Českých drah, tedy soukromoprávního provozovatele drážní dopravy, což ztížilo rovný přístup ostatních dopravců.\n\nRovněž sdružení kritizovalo skutečnost, že v rozporu s evropskou směrnicí vykonával činnost provozovatele dráhy na většině tratí jeden z provozovatelů drážní dopravy.\n\n\nPřidružení členové:\n\n\n"}
{"id": "268090", "url": "https://cs.wikipedia.org/wiki?curid=268090", "title": "Veritatis splendor", "text": "Veritatis splendor\n\nVeritatis splendor (česky Jas pravdy) je encyklika papeže Jana Pavla II. vydaná dne 6. srpna 1993. Encyklika byla předem ohlášena v apoštolském listu „Spiritus Domini“ z l. srpna 1987, vydaném u příležitosti dvoustého výročí úmrtí sv. Alfonsa Marie z Liguori. Zabývá se základy morálního učení církve – morální teologií. Odmítá morální relativismus a situační etiku; proti nim staví pojem \"vnitřně špatných (zlých) skutků\" (\"actus intrinsece mali\"), jež jsou vždy a nutně špatné, bez ohledu na úmysl konajícího a okolnosti.\n\n4. \"V samém křesťanském společenství se totiž vytvořila nová situace, ve které se šiří mnoho různých pochybností a námitek, a to nejen lidské, psychologické, sociální, kulturní a náboženské, nýbrž přímo teologické povahy, jež se vztahují k morálnímu učení církve. Nejde již jen o částečné a příležitostné protesty, nýbrž o celkové a soustavné zpochybňování celého morálního učení, které se zakládá na určitých antropologických a etických pojetích, jejichž kořenem je více či méně skrytý vliv všeobecně rozšířených myšlenkových proudů, jež ve svém důsledku zbavují lidskou svobodu jejího bytostného a neoddělitelného vztahu k pravdě. Tak je např. odmítáno tradiční učení o přirozeném zákonu a o univerzálnosti a trvalé platnosti jeho příkazů; některé části církevního morálního učení se prostě pokládají za nepřijatelné. Převládá domněnka, že i sám církevní učitelský úřad může v oblasti morálky zasahovat pouze tak, aby \"probouzel svědomí\" a \"navrhoval hodnoty\", kterými se pak lidé budou nezávisle inspirovat při svém rozhodování o životním zaměření. ...\"\n\n81. \"Jsou-li některé skutky vnitřně špatné, dobrý úmysl nebo zvláštní okolnosti mohou sice zmírnit jejich špatnost, ale nemohou ji odstranit; existují skutky \"nenapravitelně\" špatné, špatné samy o sobě a nezaměřitelné k Bohu ani k dobru člověka. ... Proto také okolnosti či úmysly nebudou nikdy moci přeměnit skutek, který je svým předmětem vnitřně hanebný, ve skutek \"subjektivně\" čestný a obhajitelný pro svou volbu.\"\n\nEncyklika kritizuje stav některých (modernistických) teologických fakult a snaží se o jasné odpovědi založené na Písmu, Tradici a Magisteriu.\n\n"}
{"id": "268091", "url": "https://cs.wikipedia.org/wiki?curid=268091", "title": "Samoděržaví", "text": "Samoděržaví\n\nSamoděržaví je forma absolutistické monarchistické vlády v Rusku, při níž je nejvyšší moc soustředěna do rukou cara, jehož vůle je zákonem. \n\nPočátky samoděržaví lze najít již v době sjednocování Ruska velikými knížaty moskevskými, kteří se po dosažení značných územních úspěchů pokládali za představitele národní jednoty a úměrně s tím zvyšovali svou panovnickou moc a sebevědomí. Když se v polovině 15. století dostal celý pravoslavný svět s výjimkou Moskvy pod tureckou nadvládu, rozšířila se v moskevském státě myšlenka, že Moskva je dědičkou Cařihradu (teorie o Moskvě jakožto \"třetím Římu\"). V důsledku toho se moskevští panovníci začali pokládat za nástupce byzantských císařů a ke svému titulu připojovali podle byzantského vzoru též titul samoděržec, který byl překladem byzantského císařského titulu autokrator.\n\nK zásadnímu pokusu o prosazení samoděržaví došlo ale poprvé až za vlády prvního ruského cara Ivana IV. Hrozného v druhé polovině 16. století a dovršeno bylo za Petra I. Velikého začátkem 18. století, kdy byla zlomena moc bojarů a údělných knížat a car se stal autokratickým vládcem. Ruská revoluce v letech 1905 až 1907 sice samoděržavím otřásla (konstituce, státní duma, konstituční vláda), avšak jeho faktickou likvidaci přinesla až únorová revoluce roku 1917. \n\n"}
{"id": "268105", "url": "https://cs.wikipedia.org/wiki?curid=268105", "title": "Pitkovická stráň", "text": "Pitkovická stráň\n\nPřírodní památka Pitkovická stráň zahrnuje skalní ostroh severozápadně od pražské čtvrti Pitkovice na pravém břehu údolí Pitkovického potoka. PP Pitkovická stráň je součástí přírodního parku Botič-Milíčov a nachází se na turistické stezce „Povodím Botiče.“ Chráněným územím byla Pitkovická stráň vyhlášena v roce 1969 díky svému vzácnému xerotermnímu stepnímu společenstvu, z něhož jsou nejcennější koniklec luční český (\"Pulsatilla pratensis subsp. Nigricans\"), křivatec český (\"Gagea bohemica\") a chrpa chlumní (\"Centaurea triumfettii\"). O lokalitu se stará 4. základní organizace ČSOP.\n\nPřírodní památka Pitkovická stráň se nachází na JV okraji Prahy mezi obcemi Pitkovice a Křeslice. Jedná se o skalní ostroh, dříve zvaný Belveder, který se rozléhá vedle bývalého lomu na pravém břehu Pitkovického potoka. Stráň je ve vzdálenosti cca 300 m od zástavby. Z jedné strany na ní navazuje porost borovice černé, dubu zimního a akátu, z opačné strany pak doubrava a lom. V horní partii stráň hraničí s polem. Přírodní památka Píkovická stráň byla vyhlášena v roce 1969 výnosem Ministerstva Kultury ČSR čj. 13360/68-II/2 a jeho celková rozloha je 5525 m. Pitkovická stráň je zahrnuta v přírodním parku Botič-Milíčov dle vyhlášky Národního výboru hlavního města Prahy č.3/1984 Sb.\n\nV geologickém podloží Pitkovické stráně převažují jílovité břidlice, prachovce a droby z období prvohor. Díky jižní orientaci je xerotermním (tzn. suchomilným a teplomilný) stanovištěm, které poskytuje vhodné podmínky k životu vzácným chráněným druhům rostlin i živočichů. Nejcennější je tato lokalita kvůli výskytu koniklece lučního českého (\"Pulsatilla pratensis subsp. Nigricans\"), křivatce českého (\"Gagea bohemica\") a chrpy chlumní (\"Centaurea triumfettii\").\n\nLokalita přírodní památky a jejího okolí byla zejména v době před vyhlášením chráněného území hospodářsky využívána. Až do roku 1947 se na svazích podél potoka rozléhaly pastvy s travobylinným pokryvem, který spásaly ovce, kozy a hovězí dobytek. Zhruba mezi lety 1920 a 1970, byla lokalita uměle zalesňována nevyhovujícími dřevinami, např. akátem, borovicí černou nebo modřínem. Těžba ve zdejším lomu trvala do roku 1940. Během následujícího válečného období byla vlastní xerotermní stráň poškozena zákopy vybudovanými pro vojenská cvičení. Jámy jsou dnes již zatravněné, ale stále patrné. Stráň byla v roce 1969 vyhlášena chráněným nalezištěm (CHN) koniklece lučního (\"Pulsatilla pretensis\") a xerotermních rostlinných společenstev. Dřívější kategorii CHN nahradila, dle zákona o ochraně přírody a krajiny 114/1992 Sb., kategorie přírodní památka. Intenzivní management ochrany území započal v 80. letech 20.století vytrháváním náletových a výmladkových dřevin. V roce 1978 bylo vybudováno první hrazení a postupně se realizovala osvětová činnost mající za cíl mimo jiné zabránit zahrádkářům v trhání koniklece. Od roku 1990 se o údržbu a zachování PP stará 4.základní organizace Českého svazu ochránců přírody.\n\nPP Pitkovická stráň vykazuje průměrný roční úhrn srážek 550–650 mm a průměrné roční teploty vzduchu 8,3–8,8 °C. Dle fytogeografického členění se jedná o okres 64, resp podokres 64a Průhonická plošina. Zdejší společenstvo zvané \"Pulsatillo pratensis-Avenochloetum pratensis\" ze svazu \"Koelerio-Phleion\" demonstruje přechod mezi severněji položeným termofytikem a mezofytikem, neboli klimatické rozhraní mezi suchou, mírně teplou oblastí s mírnou zimou a mezi suchou, mírně teplou oblastí s převážně mírnou zimou.\n\nDle nejnovějšího průzkumu se teplomilné druhy stěhují pryč od této klimatické hranice, tedy severním směrem. Dále na stráni ubylo, vzhledem k zmíněnému intenzivnímu managementu ochrany přírody, proti roku 1981 40 % druhů. Snížení biodiverzity se ale netýká kýžených chráněných druhů.\nV pražském ÚSES je PP Pitkovická stráň zapsána jako funkční lokální biocentrum (č. 120) a údolí Pitkovického potoka je v úseku mezi Pitkovičkami a soutokem s Botičem vedeno jako biokoridor (č. 41).\n\nNejvýznamnější vyšší rostliny nalézající se na PP Pitkovická stráň:\n\n\nZ dalších významných zástupců flóry lze jmenovat jetel alpínský (\"Triforium alpestre\", C4a = méně ohrožený) mochnu písečnou (\"Potentilla arenaria\", C4a), rozrazil klasnatý (\"Pseudolysimachion spicatum\", C4a) nebo houbu škárku hvězdicovitou (\"Mycenastrum corium\").\n\nPitkovická stráň hostí zejména bezobratlé druhy živočichů jako jsou hlemýžď zahradní (\"Helix pomatia\"), střevlíkovití (\"Ophonus puncticollis\", \"Harpalus subcylindricus\"), mandelinky (\"Cryptocephalus fulvus\") a nosatci (\"Apion pubescens, Otiorhynchus conspersus\"); vyskytuje se tu i ještěrka obecná (\"Lacerta Agilis\"). Biologické výzkumy zde evidují i výskyt chráněného otakárka fenyklového (\"Papilio machaon\"), dříve též uváděn dnes již u nás vyhynulý žluťásek barvoměnný (\"Colias myrmidone\"). Na chráněný koniklec luční český jsou pak vázaný tři druhy hmyzu a to bejlomorka koniklecová (\"Dasineura pulsatillae\"), třásněnka truběnka travní (\"Haplothrips aculeatus\") a neurčený druh čeledi květilkovitých.\nZ ptáků lze pozorovat běžného strnada obecného (\"Emberiza citrinella\") či konopku obecnou (\"Carduelis cannabina\").\n\nPitkovická stráň je v současné době ohrožena expanzí ovsíku vyvýšeného (\"Arrhenathereum elatioris\") a nálety křovin trnky (Prunus spinosa) a růže. V zájmu prevence zarůstání těmito a dalšími náletovými, invazními a konkurenčně silnými druhy a zachování rozvolněnosti porostu počítá Plán péče (AOPK) o Pitkovickou stráň s třemi způsoby hospodaření.\n\nZaprvé jde o kosení, v intervalu 1 až 2 roky, a to mozaikovitým způsobem mimo vegetační sezonu (červen–září), který ponechává až třetinu plochy vzrostlou. Zvláště důležité je nesekat rostlinky chrpy chlumní (\"Centaurea triumfettii\") dříve, než vysemení. Zadruhé se jedná o každoroční pastvu kozami (Capra aegagrus hircus) a ovcemi (\"Ovis ammon f. aries\"), která působí jako přirozená disturbance a zábrana sukcesi.\n\nPosledním nástrojem je řízené vypalování, které likviduje starou biomasu, urychluje mineralizaci půdy a redukuje houbové patogeny. Vypalování se provádí jednou za 3 až 5 let, maloplošně, ideálně časně zjara, kdy oschne biomasa, ale půda je stále zmrzlá – tak jsou chránění bezobratlí živočichové. Nejvhodnějším způsobem hospodaření je vhodná kombinace výše uvedených postupů.\n\nJednou za pět až deset let se též doporučuje vyřezat náletové křoviny v oblasti bývalého lomu, zejména trnovník akát (\"Robinia pseudoacacia\").\n\nCo se týče ochrany živočichů, tak bezobratlým vyhovuje mozaiková seč a dostatek různorodých biotopů. Stanoviště ještěrky obecné (\"Lacerta agilis\") se podporuje hromaděním lomového kamene.\n\nHospodaření zajišťuje 4.základní organizace Českého svazu ochránců přírody s náklady okolo 60 000 Kč za rok.\n\nV Pitkovičkách končí, respektive startuje 6,5 km dlouhá naučná stezka „Povodím Botiče“. Trasa vede od Toulcova dvora podél Botiče a Hostivařské přehrady až k údolí Píkovického potoka. Stezka prošla v roce 2008 celkovou rekonstrukcí zahrnující postavení nových informačních panelů. PP Pitkovická stráň je nejcennějším bodem této stezky. \n\nPitkovická stráň je kvůli ochraně přírody ohrazená dřevěným plotem a turistům není na její území vstup umožněn. Kvetoucí rostliny jsou však dobře patrné i zpoza plotu.\n\nEfektivní ochranu Pitkovické stráně ztěžují některé administrativní nesrovnalosti. Jednak nejsou parcely v katastru nemovitostí vedeny jako chráněné území, jednak je výměra chráněného území dle zřizovacího výnosu pouze 0,51 ha, dle moderního geodetického měření 0,55 ha. Nejzávažnějším nedostatkem je však fakt, že na celou jednu třetinu vzácné xerotermní stráně výměra dle vyhlášky nemyslí. Jedná se část pozemku 252/1 v katastrálním území 773417 - Pitkovice.\n\nObyvatel hlavního města přibývá a zároveň je pozorovatelný jev suburbanizace, tzn. vystěhovávání do periférie. Pitovice jsou atraktivní lokalitou stejně jako sousední Křeslice a Uhříněves – všechny tyto obce patří do obvodu Praha 22. Byť Strategický plán rozvoje této městské části z roku 2010 přisuzuje Pitkovické stráni „velkou hodnotu“, připouští očekávaný rozvoj obytné zástavby i dopravních koridorů. V Pitkovicích již firma Central Group realizovala projekt Nové Pitkovice s 387 novými byty na východním konci obce (tedy mimo dosah PP), dle Strategického plánu by ale mělo přibýt v rámci dalšího developerského projektu až 300 bytů v oblasti mezi křeslickým Brůdkem, nivou Pitkovického potoka a ulicí Františka Diviše v Uhříněvsi. Pro zabezpečení funkce této nové čtvrti se uvažuje o budování tzv. západní tangenty, která by měla „uvolnit jádrové území Pitkovic od tranzitní dopravy a vyřešit kvalitní veřejnou dopravu v Pitkovicích.“ Další komunikace, která by měla ulevit provozu v obci je propojení centra Křeslic a ulice K Dálnici.\n\nMěstská část též plánuje vybudovat in-line dráhu na levém břehu Pitkovického potoka, končit ale bude na v Pitkovičkách, do blízkého okolí PP nezasáhne.\n\nObecně lze konstatovat, že do budoucna existuje, i přes přijatá opatření, hrozba pro kvalitu lokality kvůli zvýšenému osídlení a s tím souvisejícím provozem.\n"}
{"id": "268119", "url": "https://cs.wikipedia.org/wiki?curid=268119", "title": "Crosby, Stills, Nash and Young", "text": "Crosby, Stills, Nash and Young\n\nCrosby, Stills & Nash, nebo Crosby, Stills, Nash & Young jsou folk rocková/rocková superskupina. Obecně jsou uváděni iniciálami CSN nebo CSNY. Jsou známí pro své složité vokální harmonie, bouřlivé vztahy uvnitř kapely a vliv na hudbu a kulturu.\n\nZrod původního tria, David Crosby, Stephen Stills a Graham Nash, se odvozuje od dvou rockových skupin 60. let, Byrds a The Hollies, a zániku třetí, Buffalo Springfield. Ve skupině Byrds byly třenice mezi Davidem Crosbym a ostatními členy skupiny a tak Crosby od Byrds na podzim 1967 odešel.\n\nZačátkem roku 1968 se skupina Buffalo Springfield potýkala s personálními problémy a po tom, co se jim podařilo dokončit poslední album Last Time Around Stephen Stills ze skupiny odešel a zůstal nezaměstnaný. Začal se s Crosbym nezávazně stýkat a vysledkem jednoho jammování na Crosbyho floridském škuneru byla píseň “Wooden Ships,” složená za spolupráce s dalším hostem, jímž byl Paul Kantner.\n\nGraham Nash byl Crosbymu představen, když Byrds byli na turné po Spojeném království v roce 1966. Když se v roce 1968 odvážili Hollies vydat do Kalifornie, Nash využil svých známostí s Crosbym. Nash požádal Stillse a Crosbyho aby zahráli Stillsovu novou píseň “You Don't Have To Cry” a Nash improvizoval druhý harmonický part. Výsledkem bylo zjištění, že vokály souznějí v dokonalé harmonii.\n\nNash se rozhodl skončit u Hollies a spojit svůj osud s Crosbym a Stillsem. Po neúspěchu u Apple Records se rozhodli podepsat smlouvu u Atlantic Records Ahmeta Ertegüna, který byl fanouškem Buffalo Springfield a byl nespokojený se zánikem této skupiny.\n\nPrvní album \"Crosby, Stills & Nash\" bylo vydáno v květnu 1969 a hned se stalo hitem.\n\nTaylor původně chtěl najmout hráče na klávesové nástroje a Stills navrhoval Steve Winwooda, který odmítl. Šéf Atlantic Records, Ahmet Ertegün, navrhl kanadského zpěváka a písničkáře Neila Younga.\n\n\n\n"}
{"id": "268124", "url": "https://cs.wikipedia.org/wiki?curid=268124", "title": "Koszalin", "text": "Koszalin\n\nKoszalin ( ) je okresní město položené v Západopomořanském vojvodství, v severním Polsku. Městská práva získal v roce 1266.\n\nK 30. červnu 2015 mělo město 108 576 obyvatel. Pro svůj region je významným kulturním centrem. Nacházejí se zde různá divadla, kina a filharmonie. Sídlí zde lokální média. Nachází se tu také sídlo koszalinsko-kołobrzeské diecéze. Centrum města se nachází 11 km od pobřeží Baltského moře.\n\nMěsto Koszalin překonalo hranici 10 000 obyvatel v roce 1861 (tehdy ještě jako součást Německa s názvem \"Köslin\"), v roce 1905 mělo již přes 20 tisíc obyvatel a roku 1985 překonal počet obyvatel Koszalinu číslo sto tisíc. Po druhé světové válce byl dosídlen polským obyvatelstvem a německé osídlení bylo odsunuto.\n\n\n\n"}
{"id": "268129", "url": "https://cs.wikipedia.org/wiki?curid=268129", "title": "Jan Rosák", "text": "Jan Rosák\n\nJan Rosák (* 24. srpna 1947 Ivanovice na Hané) je český rozhlasový a televizní hlasatel, scenárista, voice-over, příležitostný herec a moderátor.\n\nV Československém rozhlase začínal v roce 1971, odkud pak v roce 1976 přešel pracovat do Československé televize. Jedná se o pětinásobného držitele ceny TýTý v kategorii moderátor. Se svou rodinou žije ve středočeském městě Mníšek pod Brdy.\n\nPůsobil v české verzi soutěže \"Pevnost Boyard\".\n\n\n\n\n\n\n\n"}
{"id": "268137", "url": "https://cs.wikipedia.org/wiki?curid=268137", "title": "Meänkieli", "text": "Meänkieli\n\nMeänkieli neboli tornedalská finština (švédsky \"tornedalsfinska\") je ugrofinský jazyk, kterým se hovoří v nejsevernější oblasti Švédska, tzv. Tornském údolí (Tornedalen). Jedná se o 5 obcí (Haparanda, Övertorneå, Pajala, Kiruna a Gällivare). Počet mluvčích v těchto obcích se odhaduje na 25 000–40 000, v celém Norrbottenu je to celkem asi 75 000 lidí. Největší podíl mluvčích je v Pajale. Jazykem hovoří rovněž asi 30 000 obyvatel Finska.\n\nMeänkieli je příbuzná s finštinou, v podstatě se jedná o její dialekt s vysokou prestiží. Standardní, spisovná finština, jsouc umělým tvarem založeným na kompromisu mezi značně rozdílnými nářečími, není pro mluvčí meänkieli ze švédské strany hranic, kteří se spisovné finštině na rozdíl od Finů neučili ve škole, vždy zcela srozumitelná.\n\nJazyk je ve Švédsku chráněn podle Evropské charty jazyků jako regionální menšinový jazyk v uvedených obcích.\n\nMeänkieli se vyskytuje v knize Popmusic z Vittuly. V meänkieli píše především spisovatel Bengt Pohjanen, propagátor kultury a jazyka meänkieli a tvůrce jeho popisné mluvnice. Jeho historický román \"Faravidova říše\" byl v roce 2016 z meänkieli přeložen do češtiny.\n"}
{"id": "268139", "url": "https://cs.wikipedia.org/wiki?curid=268139", "title": "Nikotinamidadenindinukleotidfosfát", "text": "Nikotinamidadenindinukleotidfosfát\n\nNikotinamidadenindinukleotidfosfát (NADP) je koenzym vyskytující se jako součást metabolismu organismů. Jedná se o oxidovanou formu redukčního činidla NADPH. NADP se redukuje na NADPH.\nNADP(H) je fosforylovaným analogem NAD(H). Na rozdíl od NADH, který je převážně využíván k zisku energie v podobě ATP, NADPH slouží převážně v biosyntetických drahách (např. syntéza mastných kyselin, syntéza steroidních látek, syntéza glukózy v temnostní fázi fotosyntézy). Hlavním zdrojem redukovaného NADPH je v živočišných a houbových buňkách pentózofosfátový cyklus, v rostlinných je to světelná část fotosyntézy.\n\n"}
{"id": "268144", "url": "https://cs.wikipedia.org/wiki?curid=268144", "title": "Zlatá ratolest", "text": "Zlatá ratolest\n\nZlatá ratolest (v originále ) je kniha napsaná skotským antropologem James Georgem Frazerem (1854–1941), která se zabývá mýtem, magií a náboženstvím. Poprvé byla publikována roku 1890 ve dvou svazcích. Mezi lety 1906–1915 vyšla kniha potřetí, kdy zahrnovala již dvanáct svazků. Frazer psal slohem, který byl snadno přístupný i laické veřejnosti, díky čemuž se kniha stala poměrně oblíbenou. Dnes by se \"Zlatá ratolest\" dala považovat za klasické dílo nejen antropologického bádání.\n\nAutor se v tomto díle zabývá vznikem a počátky magie (kterou nazývá pseudovědou) u primitivních národů a dospěl k zajímavým definicím a dělení magie.\n\nMagii, o které se ve svém díle zmiňuje, označuje jako sympatetickou a dále se zde zmiňuje o dvou typech kouzel. Prvním z nich jsou kouzla založená na zákonu podobnosti, která zde nazývá homeopatickou či imaginativní magií. Druhý typ nazývá kontaktní magií a jsou to kouzla založená na zákonech doteku.\n\n"}
{"id": "268145", "url": "https://cs.wikipedia.org/wiki?curid=268145", "title": "Stroma", "text": "Stroma\n\nStroma je výraz který má různé významy v různých oborech.\n\nstruktury pohlavního nebo nepohlavního rozmnožování. Výraz se používá v mykologii, což je věda studující houby.\n\n\n\n"}
{"id": "268150", "url": "https://cs.wikipedia.org/wiki?curid=268150", "title": "Sardonyx", "text": "Sardonyx\n\nSardonyx (též sarder), chemický vzorec SiO, je varieta chalcedonu, která má stejné chemické i fyzikální vlastnosti. Její charakteristikou jsou výrazné, paralelně uspořádané páskovité kresby. V tenoučkých plátcích je průsvitný.\n\nTento minerál vzniká vysrážením z vodních pramenů, zvětráváním nebo i usazováním\n\nJe skrytě krystalický, mikroskopicky vláknitý, tvoří náteky, hnízda, kapky, kůry, pseudomorfózy, mandle, geody, je i žilný, často zvýrazněn dendrity.\n\n\nVyskytuje se po celém světě.\n"}
{"id": "268151", "url": "https://cs.wikipedia.org/wiki?curid=268151", "title": "Alexandre Cabanel", "text": "Alexandre Cabanel\n\nAlexandre Cabanel (28. září 1823 – 23. ledna 1889) byl francouzský malíř, jeden z hlavních představitelů akademického eklektismu.\n\nCabanel se narodil v Montpellieru v departementu Hérault. Do povědomí veřejnosti se zapsal převážně svými historickými, klasickými a náboženskými obrazy v akademickém stylu, ale proslul také jako známý portrétista. Podle \"Diccionario Enciclopedico Salvat\" byl Cabanel nejlepší zástupce L'art pompier a jeden z nejpřednostnějších malířů Napoleona III..\nVe věku sedmnácti let začal studovat na École des Beaux-Arts v Paříži pod vedením François-Édouarda Picota a vystavovat začal poprvé v roce 1844 na Pařížském salónu. Úspěch nenechal na Cabanela dlouho čekat a hned následující rok, v jeho dvaceti let vyhrál Prix de Rome. Poté následovalo několik ocenění a poct, v roce 1863 byl zvolen členem Francouzského institutu a ve stejném roce se stal profesorem na École des Beaux-Arts.\n\nV letech 1865, 1867 a 1878 získal Cabanel další prestižní ocenění, tentokrát Grande Médaille d'Honneur.\n\nCabanel byl úzce spjatý s Pařížským salónem, pro který se postupem času stal nedílnou součástí. Zde zastával místo porotce a se svými početnými žáky tento salón téměř pravidelně navštěvoval.\n\nV roce 1863 namaloval obraz \"Zrození Venuše\", které si zakoupil císař Napoleon III.. Postupně bylo vyrobeno několik jejích replik, včetně obrazu od Johna Wolfa z roku 1875, který je v New Yorku v Metropolitním muzeu.\nAlexandre Cabanel zemřel 23. ledna 1889 ve věku 65 let v Paříži. Byl pochován na hřbitově Cimetière Saint-Lazare v rodném Montpellier.\n\nMezi jeho žáky patřili:\n"}
{"id": "268154", "url": "https://cs.wikipedia.org/wiki?curid=268154", "title": "Rameno", "text": "Rameno\n\nSlovo rameno může mít několik významů:\n\n\n\n\n\n"}
{"id": "268158", "url": "https://cs.wikipedia.org/wiki?curid=268158", "title": "Conrad Dietrich Magirus", "text": "Conrad Dietrich Magirus\n\nConrad Dietrich Magirus (26. září 1824, Ulm – 26. června 1895, tamtéž) byl německý podnikatel, zakladatel firmy Magirus, průkopník automobilismu a požární ochrany a vynálezce automobilového hasičského žebříku.\n\nConrad Magirus se narodil 26. září 1824 v rodině obchodníka s koloniálním zbožím a majitele manufaktury v Ulmu. V rámci přípravy na budoucí povolání obchodníka strávil sedm let v italské Neapoli. \n\nJeště v první polovině 19. století, ve věku 23 let Magirus složil z členů tělocvičného spolku Turnerů, který v Ulmu vedl, hasičské družstvo. To se stalo prvním oficiálním dobrovolným hasičským družstvem města. O rok později vzniklo i družstvo druhé a vedení města pověřilo Magiruse reorganizací a vedením hasičského sboru. V pozici jeho velitele působil až do roku 1880.\n\nV roce 1850 převzal otcův obchod a továrnu v Ulmu. V tomto roce vydal vlastním nákladem knihu „Alle Theile des Feuer-Lösch-Wesens“. \n\n\n\n"}
{"id": "268159", "url": "https://cs.wikipedia.org/wiki?curid=268159", "title": "Scatman John", "text": "Scatman John\n\nJohn Paul Larkin (13. března 1942 – 3. prosince 1999), známější jako Scatman John nebo John Scatman, byl americký zpěvák. Nejprve se věnoval jazzu a v 90. letech se mu podařilo dosáhnout celosvětového úspěchu díky jeho unikátního spojení scatu s eurodancem. Jeho nejúspěšnějším hitem byla píseň \"Scatman (Ski Ba Bop Ba Dop Bop)\", v které dokázal naplno využít své vrozené vady řeči koktavosti. Za své zásluhy se dostal do síně slávy amerického národního sdružení koktavých lidí.\n\nNarodil se ve městě El Monte v Kalifornii. Už odmala trpěl závažnou vadou řeči a kvůli své velké koktavosti v dětství nezažíval hezké chvilky. Dokonce i na vrcholu slávy v 90. letech měl značné problémy s dokončením věty, aniž by přitom šestkrát nezopakoval poslední slovo. Nicméně ve svých 12 letech začal hrát na klavír a později se seznámil i se zpěvem formou scatování díky poslechu hudby od Louise Armstronga a dalších. Hra na klavír mu dala smysl života, možnost uměleckého vyjádření a kompenzaci za jeho vadu řeči. V rozhovoru z roku 1996 prozradil: „Hra na klavír mi ukázala cestu, jak mluvit… Schovával jsem se za klavír, protože jsem se bál mluvit.“\n\nV 70. letech se z Johna Larkina stal profesionální jazzový pianista a působil v mnoha jazzových klubech v okolí Los Angeles. V 80. letech ale Larkin propadl alkoholu a drogám, ale když v lednu 1986 zemřel jeho přítel a kolega Joe Farrell, který měl také problémy s drogami, rozhodl se závislost překonat. V tom mu pomáhala jeho manželka Judy, která se také léčila z alkoholismu, a nakonec to zvládl. V témže roce vydal i své debutové album \"John Larkin\", které ale nebylo komerčně prodávané a vydal ho pravděpodobně na vlastní náklady v omezeném množství.\n\nV roce 1990 se přestěhoval do Berlína, aby nabral zkušenosti a obohatil svou jazzovou kariéru. Zde pokračoval ve své práci jazzového pianisty a působil v mnoha německých klubech a barech. Zde se také rozhodl poprvé ke svému hraní přidat i zpěv, když sklidil ovace po své instrumentální interpretaci písně \"On the Sunny Side of the Street\". Po nějaké době jeho agent Manfred Zahringer navrhl, aby zkombinoval svůj pěvecký projev scatu s moderní elektronickou hudbou jako například s technem nebo s hip hopem. Larkin byl nejprve skeptický, ale vydavatelé z BMG Hamburg pro něj měli pochopení.\n\nTaké měl strach, co řekne publikum na to, že koktá. Jeho žena proto navrhla, aby o svém handicapu zpíval přímo ve svých písních. Ve spolupráci s producenty specializovanými na taneční hudbu Ingo Kaysem a Tonym Cataniou nahrál svůj první singl \"Scatman (Ski Ba Bop Ba Dop Bop)\", ve kterém povzbuzoval koktající lidi k vyrovnání se s tím. Poté přijal umělecké jméno Scatman John.\n\nV roce 1995 se stal světově známým, díky svému prvnímu hitu „Scatman (Ski Ba Bop Ba Dop Bop)“. Ze začátku se sice píseň moc nechytala, ale postupem času se vypracovala na první místa mnoha národních hitparád a po mnoho týdnů si udržovala pozici v první desítce. Hned nato nahrál svůj druhý singl Scatman's World, se kterou sice sklidil menší, ale stále ještě pozoruhodný úspěch. Ještě v roce 1995 natočil pod svým novým jménem po úspěchu obou singlů své první album \"Scatman's World\" a započal své evropské a asijské turné. Stal se populární zejména mezi dětmi a tak například na koncertě ve Španělsku se mu stalo, že děti natolik křičely, když se objevil na pódiu, že vůbec kvůli tomu nemohl začít zpívat a musel čekat pět minut, než se trochu uklidní. Během turné absolvoval tolik tiskových konferencí a rozhovorů s novináři, že se konečně naučil mluvit plynule a byl velice zaskočen, když se ho jeden novinář zeptal, proč je členem komunity koktavých lidí, když ho nikdy neslyšel koktat. Bylo to poprvé v jeho životě, kdy se cítil trapně za to, že mluví plynule a ne, že koktá.\n\nV roce 1996 vydal své druhé album Everybody Jam!, které už nezaznamenalo takový úspěch jako to první. Největší popularity ze všech zemí získal v Japonsku a oblíbili si ho natolik, že tiskli jeho portrét na telefonní karty a na plechovky od Coca Coly.\n\nV roce 1999 vydal své třetí a zároveň poslední album Take Your Time. Nicméně už koncem roku 1998 se u něj začaly projevovat závažné zdravotní potíže. Na novém albu pracoval, ačkoliv mu bylo doporučeno s ohledem na jeho zdraví odpočívat. Později mu byl diagnostikován karcinom plic a musel se léčit. Přesto mu ale zůstal úsměv na tváři a prohlásil, že „Cokoliv Bůh chce, je pro mě dobré… Měl jsem úžasný život. Ochutnal jsem krásu.“ John Paul Larkin (John Scatman) zemřel 3. prosince 1999 ve svém domě v Los Angeles. Po své smrti byl zpopelněn a rozprášen do moře poblíž Malibu.\n\n\n\n"}
{"id": "268162", "url": "https://cs.wikipedia.org/wiki?curid=268162", "title": "Signet", "text": "Signet\n\nSlovo signet (z lat \"signum\" – \"podpis, znamení, pečeť\") má v češtině dva významy: jednak je to označení grafické tiskařské značky, kterou tiskaři a nakladatelé označovali své tisky (tzv. tiskařský signet), jednak je to část knihy. \n\nTiskařský signet byl často komponován obdobně jako, šlechtický erb či městský znak. Vedle samotného grafického symbolu zpravidla obsahoval monogram tiskaře, mohl být umístěn v bohatě zdobené kartuši, mohl obsahovat také heslo či motto. \n\nPříkladem tiskařských signetů v českém prostředí je řada signetů Jiřího Melantricha z Aventina. Podobně jako celá tiskařská produkce dotyčného tiskaře dosvědčují singety vysokou typografickou úroveň Melantrichova díla. V průběhu svého života Melantrich signet dvakrát zásadně obměnil, přičemž se tak vždy stalo u příležitosti vydání významných, prestižních publikací. Poslední verze signetu obsahovala také latinské heslo \"„nec igni cedit nec ferro“\" (nepodlehne ohni ani meči). Po udělení šlechtického titulu navíc Melantrich jako signet u nereprezentativních publikací používal svůj erb.\n\nSignet jakožto část knihy označuje první lichou stránku (tzn. první vůbec, předchází jí jen předsádka) knižního bloku, na níž bývá umístěna buď značka nakladatele (= tiskařský signet), nebo značka edice.\n"}
{"id": "268167", "url": "https://cs.wikipedia.org/wiki?curid=268167", "title": "Posvátno (kniha)", "text": "Posvátno (kniha)\n\nPosvátno: Iracionalita v ideji božství a její poměr k racionalitě () je kniha německého teologa Rudolfa Otta. Poprvé byla vydána roku 1917 a často je nazývána jen zkráceně Posvátno. Toto dílo mělo velký vliv na teorii a formování religionistiky, i když byla původně autorem zamýšlena jako teologické dílo.\n\nPosvátno či svato je pro Otta autonomní kategorie, která není z ničeho odvoditelná a doprovází všechna náboženství a tvoří jeho základ. Odmítá tím veškeré evolucionistické teorie o vzniku náboženství, které se snaží dokázat vývoj náboženských systémů a představ od těch neprimitivnějších až k rozsáhlým náboženským systémům s propracovanou teologií. \n\nOttův výklad posvátna je ovlivněn Schleiermacherovým pojetím náboženství jako absolutní závislosti člověka na něm. Rudolf Otto přichází s novým označením, které podle něj charakterizuje podstatu náboženství: mysterium tremendum et fascinans – něco co nás láká, přitahuje, ale zároveň nás to děsí a probouzí to v nás pocit strachu.\n"}
{"id": "268170", "url": "https://cs.wikipedia.org/wiki?curid=268170", "title": "Jaguar S-Type", "text": "Jaguar S-Type\n\nJaguar S-Type je sedan vyšší střední třídy, který v letech 1998 až 2008 vyráběla britská automobilka Jaguar Cars. Má stejné jméno jako vůz z roku 1963.\n\nNovým S-Type (interní kód X200) se Jaguar po třiceti letech vrátil do vyšší střední třídy. Automobil byl vyvíjen v úzké spolupráci s americkou divizí Ford. Byl představen na autosalonu v Birminghamu v roce 1998. Design záměrně odkazoval na modely Jaguar z 60. let, což bylo zdůrazněno použitím názvu S-Type. \n\nPůvodně byl nabízen s motorem 3.0 V6 a 4.0 V8 (v USA jen s V8 a až od modelového roku 2000). Po faceliftu v roce 2002 byla nabídka rozšířena o menší motor 2.5 V6 a 4.0 byl nahrazen větším 4.2 V8. Motory V8 jsou prakticky identické s motory, používanými na větším typu X308/X350, motor 3L je zdrojově odvozen od motoru Ford V6 Duratec, používaného např. i ve voze Ford Mondeo. Zároveň byla představena verze S-Type R se sportovním podvozkem a kompresorem přeplňovaným motorem 4,2 V8.\n\nPři další modernizaci v roce 2004 byla představena verze s naftovým motorem. Jedná se o dvakrát přeplňovaný vidlicový šestiválec 2,7 litru, který je výsledkem společného vývoje naftových motorů koncernů Ford a PSA.\n\nPoslední facelift byl představen na autosalonu v Bologni v prosinci 2006. Všechny verze dostaly sportovní paket po vzoru S-Type R. S-Type bude na přelomu roku 2007 a 2008 nahrazen modelem XF.\n"}
{"id": "268172", "url": "https://cs.wikipedia.org/wiki?curid=268172", "title": "Jan Švábenický", "text": "Jan Švábenický\n\nJan Švábenický (* 1955 Beroun) je český překladatel, učitel.\n\nJan Švábenický vystudoval Matematicko-fyzikální fakultu. V současné době pracuje na Gymnáziu Václava Hraběte v Hořovicích jako učitel matematiky a informatiky. Toto gymnázium v roce 1974 absolvoval jako student. Je také milovníkem tenisu.\n\nPřekládá z angličtiny a francouzštiny.\n\n\n"}
{"id": "268175", "url": "https://cs.wikipedia.org/wiki?curid=268175", "title": "Padací most", "text": "Padací most\n\nPadací most je častá součást velkých středověkých hradů a pevností. Jeho smyslem bylo maximálně ztížit přístup nepřítele k (obvykle hlavní, ale občas i vedlejší) bráně, kterážto i přes mnohá vylepšení a doplňky obranného systému nad sebou i ve svém bezprostředním okolí často představovala závažnou slabinu v obraně.\n\nPadací most představoval vrchol celé myšlenky a podstatné zlepšení oproti svým předchůdcům, kterými byly rozebratelné či lehce zničitelné mosty. Tyto i později přetrvávaly vedle padacího mostu u rozestavěných, menších či chudších hradů jakožto levnější řešení nebo provizorium.\n\nHlavní výhoda padacího mostu spočívala v tom, že jej bylo možné zvednout velice rychle a že po zvednutí zůstával neponičen a připraven k rychlému spuštění, pokud by bylo třeba provést výpad. Další výhodou bylo, že zvednutý často zcela zakryl vstup brány a tudíž ještě posílil její obranu.\n"}
{"id": "268179", "url": "https://cs.wikipedia.org/wiki?curid=268179", "title": "Haploskupina V (mtDNA)", "text": "Haploskupina V (mtDNA)\n\nHaploskupina V je haploskupina lidské mitochondriální DNA.\n\nHaploskupina V vznikla před zhruba 12 000 lety na Pyrenejském poloostrově. Vyšší výskyty byly zaznamenány u Laponců na severu Skandinávie, dále u Basků a též mezi Pasiegy v nedaleké Kantábrii.\n\nHaploskupina V se vyčlenila z haploskupiny HV, která byla zároveň předchůdcem haploskupiny H.\n\nBryan Sykes použil ve své knize Sedm dcer Eviných pro zakladatelku haploskupiny V jméno \"Velda\".\n\n"}
{"id": "268180", "url": "https://cs.wikipedia.org/wiki?curid=268180", "title": "Haploskupina M (mtDNA)", "text": "Haploskupina M (mtDNA)\n\nHaploskupina M je haploskupina lidské mitochondriální DNA.\n\nHaploskupina M, která se rozšířila do řady kontinentů, se vydělila z africké haploskupiny L3. Předpokládá se, že k tomu došlo před 60 000 až 80 000 lety na území Afriky.\n\nHaploskupiny M a N jsou považovány za iniciátory lidské migrace z Afriky. Haploskupina M je spojena s rozšířením moderních lidí do oblastí Blízkého Východu a Jižní Asie před 60 000 až 80 000 lety podél jihoasijského pobřeží.\n\nHaploskupina M nepatří díky svému stáří k těm haploskupinám, které lze spojit s příslušnou rasou. Pokrývá oblast Sibiře, Východní Asie, Jihovýchodní Asie, Střední Asie, Jižní Asie a Melanésie. Dále se vyskytuje v Etiopii, na Kavkaze a ojediněle také na Blízkém Východě.\n\n"}
{"id": "268181", "url": "https://cs.wikipedia.org/wiki?curid=268181", "title": "Jaguar XF", "text": "Jaguar XF\n\nJaguar XF je sedan vyšší střední třídy vyráběný britskou automobilkou Jaguar Cars. Veřejnosti byl poprvé představen na autosalonu v Detroitu v lednu 2007 jako koncept \"C-XF\". Sériová verze byla v září téhož roku na autosalonu ve Frankfurtu. XF bude nabízen se stejnými motory jako jeho předchůdce S-Type – konkrétně vidlicové šestiválce benzínový 3.0 a naftový 2.7 litru a vidlicový osmiválec 4.2 litru v atmosférické a kompresorem přeplňované verzi. Všechny jsou nabízeny výhradně s šestistupňovou automatickou převodovkou. XF stojí na upravené platformě S-Type, zavěšení kol je převzato z kupé XK. Jedná se o vůz s karoserií sedan, která nese prvky coupé, podobně jako Mercedes-Benz CLS. Není vyloučeno, že budou představeny i další karosářské verze, hovoří se také o rozšíření nabídky o motor 3.5 V8.\n"}
{"id": "268182", "url": "https://cs.wikipedia.org/wiki?curid=268182", "title": "Haploskupina L3 (mtDNA)", "text": "Haploskupina L3 (mtDNA)\n\nHaploskupina L3 je haploskupina lidské mitochondriální DNA.\n\nHaploskupina L3 je vymezena územím Afriky. Vyskytuje se především na východě kontinentu.\n\nHaploskupina L3 je předchůdkyní haploskupin M a N. Z těchto haploskupin se vydělily všechny haploskupiny, které se nacházejí mimo území Afriky. Jsou tak považovány za iniciátory lidské migrace z afrického kontinentu.\n\n"}
{"id": "268188", "url": "https://cs.wikipedia.org/wiki?curid=268188", "title": "Solfatara (sopka)", "text": "Solfatara (sopka)\n\nSolfatara (italsky \"Cratere Solfatara\") je kráter nečinné sopky v Neapoli. Solfatara je nejznámějším místem Flegrejských polí. Jde o kráter o obvodu dvou kilometru a průměru přibližně 770 metrů, na jehož dně bublá bahno a ze solfatar uniká sirná pára. Kráter vznikl před několika tisící lety a naposledy dal o sobě vědět na sklonku antiky, kdy láva ze Solfatary pohřbila město Pozzuoli i s gladiátorskou arénou.\n"}
{"id": "268192", "url": "https://cs.wikipedia.org/wiki?curid=268192", "title": "Jaguar XJ (XJ40)", "text": "Jaguar XJ (XJ40)\n\nJaguar XJ40 je luxusní sedan britského výrobce Jaguar Cars, byl představen v říjnu 1986. XJ40 je kódové označení výrobce, ale je běžně používáno pro odlišení modelu od ostatních generací XJ. Jeho design s výraznými hranami se vymyká pojetí předchozích i následujících. Přední světlomety byly buď čtyři oddělené kruhové, nebo dva obdélníkové.\n\nXJ40 byl dvakrát modifikován, a to v letech 1990 a 1993, kdy byla nabídka rozšířena o motor V12.\n\nPráce na projektu XJ40 byly zahájeny už v roce 1972, původně se plánovalo spuštění sériové výroby v roce 1978. Byly vytvořeny různé návrhy, v této fázi se designéři snažili o velkou podobnost s právě dokončovaným XJ-S. Práce na alternativních variantách ale celý vývoj zbrzdily. Vedení automobilky totiž plánovalo pro nový model dvojnásobný roční objem produkce, a proto byla koncepci a designu vozu věnována velká pozornost. Výkonný ředitel Jaguaru Geoffrey Robinson proto oslovil italská designérská studia Bertone, Ital Design a Pininfarina, současně s tím byla rozpracována verze s karoserií typu liftback, jako má např. Rover SD1.\n\nKe konstruktivnímu posunu došlo až roku 1977. Koncern British Leyland, pod který Jaguar v té době spadal, nechal vypracovat průzkum mezi zákazníky na klíčových trzích. Výstupem bylo zjištění, že potenciální klientela je spíše konzervativní a od nového Jaguaru očekává inovativní přístup, avšak v rámci tradčního pojetí. Další práce postupovaly pomalu, s vědomím, že původní XJ se dočká ještě jedné modernizace označované jako 3. série, nicméně už byl stanovený jasný směr dalšího postupu. V červnu 1980 byl stanoven konečný termín dokončení na rok 1984. Tvary vnějšího designu se v té době až na detaily shodovaly se sériovou verzí, ale testy s prvními prototypy ukázaly, že přepracovaná platforma XJ neposkytuje XJ40 předpokládané jízdní vlastnosti. Vývoj zcela nové platformy tedy oddálil představení o další dva roky.\n\nMnoho internetových stránek (např.) zmiňuje, že motorový prostor byl navržen tak, aby do něj nebylo možné zabudovat motor Rover V8. Tato teze nebyla nikdy oficiálně potvrzena ani vyvrácena, zřejmě se však nezakládá na pravdě. Hovoří proti ni několik důvodů:\nPřesto má tato teze svoje opodstatnění - v dobovém kontextu první poloviny osmdesátých není výroba objemných motorů samozřejmou aspirací výrobců automobilů.\n\nPro design Jaguaru XJ40 jsou charakteristické výrazné hrany se zaoblenými rohy. Předn nárzaník je gumový s pochromovanou vrchní plochou. V nárazníku jsou zepředu v rozích umístěna směrová a obrysová světla, zboku odrazky, zespodu mohou být k nárazníku připevněny mlhovky. Nad nárazníkem se nachází maska chladiče a přední světla. Maska je pochromovaná, vyrobená ze slitiny. Má mírně negativní sklon. Přední světla jsou buď dvě dvojice kruhových, nebo dvě obdélníková. Kapota, která je upevněná vpředu, má čtyři prolisy. Čelní sklo stírá jeden stířač. Boční okna jsou orámovaná chromovanými lištami. Skla v bočních dvaeích nejsou dělená, za zadními dveřmi se nachází ještě jedno malé okno. Zpětná zrcátka mají chromované tělo a jsou připevněná černým dílem k rohům předních bočních oken. Zadní část vozu se mírně snižuje směrem dozadu. Zadní světla jsou obdélníková, nárazník je proveden ve stejném stylu jako přední.\n\nModely vyráběné v letech 1986 až 1990 byly nabízeny v pěti modifikacích - Jaguar XJ6 s motory 2.9 a 3.6 litru a Jaguar Sovereign, Jaguar Vanden Plas (pouze v USA) a Daimler výhradně s motorem 3.6 litru.\n\nJaguar XJR byla speciální verze vyráběná od roku 1988 ve spolupráci s firmou TWR.\n\nV roce 1990 byla zahájena výroba modernizované verze. Byla představena v době, kdy Jaguar byl vlastněn koncernem Ford, nicméně převážná část vývoje proběhla ještě v období samostatné existence Jaguaru. Motor 2.9 litru byl vyřazen z nabídky bez přímé náhrady a motor 3.6 litru byl nahrazen dvěma odvozenými motory o objemech 3.2 a 4.0 litru. Od roku 1993 byla vyráběna verze s motorem V12 o výkonu 318 H.P. se čtyřstupňovou automatickou převodovkou GM 4L80E.\n\nTato modernizace nebývá často rozeznávána od předchozí, ačkoliv pro to existují důvody. Současně s představením varianty poháněné dvanáctiválcem byl přepracován interiér, který vypadá stejně jako v nástupci X300. Nabídka byla rozšířena i o sportovní verze, speciální verzi Gold a karoserii s prodlouženým rozvorem označovanou názvem Majestic.\n\n"}
{"id": "268194", "url": "https://cs.wikipedia.org/wiki?curid=268194", "title": "Střih", "text": "Střih\n\nStřih může být:\n\n\n"}
{"id": "268215", "url": "https://cs.wikipedia.org/wiki?curid=268215", "title": "Skrytěnky", "text": "Skrytěnky\n\nSkrytěnky, též kryptomonády (Cryptophyceae, Cryptomonada), v širším smyslu také Cryptophyta či Cryptista, jsou jednobuněční eukaryotičtí bičíkovci, dříve řazení do říše Chromista nebo považovaní za eukaryota \"incertae sedis\". Podle nových fylogenetických studií z roku 2019 jsou jako samostatná superskupina příbuznými k Haptista, Sar a Archaeplastida. Žijí v sladké i slané vodě, v ČR se objevují již časně zjara, kdy se ještě ostatní fytoplankton nestačil pomnožit. V antarktických jezerech mohou tvořit velkou část biomasy; stejně jako v hlubinných oligotrofních jezerech. Známo je celkem asi 20 rodů s 200 druhy.\n\nSkrytěnky jsou drobní protisté s dvěma bičíky, jedním kratším a druhým delším. Jsou sice obvykle autotrofní – získávají organické látky fotosyntézou – ale na druhou stranu se mnohé druhy vyživují i heterotrofně pomocí fagocytózy a osmotrofie. K fotosyntéze jim slouží chloroplasty vzniklé sekundární endosymbiózou (pohlcením) jisté ruduchy. Uvnitř chloroplastů bývá pyrenoid a někdy i stigma; navíc jako zbytek po endosymbióze i nukleomorf, čily zakrnělý genom oné červené řasy. Obsahují fotosyntetická barviva chlorofyl a a c, karoteny, xanthofyl alloxanthin a fykobiliny (fykoerythrin nebo fykocyanin). Zásobní látkou je škrob a oleje uložené v cytoplazmě. Rozmnožují se hlavně nepohlavně (dělením buněk), bylo však popsáno i pohlavní rozmnožování.\n\nNěkteré skrytěnky produkují toxiny, byly zaznamenány i otravy ryb přičítané druhu \"Cyanomonas americana\".\n\nDo dříve monotypického kmene Cryptophyta s jedinou třídou Cryptophyceae či do jeho těsné blízkosti byly v poslední době na základě fylogenetických analýz přiřazeny nové skupiny eukaryotních organismů (goniomonády, katablefaridy, palpitomonády, pikomonády, telonemidi a část slunivek (Endohelea)), což si vyžádalo několikerou změnu systému. Protože takto rozšířený kmen již neobsahuje pouze fotoautotrofní organismy, nedoporučuje Thomas Cavalier-Smith používat dosavadní jméno Cryptophyta a navrhuje namísto toho název Cryptista.\n\nAktuální (2015) klasifikace:\n\n\n"}
{"id": "268220", "url": "https://cs.wikipedia.org/wiki?curid=268220", "title": "Hrách setý", "text": "Hrách setý\n\nHrách setý (\"Pisum sativum\") je hospodářsky významná rostlina z čeledi bobovitých (\"Fabaceae\"). Hrách je jednoletá, popínavá rostlina se sbíhavými a prorostlými listy. Kvete od května do října. Plody jsou lusky, obsahují dužnatá semena zvaná hrášky. Nezralé hrášky či celé lusky se používají jako zelenina (hrášek), zralá semena (hrách) se používají jako luštěnina. Původem je z východního Středomoří. Jinak se pěstuje na polích, kde jen velmi zřídka zplaňuje.\n\nHrách je důležitá luštěnina, pěstuje se hlavně kvůli chutným plodům, které obsahují vitamíny (hlavně skupiny B). Ve větším množství obsahuje také minerální látky, zvláště fosfor a draslík, ale i vápník a hořčík.\n\nHrách má hypogeické klíčení (dělohy zůstávají pod zemí) a proto musí mít hlubší výsev.\n\nLodyha je poléhavá a dlouhá až 2 metry. Je dělena uzlinami (nody) na články (internodia). Kořen je silný, kůlový a větvený, bývá dlouhý až 1 metr. Listy jsou sudozpeřené s úponky a palisty na bázi řapíků. Existují odrůdy i lichozpeřené, s mnoha lístky nebo bez lístků, tehdy jsou lístky přeměněné v úponky. Květenství je hrozen rostoucí z úžlabí řapíků. Květ je pětičetný, má srostlý zelený kalich a bílou korunu tvořenou pavézou, dvěma křídly a člunkem srostlým ze dvou lístků.V květu je deset dvoubratrých tyčinek (9+1) a svrchní semeník s bliznou.\n\nPlod je lusk se dvěma chlopněmi, semena přirůstají k hřbetní straně lusku ve dvou řadách poutkem (pupek na semeni). Semeno má průsvitné osemení se zásobními látkami (22 % dusíkatých látek, 50 % škrobu).\n\nHrách má dva poddruhy:\nDělají se z něj směsky a senáž. Květ má červenofialový, na palistech má antokyanovou skvrnu (červenofialové zbarvení). Dělí se podle barvy listů - vegetativní a podle barvy květu - generativní. Semena jsou skvrnitá, zbarvená do tmavě hnědofialové.\n\nNeutrální půda (pH 6,5), střední a lehčí nezaplevelené půdy. Musí se sít nejméně 3 km od pozemku s hrachem v předchozím roce (kvůli chorobám a škůdcům, např. zrnokaz hrachový.\n\n\n\n\n"}
{"id": "268222", "url": "https://cs.wikipedia.org/wiki?curid=268222", "title": "Věznice Moabit", "text": "Věznice Moabit\n\nVěznice Moabit je věznice nacházející se v ulici Alt-Moabit ve čtvrti Tiergarten v západní části Berlína. Byla postavena v letech 1877–1882 podle plánů architektů Heinricha Hermanna a Augusta Busse. Za vlády nacistů to byla jedna z největších a nejmodernějších německých věznic. Má dvě mohutné haly s centrální pozorovatelnou a pěti hvězdicově uspořádanými čtyřpatrovými křídly. Věznice stojí a funguje dodnes.\n\nTouto věznicí prošlo mnoho českých účastníků protinacistického odboje. Někteří zde byli umučeni, ale většina byla po odsouzení k trestu smrti převezena do berlínské věznice Plötzensee ležící nedaleko nebo do koncentračních táborů.\n\n"}
{"id": "268226", "url": "https://cs.wikipedia.org/wiki?curid=268226", "title": "Kačina", "text": "Kačina\n\nZámek Kačina patří mezi nejvýznamnější stavby empírové architektury v Česku. Nachází se v katastru obce Svatý Mikuláš, při silnici do Nových Dvorů, zhruba 6,5 km severovýchodně od okresní Kutné Hory.\n\nVelkolepá zámecká budova na půdorysu otevřené podkovy se nachází na rozsáhlém prostranství parku navrženého roku 1789 vídeňským botanikem Nikolausem Josephem von Jacquin ve volné krajině při obci Sv. Mikuláš.\n\nStřední část tvoří dvoupodlažní budova s klasickým portikem o šesti sloupech s tympanonem. Na ni na obou koncích navazují přízemní obytná stavení na obloukovitém půdorysu se sloupovým ochozem, zakončená patrovými budovami knihovny a divadla. Ve střední části je kruhová bývalá kaple s lucernou a taneční sál. Celá stavba podélně měří 227 m. Na sochařské výzdobě se podíleli A. Schrott a Václav Prachner.\n\nV interiéru zámku se nachází Muzeum českého venkova založené již roku 1891, jež spadá pod správu Národního zemědělského muzea. Dále je zde knihovna rodu Chotků čítající na 40 000 svazků z doby od 16. po 19. století, zámecké divadlo, lékárna a skleník.\n\nZámek, zvaný dříve také „Husa“, dal postavit nejvyšší purkrabí Království českého hrabě Jan Rudolf Chotek z Chotkova na novodvorském panství, které již roku 1764 zakoupil Jan Karel Chotek. Starší novodvorský zámek v obci i přes celkové rozsáhlé úpravy nevyhovoval potřebám sídla, proto zde hrabě Chotek ponechal pouze správu panství a nechal vystavět nový sídelní zámek.\n\nVýstavba probíhala v letech 1802–1822 podle plánů drážďanského architekta Ch. F. Schurichta. Stavbu realizoval pražský architekt Jiří Fischer.\n\nRoku 1911 zemřel poslední člen zdejší větve Chotků a zámek s panstvím přešel do vlastnictví dědiců z rodu Thun-Hohenštejnů, konkrétně synovce posledního Chotka, Quida z Thun-Hohenštejna.\n\nV době Protektorátu zámek využívala nacistická organizace mládeže Hitlerjugend. Po válce byl majetek znárodněn a od roku 1950 jej využívá Národní zemědělské muzeum.\n\nNárodní zemědělské muzeum získalo zámek počátkem 50. let 20. století a postupně vybudovalo Muzeum českého venkova s několika expozicemi: zámecké divadlo, zámecká knihovna ad.\n\n\n\n"}
{"id": "268230", "url": "https://cs.wikipedia.org/wiki?curid=268230", "title": "Musaši (provincie)", "text": "Musaši (provincie)\n\nProvincie Musaši (: 武蔵国; \"Musaši no kuni\") byla stará japonská provincie rozkládající se na území dnešních prefektur Tokio, Saitama a na části území prefektury Kanagawa (hlavně v oblasti Kawasaki a Jokohamy). Byla rovněž nazývána Bušú (武州). Musaši hraničila s provinciemi Kai, Kózuke, Sagami, Šimousa a Šimocuke.\n\nMusaši byla největší provincie v oblasti Kantó. Její staré hlavní město leželo na místě současného města Fučú a její provinční chrám v dnešním Kokubundži. Během období Sengoku bylo jejím nejdůležitějším městem Edo, které se stalo dominantním městem východního Japonska. Hrad Edo byl centrálou Iejasua Tokugawy před bitvou u Sekigahary. Edo se stalo dominantním městem celého Japonska v následujícím období Edo, kterému propůjčilo i své jméno. Během reforem Meidži bylo přejmenováno na Tokio.\n\nPodle provincie byla během druhé světové války pojmenována bitevní loď \"Musaši\", jedna ze dvou největších bitevních lodí světa.\n"}
{"id": "268239", "url": "https://cs.wikipedia.org/wiki?curid=268239", "title": "Trondheim", "text": "Trondheim\n\nTrondheim (dříve \"Nidaros\") je správní město kraje Trøndelag v Norsku a centrem Trondheimskémo regionu. Se svými 198 219 obyvateli v roce 2019 je Trondheim třetím největším městem Norska. Město leží u 130 km dlouhého fjordu, který nese jeho jméno – Trondheimsfjorden. Ve městě ústí do moře řeka Nidelva.\n\nMěsto založil roku 997 Olaf Tryggvason, který později přijal jména Olaf I. Jako potomek Haralda Hårfagra se nechtěl dopustit stejné chyby - obejít se totiž bez centrálního města říše. Zvolil pro ně strategicky výhodné místo v meandrech řeky Nidaroselvu (Nidelva). Tam dal postavit Nidarnes, svůj královský dvorec, a také první kostel, zasvěcený svatému Klementovi. Po Olafově smrti v Bitvě u Svolderu (roku 1000 po Kristu) tady vládli místodržící dánských králů, až pak roku 1015 nastoupil do úřadu regenta v Nidarosu Olaf II. Bylo mu dopřáno 13 let vlády. Využil jich k tomu, aby upevnil pořádek a zavedl křesťanství jako státní náboženství. To ovšem u šlechty a sedláků nevzbuzovalo v žádném případě jenom sympatie; obávali se totiž, že ztratí svůj vliv. Naopak došlo k tomu, že když se Olaf po svém vynuceném útěku vrátil z Gardarike zpátky do Norska, aby opět získal svůj trůn, postavila se mu do cesty v Stiklestadu selská armáda a uštědřila mu zdrcující porážku. Olaf přitom padl a jeho tělo bylo bez poct zahrabáno do písku.\n\nPozoruhodné je, že Olafova smrt na bitevním poli 30. července 1030 znamená vlastně i vzestup Nidarosu na úroveň náboženského centra země. Za pouhých pět let se stal právě z nechtěného krále světec (1035), jehož tělo bylo přeneseno do chrámu svatého Klimenta. A pak rychle narůstaly zástupy poutníků, kteří se hlásili k „novému“ norskému světci. Kostel svatého Klimenta pro ně byl zakrátko příliš těsný - záměr postavit nový veliký chrám nabýval stále určitějších obrysů. V 11. století se pak začal plán realizovat. Kromě toho se musela pro poutníky vystavět i potřebná infrastruktura – jídelny a noclehárny, což dodalo městu první impuls růstu. Když Olaf Kyrre oddělil norskou církev od brémského kléru, jemuž do té doby podléhala, zřídil biskupství v Oslu, Bergenu a v Nidarosu. Právě Nidaros byl z těchto měst největší. Od roku 1153 se stal arcibiskupským sídlem a podléhalo mu sedm biskupství.\n\nTaké první hospodářský rozkvět přinesli Nidarosu poutníci a ovšem i rostoucí obchod se severem Norska a s ostrovy v Atlantiku. Až do počátku 13. století byl Nidaros také hlavním městem země. Když pak Håkon IV. zvolil za hlavní město země na jihu položený Bergen, Nidaros zůstal nadále centrem náboženským, kde kromě katedrály vyrostlo ještě devět kostelů a pět klášterů. Tímto jeho postavením nedokázala otřást ani Kalmarská unie, v níž dominovali Dánové.\n\nZdejší obchod však ztratil své prvořadé postavení silným tlakem Kodaně a výsadami hanzy. Pravidelné katastrofy v podobě požárů zabránily dalším pokusům o soustavný vzestup. K tomu ještě přistoupila skutečnost, že s reformací roku 1536 skončila i \"náboženská turistika\" a arcibiskup musel Nidaros opustit. Do toho období také spadá přejmenování města, které až do té doby neslo jméno řeky, jež je chránila. Teď bylo přejmenováno na Trondhjem. Když se pak roku 1931 objevily snahy vrátit městu původní historické jméno, většina jeho obyvatel hlasovala proti. A tak došlo k pravopisné úpravě na Trondheim.\n\nS úpadkem hanzy a s uznáním Norska jako samostatného státu pod dánskou korunou se prosadil i nový rozkvět Trondheimu. Odtud se exportovaly tresky, sledi, dřevo a røroská měď. A když pak roku 1681 opět zpustošil Trondheim zničující požár a město doslova lehlo popelem, změnila se od základu i celá tvářnost jeho zástavby. Zatímco až doposud se nové domy stavěly vždy na základech těch původních a půdorys ulic zůstával zachován, tentokrát byly ulice velkorysým způsobem rozšířeny, vyrostly tu kamenné domy a byl vypracován půdorysný plán města v podobě jakési šachovnice, která je pro střed Trondheimu dodnes charakteristická. Generál de Cicignon, tehdejší architekt a budovatel města, se orientoval podle existujících monumentálních architektur Trondheimu. Tak hlavní třídu Munkegate umístil ve směru od dómu k Mnišskému ostrovu, na ní kolmo druhou hlavní ulici Kongengate vedl kolem mariánského chrámu, kterému se dnes říká kostel Panny Marie Milostiplné. Založil také čtvrť Bakklandet, ležící východně od Nidaroselvu (Nidelva), která se tak stala první městskou částí ležící vně chráněného poloostrova.\nObchod se však zase brzy dostal do rukou cizinců, ti ovšem zakrátko začali přijímat norské státní občanství. Z tohoto období také pocházejí velké kupecké dvory, jako je například Stiftsgården a Hornemansgården, paláce rodin Møllmannových a Schøllerových. Roku 1800 měl Trondheim víc obyvatel než Oslo a Eidsvollská ústava ustanovila trondheimskou katedrálu korunovačním chrámem norských panovníků.\n\nS industrializací došlo k nové expanzi města. Přístavní hráze byly roku 1880 prodlouženy a byly také vybudovány nové části přístavu na severním konci města. Ve stejném období byla zahájena plavba parolodí na lince do Osla a dokončena byla i výstavba røroské železniční tratě. Později k tomu ještě přibyly železniční tratě kopce Dovrefjellu a neråkerská železnice do Švédska.\n\nV roce 1914 už mělo město 55 000 obyvatel. Mimo střed vznikaly stále nové městské čtvrtě. Dnes zasahuje Trondheim daleko přes řetězec vrchů, který ho obklopuje, a má asi 140 000 obyvatel. Ekonomické aktivity ve městě jsou široce specializované a vysoká škola pedagogická a instituty technických směrů byly roku 1969 povýšeny na univerzitu. V současné době tu studuje 10 000 mladých lidí; množství studentů dodává městu specifický charakter. \"Staré mladé město\", jak Trondheimu místní lidé rádi říkají, ovšem nenabízí jenom mnoho historických pozoruhodností, ale také širokou škálu aktivit, sahající od muzicírování v hospodách až po proslulé koncerty, které se konají v dómu během Týdne svatého Olafa a vylepšují tak kulturní úroveň života obyvatel i návštěvníků Trondheimu. Dokonce tu můžeme v samotném centru města chytat na udici lososy. Trondheim zavedl stejně jako Oslo a Bergen systém poplatků - mýtného - za každý vjezd do města.\n\nV důsledku své zeměpisné polohy na severu jsou letní noci v Trondheimu jasné téměř jako během dne a zimní dny jsou naopak temné. V prosinci vychází slunce kolem 10 hodiny ranní a pohybuje se jen velice nízko nad obzorem. Zapadá již ve 14 hodin 30 minut. Nejvyšší horou v oblasti je Storheia, 565 metrů nad mořem.\n\nPřesto všechno má Trondheim mírné klima západních pobřeží, po většinu času chráněné od větrného otevřeného pobřeží. Nejvyšší zaznamenaná teplota je 35 °C z 22. července 1901, nejnižší, -26,1 °C, byla zaznamenána v únoru 1899. V Trondheimu často napadne první sníh už v listopadu, sněhová pokrývka ale není stálá celou zimu. Může překvapit i teplé a deštivé jarní počasí. Během zimy je průměrně 14 dnů, kdy je sněhová pokrývka vyšší než 25 cm a 22 dnů, kdy klesne minimální teplota pod -10 °C. Přirozeně je více sněhu ve výše položených čtvrtích než v centru. Příkladem jsou čtvrtě Byåsen a Heimdal, a také nedaleké lyžařské centrum Bymarka, kde jsou výborné lyžařské podmínky. Jaro je zde typické krásným slunečným počasím, ale rána mohou být chladná a někdy až mrazivá. Od května se denní teploty už mohou pohybovat nad 20 °C, ale jen výjimečně. Během léta je průměrně 34 dnů, kdy je se teplota dostane na více než 20 °C. Teplota nad 30 °C se dostane jen velmi výjimečně. V říjnu už se teplota nad 20 °C dostane jen výjimečně a je typickým podzimním měsícem. Teploty jsou nízké, rána už někdy mrazivá a opadává listí. Listopad už je podstatně temnější a chladnější, často mrazivý. Průměrný roční úhrn srážek je 892 mm. Průměrné měsíční hodnoty srážek jsou po celý rok téměř stejné, i když v druhé polovině roku proprší o trochu více než v první. Příklad může být nejsušší měsíc duben (49 mm) a nejdeštivější měsíc září (113 mm). V této oblasti byla v posledních letech často zaznamenána vyšší teplota vzduchu, než je zvykem. Konkrétně za posledních 25 let to bylo skoro o 2 °C.\n\nNidaroský dóm ( \"Nidarosdomen\") je nejmohutnější středověké architektonické dílo v celém Norsku. Nidaroský dóm se nachází ve třetím největším městě Norska - Trondheimu. Se svými 102 metry délky a 50 metry šíře je to největší gotický chrám ve Skandinávii. Dějiny stavby korunovačního dómu norských králů jsou velmi rozmanité a trvají bezmála celé tisíciletí.\n\nJižně od dómu stojí Arcibiskupský palác, kterému se říká ‘‘Erkebispegården‘‘. Je to nejstarší severská světská stavba a pochází až z doby biskupa Øysteina. Bránou rozdělená dvě palácová křídla, jež jsou situována směrem k Nidaroselvu, ale navenek působí, jako by byla zaražena do země; k nebetyčné gotice katedrály se to jeví velmi kontrastně. Po reformaci se paláce užívalo jako šlechtického sídla a vojenské základny. V dobrém stavu se dochoval rytířský sál z roku 1180. Budovy dnes slouží částečně jako muzeum. Vystavují se tu zbraně, praporce a nejrůznější předměty z vybavení selských vojsk ze 16. století – také zbraně norských oddílů z bojů proti německé armádě za poslední války.\n\nKdyž vyjdeme z areálu biskupství, procházíme po Munkegate. Tady se zachovalo cihlové stavení katedrální školy a odtud nedaleko na sever stojí Sněmovní dům, správní budova z padesátých let osazená bronzovými vraty a ozdobená keramickými reliéfy, jež zachycují scény z dějin města. Naproti domu stojí budova Uměleckoprůmyslového muzea se sbírkami historického nábytku, šperků, krojů a ozdobných předmětů z padesátých a šedesátých let minulého století.\n\nMunkegate pak vede dál k rozsáhlému tržišti, k Torgetu, jehož dominantou je 20 metrů vysoký sloup a na něm socha zakladatele města Olafa Tryggvassona. Sloup slouží zároveň jako obří ručička slunečních hodin. Na tomto ústředním náměstí města se konají ve všední dny malebné trhy. A jedné veselé a kulaťoučké návštěvníci tohoto tržiště tu v jižním rohu postavili pomník. Když zabočíme na východ do Kongensgate, dojdeme po několika metrech ke kostelu Panny Marie, vybudovanému na zbytcích staré mariánské svatyně. Kostel byl v 18. století prodloužen západním směrem a také jeho věž pochází z té doby. Barokní oltář Panny Marie stával dříve v katedrále.\n\nDále na sever po Munkegate, na rohu s ulicí Dronningensgate, stojí Stiftsgården. Tento rokokový 13 metrů vysoký a 58 metrů dlouhý palác postavila rodina Schøllerů kolem roku 1770. Je to jeden z největších dřevěných paláců ve Skandinávii a v současné době slouží jako sídlo norské královské rodině. Na konci Munkegate upoutá pozornost rybí trh. Nabízejí se tu rozličné druhy syrových i uzených ryb.\nV prodloužení Munkegate, dva kilometry před městem, leží v zátoce Trondheimfjordu Munkholmen, Mnišský ostrov, a v prostoru směrem od nákladního přístaviště Ravnkloa, přímo pod rybím trhem, vykládají čluny své náklady. Dřív než tu benediktini postavili svůj klášter, býval ostrov městským popravištěm. Po reformaci byl klášter opuštěn a roku 1531 ho požár zcela zničil. Jeho ruiny byly přestavěny na pevnost, ale i ta byla ponechána osudu, když se dospělo k poznání, že děla nedostřelí ani na pevninu. Potom Munkholmen sloužil jako vězeňský ostrov. Dnes tam za pěkného počasí láká turisty koupaliště restaurací.\n\nKdyž se obrátíme z Ravnkloy na východ a projdeme se obchodní ulicí Olaf Tryggvassonsgate, dojdeme k řece Nidelvě. Podél jejího břehu vede ulice Kjøpmannsgate a na jejím severním konci stojí vězení z 19. století, které dnes slouží městu jako Lodní muzeum. Odtud se obrátíme na jih a dojdeme ke krásným starým domům, jež sloužily jako skladiště. Jsou to domy stojící na pilotách, restaurované značnými finančními náklady, které se staly chráněnými památkami. Nejpěknější pohled na zbytky skladištní čtvrti je ze starého padacího mostu Bybrua, po němž kdysi býval jediný přístup k městu. A tudy se opět vracíme obloukem k dómu.\n\nV centru města stojí za návštěvu i Dům uměleckého spolku (Bispegate 7), který vystavuje díla norských malířů, částí expozice je také Munchův pokoj s grafikami a sbírka děl evropských malířů 19. a 20. století. V ulici Skakkesgate 47 stojí dům Královské vědecké společnosti. Můžeme zde navštívit výstavy z oboru ornitologie, mineralogie, zoologie a sakrálního umění. V ulici Kongensgate, v bezprostřední blízkosti Torgetu, se zachoval starý dům Hornemanngården a lékárna U labutě - jsou to krásné dřevěné stavby z 18. století. Ve sklepě spořitelny na Torgetu se našly zbytky kostela svatého Řehoře z 12. století a jsou zpřístupněny veřejnosti. Dnes v Trondheimu zbyly z devíti kostelů jen další dva, ruiny kostela svatého Olafa nedaleko dómu a dalšího kostela Lade na stejnojmenném panském dvoře ve východní části města.\n\nHlavní regionální divadlo Trøndelag, je také v Trondheimu, je to údajně nejstarší činné divadlo ve světě.\n\nNa východním břehu řeky Nidelvy stojí pevnost Kristiansten ze 17. století. Časně ráno je odtud nejkrásnější pohled na město. Naproti tomu Trøndelag Folke Museum (Trøndelagské národopisné muzeum), které leží na západním konci města, se nejpěkněji vyjímá ve večerním osvětlení. Můžeme si tu prohlédnout 55 dřevěných domů z Trøndelagu, stany Saamů a zbytky starého hradu krále Sverreho.\n\nPod muzeem, v ohybu Sverdrupsveienu k Byåsvei, je další místo s pěkným výhledem. Třetí možnost, jak si prohlédnout město s výšky, nabízí otáčivá restaurace na 85 metrů vysoké televizní věži na kopci při východní straně města.\n\nNedaleko silnice E 6, u výjezdu z města na sever, stojí starý panský dvorec Ringve Gård. Uprostřed nově založené botanické zahrady tu stojí Muzeum hudebních nástrojů. Vystavují se tu v historicky chronologickém uspořádání hudební nástroje a demonstruje se také způsob, jakým se na ně hraje, včetně zvukových efektů a ukázek. V létě pořádá komorní soubor Ringve koncerty historických hudebních nástrojů.\n\nTrondheim se nazývá městem studentů. V průměru každý šestý obyvatel je student. Ve městě se nachází 11 vysokých škol. Trondheim katedralskole („Trondheimská katedrální škola“) byla založena v roce 1152 a je nejstarším gymnáziem v Norsku, zatímco Brundalen videregående skole je se svými 1100 žáky a 275 zaměstnanci největší v celém kraji Sør-Trøndelag.\n\nV Trondheimu také sídlí Norská technicko-přírodovědecká univerzita (\"Norges Teknisk-Naturvitenskapelige Universitet, NTNU\"), kterou navštěvuje přes 20 000 studentů, tím zaujímá druhé místo co do velikosti tohoto typu v zemi. Dalších asi 7000 studentů navštěvuje Vysokou školu Sør-Trøndelag (\"Høgskolen i Sør-Trøndelag, HiST\"). Tisíce studentů z celého Norska sem dorazily studovat na NTNU a HiST, což znamená že je současný počet obyvatel města o trochu vyšší než se oficiálně uvádí.\n\nDále se v Trondheimu nachází regionální nemocnice St. Olav University Hospital (\"St. Olavs Hospital Universitetssykehuset i Trondheim\") a SINTEF - největší nezávislá výzkumná organizace ve Skandinávii s 1800 zaměstnanci.\n\nV Trondheimu existuje 99 základních škol, gymnázium a 3 mezinárodní školy.\n\nMístní noviny \"Adresseavisen\" jsou nejstaršími novinami v Norsku a jejich činnost je doložitelná už od roku 1767. Regionální televizní stanice jsou \"Norsk Rikskringkasting Trøndelag\" a \"TVTrøndelag\".\n\n"}
{"id": "268241", "url": "https://cs.wikipedia.org/wiki?curid=268241", "title": "Pietro Andrea Mattioli", "text": "Pietro Andrea Mattioli\n\nPietro Andrea Gregorio Mattioli (též Matthiolus, Matthioli někdy počeštěně Petr Ondřej Matthioli) (23. března 1501, Siena – 1577, Trident) byl významný renesanční lékař a botanik italského původu.\n\nDětství trávil v Sieně a Benátkách, medicínu studoval na univerzitě v Padově, ale s učitelem a chirurgem Caravitou navštívil i jiné italské univerzity, například Římskou univerzitu. Studia dokončil roku 1523.\n\nJako lékař působil v Sieně, Římě, Tridentu (jako osobní lékař zdejšího biskupa) a v Gorizii, kam byl povolán ve čtyřicátých letech. V tomto městě se věnoval italskému překladu známého latinského díla \"De materia medica\" od antického učence a lékaře Pedacia Dioskúrida z Anazarby.\n\nOd roku 1554 žil Mattioli v Praze, kam byl povolán jako osobní lékař arciknížete Ferdinanda Tyrolského, v letech 1547–66 českého místodržícího. V Praze publikoval u Jiřího Melantricha z Aventina roku 1561 své lékařské dopisy v knize nazvané \"Epistolarum Medicinalium libri quinque\" (Pět knih lékařských dopisů) a o rok později rozšířený český překlad své knihy \"Herbář neboli Bylinář\". Roku 1563 pak v téže tiskárně vychází německý překlad tohoto díla, které vyšlo poprvé roku 1544 italsky a o deset let později, roku 1554 v Benátkách také latinsky.\n\nToto nejvýznamnější Mattioliho dílo vyšlo poté ještě mnohokrát a je vydáváno v podstatě až do současnosti. Herbář vznikl původně jako komentář Dioskůridova již zmiňovaného díla \"De materia medica\". Mattioli jej však neustále rozšiřoval, takže každé následující vydání z doby jeho života je obsáhlejší než předchozí.\n\nRoku 1564 vydal Mattioli u Melantricha knihu \"De peste liber\" v níž se věnuje problematice morové nákazy. Svůj odborný zájem věnoval také výzkumu a léčení syfilidy.\n\nSpolu s Ferdinandem Tyrolským odchází roku 1564 do Tyrol na zámek Ambrass. Působil však též jako lékař Maxmiliána II. Zemřel v roce 1578 v Tridentu při cestě do Říma, neboť se zde nakazil morem.\n\nJméno Pietra Mattioliho bylo umístěno pod okny Národního muzea v Praze spolu s mnoha dalšími, viz Dvaasedmdesát jmen české historie.\n\n\n\n"}
{"id": "268242", "url": "https://cs.wikipedia.org/wiki?curid=268242", "title": "Karel VI.", "text": "Karel VI.\n\nKarel VI. (1. října 1685 Vídeň – 20. října 1740 Vídeň) byl nejmladší syn císaře Leopolda I. a jeho manželky Eleonory Falcko-Neuburské. Po smrti svého bratra Josefa I. se stal:\n\nDětství a mládí prožil na vídeňském dvoře svého otce Leopolda I., kterého si vážil jako vévody. Měl stejně jako jeho bratr jazykové a hudební nadání (dokonce složil několik oper). Vyslanci ho později popisovali jako nepříliš pohledného muže s nevýrazným hlasem.\n\nPo smrti posledního španělského Habsburka Karla II. se měl stát jeho nástupcem. Jako protikandidát však vystoupil Filip z Anjou, vnuk francouzského krále Ludvíka XIV.\n\nSoustředění španělského dědictví (kromě vlastního Španělska a jeho území v Evropě šlo také o obrovské koloniální panství v Americe) pod vládou bourbonského rodu však bylo nepřijatelné pro Anglii, Nizozemsko a další evropské státy, které spolu s habsburskou monarchií uzavřely protifrancouzskou koalici. Vojenské konflikty na sebe nenechaly dlouho čekat. V krátké době se rozhořely na několika frontách v Evropě a anglo-francouzské zápolení se přeneslo i do kolonií v Americe.\n\nPo roce 1704, kdy spojenci porazili francouzské vojsko v bitvě u Hochstädtu, nastal ve vzájemném poměru sil radikální obrat. Mladý arcivévoda Karel (jako španělský král Karel III.) vstoupil v čele silné armády na Pyrenejský poloostrov, postupně získával jedno vítězství za druhým a císařské armády vítězily i v španělských državách v Itálii. Během času se síly vyrovnaly; rozhodující obrat v této válce vyvolala smrt římskoněmeckého císaře a Karlova bratra Josefa I.\n\nKarel se jako jeho nástupce stal hlavou habsburské monarchie (uherským králem byl korunován 22. května 1712 v Bratislavě, česká korunovace proběhla 5. září 1723). Císařem římskoněmecké říše byl zvolen ve Frankfurtu nad Mohanem 12. října 1711, korunován tamtéž 22. prosince 1711).\n\nTímto aktem se stal pro členy protifrancouzské koalice nepřijatelný jako španělský panovník, protože Karel by do svých rukou soustředil příliš velkou moc.\n\nRoku 1713 uzavřela Anglie a další dosavadní spojenci Habsburků s válkou vyčerpanou Francií mír v Utrechtu, kterým bylo potvrzeno nástupnictví Filipa V. (z Anjou) na španělském trůnu (pod podmínkou, že se španělské državy nespojí s Francií). Další mírovou smlouvou uzavřenou v Rastatte roku 1714 ukončil svůj boj i Karel VI., který jako kompenzaci rezignace na španělský trůn dostal část důležitých držav Španělska – Španělské Nizozemsko (dnešní Belgii) a bývalé španělské državy na Apeninském poloostrově (Neapolsko, Milánsko a Sardinie).\n\nBěhem Karlovy šestadvacetileté vlády se začala projevovat vnitřní slabost habsburské monarchie. Územní zisky z úspěšné války s Tureckem v letech 1716–1718 ztratila v dalším střetu na Balkáně o dvacet let později (1737–1738), v polovině třicátých let přišla v důsledku neúspěšného střetu s Francií o jihoitalské državy Neapolsko a Sicílii.\n\nPo svém nástupu na císařský trůn a uzavřením Satmárského míru zřídil se schválením uherského sněmu stálou armádu, což mu umožnilo zlikvidovat poslední zbytky osmanského panství v Uhrách. Po definitivním vytlačení Turků z Uher nastoupil kurz hospodářské a politické konsolidace monarchie.\n\nVe vnitřní politice se neúspěšně pokoušel omezit privilegia uherské šlechty a zavést do praxe starší plán centralizace monarchie. Řadou reforem schválených uherským sněmem v r. 1723 upravil hospodářské, soudní i správní poměry země. Územní, politické a náboženské otázky upravil v nařízení \"Resolutio Carolina\".\n\nDne 19. dubna 1713 ve Vídni Karel VI. vydal Pragmatickou sankci, celým jménem \"Pragmatickou sankci o posloupnosti nejjasnějšího arcidomu rakouského\", v níž byla ustanovena nedělitelnost habsburských držav a v případě vymření mužské linie Habsburků nástupnictví linie ženské.\n\nCílem pragmatické sankce bylo zajištění nástupnictví po Karlu VI. pro jeho vlastní děti (tedy i dcery) v případě, že by nezanechal mužské potomky (v té době ovšem Karel s mužským dědicem ještě počítal). V takovém případě měly mít při nástupnictví přednost dcery Karla VI. před dcerami jeho předchůdců Josefa I. a Leopolda I..\n\nDo roku 1723 uznaly pragmatickou sankci sněmy všech zemí habsburské monarchie (český sněm 12. října 1720, moravský sněm 17. října 1720, slezský sněm 25. října 1720; Chebsko pak přijalo pragmatickou sankci 21. října 1721).\n\n\nV roce 1732 se císařský pár vypravil z lázeňského pobytu v západních Čechách přes Prahu na návštěvu knížecího dvora v Českém Krumlově. Přitom jej jako jeden z nejbližších šlechticů a nejvyšší podkoní doprovázel Adam František Schwarzenberg. Během cesty se celý dvůr odebral do Brandýsa nad Labem na lov jelenů. 10. června 1732 se císař spolu s krumlovským vévodou zúčastnili nadháňky, avšak kvůli závažné chybě v rozestavení střelců a císařově krátkozrakosti byl Adam František Schwarzenberg smrtelně zraněn císařovou ranou do břicha. \n\nOsobnost a povahu Karla VI. značně poznamenal jeho pobyt ve Španělsku. Zvykl si na španělský dvorský rituál, který mu velmi vyhovoval, vídeňský dvůr však svazoval do strnulosti. Zajímal se o ekonomiku a chtěl odstranit cla uvnitř říše.\n\nS vládou Karla VI. je spojován počátek budování silniční sítě v českých zemích.\n\nKarel VI. byl velmi zbožným katolíkem, za jeho vlády se rozpoutala v monarchii další vlna rekatolizace – především zaměřená proti nekatolickým vlivům v českých zemích. Byl posledním mužským příslušníkem habsburské dynastie (manželstvím jeho dcery Marie Terezie s Františkem I. Lotrinským pokračoval rod jako habsbursko-lotrinský).\n\nZemřel na otravu houbami, pravděpodobně muchomůrkou zelenou. Je pochován v kapucínské hrobce ve Vídni, stejně jako jeho bratr a rodiče. Nápis na jeho sarkofágu zní :\nKarel se oženil 1. srpna 1708 v Barceloně s princeznou Alžbětou Kristýnou, dcerou vévody Ludvíka Rudolfa Brunšvicko-Wolfenbüttelského a jeho manželky Kristýny Luisy Öttingenské. Z tohoto manželství se narodily čtyři děti.\n\n\n"}
{"id": "268246", "url": "https://cs.wikipedia.org/wiki?curid=268246", "title": "Pěnkava", "text": "Pěnkava\n\nPěnkava (\"Fringilla\") je rod starosvětských zrnožravých ptáků z čeledi pěnkavovitých. Pěnkava je jediným rodem podčeledi \"Fringillinae\", od sesterské podčeledi Carduelinae se liší tím, že mláďata nekrmí semeny, ale spíše hmyzem. Žije ve všech typech lesů. Staví si miskovité hnízdo na stromech a keřích v nevelké výšce nad zemí. Má krátký zobák kuželovitého tvaru, jímž drtí různá semena. Staří samci v České republice přezimují.\n\nJsou známy pouze tři druhy pěnkav. Běžná evropská pěnkava obecná, modrá pěnkava kanárská obývající pouze Kanárské ostrovy a severská pěnkava jikavec.\n\n"}
{"id": "268251", "url": "https://cs.wikipedia.org/wiki?curid=268251", "title": "Epistolarum Medicinalium libri quinque", "text": "Epistolarum Medicinalium libri quinque\n\nEpistolarum Medicinalium libri quinque (latinsky \"Pět knih lékařských dopisů\") je kniha lékaře a botanika Pietra Andrea Mattioliho z roku 1561. Obsahuje latinsky psané lékařské dopisy Mattioliho významným pacientům, což byl v 16. století běžný způsob publikování nových lékařských objevů či postupů a podobných odborných novinek.\nKniha byla vydána v Praze, kde Ital Mattioli od roku 1554 žil, neboť zde působil ve funkci osobního lékaře místodržitele a arciknížete Ferdinanda Tyrolského. \"Epistolarum Medicinalium libri quinque\" byla první Mattioliho knihou vydanou v Melantrichově tiskárně. V rychlém sledu po ní následoval Mattioliho proslulý \"Herbář neboli Bylinář\" v českém a německém vydání, kniha o moru a další publikace. Grafická úprava knihy dosahuje velmi vysoké úrovně a dokládá Melantrichovo typografické mistrovství. Vedle několika ilustrací, mj. celostránkové ilustrace s Mattioliho portrétem, a pěti vyobrazení do té doby neznámých druhů rostlin a zvířat obsahuje ušlechtile řezané iniciály. Prestižnost specializované publikace, která se sice prodávala po celé tehdejší Evropě, avšak v poměrně malém počtu, dokládá také fakt, že si pro tuto příležitost Melantrich nechal zhotovit nový tiskařský signet.\n\nKniha byla vybavena privilegiem Ferdinanda I. pro Habsburské země a Františka II. pro Francii. Zřejmě především kvůli distribuci se Melantrich spojil s významným benátským nakladatelem Vincentem Valgarissem, jehož signet je otištěn na zadní stránce knihy vedle signetu Melantichova, přestože kniha prokazatelně vznikla v Praze. Část nákladu, zřejmě určená pro italský trh, byla dokonce Valgarissovým signetem vybavena i na titulní straně, přestože i tyto exempláře pocházejí z pražské Melantrichovy tiskárny.\n\n\n"}
{"id": "268252", "url": "https://cs.wikipedia.org/wiki?curid=268252", "title": "Cihelna (rozcestník)", "text": "Cihelna (rozcestník)\n\nCihelna může být:\n\n"}
{"id": "268253", "url": "https://cs.wikipedia.org/wiki?curid=268253", "title": "Častonice", "text": "Častonice\n\nNázev Častonice má více sídel:\n"}
{"id": "268261", "url": "https://cs.wikipedia.org/wiki?curid=268261", "title": "Spekulatius", "text": "Spekulatius\n\nSpekulatius je pečivo z křehkého těsta pocházející z Belgie, Nizozemska, Porýní a Vestfálska, v Nizozemsku se nazývá Speculaas. Vyobrazení na pečivu představuje většinou motivy ze života sv. Mikuláše. Zatímco v Německu je koření používané na spekulatius typicky vánoční, v Nizozemsku se spekulatius jí během celého roku. Spekulatius se jí celoročně i v Indonésii – jedné z dřívějších nizozemských kolonií.\n\nSpekulatius se vyrábí z křehkého těsta a před pečením se opatřuje motivem formou ze dřeva nebo z kovu. Nejčastější je \"Gewürzspekulatius\" – spekulatius s kořením, který dostává svou typickou chuť díky kardamomu, skořici a hřebíčku. Existuje i \"mandlový spekulatius\", na který se před pečením ze spodní strany nanášejí mandle, a \"máslový spekulatius\", který obsahuje výrazný podíl másla. \n"}
{"id": "268266", "url": "https://cs.wikipedia.org/wiki?curid=268266", "title": "Kulty UFO", "text": "Kulty UFO\n\nUFO kulty, nebo též UFO náboženství je jakýkoliv druh náboženství, který operuje s existencí mimozemšťanů (angl. extraterrestrials; ETs) pilotujících neidentifikovatelné létající objekty (angl. unidentified flying objects; UFO), jako s elementem víry. Jednotlivé skupiny se v dílčích momentech odlišují, avšak v zásadě se shodují v tom, že mimozemšťané přicházejí na naši planetu, aby lidstvu sdělili vyšší nauku a vyvedli je tak z nevědomosti. Mimozemšťané jsou vesmírní “bratři”, kteří jsou na vyšším stupni vývoje, a nyní přišli svým mladším bratrům (tedy pozemšťanům) pomoci. Jejich poselství vychází z obavy o osud lidstva, protože kdyby se lidé orientovali pouze materialisticky, tak jak je tomu nyní, jeho další vývoj by vedl ke zkáze. Existuje však také odlišná interpretace, dle níž mimozemšťané chtějí Zemi kolonizovat. Jiní vyznavači UFO vidí v neidentifikovatelných létajících objektech projevy vyšší, vesmírné, božské inteligence. Jejich interpretace je založena na víře v různé duchovní úrovně světa a v bytosti s různou mírou dosažení čisté inteligence a čistého poznání. Takové bytosti existují jako čirá inteligence, neplatí pro ně žádná časoprostorová omezení a dosáhly mystického poznání Absolutna. Představitelé čiré inteligence mimozemského původu se mohou materializovat, např. podle toho, jakou podobu odečtou lidem z jejich mysli. Tito vesmířané přinesli lidstvu poznání, z něhož bylo v důsledku úpadku lidstva mnohé zapomenuto, ale které je obsaženo ve svatých knihách všech náboženských systémů světa. Zmínky o setkání lidí s projevy mimozemské inteligence lze podle přesvědčení vyznavačů UFO najít v řadě posvátných textů různých kultur. V bibli jde např. o pasáže, kde se hovoří o oblacích (tedy o létajících talířích) a andělech, kteří sestupují na zem (tedy o vesmířanech), např. Gn 32, 25-31, Ex 14, 19-20, 34-38, Joz 10, 12-13, 2Kr 2, 1, Mt 17, 1-8, L 2, Sk 1, 9-11.\n\nUFO skupiny formulují také nauku o cílech a smyslu lidského snažení. Někteří věří, že v okamžiku zániku světa to budou právě oni, kteří budou těmito vyššími inteligentními bytostmi zachráněni. Jiní se spíše snaží orientovat člověka k tomu, aby svou vlastní činností přispěl k záchraně své i ostatních lidí. Jde v podstatě o náboženskou cestu, která se snaží obsáhnout všechny konkrétní náboženské systémy; ty jsou chápány jako různé projevy jediného poznání. UFO věřící hlásají nutnost hlubokého ponoru do vlastního nitra, probuzení harmonie v sobě samých i ve vztahu k okolí. Lidstvo je viděno jako jedna kosmická bytost a každý člověk může svým každodenním chováním přispět k její harmonii a spáse. Touto cestou se člověk vyrovná duchovní úrovni mimozemských inteligencí a obnové své zapomenuté přirozené schopnosti, které dnes vnímá jako mimořádné.\n\nUFO náboženství se nejprve rozvinula v zemích jako USA, Kanada, Francie, Spojené království a Japonsko, jelikož tento koncept předpokládá kulturní kontext takové společnosti, která je dostatečně technologicky rozvinutá na to, aby koncept vesmířanů dokázala vůbec vnímat, a takové společnosti, kde není náboženství potlačováno nebo odsuzováno.\n\nAetherius Society bylo založeno roku 1955 ve Spojeném království v Londýně. Její zakladatel, George King, tvrdil, že jej 8. května 1954 a v několika následujících dnech navštívily spirituální bytosti, mezi nimiž byl nejvýznamnější Kosmický Mistr Venuše jménem Aetherius. King byl mimo jiné vyzván, aby se připravil na svůj úkol v Meziplanetárním parlamentu, který v rámci sluneční soustavy sídlí na Saturnu. Nauka společnosti vychází ze zvěsti, kterou Aetherius a Mistr Ježíš předal Kingovi. Země je podle této nauky v nebezpečí, které hrozí ze strany černých mágů a cílem členů společnosti je koncentrovat energii a napomáhat Velkému bílému bratrstvu, jehož členy jsou mimo jiné též Aetherius a Mistr Ježíš, v jejich snaze ochránit Zemi a lidstvo před zkázou. V určitých obdobích označovaných jako období spirituálních tlaků (spiritual pushes) se členové společnosti snaží směřovat energii správným směrem - v této souvislosti King např. vyhlásil Operaci Hvězdné světlo (Operation Starlight), která probíhala tři roky a jeden měsíc v letech 1958-1961 a během níž bylo kosmickou silou nabito devatenáct hor v různých částech světa. Coby spirituální učitel, George King vyučoval určité podoby jógy, spirituálního léčení a mantrické a dynamické modlitby - nástroje pro duchovní seberozvoj a službu světu - principu, na kterém je Aetheriánská společnost údajně založena.\n\nCírkev SubGenia je tzv. parodické náboženství kritizující světová náboženství a New Age spiritualitu, vzniknuvší z iniciativy Ivana Stanga a Phila Drummonda v roku 1979 publikací \"SubGenius Pamphlet #1\". V tomto zakladatelském textu se autoři odkazují na fiktivní postavu mytického” zakladatele J. R. \"Bob Dobbse, který Církev údajně založil již v 50. letech, poté, co v roce 1953 spatřil vizi centrálního boha JHVH-1 na obrazovce televizoru, který sám sestavil. Podle prohlášení samotné organizace, její řady světově čítají přes 10 000 členů, kteří zaplatili 30 $, aby se staly “ordinovanými zástupci SubGenia”. S tím je spojen UFO prvek církve, který spočívá ve víře v existenci tzv. Xšťanů (bytosti z planety X), kteří měli na prorokovaný den, 5. července 1998, přistát na planetě Zemi s cílem zničit lidstvo a odnést platící členy Církve buď do vesmíru ke splynutí s bohyněni sexuality, nebo k radovánkám v blaženém pekle. Jelikož ohlašovaný soudný den nepřišel, členové Církve se “pro jistotu” každého 5. července scházejí k oslavě tzv. X-Day.\n\nNebeská brána (\"Heaven’s Gate\") bylo americké mileniální UFO náboženství se sídlem v Kalifornii, založené roku 1975. Působilo pod různými názvy, např. HIM - human individual metamorphosis, později Total Overcomers Anonymous. Skupinu vedl Marschall Herff Applewhite (jehož jméno ve skupině bylo Do) a jeho přítelkyně Bonnie Lu Nettlesová (její jméno ve skupině bylo Ti). Učení skupiny, jež je zachyceno na internetu v základním textu Jak a kdy může být otevřena Nebeská brána, kombinuje prvky křesťanství, okultistické tradice (zvláště učení teosofie) a víru v existenci mimozemských civilizací. Podle nauky skupiny přiletěli mimozemšťané na Zem přibližně před dvěma tisíci lety z Království nebeského a rozhodli se zde zanechat jednoho z nich - který se “inkarnoval do těla asi třicet let starého (ne při narození, ale těsně před - během - a po pokřtění Janem Křtitelem)\". Ten byl však zabit a Zemi ovládli luciferiáni. Také Do a Ti byli mimozemšťané a připravovali skupinu na vhodný okamžik k opuštění Země a vydání se v kosmickém korábu do Království nebeského. Tento okamžik nastal v roce 1997, kdy se na obloze objevila Hale-Boppova kometa. 27. března spáchali ve vile v Rancho San Fernando poblíž San Diega hromadnou sebevraždu.\n\nIslámský národ (\"Nation of Islam\") se přiklání k víře, že UFO jsou člověkem vytvořené stroje, které nejsou pilotované mimozemskými bytostmi, ale lidmi. Věří, že tyto stroje budou hrát roli při Soudném Dni. Pozdější vůdce Islámského národa Elijah Muhammed tvrdil, že biblická Kniha Ezechielova popisuje „Mateřskou Loď“ či „Velké Kolo“. Elijah ve svých knihách hlásal , že jeho mentor Wallace Fard Muhammad tvrdil, že na Zemi byli skryté technologie, které znají vybraní vědci světa. Fard dále tvrdil, že měla být zkonstruována obří Mateřská Loď nebo „Kolo“ na ostrově Nippon ( dnešní Japonsko) v roce 1929. Současný vůdce hnutí, Louis Farrakhan popisuje Mateřskou Loď nasledovně:Ctihodný Elijah Muhammad nám řekl o obří Mateřské Lodi, která je vytvořena jako vesmír – sféry uvnitř sfér. Běloši je nazývají neidentifikovanými létajícími objekty (UFO). Ezechiel v starém zákoně viděl kolo, které vypadalo přes den jako mrak a v noci jako sloup ohně. Ctihodný Elijah Muhammad řekl, že kolo bylo postaveno některými z původních vědců na ostrově Nippon, který je nyní nazývan Japonskem. V čase jeho sestrojení stálo 15 miliard ve zlatě. Je sestrojeno z nejsilnější oceli. Amerika zatím neví složení oceli použité k stavbě takovéhoto nástroje. Je to kruhové letadlo a Bible říká, že nikdy nezatáčí. Kvůli jeho kruhové podstatě může zastavit nebo cestovat všemi směry rychlostí tisíců mil za hodinu. Řekl, že uvnitř Mateřského Kola je 1500 malých kol, které jsou velké půl míle na půl míle (800 x 800 m). Mateřské Kolo je jako malá, člověkem vytvořená planeta. Každé z malých kol nese tři bomby. \n\nMezinárodní hnutí Raeliánú je podle některých autorů „největší náboženství UFO na světě“. Raeliáni věří, že vědecky pokročilí mimozemšťané, známí jako Elohim, vytvořili život na Zemi pomocí genetického inženýrství a že kombinace klonování člověka a „přenosu mysli“ může nakonec poskytnout věčný život. Minulí učitelé náboženství, jako Ježíš, Buddha a Mohamed, jsou údajně zasláni těmito vědecky vyspělými mimozemšťany, aby učili lidstvo. Říká se, že Elohim plánují v budoucnu návštěvu na Zemi, aby završili svá zjevení a vzdělávání lidstva.\n\nRaeliánský kněz Thomas popsal toto hnutí následovně: „Rozdíl mezi Raeliány a Nebeskou bránou a Jimem Jonesem atd. spočívá v tom, že ostatní destruktivně věřili v Boha, který by jim po smrti dal lepší život, stejně jako většina věřících v monoteistická náboženství dnes, a tedy i riziko sebevražedného pronásledování posmrtného života… jako Raeliáni chceme v našem životě to nejlepší právě teď, kdo by chtěl v takovémto scénáři zemřít při všech těch potěšeních, které je možno si užít? Raeliáni věří v radost ze života nyní, se štěstím a smíchem.\n\nAkademie věd Unarius (akronym Universal Articulate Interdimensional Understanding of Science - Univerzální jasné interdimenzionální chápání vědy), založená v roce 1954 Ernestem L. Normanem a jeho manželkou Ruth, je skupinou se sídlem v kalifornském El Cajonu, která věří, že pomocí čtyřdimenzionální fyziky jsou schopni komunikovat s vyspělými inteligentními bytosti, které údajně existují na „vyšších frekvenčních“ úrovních. Unariáni věří v nesmrtelnost duše a tvrdí, že sluneční soustava (včetně Země) byla kdysi osídlena meziplanetárními civilizacemi. \n\nPříběhy mimozemských civilizací a zásahy do minulých životů jsou součástí systému víry Scientologie. Nejznámější příběh, který kritici propagovali a používali k jejich zesměšňování, je příběh Xenu, vládce Galaktické konfederace. O něm se říká, že před 75 miliony lety přivedl na Zemi miliardy zmrzlých lidí a umístil je poblíž řady sopek a hodil do nich vodíkové bomby, čímž zabil celou populaci ve snaze vyřešit přelidnění. Duchové těchto lidí byli potom zajati Xenem, který jim hromadně vštípil početné pokyny a pak „zabalil“ do skupin duchů.\n\nOd počátku padesátých let publikoval zakladatel scientologie L. Ron Hubbard řadu knih, přednášek a dalších prací popisujících to, co nazval „vesmírnou operou“.   \n\nScientologie učí, že všichni lidé zažili nesčetné minulé životy, včetně životů ve starověkých vyspělých mimozemských společnostech, jako je Helatrobus a Marcabians. O traumatických vzpomínkách z minulých životů tvrdí, že jsou příčinou mnoha současných fyzických a duševních onemocnění. Scientologové také věří, že lidské bytosti mají nadlidské síly, které nemohou být obnoveny, dokud lidé nebudou plně rehabilitovány jako duchovní bytosti skrze praktikování metody „auditingu“, za použití metod stanovených Hubbardem v jeho různých pracích.\n\nPodle Hubbarda má thetan (scientologický termín pro duši) tělo. Když toto tělo zemře, thetan jde do „přistávací stanice“ na planetě Venuši, kde je znova implantováno a naprogramováno tak, aby zapomnělo na své předchozí životy. Venušané pak „zakapslují“ každého thetana a pošlou ho zpět na Zemi, aby ho vyhodili do Kalifornského zálivu. Odtud každý thetan hledá nové tělo k obydlení. Aby se těmto nepříjemnostem vyhnuli, Hubbard doporučil scientologům, aby po smrti prostě odmítli jít na Venuši.\n\nCelým názvem Vesmírní lidé sil světla je české hnutí soustředěné kolem Iva A. Bendy. Jeho systém víry je založen na existenci mimozemských civilizací telepaticky komunikujících od října 1997 s Bendou a dalšími „kontaktovanými osobami“ a později i přímým osobním kontaktem. Podle Bendy tyto civilizace řídí flotilu kosmických lodí vedenou Aštarem (někdy psaný Aštar Šeran), která obíhá a pozorně sleduje Zemi, pomáhá dobru a čeká na transport následovníků do jiné dimenze. Věrouka Vesmírných lidí inkorporuje různé prvky z ufologie, křesťanství (Ježíš jako bytost „jemné vibrace“) a konspirační teorie (síly zla plánují povinné čipování lidstva).\n\nUniverzální průmyslová církev Nového Světového Utěšitele je náboženství UFO založené v roce 1967 Allenem Michaelem.\n\nV roce 1947 byl Allen Noonan písmomalířem v Long Beach v Kalifornii. V tento rok prohlásil, že se setkal s Galaktickými vesmírnými bytostmi. Zatímco maloval vývěsní štít, byl údajně přenesen do mateřské lodi. Poté si změnil jméno na Allen Michael. Tvrdil, že se fyzicky setkal s létajícím talířem v roce 1954 při Giant Rock v poušti Mojave v Kalifornii . Během léta lásky založil komunitu Rodina Jednoho Světa s veganskou restaurací na severovýchodním rohu ulic Haight a Scott v San Franciscu v Kalifornii Restaurace nesla název Here and Now (Tady a teď). Následovalo založení 7 podobných restaurací. Jeho komunální skupina žila na počátku 70. let ve dvou velkých domech v Berkeley v Kalifornii . V roce 1969 obec založila veganskou restauraci v mnohem větším prostoru na Telegraph Avenue a Haste Street v Berkeley a název restaurace se změnil na Centrum přírodních potravin Rodiny Jednoho Světa. Vydali vegetariánskou kuchařku nazvanou Cosmic Cookery. Na straně restaurace byla velká nástěnná malba namalovaná Allenem Michaelem, který nad ní napsal frázi Farmáři, Pracovníci, Vojáci spojte se - Spirituální Revoluce Lidí 1776 - 1796! Farmář držel vidle, pracovník držel kladivo a voják držel pistoli a měli ruce kolem ramen. Nad nimi letěli tři létající talíře k přistání. V roce 1973 Allen Michael založil „Univerzální průmyslovou církev Nového Světového Utěšitele“ a vydal první svazek svých předaných zjevení, Věčné evangelium. V roce 1975 se církevní ředitelství a vegetariánská restaurace přestěhovaly do Stocktonu v Kalifornii. Allen Noonan kandidovala na prezidenta Spojených států ve volbách 1980 a 1984 na kandidátce Utopian Synthesis Party.\n"}
{"id": "268275", "url": "https://cs.wikipedia.org/wiki?curid=268275", "title": "Aetherius Society", "text": "Aetherius Society\n\nAetherius Society je organizace založená Dr. Georgem Kingem (1919–1997) v Londýně roku 1955 na základě Kingova tvrzení, že se dostal do kontaktu s mimozemskou civilizací. Organizace bývá řazena k novým náboženským hnutím a charakterizována jako kult UFO.\n\nGeorge King od roku 1944 praktikoval jógická cvičení a o deset let později se pak měl ponořit do hlubokého samádhi a dostat se do kontaktu s mimozemšťany. Od té doby přijímá pravidelné poselství, kterých již proběhlo několik set. Skrze George Kinga má většinou promlouvat Aetherius, Mistr z planety Venuše. Hnutí ve svých praktikách využívá křesťanských modliteb i buddhistických manter.\n\n"}
{"id": "268289", "url": "https://cs.wikipedia.org/wiki?curid=268289", "title": "Alamani", "text": "Alamani\n\nAlamani (taktéž Alemani) byli původně svaz západogermánských kmenů sídlící na horním toku Mohanu na území dnešního Německa. Původ tohoto svazu a jeho vztahy s ostatními germánskými kmeny je nejasný. Pod dobu existence římské říše byli velmi útoční a snažili se všemožně napadat provincii Horní Germánii. Do jisté míry následovali Franky, kteří byli prvním germánským kmenovým svazem, jenž zastavil pronikání Římanů na sever od dolního Rýna a následně napadl zmiňovanou provincii.\n\nBěhem 1. století se Rýn stal hranicí mezi římskou Galií a svobodnou Germánií. V oblasti kolem něj byli usazeni Germáni, Keltové a lidé smíšeného kelto-germánského původu. Římané zde založili dvě provincie – Germanii Inferior na dolním toku řeky a Germanii Superior na jejím horním toku.\nHorní Germánie (\"Germania Superior\") zasahovala i do oblasti mezi horním Rýnem a horním Dunajem (přibližně oblast Černého lesa). Římané tuto oblast nazývali Agri Decumates („desátková pole“), původ tohoto názvu je neznámý. Kolem ní byla vybudována opevněná hranice zvaná Limes Germanicus. Alamanské ozbrojené skupiny pravidelně hranice překračovaly, útočily na provincii Germania Superior a stěhovaly se do oblasti Agri Decumates. V 5. století vytvořili konfederaci, která se usídlila v Alsasku, odkud dále expandovala do oblasti švýcarské náhorní plošiny a dnešního Bavorska a Rakouska. Počátkem 8. století dosáhli alpských údolí.\n\nPodle spisu Historia Augusta byli místní římští spojenci nazýváni Germány. Uzurpátor Proculus získal roku 280 popularitu v Galii svými bojovými úspěchy proti Alamanům. Alamani byli v některých dobách samostatní, ale jindy byli ovládáni Franky. Názvy Německa a německého jazyka ve francouzštině (Allemagne, allemand), portugalštině (Alemanha, alemão) a ve španělštině (Alemania, alemán) jsou odvozeny právě od tohoto germánského národa. Starověcí Peršané a Indové Alemany a oblast dnešního Německa nazývali výrazem Almaan.\n\nDialekt němčiny na bývalém alamanském území se nazývá alemanština a představuje jednu z podskupin hornoněmeckých dialektů. Nejstaršími doklady alemanštiny jsou runové nápisy na sponách. Změna souhlásek, charakteristická pro hornoněmecké dialekty, vznikla kolem 5. století buď v oblasti osídlené Alamany, nebo v oblasti osídlené Langobardy. Do té doby se jazyk Alamanů od jazyků ostatních západogermánských kmenů lišil jen mírně. Dnes alemanština zahrnuje dialekty jižních dvou třetin Bádenska-Württemberska a západní části Bavorska, dále dialekty německy mluvící části Švýcarska, rakouské spolkové země Vorarlbersko a bývalého francouzského regionu Alsasko.\n\nPodle Asinia Quadrata citovaného v polovině 6. století byzantským historikem Agathiem jejich název znamená „všichni lidé“. Z toho lze usoudit, že představovali seskupení různých kmenů. Edward Gibbon ve svém šestisvazkovém díle Úpadek a pád římské říše) uvádí názor svého předchůdce Nicolase Fréreta, jenž roku 1753 formuloval názor, že jméno Alamani bylo používáno pro vyloučené členy kmene Svébů.\n\nTato etymologie je dodnes považována za standard. Mnich z kláštera svatého Galla, Walafrid Strabo, žijící v 9. století zaznamenal, že lidé žijící ve Švýcarsku a okolních regionech sami sebe nazývají Svéby, zatímco okolí je nazývá Alamany. V případě, že tohle platilo v 9. století, není nezbytně nutné, že tomu tak bylo i ve století čtvrtém. V podstatě není známo, kdo a kdy poprvé tento název použil. Je však známo, že byl hodně používán různými historiky a zeměpisci.\n\nO Alamanech se poprvé zmiňuje Cassius Dio, popisující vojenskou kampaň císaře Caracally (vládl v letech 211–217) v roce 213. V této době Alamani zřejmě obývali oblast kolem řeky Mohan na jih od kmene Chattů. Popisuje je jako oběti věrolomného císaře. Požádali jej o pomoc, ale místo toho jejich oblast kolonizoval římským obyvatelstvem, změnil místní názvy a popravil alamanské válečníky pod záminkou, že se snažili odporovat. Když onemocněl, Alamani prohlásili, že na něj snesli kouzlo. Caracalla se proti tomu údajně snažil bránit vyvolávání duchů svých předků.\n\nJako odvetu podnikl Caracalla útok se svou 2. legií Traiana Fortis a porazil je. Legii poté za její vítězství bylo uděleno přízvisko Germanica. Spis Historia Augusta popisující Caracallův život uvádí, že Caracalla poté přijal cognomen (přízvisko) Alamannicus. Publius Helvius Pertinax, syn císaře Pertinaka, k tomu žertem dodal, že by spíše měl přijmout jméno \"Geticus\", protože rok předtím zavraždil svého nevlastního bratra Getu. Geta byl pozván k usmíření na rodinné setkání, kde byl přepaden Caracallovými centuriony a zavražděn v rukou své matky Iulie Domny.\n\nVzájemné odtažité vztahy mezi Římany a Alamany jsou pravděpodobně důvodem, proč římští autoři Alamany neustále nazývají barbary. Archeologické nálezy ale dokazují, že byli vysoce romanizovaní, bydleli v domech postavených v římském stylu a používali římské předměty. Alamanské ženy přejaly římskou módu oblékání do tuniky dříve, než jejich muži. Většina z nich žila v blízkosti hranice provincie Germania Superior, což znamenalo, že na ně přímo působily římské vlivy.\n\nDalším z podrobných zdrojů o tehdejším germánském světě je Tacitovo dílo Germania. Zmiňuje se o kmenu Hermundurů, který se nacházel v oblasti dnešního Durynska. Uvádí, že tento kmen obchodoval s Raetií, která se podle zeměpisce Claudia Ptolemaia nacházela od provincie Germania Superior na opačném břehu Dunaje.\n\nHermunduři se zúčastnili markomanských válek proti Římu v letech 166–180. Tacitus uvádí, že pramen Labe se nachází na území Hermundurů na východ od horního Mohanu. Umísťuje Hermundury mezi území kmene Naristů (Varistů), kteří sídlili na okraji Černého lesa, a území Markomanů a Kvádů. Hermunduři byli v markomanských válkách poraženi a samostatně s Římem uzavřeli mír.\n\nAlamani se opakovaně zapojovali do konfliktů s římským impériem. Roku 268 provedli velkou invazi do Galie, když byli Římané donuceni opustit svá hraniční stanoviště kvůli masivní invazi Gótů z východu. Jejich nájezdy způsobily mnoho škod. Řehoř z Tours (zemřel kolem roku 594) se zmiňuje o destruktivních dopadech alamanské invaze za vlády císařů Valeriana a Galliena (253–260). Alamani se shromáždili pod vedením krále nazývaného a poté se prohnali celou Galií ničíce všechny staré chrámy. Zapálili město Clermont, zničili místní svatyni a umučili mnoho křesťanů.\n\nNa počátku léta roku 268 císař Gallienus zastavil jejich postup do Itálie, ale hned na to byl nucen obrátit svou pozornost zpět na Góty. Poté, co Římané Góty v září porazili v bitvě u Naissu, se Gallienův následovník Claudius II. vydal proti Alamanům, kteří v té době obsadili celou severní Itálii za řekou Pád. Po neúspěšných snahách o zajištění jejich mírového stažení se císař s Alamany utkal v listopadové bitvě u jezera Benacus. Alamani byli donuceni vrátit se na své původní území a po dobu mnoha následujících let Římany neohrozili.\n\nNejvýznamnější bitva Alamanů s Římany se udála u města Argentoratum (Štrasburk) v roce 357, kde byli poraženi pozdějším císařem Julianem. Jejich král Chondomar („Chonodomarius“) byl poté jako zajatec odvezen do Říma. Dne 2. ledna 366 Alamani opět ve velkém počtu překročili řeku Rýn a zaútočili na Galii. Tentokrát byli poraženi císařem Valentinianem I. v bitvě u Solicinia.\n\nNaposledy překročili Rýn roku 406. V té době se jim povedlo dobýt oblast Alsaska a velkou část švýcarské náhorní plošiny. Tyto události popisuje Fredegarova kronika. Zničili město Alba Augusta (Alba-la-Romaine) a jeho křesťanský biskup se musel uchýlit do Viviers. (Řehoř z Tours naopak uvádí, že se uchýlil do dnešního Mende v Lozère, hluboko uvnitř Galie. Tyto popisy pravděpodobně představují jen obecný literární model popisů násilí páchaného barbarskými nájezdníky.\n\nAlamanské království (vévodství) mezi Štrasburkem a Augsburgem trvalo až do roku 496, kdy je dobyl franský král Chlodvík I. po bitvě u Tolbiaka. Poté se Alamani stali součástí franské říše a správa jejich území byla svěřena do rukou franského vévody. V roce 746 proběhlo povstání Alamanů proti Frankům, po kterém majordomus Karloman nechal popravit všechnu alamanskou šlechtu ve městě Cannstatt (tzv. Krvavý soud v Cannstattu). Po verdunské mírové smlouvě podepsané roku 843 se Alamanie stala součástí východofranské říše, jíž vládl Ludvík Němec. Tato říše se stala předchůdcem pozdější Svaté říše římské. Tento stav trval až do roku 1268.\n\nChristianizace Alamanů proběhla v době vlády franské merovejské dynastie v 6. až 8. století. Písemné prameny o tomto procesu jsou vzácné. V polovině 6. století byzantský historik Agathiás z Myriny zaznamenává v souvislosti s válkami Gótů a Franků proti východořímské říši, že Alamani bojující v řadách armády franského krále Theobalda byli ve všech ohledech kromě náboženství stejní jako Frankové, protože\n\n„uctívají stromy, řeky, kopce a rokliny jako bohy; utínají hlavy koním, skotu a bezpočtu dalších zvířat, jako by to byl náboženský rituál“\n\nTaké se zmiňuje o velké nemilosrdnosti Alamanů při ničení křesťanských svatyní a vykrádání kostelů, zatímco Frankové byli v tomto ohledu zdrženliví. Agathiás vyjadřuje naději, že Alamani díky svému kontaktu s Franky jednou převezmou lepší mravy, což se také později stalo.\n\nAlamanskými apoštoly byli svatý Kolumbán a jeho učedník svatý Havel. Jonáš z Bobbia zaznamenává, že Kolumbán působil ve dnešním městě Bregenz, kde zamezil obětování piva germánskému bohu Wodanovi. Přes všechny jeho aktivity po nějaký čas ještě Alamani pokračovali v uctívání svých pohanských božstev s pouze povrchními nebo synkretickými prvky křesťanství. Například, během vlády Merovejské dynastie se vůbec nemění pohřební rituály. Válečníci byli i nadále pohřbívání v tumulových hrobech. Synkretismus tradičního germánského zvířecího stylu výzdoby společně s křesťanskou symbolikou je zřejmý i ze soudobých uměleckých děl. Během 7. století ale křesťanská symbolika začala převládat. Na rozdíl od postupné christianizace Sasů a Slovanů, Alamani přejímali křesťanství postupně a dobrovolně tím, že napodobovali životní styl merovejské šlechty.\n\nPřibližně mezi lety 520 až 620 se objevuje dočasný nárůst výskytu alamanských nápisů psaných ve starém futharku. Do dnešní doby se zachovalo kolem 80 dokladů, z nichž polovina byla napsána na sponách a zbytek na opaskových přezkách, špercích a součástech výzbroje. S postupným šířením křesťanství použití run ustupuje.\n\nZaložení kostnického biskupství nelze přesně datovat, ale je možné, že bylo provedeno samotným Kolumbánem (před rokem 612). V každém případě existovali již roku 635, kdy vévoda Gunzo dosadil na místo biskupa Jana z Grabu. Kostnice se stala biskupstvím a misionářským sídlem území nově obráceného na křesťanskou víru. Ustanovení církve jako instituce uznávané světskými panovníky je také zřejmé ze soudobých zákonů. Na počátku 7. století listina \"Pactus Alamannorum\" jen zřídkakdy uvádí zvláštní církevní privilegia. Roku 720 ale listina alamanského vévody Lantfrida zvaná \"Lex Alamannorum\" obsahuje celou kapitolu věnovanou pouze církevním záležitostem.\n\n\n"}
{"id": "268300", "url": "https://cs.wikipedia.org/wiki?curid=268300", "title": "Klement VII. (vzdoropapež)", "text": "Klement VII. (vzdoropapež)\n\nRobert ze Ženevy (1342, Annecy – 16. září 1394, Avignon) byl zvolen jako vzdoropapež Klement VII. francouzskými kardinály, kteří se postavili papeži Urbanovi VI., a byl prvním avignonským vzdoropapežem západního schizmatu.\n\nNarodil se jako syn hraběte ze Ženevy, Amadea III. Roku 1359 byl jmenován \"protonotarii apostolicii\". Roku 1361 se stal biskupem v Thérouanne, o sedm let později arcibiskupem v Cambrai a 30. května 1371 kardinálem.\n\nJako papežský legát velel roku 1377 vojákům, kteří zmasakrovali obyvatele města Cesena během rebelií v Papežském státě. Získal tím přezdívku \"kat z Ceseny\". Papežem byl zvolen 20. září 1378 ve Fondi. Francie, Skotsko, Kastílie, Aragonie, Navarra, Portugalsko, Savojsko, a některé z německých zemí potvrdily jeho autoritu. Za své sídlo si, po rozbrojích s Urbanem VI., roku 1379 zvolil Avignon, kde se ale stal závislým na francouzském králi.\n\nRozkol v církvi začali řešit až nástupci obou papežů – Bonifác IX. a vzdoropapež Benedikt XIII.\n"}
{"id": "268308", "url": "https://cs.wikipedia.org/wiki?curid=268308", "title": "Renault Kangoo", "text": "Renault Kangoo\n\nRenault Kangoo je automobil vyráběný francouzskou firmou Renault. Jde o dlouho očekávaného nástupce vozu Renault 4. Vůz vychází z koncepční studie Renault Pangea. První vozy opustily výrobní linky závodu v Maubeuge v roce 1997.\n\nRenault Kangoo lze klasifikovat jako reakci na trend, jenž určoval směr konstrukce vozů v 90. letech minulého století.\nV roce 1997 sjel z výrobní linky Renault první vůz, určený pro přímý prodej. Uspokojoval zákazníky, kteří mají větší rodiny a vyhledávají prostor, pohodlí a relativní bezpečnost. Vozu k jeho užitnému prostoru napomáhala konstrukce karoserie, kterou by dnes byla klasifikována jako karosetie minivanu či kombi.\n\nV té době se jednalo o vůz, který měl ze všech osobních automobilů Renault největší zavazadlový prostor.\nCílovou skupinou klientů nebyly pouze větší rodiny, ale i firmy, které hojně využívaly tohoto vozu ke svým podnikatelským účelům. Ty si oblíbily zejména naftové motory, pro jejich ochotnost podřizovat se plně naloženému vozu a vykazovaly dynamiku v nízkých otáčkách. Dodával se s motorem o objemu 1149 cm³ s 60 k, dále pak 1390 cm³ s 75 k a v poslední řadě motorizace dieselová, 1870 cm³ a svým výkonem 65 k.\n\nJako skoro každý vůz, tak i Renault Kangoo podlehl modernizaci a od roku 2002 se do nabídky dostaly modely s novými motorizacemi a inovovaným vzhledem.\nMotor 1,2 se dočkal osmi ventilů navíc a nyní se produkují verze 1.2 16V s výkonem 75 k, dále pak 1.6 16 V s 95 k,\n1.9 dTi s turbodmychadlem a přímým vstřikováním nafty do válce a později 1.5 dCi s přímým vysokotlakým vystřikem common rail doplněn turbodmychadlem, který vykazuje výkon 48 - 63 kW.\nTěsně před příchodem nové generace modelu v roce 2008 byly k dispozici motory 1.2 16V, 1.6 16V a 1.5 dCi - 50 a 63 kW.\n\nPrvní generace Renaultu Kangoo byla na evropských trzích pod názvem Kangoo Storia s omezeným výběrem motorů a výbavy (pouze 1.2 16V a dCi 70) v nabídce do roku 2010, na jihoamerických trzích však její produkce pokračuje dále. Na jaře roku 2013 vůz podstoupil další facelift, který změnil tvarování masky chladiče, která nyní podobně jako všechny ostatní aktuální modely Renaultu disponuje velkým firemním logem.\n\nV roce 2008 se objevila nová generace tohoto automobilu. Je prostornější, výkonnější a komfort se blíží vozům třídy MPV. Podvozek je nyní stejný jako u druhé generace Renaultu Scénic. Současně se objevují nové prvky komfortní a bezpečnostní výbavy (hlavové airbagy, ESP, asistent rozjezdu do kopce, automatická klimatizace, dešťový a světelný senzor, navigační systém Carminat TomTom, vyhřívaná sedadla, elektrické ovládání zadních oken atd.). V roce 2011 proběhl malý facelift, který změnil design předního nárazníku (tzv. Generace 2011).\n\nV roce 2013 proběhl facelift, který přiblížil vzhled přední části zbytku aktuální modelové řady Renault a lehce pozměnil také grafiku zadních svítilen. Do interiéru se nově montuje volant původně z Renaultu Mégane 3. generace, inovována byla také nabídka autorádií a navigací (nyní tzv. systém Renault R-Link). Od roku 2014 je standardní výbavou na evropských trzích ESP s asistentem rozjezdu do kopce. Novinkou je verze Extrem, která disponuje vyšší světlou výškou a plastovou ochranou boků karoserie a obou nárazníků, stále se však jedná o vůz s pohonem výhradně přední nápravy. Motor 1,6 16V 105 byl v roce 2014 vystřídán novým motorem TCe 115 se šestistupňovou manuální převodovkou. Od roku 2015 splňují všechny motory emisní normu Euro 6 a jsou sériově vybaveny systémem Stop & Start (značeno jako S&S).\n\nPozn.: Hodnoty točivého momentu v závorkách jsou platné pro verze plnící emisní normu Euro 6 (od 2015).\n"}
{"id": "268310", "url": "https://cs.wikipedia.org/wiki?curid=268310", "title": "Kino Praha", "text": "Kino Praha\n\nKino Praha bylo kino v polském hlavním městě Varšavě. Bylo postaveno v letech 1948 až 1949 jako „dar československého lidu“ a sloužilo až do roku 2005, kdy bylo uzavřeno a zbouráno. Na jeho místě se teď nachází Nove Kino Praha, které na svého předchůdce navazuje. Nová budova je technologicky mnohem pokrokovější a umožňuje projekce digitálních filmů.\n\nV kině jsou pořádané filmové festivaly mladých talenů, např. SKOFFKA 5.0.\n\n"}
{"id": "268321", "url": "https://cs.wikipedia.org/wiki?curid=268321", "title": "Ireň", "text": "Ireň\n\nIreň ( ) je řeka v Permském kraji v Rusku. Je 214 km dlouhá. Povodí má rozlohu 6 110 km².\n\nV povodí řeky se nacházejí krasové útvary. Ústí zleva do řeky Sylvy (povodí Kamské přehrady) na 26 říčním kilometru.\n\nZdrojem vody jsou především sněhové srážky. Průměrný roční průtok vody nealeko ústí činí 35,5 m³/s. Zamrzá v listopadu a rozmrzá v dubnu.\n\nŘeka je splavná pro vodáky. Při ústí se nachází město Kungur.\n"}
{"id": "268327", "url": "https://cs.wikipedia.org/wiki?curid=268327", "title": "Convair XB-46", "text": "Convair XB-46\n\nConvair XB-46 byl prototyp amerického proudového bombardéru, který byl vyvíjen v polovině 40. let, ale nebyl nakonec vybrán pro sériovou výrobu.\n\nV roce 1944 americké \"ministerstvo války\", pod dojmem z technického pokroku německých letadel, zadalo vývoj nových typů středních bombardérů s hmotností od 36 do 90 tun. Firma Consolidated Aircraft, pozdější Convair, na specifikace reagovala vývojem \"Modelu 109\", který byl listopadu 1944, jako XB-46, přijat USAAF ke stavbě prototypu. Ze stejné soutěže vznikly ještě typy North American XB-45 Tornado, Boeing XB-47 Stratojet a Martin XB-48.\n\nObjednávka projektu začala 17. ledna 1945 po předvedení a inspekci makety letounu. Stavba tří prototypů byla objednána 12. února 1945, přičemž byly doporučeny některé změny. Prototypy měly přidělena sériová čísla \"45-59582\" až \"45-59584\".\n\nNa podzim 1945 zjistila firma Convair, že soutěží tak trochu sama se sebou, jelikož letectvu se zalíbil její projekt útočného letounu s kachní koncepcí, označený Convair XA-44 a zvažovalo, že pro ušetření financí vývoj typu XB-46 raději zruší. Firma argumentovala, že by bylo výhodnější dokončit prototyp XB-46 bez výzbroje a části vybavení a místo ostatních prototypů postavit dva kusy projektu XA-44. V červnu 1946 USAAF tuto změnu povolilo, ale nakonec projekt XA-44 v listopadu téhož roku zrušilo před stavbou prototypu. První prototyp byl XB-46 byl proto dokončen jen s nejnutnějším vybavením pro letecké testy.\n\nTrup XB-46 měl čistě aerodynamický doutníkový tvar s oválným průřezem. Dlouhé štíhlé křídlo neslo čtveřici proudových motorů Allison (později General Electric J35-C3 s tahem 17 kN. Pod každou polovinou křídla byly dva kusy ve společné gongole. Problémem bylo, že za letu docházelo k deformacím trupu. Posádka byla tříčlenná. Pilot seděl v přetlakové kabině pod kapkovitým překrytem, zatímco bombometčík měl stanoviště v přídi letounu. Pro vlastní obranu měl letoun dvojici 12,7 mm kulometů v dálkově ovládané věži firmy \"Emmerson Electric Company\".\n\nPrvní let prototypu XB-46 proběhl 2. dubna 1947 a trval 90 minut, protože letoun při něm přelétl z továrního letiště firmy Convair v San Diegu na základnu amerického letectva Muroc. Pilot si po letu pochvaloval jeho letové vlastnosti. Testy prototypu probíhaly dalších pět měsíců a XB-46 nalétal 127 hodin při 64 letech. Pilotovaly ho jak tovární piloti, tak i zkušební piloti USAAF. Stabilita a ovladatelnost letounu byly dobré, ale potíže byly s jeho motory, se spoilery a příčnou stabilitou při vysokých rychlostech.\n\nProgram XB-46 byl nakonec v srpnu 1947 zrušen, ještě před dokončením zkoušek. Letoun už byl v té době považován za zastaralý a pro sériovou výrobu byl vybrán čtyřmotorový typ North American B-45 Tornado a také ještě mnohem úspěšnější konstrukce Boeing B-47 Stratojet.\nDodatečné testy XB-46 probíhaly na floridské základně \"West Palm Beach Air Force Base\" od srpna 1948 do srpna 1949. Byla testována hlučnost, vibrace v ocasních plochách, stabilita a ovladatelnost letounu. Po celkem 44 letových hodinách byl prototyp definitivně vyřazen ze služby, protože díky chybějícím náhradním dílům byla jeho údržba už příliš nákladná. Rok se s prototypem nic nedělo. V červenci 1950 byl přelétnut na floridskou základu \"Eglin Air Force Base\", kde byl jeho pneumatický systém zkoušen v klimatickém zařízení, při extrémně nízkých teplotách. Když tyto testy v listopadu 1950 skončily, bylo rozhodnuto letoun definitivně zrušit. Nos XB-46 byl oddělen a 13. ledna 1951 poslán do muzea amerických leteckých sil (\"U.S. Air Force Museum\") na letecké základně Wright-Patterson v Ohiu. Zbytek letounu byl sešrotován 28. února 1952.\n\n\n\n\n\n"}
{"id": "268329", "url": "https://cs.wikipedia.org/wiki?curid=268329", "title": "Cambrai", "text": "Cambrai\n\nCambrai [\"kambré\"] (vlámsky \"Kamerijk\" a Latinsky \"Camaracum\") je francouzské město v departementu Nord, region Hauts-de-France. Město leží na horním toku řeky Šeldy asi 40 km od hranic s Belgií.\n\nMěsto stojí na místě římského tábora s názvem \"Camaracum\" z 1. století.\n\nV roce 1529 zde Francie a Španělsko podepsaly mírovou smlouvu (tzv. Dámský mír).\n\nV době 1. světové války probíhala u Cambrai od 20. listopadu do 6. prosince 1917 tanková bitva.\n\n\nV Cambrai se nacházela impozantní gotická katedrála, sídelní kostel arcibiskupa z Cambrai, o délce 131 m a šířce 72 m v transeptu, špice věže kostela sahala do výšky 114 m. Stavba byla zničena za Velké francouzské revoluce.\n\n\n\"Počet obyvatel\"\n\n"}
{"id": "268334", "url": "https://cs.wikipedia.org/wiki?curid=268334", "title": "Babočka admirál", "text": "Babočka admirál\n\nBabočka admirál (\"Vanessa atalanta\" Linné, 1758, ) je jeden z největších denních motýlů Česka z čeledi babočkovitých. Je rozšířena v téměř celé Evropě, severní Americe, Asii a severní Africe. Vyskytuje se převážně v teplejších oblastech, ale v létě migruje i dále na sever.\n\nPoměrně velký motýl s rozpětím křídel okolo 5–6 cm charakteristického zbarvení. Na obou párech křídel jsou na tmavě hnědém podkladě oranžově až červeně zbarvené pruhy, na předních křídlech dále výrazné bílé skvrny, na krajích obou párů křídel jsou rovněž drobné planě modré skvrnky.\n\nV našich podmínkách jsou k zastižení od května do října. V květnu k nám přilétají jedinci z jihu. Rozmnoží se tu a na podzim zase odlétají zpět na jih. Když je u nás zima, zakládají tam generaci, která k nám na jaře přilétá. Na severu Evropy imága nejsou schopna přezimovat. U nás výjimečně přezimují ve sklepích. Vytváří dvě generace, v chladnějších oblastech pouze jednu.\n\nTato babočka se vyskytuje na loukách, okrajích lesů a zahradách. Dospělci se živí nektarem a na podzim mnohdy přezrálým ovocem, na kterém je lze díky tomu také často vidět.\n\nV odpoledních hodinách samci hájí dočasná teritoria na keřích či stromech. Samice kladou vajíčka na různé druhy kopřivovitých (Urticaceae). Housenky jsou zbarveny černě s bílými tečkami a živí se kopřivami. Když se housenka začne kuklit tak jí upadne hlavička. Stadium kukly trvá pouze krátce.\n\n"}
{"id": "268335", "url": "https://cs.wikipedia.org/wiki?curid=268335", "title": "Babočka paví oko", "text": "Babočka paví oko\n\nBabočka paví oko (\"Inachis io\", Linné 1758) je druh denního motýla z rodu baboček, patřících do čeledi babočkovitých (Nymphalidae). Svoje druhové jméno dostal podle výrazně zbarvených skvrn, které se nacházejí na jeho křídlech. V současnosti není babočka paví oko na území Česka řazena mezi ohrožené druhy a je po celém území státu hojně rozšířena. Řadí se mezi nejznámější a nejhojnější motýly na území státu.\n\nDruh se popisuje odborně jako \"Inachis io\", ale existuje i alternativní pojmenování \"Nymphalis io\" či \"Papilio io\" (dle Linnaeus, 1758).\n\nSamička babočky paví oko klade shluky vajíček na spodní stranu živných rostlin (např. kopřivy dvoudomé či chmelu otáčivého). Samička klade shluk vajíček na jedinou rostlinu, na které pak po vylíhnutí housenky vytváří své „hnízdo“ ze spředených listů rostlin.\n\nPo vylíhnutí z vajíček žijí housenky babočky společně a na jedné rostlině se tak často vyskytuje až několik desítek jedinců. Housenka je černá hustě posetá bílými skvrnami s černými trny. Panožky mají červené a hlava je černě lesklá. Housenka se během vývoje téměř nemění. z kopřivy získává dostatek potravy a opouští ji až v době dospělosti (tj. jako imago). Prochází dokonalou přeměnou.\n\nHousenky se živí převážně kopřivou dvoudomou (\"Urtica dioica\") a chmelem otáčivým (\"Humulus lupulus\"). Ve vzácných případech byla housenka pozorována na ostružiníku.\n\nHousenky před zakuklením vyhledávají potenciální úkryt (pod kamenem, ve štěrbinách zdí), kde se následně kuklí jednotlivě do různě barevných kukel, což je dáno neuroendokrinními faktory. Stádium kukly je krátké. V jiných případech se housenky zakuklí přímo na živné rostlině. Kukly jsou většinou pak zavěšené a dle závislosti na úkrytu se mění i barva kukly. Pokud se housenka zakuklí na rostlině, mívá kukla barvu žlutozelenou s červenohnědými proužky a lesklými skvrnami. V případě, že došlo k zakuklení v štěrbině či pod kamenem, je kukla hnědošedá se zlatými skvrnami na hřbetě.\n\nDospělec má přední a zadní křídla hnědé až hnědočervené barvy , na kterých se nachází výrazné modravé skvrny v rozích křídel, které způsobují nezaměnitelnost tohoto druhu. Velikost předního křídla se udává mezi 32 až 40 mm (jiný zdroj uvádí 27 až 35 mm), rozpětí předních křídel se pak udává mezi 60 až 64 mm. Lem křídel je černohnědý, u předního páru křídel je členitý s černou kresbou. Naproti tomu vnější okraje křídel jsou mírně zubaté.\n\nZimu přezimovává dospělec.\n\nMotýla je možné spatřit na květech, zralém ovoci i vytékající míze, často i na bodlácích a kopřivách. Samičky preferují nektar, který obsahuje aminokyseliny.\n\nVyskytuje se téměř po celý rok (je jedním z prvních jarních motýlů) v polohách od nížin až do hor v palearktických oblastech, tedy téměř v celé Evropě (vyjma Kréty a nejsevernějších oblastí Evropy do 60° s.š.), Turecku, v mírných oblastech Asie až po Japonsko. Pozorování naznačují, že se počátkem 21. století babočka paví oko rozšiřuje v oblasti Velké Británie do severnějších oblastech, než které dříve obývala. V těchto oblastech obývá v podstatě většinu území od lesů, luk, zahrad, parcích i zastavěných oblastech.\n\nJeho téměř celoroční výskyt na území Česka je dán tím, že je babočka paví oko dvougenerační. Jedna generace se objevuje na jaře a druhá na podzim s tím, že se obě populace v letních měsících překrývají. Jarní generace se vyskytuje od března do pozdního léta. Kdežto přezimující generace často létá ještě od března do května. Na území státu se jedná o relativně hojný druh vlivem rozšířenosti kopřivy, která slouží za hlavní potravu housenek.\n\nZimu přečkává na chráněných místech (dutiny stromů atd.), a díky existenci člověka vyhledává i nevytápěné prostory lidských příbytků jako jsou půdy či sklepy.\n\nBabočka paví oko je solitérně žijící druh, který má otevřené populace. Jedinci druhu jsou schopni dálkové migrace. Během léta samci převážně v odpoledních hodinách hájí svá teritoria, což ale neplatí v podzimním období, kdy většinu času stráví příjmem potravy, vystavování se slunečním paprskům, migrací a vyhledáváním potenciálních míst pro přezimování. Toto chování je způsobeno tím, že na podzim imága nemají ještě dostatečně vyvinuté pohlavní orgány, což jim neumožňuje rozmnožování, které se pak odehrává u přezimující populace až na jaře.\n\nDospělí motýli létají jak v otevřené krajině (jako jsou louky, pole, pastviny a další agrární krajina), ale taktéž i při okrajích lesů a v okolí křovin. Nicméně často zalétávají i do okolí lidských sídel, konkrétně na zahrádky či jeteliště, kde dospělci sají nektar.\n\nSamci pro získání samičky využívají vyčkávací párovací strategii nazývanou jako perching. Po oplodnění klade samička shluky vajíček na spodní stranu rostlin, kterými se následně vylíhnuté housenky živí.\n\nBabočka paví oko je častým cílem sběratelů motýlů z důvodu estetické krásy její kresby křídel.\n\n"}
{"id": "268336", "url": "https://cs.wikipedia.org/wiki?curid=268336", "title": "Babočka síťkovaná", "text": "Babočka síťkovaná\n\nBabočka síťkovaná (\"Araschnia levana\", Linné 1758) je denní motýl z čeledi babočkovitých, nejmenší babočka v ČR.\n\nVelmi zajímavá je zvláště kvůli nápadným sezónním proměnám (sezónní dimorfismus), takže v dřívějších dobách byla každá forma považována za jiný druh! Proměny babočky jsou závislé na ekdysteroidních hormonech, jejichž uvolňování je dáno délkou dne.\nObě generace mají na spodní straně křídel bílou síťku.\n\nHousenka babočky síťkované je jednobarevná, barva je černohnědá až černá. Hlava a hřbet jsou otrněné, jednotlivé tmavé trny se větví.\n\nBabočka síťkovaná je rozšířená po celém území Eurasie. V minulosti byla v některých obdobích velmi vzácná, dnes je to běžný denní motýl, vyskytující se od nížin až po hory (tam pouze občas chybí druhá forma).\n\nŽiví se nektarem. Vajíčka klade většinou na kopřivy a to do sloupečků na spodní stranu listu, kde pak žije i housenka. Ty žijí nejprve pospolitě v sepředených částech kopřiv a později se zdržují osamoceně rozptýleny po rostlině. Housenky jsou zbarveny tmavě hnědě a na hřbetě mají tmavé trny.\n\n"}
{"id": "268340", "url": "https://cs.wikipedia.org/wiki?curid=268340", "title": "Emír", "text": "Emír\n\nEmír je čestný titul v muslimském světě, který náleží potomkům Mohameda, vysokým vojenským velitelům v zemích Blízkého východu a severní Afriky. Vojenská hodnost admirál pochází z deformovaného \"amír al-bahr\" (námořní velitel). Používá se rovněž jako jméno. V islámských státech velitel, princ.\n\nŠlechtický titul emír je hodnostně rovný titulu kníže.\n\n"}
{"id": "268343", "url": "https://cs.wikipedia.org/wiki?curid=268343", "title": "Kató Lomb", "text": "Kató Lomb\n\nKató Lomb (8. února 1909, Pécs, Uhersko – 9. června 2003, Budapešť, Maďarsko) byla tlumočnice, překladatelka, „jazykový génius“, svého času jedna z nejlepších synchronních tlumočnic i tlumočníků na světě.\n\nMěla doktorát z fyziky a chemie, ale v době velké hospodářské krize počátkem 30. let 20. století byla nucena věnovat se jazykům. Tlumočila v devíti až desíti jazycích (ve čtyřech z nich bez přípravy), v šesti jazycích překládala krásnou literaturu. Publikační texty překládala asi ze čtrnácti dalších jazyků.\nPodle vlastních slov peníze vydělávala díky své znalosti následujících jazyků: angličtina, bulharština, dánština, francouzština, ivrit (což je moderní hebrejština), japonština, čínština, latina, němčina, polština, rumunština, ruština, slovenština, španělština, italština, ukrajinština.\n\nJazyky se učila v podstatné míře autodidakticky. Samu sebe nazývala „lingvistkou“ (na rozdíl od „jazykovědce“) – jedincem, který se z praktických pohnutek, z vlastního zájmu naučí více jazyků.\n\nJejí dlouhý život – podle vlastního přiznání – ozařovalo učení se jazyků a nikolivěk jejich ovládání. Tuto radost se snažila zprostředkovat svými knihami, prostřednictvím rozhlasových a tiskových interview, šířit je mezi vícero generací. Jako tlumočnice pracovala na pěti kontinentech, svoje zkušenosti a zážitky zpracovala v knize \"Egy tolmács a világ körül\" (česky: \"Tlumočník na cestě okolo světa\").\n\nJejí první klíčové slovo bylo zájem – latinsky \"interesse\" (anglický \"interest\", francouzsky \"intérêt\" atd.) – s čímž úzce souvisel i další pojem – \"motivace\". Důležité byly pro ni tyto otázky: „Nakolik mě to zajímá? Co tím chci dosáhnout? Co to pro mne znamená? Co z toho mám?“. Nevěřila v takzvané jazykové nadání. Jazykovou schopnost ráda vyjadřovala pomocí pomyslného zlomku, v čitateli zde stojí motivace (i při té nejnáročnější práci se dá najít denně deset minut), ve jmenovateli zase zábrany (strach otevřít ústa, strach z nešikovnosti, z posměchu). Byla přesvědčena, že čím větší je naše motivace, o to rychleji se zbavíme zábran a tím dříve dokážeme ovládat příslušný jazyk.\n\nJak se sama vyjádřila, ve světě jazyků funguje s třemi „auto“-mobily: autolexie, autografie a autologie. (Původně řecká slova \"auto-\" tedy \"já, já sám\" \"-lexie\", \"-grafie\" a \"-logie\" znamenají čtení, psaní a mluvené slovo-živou řeč).\n\nNudily ji vyumělkované dialogy z učebnic, její oblíbená metoda byla taková, že si opatřila dobrou knihu v cílovém jazyce, jejíž téma ji velmi zajímalo (ať už to byla detektivka, milostný román nebo odborný spis), a z něho vyluštila, vyslabikovala základy daného jazyka: základy gramatiky a nejdůležitější slovíčka.\nNeztrácela čas se málo frekventovanými a složitými výrazy: přeskočila je se slovy, že co je důležité, to se znova objeví a samo se prozradí („je jedno zda pachatel stojí za borůvkovým nebo angreštovým keříkem“). To znamená, že ani slovník nepotřebujeme – je ztrácíme chuť do čtení, mizí radost z odkrývání nového jazyka. Když na to přijdu sama, tak si to i zapamatuji. Používala vždy jen vlastní knihy, v době jejich četby si na jejich okraje zapisovala, co už pochopila z textu. Takto člověk nemůže zabránit tomu, aby něco nenabral z daného jazyka – nemá klid, dokud neví, kdo je vrah, zdali děvče řeklo nakonec své ANO.\n\nJejí druhé klíčové slovo bylo kontext, textová souvislost (přezdívali ji i \"Katka Kontextová\"): jednak v pochopení textu (ať už knihy či mluveného slova) kontext je vždy rozhodující, mnohokrát nám pomáhá, když něco nepochopíme; ale i v tom, že se slova neučíme izolovaně, ale v souvislostech, jak to četla či slyšela (což je asi nejlepší metoda učení se jazyků) nebo zařazené do slovních spojení (např. \"bouřlivý vítr\", \"prudký vítr\") – pokud i jedno slovo zapomeneme, to druhé slovo ho připomene (v angličtině pro toto používají slovo „trigger“).\nV těchto spojeních si například často zapamatujeme i člen. Kató Lombová navrhuje i jinde používání šablon (vzorů), což jsou jednoduché věty s různými konstrukcemi nebo jazykovými obraty, je možné je používat jako panely ve stavebnictví – je možné z nich postavit jazykový mrakodrap.\n\nNedopustila, aby ji chyby, neúspěchy nebo snaha o dokonalost odradily od jejího cíle, ale stále se držela radostných a pozitivních stránek učení se jazykům. V toto se patrně skrývalo její tajemství – tisíci různých útoků dobývala hrad cílového jazyka. Její výrok může pomoci i měně sebevědomým lidem: „Jazyk je jediné, co se vyplatí ovládat i špatně!“\n\n\n\n"}
{"id": "268347", "url": "https://cs.wikipedia.org/wiki?curid=268347", "title": "North American B-45 Tornado", "text": "North American B-45 Tornado\n\nNorth American B-45 Tornado byl první americký proudový bombardér v operační službě. Bylo to také první letadlo, které provedlo tankování paliva za letu. Typ B-45 byl v raných 50. letech důležitou součástí americké politiky jaderného odstrašení. Byl ale rychle nahrazen pokročilejším typem Boeing B-47 Stratojet. B-45 a jeho průzkumná varianta RB-45 sloužily v americkém strategickém letectvu v letech 1950–1959.\n\nVývoj B-45 začal v roce 1944, kdy americké ministerstvo války zadalo vývoj nových typů středních bombardérů s hmotností 36–90 tun. K tomu je vedlo seznámení s pokročilými německými konstrukcemi, jako bylo Arado Ar 234. Projekt firmy North American, označený \"NA-130\", v soutěži zvítězil a tak byla 8. září 1944 objednána stavba tří prototypů XB-45. Kromě projektu B-45 v této soutěži vznikly ještě letouny Convair XB-46, Boeing B-47 Stratojet a Martin XB-48.\n\nKonec druhé světové války vedl ke zrušení většiny nových projektů a také k řadě zpoždění, ale když začalo v roce 1946 růst napětí ve vztazích se Sovětským svazem, přiřadilo USAAF vývoji a výrobě proudových bombardérů nejvyšší prioritu. V polovině roku 1946 byly prototypy XB-45 a XB-46 téměř dokončeny, zatímco XB-47 a XB-48 potřebovaly ještě další dva roky vývoje. USAAF se rozhodlo vybrat jen dva projekty, jejichž vývoj by dále pokračoval. Konstrukce XB-45 byla vybrána jako lepší než XB-46 a 2. ledna 1947 byla objednána sériová výroba.\n\nBylo plánováno vytvoření pěti bombardovacích skupin, vyzbrojených typem B-45 a dalších tří skupin s průzkumnou variantou RB-45. Jakmile se však ukázaly kvality konstrukce konkurenčního typu B-47 Stratojet, USAAF se ho rozhodlo upřednostnit na úkor B-45 Tornado. Kvůli krácení rozpočtu na projekt B-45, byla objednávka USAAF zmenšena ze 190 na 142 sériových kusů.\n\nPřes své nedostatky byly B-45 v korejské válce nasazeny k bombardovacím i průzkumných misím. Během masového nasazení amerického letectva v Koreji se ukázalo, že síly NATO v Evropě jsou velice zranitelné útokem Sovětského svazu. Americké letectvo tedy rozhodlo, že 40 kusů B-45 bude moci nést i jaderné pumy. Tato modifikace byla nazvána \"program Backbreaker\". K použití konvenční i jaderné výzbroje byla upravena většina tehdejších bombardérů. Pokrok ve vývoji jaderných zbraní totiž vedl k jejich miniaturizaci a proto je mohly nést i letouny o velikosti B-45 a ne jen těžké bombardéry jako dříve. I malé jednotky B-45 tedy měly svou váhu jako prostředek jaderného odstrašení.\n\n\"Program Backbreaker\" znamenal velké úpravy vybraných B-45. Musela být upravena jejich elektronika, letouny dostaly nový obranný systém a přídavné nádrže. Upravené atomové bombardéry B-45 byly v květnu 1952 přelétnuty do Velké Británie a celý program dokončen v červnu téhož roku. Ve stejnou dobu do Japonska dorazila 91. strategická průzkumná squadrona, která tu nahradila jednotky operující s pístovými RB-29, které byly snadným cílem pro severokorejské stíhačky MiG-15. Až do konce korejské války RB-45C získávaly užitečné informace ze Severní Koreje. RB-45C operovaly převážně ve dne, než byly počátkem roku 1952 upraveny na noční operace. Důvodem bylo to, že jeden letoun byl při akci málem sestřelen severokorejským MiGem.\n\nRB-45C provedly v polovině 50. let několik průzkumných misí nad Sovětský svaz. Jiný RB-45C absolvoval 29. června 1952 trans-pacifický let, během kterého dvakrát doplnil palivo z letounů KB-29.\nV roce 1949 byly RB-45C nahrazeny letouny \"RB-47E\". Jedinou další zemí, která RB-45C provozovala byla Velká Británie. Letouny byly Británii formálně předány ze stavu 91. strategického průzkumného křídla USAAF, opatřený anglickým markingem a prováděly průzkumné operace až do doby, kdy další lety zakázal prezident USA. Koncem 50. let byly všechny RB-45C vyřazeny ze služby. Jen několik kusů bylo až do 70. let používáno k pokusným účelům.\n\n\n\nB-45A neměly systém řízení palby a bombové zaměřovače. Jejich gyrokompasy byly při vyšších rychlostech poruchové, nedostatečně výkonné aerodynamické brzdy a nepřesné optické přístroje. Radar AN/APQ-24 byl náročný na údržbu a poruchový ve větších výškách, což omezovalo operační vlastnosti letounu. V roce 1952 se do Velké Británie přesunulo 55 kusů B-45A, schopných nést jaderné zbraně. Pro tento účel měly v pumovnici instalovánu přídavnou nádrž o objemu 1 200 galonů. Přes některé technické potíže šlo o první nasazený prvoliniový odstrašující prostředek Strategického letectva v Evropě.\n\n\n\n\n\n\n\n"}
{"id": "268351", "url": "https://cs.wikipedia.org/wiki?curid=268351", "title": "Salomena z Bergu", "text": "Salomena z Bergu\n\nSalomena z Bergu (polsky \"Salomea z Bergu\", něm. \"Salome von Berg\"), 1093/1101 – 27. červenec 1144, Łęczyca) byla druhou manželkou polského knížete Boleslava III. Křivoústého.\n\nSalomena byla dcerou švábského hraběte Jindřicha z Bergu (poblíž města Ehingen). Její dvě sestry byly provdané za Přemyslovce, Richenza se stala manželkou českého knížete Vladislava I. a Žofie údělného knížete Oty II. Olomouckého.\n\nManželkou Boleslava III. se stala v roce 1115, po smrti jeho první ženy Zbyslavy Kyjevské, prostřednictvím biskupa Oty Bamberského.\n\nZ manželství s Boleslavem III. se Salomeně narodilo šest synů: Lešek (1115 – před 1131), Kazimír (starší), Boleslav, Měšek, Jindřich a Kazimír; zřejmě také i šest dcer (Richsa, dcera neznámého jména, Gertruda, Dobroněga Ludgarda, Judita a Anežka).\n\nDne 28. října 1138 Boleslav Křivoústý zemřel. Krátce před smrtí vyhlásil svou závěť, kterou do polského nástupnictví zavedl princip seniorátu. Polsko rozdělil na úděly pro jednotlivé syny, přičemž nejstaršímu z nich náležel seniorský úděl v Malopolsku s metropolí Krakovem. Boleslavův syn z prvního manželství Vladislav II. Vyhnanec získal jakožto senior dynastie Malopolsko, část Velkopolska a další území; potomci Salomeny získali ostatní úděly: Boleslav IV. Kadeřavý obdržel Mazovsko a Měšek III. Starý zbylou část Velkopolska. Boleslav se sice snažil zajistit jednotu státu do budoucna a zároveň ji sladit s odstředivými snahami a ambicemi jednotlivých členů rodu, byl to však jen kompromis odsouzený k brzkému zániku. Vrchní vláda v Polsku rychle slábla, až roku 1146 zanikla zcela.\n\nMladší synové z manželství se Salomenou Jindřich Sandoměřský a Kazimír II. Spravedlivý jako neplnoletí zůstali na dvoře své matky Salomeny v Łęczyci. Jindřich měl po dosažení plnoletosti obdržet z rukou seniora Sandoměř, kdežto Kazimír jakožto pohrobek nebyl v závěti vůbec uveden (později se stal knížetem sandoměřským a nakonec polským seniorem).\n\nV roce 1141 Salomena svolala bez vědomí seniora Vladislava II. sjezd mladších knížat do Łęczyce. Zde se mělo dohodnout zasnoubení Anežky, dcery Boleslava a Salomeny, s kyjevským princem-následníkem Svjatoslavem III. Vsevolodovičem. Bylo jasné, že Salomena tím bránila zájmy svých synů před Vladislavem.\n\nSalomena z Bergu zemřela 27. července 1144 v Łęczyci. Pochována byla po boku svého manžela v Płocku. Po její smrtí ostatní knížata odmítla Vladislavovi II. poslušnost; ten se navíc dostal do konfliktu s mocným slezským šlechticem Petrem Wlastem (Włostowicem), jehož nechal oslepit. Následně byl polským duchovenstvem dán do klatby a svými nevlastními bratry – Salomeninými syny – donucen odejít do vyhnanství (odtud jeho přízvisko \"Vyhnanec\").\n"}
{"id": "268352", "url": "https://cs.wikipedia.org/wiki?curid=268352", "title": "Drapérie", "text": "Drapérie\n\nDrapérie (z franc. \"drap\", látka, sukno) znamená ve výtvarném umění jednak použití textilních látek k uměleckému zdobení, zejména jejich nápodobu v nástěnné malbě, v řezbářství a štukatérství, jednak v dějinách umění umělecké ztvárnění látek a obleků na sochách a malbách, případně při kresbě a malbě zátiší. \n\nUžití látek jako obleků a jako ozdoby při slavnostech a svátcích má velmi starou historii, o níž se však dozvídáme většinou jen z vyobrazení nebo ze soch a plastik. Starší řecké sochařství zobrazovalo postavy zpravidla oblečené a na sochách archaické doby se zřasenému oblečení věnovala veliká pozornost. Také na náhrobcích a pomnících se vyskytují zřasené látkové závěsy, vytesané z kamene. Stylizované látkové závěsy byly oblíbený motiv nástěnných maleb v raném a vrcholném středověku i v pozdějších dobách.\n\nDodnes se zachovaly bohatě zdobené závěsy z těžkých látek se zlatými šňůrami a třapci v barokních kostelích, například v Oseku u Duchcova nebo na hrobě sv. Jana Nepomuckého ve svatovítské katedrále v Praze. Od 15. století se vyskytují také dokonale napodobené kamenné nebo dřevěné drapérie, které se pak v barokní době staly oblíbeným ornamentem. Vyskytují se často velmi zjednodušené na oltářích a stříškách kazatelen, ale také na fasádách paláců a městských domů. \n\nV dějinách umění je drapérie jakožto umělecké ztvárnění látkových partií soch, obrazů a kreseb důležitým stylovým prvkem, podle něhož se určuje stáří, původ a někdy i autor díla. Zatímco tvář nebo ruce postavy se obvykle zobrazují co nejvěrněji, aby je divák poznal a aby působily přirozeně, plastické i malířské zobrazení oděvu umožňuje daleko individuálnější přístup umělce. Různá období, slohy a školy si také vytvořily určitá pravidla a vzory, jak záhyby látky zobrazovat. \n\n"}
{"id": "268354", "url": "https://cs.wikipedia.org/wiki?curid=268354", "title": "Ilhas Desertas", "text": "Ilhas Desertas\n\nOstrovy Desertas (portugalsky Ilhas Desertas) jsou ostrovy Madeirského souostroví jihovýchodně od ostrova Madeira. Název (z port. deserto = poušť) jim dal objevitel Madeiry João Gonçalves Zarco během objevné cesty v roce 1419. Dostatečně prozkoumány byly ostrovy až v létech 1420/1421.\n\nOstrovy Desertas, které jsou viditelné z celého jižního pobřeží Madeiry, jsou tři:\n\n\nCelková plocha všech tří ostrovů Desertas činí 14,21 km². Přesto, že leží nedaleko od ostrova Madeira a jsou také sopečného původu, geologickou strukturu mají zcela odlišnou. Tvoří vrcholy podmořského hřbetu, který se v délce 60 km táhne jihovýchodním směrem od ostrova Madeira.\n\nKvůli naprostému nedostatku pitné vody (jen na Deserta Grande je slabý zdroj nekvalitní vody) jsou ostrovy neobydlené. Mezi léty 1894 až 1971 patřily ostrovy Desertas dvěma rodinám z Madeiry. Pak se staly vlastnictvím portugalského státu. Kvůli výskytu dnes již vzácného tuleně středomořského (monachus monachus) se roku 1990 staly chráněnou oblastí, v roce 1995 byl režim ochrany zpřísněn a byla vyhlášena přírodní rezervace. Ochrana se tak vztahuje nejen na tuleně, ale na celý ekosystém. Pro pobyt na ostrovech je třeba zvláštního povolení, které se vydává pouze badatelům. Omezené množství turistů se může pod vedením průvodce vylodit jen v určeném místě na Deserta Grande, kde je také malá biologická výzkumná stanice.\n\nTuleň středomořský, který se původně vyskytoval na celém pobřeží a všech ostrovech Středozemního moře, na černomořském pobřeží Turecka a v Marmarském moři, v Makaronézii a na části atlantického pobřeží Afriky, se během 20. století stal téměř vyhynulým zvířetem. Na ostrovech Desertas žije na počátku 21. století asi 30 exemplářů. Objevili se i na dvou místech madeirského pobřeží, kde na jejich ochranu byly zřízeny chráněné oblasti (severní břehy Ponta de São Lourenço a Rocha do Navio u Santany).\n"}
{"id": "268357", "url": "https://cs.wikipedia.org/wiki?curid=268357", "title": "Jehan Georges Vibert", "text": "Jehan Georges Vibert\n\nJehan Georges Vibert (30. září 1840, Paříž – 28. července 1902, Paříž) byl jeden z francouzských akademických malířů druhé poloviny 19. století.\n\nZákladní umělecké školení získal již ve velmi mladém věku od svého dědečka, rytce Jean-Pierre-Mariena Jazeta. Mladého Viberta však více fascinovalo malířství než rytectví, na kterého ho děd více zaměřoval, což vedlo k následujícímu studiu u Félix-Josepha Barriase a od svých šestnácti let i na École des Beaux-Arts. Na škole setrval šest let pod vedením historického malíře François-Édouarda Picota. Během prusko-francouzské války byl Vibert povolán jako ostrostřelec, což vedlo k jeho zranění v bitvě u Malmaisonu v říjnu 1870. Později získal Řád čestné legie a následně se stal rytířem Řádu čestné legie, jako uznání jeho obětavosti.\n\nVilbert v Salónu vystavoval až do roku 1889 a popularita jeho prací se rozšířila po celé Evropě, ale i dále, například do Ameriky. Jeho dílo obsahuje i několik akvarelů, určitý čas se zajímal i o spisovatelskou tvorbu, zvlášť pak o komedie, ve kterých často sám vystupoval. I jeho práce jsou často humorně založené, čímž si získal ve své době obdiv. Zemřel náhle po srdeční mrtvici. Je pohřben na hřbitově Père-Lachaise.\n\nMezi jeho žáky patřil Ferdinand Roybet.\n"}
{"id": "268358", "url": "https://cs.wikipedia.org/wiki?curid=268358", "title": "Grindcore", "text": "Grindcore\n\nGrindcore je agresivní hudební styl (zvaný také jako \"nejtvrdší muzika na světě\") charakterizovaný silně zkreslenými, podladěnými kytarami ovlivněnými stylem crust a punk hardcorem a rychlým bubnováním. Grindové skladby jsou jen zřídkakdy delší než dvě minuty a často jen několik sekund dlouhé. Vokály obsahují klasický growling nebo vysoké ječáky (screaming), stejné, jako jsou ve stylu crust. Texty kapel se věnují sociálním a politickým problémům, právům zvířat, ekologii, občas mají ale i brutální a sadistické texty. Vznik grindcoru se počítá rok 1981 založen kapelou Napalm Death.\n\nStyl se začal propagovat v 80 letech minulého století ve Velké Británii, kapelami Napalm Death nebo Carcass. Jméno „grindcore“ se začalo používat až ve spojení s bubeníkem z Napalm Death Mickem Harrisem. Mnoho začínajících grindových kapel bylo uvedeno na kompilaci Grind crusher labelu Earache Records.\nKořeny stylu mohou být spojovány s britskými crust, americkými hardcore punk kapelami, jako jsou britští Discharge a Amebix, američtí Siege, Deep Wound, Cryptic Slaughter a Repulsion. HC punková kapela Killing Joke byla také z počátku ovlivněna Napalm Death.\n\nMnoho z těchto raných kapel bylo považováno za součást anarchopunkové a hardcore punkové scény, ale hodně těchto anarcho-punkových kapel v Anglii a hardcore punkových skupin v USA měli společné hudební prvky.\n\nJednou z velmi známých charakteristik grindcoru a spřízněných stylů je mikrosong. Jsou to skladby trvajicí několik málo sekund. Skladba skupiny Napalm Death You Suffer byla shledána, se svojí délkou (o něco více než 1 sekunda), nejkratší písní vůbec. V roce 2001 se skupina Brutal Truth zapsala do Guinessovy knihy rekordů se svým klipem, dlouhým 2 sekundy (skladba \"Collateral Damage\" – nejkratší videoklip). Ale jiní, jako jsou Cripple Bastards na svém demu \"94 Flashback di un Massacro\" a Agoraphobic Nosebleed na svém 3\"CD/10\"LP \"Altered States of America\" to dotáhli do ještě větších extrémů. \"Altered States of America\" obsahovalo 100 skladeb, s délkou začínající od čtyř sekund až k songům dlouhým přes jednu minutu. Celková délka alba byla 21:44. Severoamerická kapela Anal Cunt nahrála EP \"5643 Song\", které obsahovalo 5643 skladeb v méně než 15 minutách, nahraných pomocí kreativního spojení skladeb a nahrávacích postupů.\n\n"}
{"id": "268362", "url": "https://cs.wikipedia.org/wiki?curid=268362", "title": "Hýl", "text": "Hýl\n\nHýl je české jméno pro několik rodů pěnkavovitých zrnožravých ptáků se silným zobákem, často jsou zbarveni do červena. V Česku žijí zástupci tří rodů: hýl křivčí (\"Pinicola enucleator\"), hýl obecný (\"Pyrrhula pyrrhula\") a hýl rudý (\"Carpodacus erythrinus\").\n\n"}
{"id": "268364", "url": "https://cs.wikipedia.org/wiki?curid=268364", "title": "Ziskové varování", "text": "Ziskové varování\n\nZiskové varování je veřejné oznámení, kterým upozorňuje akciová společnost, jejíž akcie jsou obchodované na burze, že její zisk bude menší, než původně očekávané hodnoty.\n\nUpozorňuje tak potenciální investory, že nákup akcií může znamenat ztrátu.\n"}
{"id": "268368", "url": "https://cs.wikipedia.org/wiki?curid=268368", "title": "Lexikon východní moudrosti", "text": "Lexikon východní moudrosti\n\nLexikon východní moudrosti: buddhismus, hinduismus, taoismus, zen (v originále ), většinou nazýván jen Lexikon východní moudrosti, je původem německý slovník, který obsahuje okolo 4000 hesel s tematikou východních náboženství. Zaměřuje se zejména buddhismus, hinduismus, taoismus a zen (čchan).\n\nPoprvé kniha vyšla německy roku 1986. O deset let později vychází i v Česku u nakladatelství Votobia v Olomouci. Na překladu se podíleli jedni z předních českých badatelů na dané téma. Lexikon mimo jiné poskytuje důležitý standardizovaný vzor pro přepis termínů z orientálních jazyků do češtiny (jedná se zejména o čínštinu, japonštinu, sanskrt a tibetštinu).\n\nBadatelé, kteří se aktivně podíleli na překladu:\n\n\nOdborné konzultace poskytli Oldřich Král a Vladimír Ando.\n"}
{"id": "268379", "url": "https://cs.wikipedia.org/wiki?curid=268379", "title": "Modelový čtenář", "text": "Modelový čtenář\n\nModelový čtenář je literárněvědným termínem Umberta Eca užívaný v souvislosti s jeho teorií fikčních světů (viz také synonymní teorie možných světů).\n\nDěj, ani průběh žádné knihy není líčen doslovně. Vždy vyžaduje určitou míru dovršení, která je pro čtenáře zároveň velmi lákavá. Čtenář je tedy nucen neustále volit, jakým způsobem si představí nevyslovené a (spolu s autorem) jak se mu podaří předjímat další vývoj textu. Autor, který si je této skutečnosti vědom, s ní může pracovat cíleně, napínat čtenáře a poté je také často dovést k originálnějšímu rozuzlení, než by si byl představoval. Pro tyto účely Eco tvoří termín \"modelový čtenář\", což je reprezentativní vzorek publika, jemuž je dílo určeno a který k textu přichází s jistým očekáváním. Toto očekávání bývá zpravidla avizováno mimotextově (tedy „předem“), ale je dáno i textovými znaky při samotném čtení. Autor by proto měl vypravěčské techniky přizpůsobit „modelovému čtenáři“, aby si zajistil, že ho bude číst to správné publikum. Na druhou stranu, čtenář by měl dodržovat svou část „pravidel hry“ a neměl by v textu hledat fakta a pocity, které se týkají výlučně jeho. \nZájem modelového čtenáře o text je do jisté míry podmíněn zvolenými vyprávěcími strategiemi.\nProti termínu modelový čtenář pak Eco staví pojem empirický čtenář\n\nEcova teorie je blízká jeho předchůdci Wolfgangu Iserovi, který zavedl termín implicitní čtenář. Rozdíl mezi oběma termíny není tak velký, ale v jistém směru zásadní. Modelový čtenář se v Ecově pojetí rodí spolu s textem a je s dílem pevně svázán. Dá se říct, že text ho determinuje. Naopak implikovaný čtenář v Iserově pojetí má privilegium stanovit si hledisko a determinovat význam textu. \nIser také formuluje pojem místa nedourčenosti (viz také prázdná místa), která tvoří právě tu rovinu textu, která volá po čtenářském dovršení. Jedná se o veškeré nevyslovené údaje, které si doplňuje čtenář ve své představivosti v procesu aktualizace textu.\n\nEco, Umberto: Šest procházek literárními lesy. Olomouc (1997)\nNünning, Ansgar: Lexikon teorie literatury a kultury. Brno (2007) \nDoležel, Lubomír: Heterocosmica: Fikce a možné světy. Praha (2003) \nIser, Wolfgang: Apelová struktura textu (In: Čtenář jako výzva). Brno (2003) \nIser, Wolfgang: Der Implizite Leser. Mnichov (1972) \nIser, Woflgang: Koncepty čtenáře a implicitního čtenáře (In: Aluze 2-3). Olomouc (2004)\n"}
{"id": "268380", "url": "https://cs.wikipedia.org/wiki?curid=268380", "title": "Tibor Andrašovan", "text": "Tibor Andrašovan\n\nTibor Andrašovan (3. dubna 1917, Slovenská Ľupča, Uhersko – 14. června 2001, Bratislava, Slovensko) byl slovenský hudební skladatel a dirigent.\n\nNarodil sa 3. dubna 1917 jako jeden z devíti dětí kováře ve Slovenské Ľupči. V roce 1920 se rodina přestěhovala do Banské Bystrice a otec změnil svoje povolání na řezníka. Využil konjunkturu a velmi zbohatl. V roce 1928 ho ale postihla hospodářská krize a přišel o celý majetek. V zoufalství spáchal\nsebevraždu. V důsledku této situace sa Tibor Andrašovan už ve svém 15. roce života musel sám živit tak, že při studiu ve škole hrával jako klavírista v tanečních školách, kavárnách a v době prázdnin i po barech.\nZúčastnil se Slovenského národního povstání. Po válce, v době svého působení v Bratislavě, vystupoval jako hudebník na mnoha schůzích a manifestacích Komunistické strany Slovenska.\n\nDne 25. června 1949 se oženil ve Varně v Bulharsku. Jeho manželkou se stala Bulharka Ivanka Dimitrova Stoičkova.\n\nZemřel v Bratislavě 14. června 2001. Je pochován v Bratislavě na hřbitově v Slávičom údolí.\n\nV roce 1937 odmaturoval na Učitelském ústavu v Banské Bystrici. V letech 1937–1941 studoval na Filosofické fakultě Univerzity Komenského v Bratislavě, obor hudební věda, kde získal aprobaci pedagoga pro učitelské akademie. Od roku 1940 do 1945 byl současně i studentem Konzervatoře v Bratislavě, studoval zde skladbu u profesora Eugena Suchoně, a dirigování u Josefa Vincourka a Kornela Schimpla. V roce 1947 konzervatoř absolvoval. V době svých posledních prázdnin byl na kurzu mistrovské školy v Praze.\nV roce 1945 absolvoval kurzy orchestrálního dirigování u Pavla Dědečka a sborového dirigování u Miroslava Doležila v Praze. Současně studoval na Filosofické fakultě Karlovy univerzity u profesora Zdeňka Nejedlého a Josefa Huttery.\n\nV roce 1937, prakticky ihned po maturitě, se stal učitelem v Mýtě pod Ďumbierem. Přitom ale studoval hudbu. Po absolvování Filosofické fakulty UK od 1. září 1941 nastoupil jako středoškolský profesor na Učitelské akademii v Modře a od roku 1944 působil jako státní profesor na Učitelské akademii v Bratislavě až do 31. srpna 1946. V době Slovenského národního povstání pracoval ve „Svobodném slovenském vysílači v Banské Bystrici“ a to až do potlačenípovstání. Po zákazu činnosti vysílače utekl do hor. Po skončení druhé světové války se usadil v Bratislavě, kde byl pověřen zestátnit „Uršulínský cirkevní učitelský ústav v Bratislavě“. Tuto úlohu splnil.\n\nOd 1. září 1946 působil jako korepetitor a kapelník scénické hudby ve Slovenském národním divadle, až do 31. srpna 1947. Mezitím v době od 1. října 1946 až do 31. prosince 1946, vykonával vojenskou službu. Do funkce dramaturga opery Slovenského národního divadla v Bratislavě nastoupil 1. března 1951. Tuto funkci vykonával do 31. srpna 1951, a potom opětovně od ledna 1952. V letech 1955–1957 byl uměleckým ředitelem Slovenského lidového uměleckého kolektivu. Potom v letech 1957–1968 působil jako umělec ve svobodném povolání. Uměleckým ředitelem Slovenského lidového uměleckého kolektivu se stal opět v letech 1968–1972 a od 1972 účinkoval znova jako umělec ve svobodném povolání.\n\nTibor Andrašovan je pokládán za zakladatele slovenské baletní tvorby. Byl autorem oper, filmové a scénické hudby, sborové a symfonické hudby, skladeb pro slovenské soubory. Známé jsou jeho úpravy lidových písní.\n\nNapsal hudbu k filmu „Rodná zem“, a též k filmu „1.máj“, který byl věnován jako dar k IX. Sjezdu Komunistické strany. Jeho dílem je i hudba k baletu „Píseň míru“, který byl v repertoáru Slovenského národního divadla. V roce 1949 dostal národní cenu za filmovou kompozici „Píseň strojů“.\n\n"}
{"id": "268385", "url": "https://cs.wikipedia.org/wiki?curid=268385", "title": "Empirický čtenář", "text": "Empirický čtenář\n\nEmpirický čtenář je literárněvědným termínem Umberta Eca užívaný v souvislosti s jeho teorií fikčních světů (viz také synonymní teorie možných světů).\n\nEmpirický čtenář stojí v opozici k modelovému čtenáři. Nejedná se však už o zástupný model („\"...modelový čtenář, což je reprezentativní vzorek publika, jemuž je dílo určeno a který k textu přichází s jistým očekáváním.\"“) jedná se o představu konkrétního čtenáře, na němž nelze nic zobecnit a jen těžko lze předvídat jeho reakce na knihu.\n\n"}
{"id": "268394", "url": "https://cs.wikipedia.org/wiki?curid=268394", "title": "Vytvořující funkce", "text": "Vytvořující funkce\n\nVytvořující funkce může mít více významů:\n\n"}
{"id": "268395", "url": "https://cs.wikipedia.org/wiki?curid=268395", "title": "Cyril Metoděj Hrazdira", "text": "Cyril Metoděj Hrazdira\n\nCyril Metoděj Hrazdira (16. ledna 1868, Rájec nad Svitavou – 3. prosince 1926, Brno) byl moravský skladatel, dirigent a sbormistr.\n\nNarodil se jako nejstarší z dvanácti dětí Jana Hrazdiry (1845-1932), bednáře v lihovaru a později skladníka na dráze v Rájci, a jeho manželky Mariány rozené Dosedlové (1844-1918). Základy hudebního vzdělání získal na obecné škole v rodišti u učitelů Františka Formánka a Josefa Tomáška, posléze jej rodiče poslali studovat na Slovanské gymnasium do Brna. Tamní prof. kreslení Josef Zelený si povšiml i jeho malířského talentu a doporučoval mu studia na Akademii výtvarných umění ve Vídni, Hrazdira se ale rozhodl pro hudbu a ze Slovanského gymnasia přestoupil roku 1885 na varhanickou školu Leoše Janáčka, s nímž uzavřel celoživotní přátelství. Školu absolvoval v roce 1888. Leoš Janáček jej už roku 1886 doporučil na místo varhaníka a sbormistra v bazilice Nanebevzetí Panny Marie starobrněnského kláštera, zároveň byl sbormistrem Cyrilské jednoty na Starém Brně. V té době (1887) debutoval také s vlastní tvorbou.\n\nVojenskou službu absolvoval v letech 1888-91 u kapely 93. pěšího pluku v Olomouci, kde se osobně poznal s řadou významných osobností (Z. Fibich, J. B. Foerster, A. Dvořák ad.). Přátelil se rovněž s tamním kapelníkem, skladatelem Josefem Nešverou, který šířil a vydával Hrazdirovu tvorbu. Posléze působil v Polské Ostravě jako ředitel kůru (12. května 1891 - 8. srpna 1898). Roku 1893 tam založil pěvecký spolek Záboj, jehož sbormistrem se stal, stejnou funkci vykonával též u spolku Lumír v sousední Moravské Ostravě. Jako takový se nemalou měrou zasloužil o povznesení kulturního a národního života na Ostravsku, často ve spolupráci s vlasteneckým skladatelem Eduardem Bartoníčkem (1855-1915). V letech 1898-99 působil Sevastopolu (kapelník námořní kapely) a posléze ve Vasilkově (kapelník 27. jízdního pluku). Po návratu z Ruska se stal ředitelem kůru v Přívoze na Ostravsku, znovu nastoupil i post sbormistra spolku Lumír.\n\nVýznamné je jeho působení ve funkci dirigenta Českého národního divadla v Brně (v původní budově na Veveří ul. \"U Marovských\", zbourané roku 1952) od srpna 1903 do 31. ledna 1907. Jako první dirigent opery se zasloužil o kvalitní repertoár na úrovni, uvedl přes čtyřicet oper, často se zaměřoval na novinky hudební tvorby. Zdůrazňováno bývá nastudování opery Leoše Janáčka \"Její pastorkyňa\" v době, kdy byla odmítnuta ředitelem opery Národního divadla v Praze Karlem Kovařovicem, světová premiéra proběhla v Brně 21. ledna 1904, operu na jeviště uvedl Hrazdira ve spolupráci s režisérem J. Malým a ředitelem divadla Aloisem Doubravským. Dále uváděl mj. díla A. Dvořáka, J. Suka, J. B. Foerstera, B. Smetany, V. Blodka, ze světových P. I. Čajkovského, F. Liszta, C. Saint-Saënse aj. Z vlastních děl nastudoval např. operu Ječmínek, inspirovanou moravskou pověstí.\n\nPo odchodu z divadla se živil ve Velkém Meziříčí jako učitel hudby a ředitel hud. školy, od roku 1908 jako kapelník divadelní společnosti v Moravské Ostravě. Od roku 1910 působil na Balkáně - byl městským a dómským kapelníkem ve Splitu, pak přešel do Lublaně, kde zaujal post dirigenta Slovinské filharmonie a byl prof. hudby na gymnasiu, poté dirigent v Záhřebu. Na Balkáně setrval i po vzniku Československa - přijal místo dirigenta hudebního sdružení Zvonimír ve Splitu. Teprve na sklonku života se vrátil do vlasti a žil v Brně, zajížděl také do rodného Rájce, kde pobýval u své sestry Aloisie, provd. Ederové v domě č. 244, v němž trávil stáří též Hrazdirův otec. Na tomto domě mu byla 4. 6. 2005 odhalena pamětní deska.\n\nZemřel na rakovinu v Brně a 6. 12. 1926 byl pochován na ústředním hřbitově (skupina č. 47, hrob č. 52; 16. 10. 2007 prohlášen Radou města Brna za čestný).\n\nVlastní tvorba C. M. Hrazdiry je dosti široká a tematicky pestrá, coby samostatný skladatel začínal poměrně brzy už jako varhaník starobrněnského kláštera. Za působení na Ostravsku upravoval slezské lidové a hornické písně, přičemž prostřednictvím nich do jeho tvorby pronikl sociální prvek, místně a dobově typický. Právě tyto úpravy přežily z jeho díla zřejmě nejdéle. V zahraničí proslul jako neúnavný propagátor české hudby (mj. výroční koncert ve Splitu 4. 4. 1924 při příležitosti stého výročí narození Bedřicha Smetany). Jinak se věnoval víceméně všem oblastem: psal skladby pro klavír, harmonium a orchestr (ouvertura k Zeyerově dramatu \"Neklan\", \"Dramatická ouvertura\", suita \"Z přímoří\", \"Jarní idyla\" aj.), významnou součástí díla jsou písně a sbory (\"Nálady a rozmary\", \"Hanácky pěsničke\", \"Boháč\", \"Sirotám Černovským\", \"Zbožné přání\", \"Tři hornické písně\", \"Hubička\", \"Z luhů moravských\" aj.), dále chrámové skladby, kantáty (\"Te Deum laudamus\", \"Zasněžená země\", \"Náš hymnus\" aj.), opery i operety (\"Ječmínek\", \"Osudná sázka\"(někdy též \"Sázka námluvčím\"), \"Poklad\" aj.), hudba scénická (k Jiráskově \"Lucerně\" aj.) a komorní. Skladby \"Te Deum laudamus\" a \"Náš hymnus\" byly oceněny tehdejší Českou akademií císaře Františka Josefa pro vědy, slovesnost a umění v Praze. Psal rovněž odborné články a hudební referáty, jež byly uveřejňovány v různých periodikách (\"Moravsko-slezský hudební věstník\" – redigoval jeho přítel E. Bartoníček; \"Lidové noviny\" aj.)\n\n\n"}
{"id": "268401", "url": "https://cs.wikipedia.org/wiki?curid=268401", "title": "Vytvořující funkce (posloupnost)", "text": "Vytvořující funkce (posloupnost)\n\nVytvořující (též generující) funkce posloupnosti formula_1 je mocninná řada, která v sobě obsahuje informaci o dané posloupnosti. Vytvořující funkce tedy umožňuje popsat posloupnost a pracovat s ní prostřednictvím funkce, která v sobě obsahuje veškeré informace o dané posloupnosti.\n\nObyčejnou vytvořující funkci posloupnosti formula_2 zapíšeme jako\n\nJedná o tzv. otevřený tvar vytvořující funkce. Poznáme ho tak, že je v něm nekonečný součet (což se nám nemusí příliš líbit). Proto často chceme nalézt tzv. uzavřený tvar, ve kterém se nekonečný součet nevyskytuje.\n\nMějme např. posloupnost\nPak její vytvořující funkci lze zapsat (na intervalu, ve kterém tato řada konverguje) jako:\n\nUzavřený tvar této funkce lze snadno odvodit z obecného vztahu pro součet geometrické posloupnosti:\nTyto dva tvary spolu souvisí tak, že když do nich doplníme za formula_7 libovolné reálné číslo z intervalu (-1,1) tzn. |x|<1, pro které uvedená mocninná řada konverguje, vyjde nám v obou tvarech vždy naprosto stejný výsledek.\n\nNapříklad doplníme formula_8, pak nám vyjde součet otevřeného tvaru vytvořující funkce:\n\nA pro stejné formula_8 vyjde uzavřený tvar taktéž:\n\nVytvořující funkci této jednoduché posloupnosti lze dále považovat za klíčovou pro odvození uzavřených tvarů složitějších posloupností.\n\nNapříklad derivací řady formula_12 získáme řadu formula_13\n\nPokud tedy zderivujeme uzavřený tvar formula_14 dostaneme\n\nTato nová odvozená funkce představuje posloupnost formula_16\n\nPodobnými úpravami lze postupně odvodit vytvořující funkce i pro vybrané posloupnosti (viz tabulka níže).\n\nMáme-li vytvořující funkci ve tvaru formula_17, vypočítáme požadovaný koeficient formula_18 následovně:\n\nNebo lze pro formula_20 použít tento vzoreček\n\nHledáme koeficient formula_22 u vytv. fce formula_23:\n\nPoznámka: Výpočet hodnoty koeficientu u tohoto typu vytvořující funkce vychází ze zobecněné binomické věty.\n\n\n"}
{"id": "268403", "url": "https://cs.wikipedia.org/wiki?curid=268403", "title": "Karelo-finská sovětská socialistická republika", "text": "Karelo-finská sovětská socialistická republika\n\nKarelo-finská sovětská socialistická republika (rusky Карело-Финская Советская Социалистическая Республика) finsky \"Karjalais-suomalainen sosialistinen neuvostotasavalta\") byla v letech 1940–1956 jednou ze 16 svazových republik Sovětského svazu. Hlavním městem byl Petrozavodsk, v letech 1941–1945 pak Belomorsk. Přeměna někdejší Karelské autonomní sovětské socialistické republiky na Karelo-finskou SSR byla podle některých historiků přípravným krokem k anexi Finska, které před 1. světovou válkou náleželo k carskému Rusku. Nakonec k ní však nedošlo. Ugrofinští Karelové a Finové tvořili v republice pouze menšinu (okolo 25%), převládalo ruské obyvatelstvo. Roku 1956 byl Karelo-finské SSR navrácen status autonomní sovětské socialistické republiky v rámci Ruské sovětské federativní socialistické republiky, která byla v roce 1991 reorganizována do Republiky Karelie v rámci Ruské federace.\n"}
{"id": "268405", "url": "https://cs.wikipedia.org/wiki?curid=268405", "title": "Tolar", "text": "Tolar\n\nSlovo tolar může mít více významů:\n\n"}
{"id": "268407", "url": "https://cs.wikipedia.org/wiki?curid=268407", "title": "Anguillská vlajka", "text": "Anguillská vlajka\n\nVlajka Anguilly je tvořena britskou modrou služební vlajkou (\"Blue Ensign\") s místním vlajkovým emblémem ( ) z roku 1967, který je umístěný ve vlající části. Je to štít ze znaku, ve kterém jsou uprostřed bílého pole vyobrazené tři oranžoví delfíni stočení do kruhu, který symbolizuje přátelství, sílu a vytrvalost ostrovanů. Pod nimi je světlemodrá část, která značí moře, které ostrov obklopuje, ale také mládí, naději a perspektivy rozvoje. Bílá barva znamená mírumilovnost.\n\nTato vlajka se oficiálně používá od roku 1980.\n\n"}
{"id": "268412", "url": "https://cs.wikipedia.org/wiki?curid=268412", "title": "Chapadlo", "text": "Chapadlo\n\nChapadlo (někdy žahavé rameno) je druh končetiny některých živočichů. Slouží primárně k pohybu a k uchvacování kořisti. Chapadla se vyskytují zejména u hlavonožců. Žahavá ramena známe u žahavců, například korálnatců.\n\nChapadel je u jednoduchých druhů, jako je loděnka, okolo 30 až 90 a jsou krátká. Vyspělé druhy jich mají méně, zato jsou delší a mají přísavky. Decapodiformes (desetiramenatci) mají 8 kratších chapadel a 2 delší a Octopodiformes (chobotnice) mají 8 stejně dlouhých. Chobotnice mohou přijít o několik chapadel, která jim znovu dorostou (regenerace).\n\nVelmi dlouhá chapadla má například krakatice obrovská.\n\nAnglický termín zahrnuje i jiné struktury, které však v češtině název chapadlo nebo žahavé rameno nenesou.\n\n\n"}
{"id": "268414", "url": "https://cs.wikipedia.org/wiki?curid=268414", "title": "Ján Lehotský", "text": "Ján Lehotský\n\nJán Lehotský nebo Janko Lehotský (* 16. dubna 1947, Bratislava, Československo) je slovenský zpěvák a skladatel, někdejší lídr slovenské skupiny Modus.\n\nAbsolvoval studium tance a hry na klavír na konzervatoři v Bratislavě a studium hry na housle v LŠU. Od ukončení studií působil jako hudebník ve svobodném povolání. Patří k nejúspěšnějším skladatelům slovenské moderní populární hudby. Začínal ve skupinách \"Ľubo Belák sextet\", \"New Blues Five\" a \"Gentlemeni\".\n\nV roce 1972 nastoupil do skupiny Modus, v roce 1974 se stal po personálních změnách a znovuobjevení skupiny jejím lídrem. Prostřednictvím této skupiny, zejména její činností v letech 1976–1980, široce uplatnil svůj výrazný kompoziční talent a podílel se na formování i širokém společenském prosazení rockového modelu slovenské populární hudby. V 2. polovině 70. let 20. století patřil k největším hitmakerům v Československu a jeho písně si získaly v jednotě se zachováním základních uměleckých hodnot celostátní popularitu. Ve skupině Modus se uplatnil i jako zpěvák; ve svém projevu vycházel z rozvinutého bluesového a soulového cítění a ve spojení se zastřeným, mírně chraplavým hlasem vytvořil na slovenské hudební scéně zvláštní barevně výrazný pěvecký typ.\n\n\nZároveň se skupinou Modus a jeho sólisty (M. Žbirka, M.Gombitová, I. Novotná, Ľ.Stankovský, J.Paulíny, M.Vyskočány, M. Greksa a jiní) spolupracoval jako skladatel i s českou skupinou Bezinky, H. Blehárovou, K. Duchoněm, P. Hammelem, J. Kocianovou, M. Laiferovou, P. Lipou, M. Rottrovou, V. Špinarovou, H. Vondráčkovou a jinými.\n\n\n"}
{"id": "268415", "url": "https://cs.wikipedia.org/wiki?curid=268415", "title": "Arubská vlajka", "text": "Arubská vlajka\n\nVlajka Aruby je modrá se dvěma úzkými žlutými vodorovnými pruhy v dolní části listu. V jeho levém horním rohu je červená, bíle lemovaná čtyřcípá hvězda. Modrá barva symbolizuje moře a oblohu, čtyřcípá hvězda ostrov Aruba a pozdrav jejích obyvatel lidem na všechny čtyři světové strany. Červená barva hvězdy je připomínkou původního indiánského obyvatelstva z kmene Aravaků, bílý lem znamená slunečné pláže ostrova. Žlutá barva představuje polní hospodářství (hlavně pěstování aloe, jejíž žluté květy zkrášlují přírodu Aruby) a někdejší těžbu zlata.\n\nVlajka byla přijata 18. března 1976.\n\n"}
{"id": "268422", "url": "https://cs.wikipedia.org/wiki?curid=268422", "title": "Bičík", "text": "Bičík\n\nBičík () je podlouhlá buněčná struktura, která slouží k pohybu (taxi) jednobuněčných bičíkovců, některých menších mnohobuněčných organismů a některých buněk mnohobuněčných organismů. Bičík se také vyskytuje u bakterií, ale v jejich případě jde o strukturu zásadně odlišnou stavbou, původem i mechanismem pohybu.\n\nBakteriální bičík je pevná struktura šroubovitého tvaru, která se točí, pohání buňku vpřed a tedy tlačí. Mají tloušťku asi 20 nm a délku 20 μm, což může být desetinásobek délky bakterie. Pohyb bakterie se nazývá taxe a může mít mnoho forem. Přestože se bakteriální bičík snadno láme, rychle (někdy již do 20 min) dorůstá. Bakterie dokáže pomocí bičíku překonat deset délek svého těla během jedné sekundy.\n\nRozdělení bakterií podle počtu bičíků:\n\n\nPočet bičíků se ale v průběhu života bakterie může měnit. Když je bičíků víc, mohou se spolu splétat. Obecně se při přestupu do viskóznějšího prostředí vybaví dalšími bičíky.\n\nBakteriální bičík je dutá trubice tvořena globulárním proteinem flagelinem. Flageliny jsou poskládány v levotočivé šroubovici, do které se skládají procesem self-assembly („spontánní složení“). Při růstu flageliny putují dutou trubicí bičíku až na jeho konec, kde se připevňují a bičík tím prodlužují. Bičík je těsně nad plasmatickou membránou upevněn pružným háčkem („hook“), který ho spojuje s komplexem proteinů tvořícím motor. Tento motor je fixován v membráně a pracuje na principu protonové pumpy. Je to skupina proteinů pracujících jako rotor a stator motoru. Konkrétně se pod háčkem nacházejí dva páry kruhových destiček statických a jeden pár kruhových destiček, který se točí. Všemi třemi páry prochází točící se bičík. Okolo třetího páru (točících se) destiček se nachází statický protein MOT (z anglického \"motility\", neboli pohyb) zodpovědný za transport protonů. Protein MOT je pro funkci bičíku nezbytný. Pod třetím párem destiček se nachází protein FLI (z anglického \"flip\", neboli obrátit, přetočit), který dokáže přepínat směr otáčení bičíku. Při otáčení CCW (\"counter-clockwise\", proti směru hodinových ručiček) bakterie plave vpřed, při otáčení CW (\"clockwise\", po směru hodinových ručiček) bičík pořádně nezabírá, protáčí se, a bakterie zůstává na místě. Přepínání mezi CW a CCW zajišťuje protein FLI. Lze toho využít při plavbě za atraktans (něčím, co bakterii přitahuje), kdy bakterie plave 1 sekundu CCW a 1/10 sekundy stojí díky CW na místě a vyhodnocuje, zda se posledním přesunem od atraktans vzdálila, nebo se k němu přiblížila. Pokud se přiblížila, pokračuje při příštím pohybu stejným směrem, pokud se vzdálila, náhodně zvolí směr jiný.\n\nModerní argument zastánců kreacionismu popisuje bakteriální bičík jako zástupce neredukovatelné komplexity. V současné době se nalézají jednotlivé proteiny tvořící bázi bičíku plnící různé funkce. Například jde o F1 ATP-syntázový protein, který využívá stejně jako bičík energii gradientu H+, který využívá na vlastní roztáčení a následnou syntézu ATP z ADP a fosfátu.\n\nExistují také teorie, které bakteriálnímu bičíku přikládají endosymbiotický původ, např. z bakterie spirochety. Tyto teorie nejsou ověřeny.\n\nBičíky eukaryot (čili řasinka, cilium, brva), které se vyskytují u některých buněk živočichů, rostlin i protistů a mají složité mechanismy (mikrotubulárních dvojic axonemy), díky nimž konají pohyby v několika směrech. Příkladem může být krásnoočko.\n\nBičík eukaryot sestává ze čtyř základních částí. Z buňky vyrůstá volně pohyblivá část, vlastní bičík. Ten je zakotven v cytoplazmě pomocí bazálního tělíska (kinetozom). Mezi bazálním tělískem a volnou částí bičíku je zařazena přechodná oblast. Z bazálního tělíska vycházejí do nitra buňky bičíkové kořeny. Vlatní bičík se skládá ze stabilizovaných mikrotubulů, které mají specifickou strukturu 9+2 - uprostřed dva cetrální jednoduché mikrotubuly a kolem devět dvojitých mikrotubulů.\n\n"}
{"id": "268428", "url": "https://cs.wikipedia.org/wiki?curid=268428", "title": "Křivka (rod ptáků)", "text": "Křivka (rod ptáků)\n\nKřivka (\"Loxia\") je rod ptáků z čeledi pěnkavovitých. Někdy však bývají řazeni do rodu \"Carduelis\", skutečně to vypadá, že by křivky mohly být pouze výrazně modifikovaní zástupci rodu, kam patří i stehlíci, čížci, konopky a čečetky. Právě čečetky by pak byly křivkám fylogeneticky nejblíže. Je známo pět druhů křivek a jeden dnes již vyhynulý z pozdního pliocénu Bulharska. Vyznačují se překříženými čelistmi zobáku a potravní specializací na semena jehličnatých stromů. V Česku se vyskytují tři druhy: křivka velká, křivka obecná a křivka bělokřídlá.\n\n\n"}
{"id": "268431", "url": "https://cs.wikipedia.org/wiki?curid=268431", "title": "Tosan", "text": "Tosan\n\nTosan (korejsky 도산, v anglickém přepisu Do-San) je tul, který se učí nositelé technického stupně 7. kup v bojovém umění taekwondo. Tul vytvořili v letech 1962–1964 podplukovník U Čonglim a seržant Kim Bokman.\n\nTosan byl pseudonym korejského vlastence An Čchang-hoa (1878–1938). Od roku 1902 žil v San Franciscu. V USA založil několik korejských imigrantské spolků. Během Japonské okupace Koreje byl zakládajícím členem \"Prozatímní vlády Korejské republiky\" v exilu sídlící v Šanghaji. 24 pohybů vzoru symbolizuje jeho celý život, který věnoval podpoře vzdělání v Koreji a japonskému odboji za nezávislost.\n\nVýchozí postoj: naranhi čunbi sogi\n\n\nZávěrečný postoj: naranhi čunbi sogi\n\n"}
{"id": "268434", "url": "https://cs.wikipedia.org/wiki?curid=268434", "title": "Zvonek (Chloris)", "text": "Zvonek (Chloris)\n\nZvonek je český název některých pěnkavovitých ptáků z rodu \"Carduelis\" (stehlík). Ačkoli se v češtině používá jako název rodový, představuje podrod \"Chloris\". Jde o bazální skupuinu rodu \"Carduelis\". Je známo pět druhů. Do podrodu \"Chloris\" se nově řadí také \"Carduelis obsoletus\" dříve řazený do rodu \"Rhodopechys\" a česky nazýván hýl pustinný. Jediným českým druhem zvonka je zvonek zelený (\"Carduelis chloris\").\n\n\n"}
{"id": "268435", "url": "https://cs.wikipedia.org/wiki?curid=268435", "title": "Bermudská vlajka", "text": "Bermudská vlajka\n\nVlajka Bermud je tvořena (jako v jediném britském závislém území) britskou obchodní, tzv. červenou vlajkou (\"Red Ensign\") s bermudským vlajkovým emblémem ( ) ve vlající části.\n\nByla přijata 4. října 1910. Je to pravděpodobně na připomínku toho, že první osadníci připluli na britských lodích s červenou obchodní vlajkou. Na znakovém štítě je sedící červený lev držící další štít s vyobrazením lodi \"Sea Venture\", potápějící se u útesu dnes zvaném \"Sea Venture Flat\". S touto lodí tu ztroskotal roku 1609 admirál George Somers, jehož jméno potom ostrovy krátkou dobu nesly, a ztroskotanci byli prvními, ale dočasnými bermudskými obyvateli.\n\n"}
{"id": "268440", "url": "https://cs.wikipedia.org/wiki?curid=268440", "title": "Vlajka Britských Panenských ostrovů", "text": "Vlajka Britských Panenských ostrovů\n\nVlajka Britských Panenských ostrovů – používá se britská modrá služební vlajka (\"Blue Ensign\") o poměru 1:2, se znakem Britských Panenských ostrovů () z roku 1960, který je umístěný ve vlající části. Je to zelený štít s postavou Svaté Voršily (patronky ostrovů) v bílém rouchu, která drží svítící starou olejovou lampu a mezi jedenácti dalšími lampami stojí. Pod štítem je heslo \"VIGILATE\" (\"Buďte bdělí!\"), navazující na výklad v evangeliu.\n\nPři vertikálním zavěšení vlajky se, dle britského vexilologa Grahama Bartrama (tvrzení však nedoložil), znak otáčí do svislé polohy (IFIS symbol: ).\n\n"}
{"id": "268443", "url": "https://cs.wikipedia.org/wiki?curid=268443", "title": "Kryptovirologie", "text": "Kryptovirologie\n\nKryptovirologie zkoumá možnosti využití kryptografického softwaru počítačovými viry. Může být použita v hackerském a virovém smyslu k útokům založeným na vydírání, které pak vedou ke ztrátě přístupu k informacím, k úniku informací, tedy k tomu, čemu většinou kryptologie naopak zabraňuje. Útoky s použitím kryptografie mohou vést i ke tvorbě škodlivého softwaru (počítačový virus, trojský kůň atd.). Pokud má člověk znalosti z kryptologie, není pro něho problém vytvořit a implementovat nebezpečnou novou třídu virů tzv. kryptoviry. Zajímavé to je u algoritmů, které používají veřejný a privátní klíč. Privátní klíč zná pouze autor viru a samotný vir šifruje pomocí veřejného klíče. Aby bylo možné data šifrovat, je nutné mít privátní klíč. Vir ho však nevyžaduje a pokud napadený uživatel data nutně potřebuje, nemá moc možností. Buď doufat, že privátní klíč bude odtajněn, nebo přistoupit na dohodu s autorem viru.\nTechnologie polymorfismu, virů typu stealth, mutačních strojů a tunelujících virů jsou nejlepšími prostředky pro vyhnutí se detekci v systémech, ve kterých běží antivirové programy.\n\nKryptoviry, které se zdají, že odrážejí snahu zůstat rezidentní po detekci, jsou počítačové viry One_Half, virus KOH, virus LZR a trojský kůň AIDS Information.\n\n\n\n\n\nAutor napíše kryptovirus s implementovanou asymetrickou šifrou a libovolnou cestou jej rozšíří, pokud nejde o cílený útok. Hned po infekci a zašifrování hostitelských dat kryptovirus upozorní uživatele a vyzve ho, aby kontaktoval autora viru. Jakmile se uživatel ozve, autor viru požaduje výkupné za soukromý klíč. Se soukromým klíčem lze dešifrovat soubory a dostat svoje data zpět. Uživatel, který dostal soukromý klíč, může dál tento klíč publikovat.\n\nJedním způsobem lze svůj počítač chránit pomocí antivirových programů. Prvním krokem je použití softwaru pro detekci virů před jejich infiltrací do systému anebo bezprostředně po ní. Mezi další opatření patří antivirové blokery a kontrola integrity souborů a systémových oblastí. Další je ochrana přístupu do počítače, šifrování firemních disket a znemožnění přinášení neautorizovaného softwaru, bezpečná komunikace a autorizace přenášených dat.\n\n"}
{"id": "268445", "url": "https://cs.wikipedia.org/wiki?curid=268445", "title": "Stehlík", "text": "Stehlík\n\nStehlík je české \"rodové\" jméno pro tři nijak zvlášť příbuzné druhy pěnkavovitých ptáků. V Česku žije pouze stehlík obecný. Jemu nejpříbuznější druhy jsou pravděpodobně zvonohlík citronový (\"Carduelis citrinella\" = \"Serinus citrinella\") a zvonohlík korsický (\"Carduelis corsicanus\" = \"Serinus corsicanus\"), všechny tři se řadí k sobě do podrodu \"Carduelis\". Stehlík dlaskovitý (\"Rhynchostruthus socotranus\") je možná blízce příbuzný rodu \"Carduelis\".\n\nV ikonografii je stehlík symbolem Kristova utrpení, protože podle legendy vytrhával Kristu z čela ostny z trnové koruny. Takto je k vidění například na obrazu \"Madony z Veveří\". Stehlík je také poměrně časté příjmení (stejně tak německy jako \"Stieglitz\").\n\n"}
{"id": "268446", "url": "https://cs.wikipedia.org/wiki?curid=268446", "title": "Vlajka Ceuty", "text": "Vlajka Ceuty\n\nVlajka Ceuty, španělského autonomního města na severu Afriky, se skládá ze čtyř černých a čtyř bílých trojúhelníků, které jsou uložené od středu vlajky k jejím rohům, uprostřed vlajky je umístěný městský znak. Černobílá vlajka je identická s vlajkou Lisabonu, připomíná tak dobytí města Portugalci v roce 1415. Znak v jejím středu je ve skutečnosti zase téměř identický se znakem, jenž je na portugalské vlajce. Zobrazuje sedm hradů a pět štítů.\n\nVlajka bez znaku se používá jako národní vlajka.\n\n"}
{"id": "268451", "url": "https://cs.wikipedia.org/wiki?curid=268451", "title": "Vlajka Cookových ostrovů", "text": "Vlajka Cookových ostrovů\n\nVlajka Cookových ostrovů je vlastně britskou státní námořní vlajkou s kruhem patnácti bílých pěticípých hvězd ve vlající části. Jeden z hrotů všech hvězd směřuje vždy ven z kruhu.\n\nBílá a modrá jsou barvy Demokratické strany. Podle oficiálního výkladu připomíná modrá barva Tichý oceán a bílá mírumilovnost obyvatel. Hvězdy symbolizují hlavní ostrovy archipelu. Jejich stejná velikost a uspořádání do kruhu naznačují rovnoprávnost a vzájemnou závislost jednotlivých členů tohoto ostrovního společenství.\n\nVlajka se používá od roku 1979, kdy Demokratická strana zvítězila ve volbách. Předtím byla v letech 1973–1979 používána vlajka zelená s kruhem žlutých hvězd, protože zelená a žlutá jsou barvy tehdy vládnoucí Strany Cookových ostrovů.\n\n"}
{"id": "268453", "url": "https://cs.wikipedia.org/wiki?curid=268453", "title": "Končetina", "text": "Končetina\n\nKončetina (úd) je kloubovitý nebo chápavý (chapadla chobotnice, ocas ploskonosých opic) výčnělek živočišného těla.\n\nVětšina živočichů užívá končetiny pro pohyb (běh, šplh, chůze). Někteří ale pomocí horních (předních) končetin také manipulují s objekty.\n\nPočet končetin je velmi rozmanitý. U členovců každý tělní článek nesl původně jeden pár končetin, které se odvozují od parapodií mnohoštětinatců. To znamená, že měli 6 párů končetin. Během vývoje členovců se však počet končetin zmenšil – pohybovou funkci si zanechaly pouze končetiny na hrudní části těla. Ostatní buď zanikly, nebo se přeměnily (např. v tykadla, čelisti, makadla, kusadla, klepítka, atp.)\n\nCo se týče obratlovců, ryby a paryby mívají končetiny přeměněné v několik ploutví. Některé ryby však mají i nohy, jako například lezec obojživelný (\"Periophthalmus barbarus\"). Obojživelníci mají jako pulci jednu ploutev, v dospělosti jim narůstají čtyři končetiny. Plazi mívají také čtyři končetiny, ale někdy je druhotně ztratili (hadi). Ptáci mají také dva páry končetin, ale přední jsou přeměněny v křídla. Savci mívají dva páry končetin. Člověk na dvou stojí (dolní končetiny), s druhým párem manipuluje s objekty (horní končetiny).\n\n\n\n"}
{"id": "268455", "url": "https://cs.wikipedia.org/wiki?curid=268455", "title": "Carduelis", "text": "Carduelis\n\nCarduelis, do češtiny překládaný zpravidla jako „stehlík“, je velký rod zrnožravých ptáků z čeledi pěnkavovitých. Zahrnuje zvonky (ti jsou na bázi), čečetky a větší skupinu Carduelis v užším smyslu slova, do které patří konopky, čížci a stehlík obecný. Fylogeneticky dovnitř rodu patří patrně také křivky, i když bývají vyčleňovány do zvláštního rodu \"Loxia\", a do blízkosti stehlíka obecného jsou řazeny dva druhy dříve pokládané za zvonohlíky: zvonohlík citronový (\"Carduelis citrinella\" = \"Serinus citrinella\") a zvonohlík korsický (\"Carduelis corsicanus\" = \"Serinus corsicanus\"). Celkově včetně křivek rod obsahuje 40 druhů, je znám také vyhynulý \"Carduelis triasi\" z holocénu ostrova La Palma, jednoho z Kanárských ostrovů.\n"}
{"id": "268456", "url": "https://cs.wikipedia.org/wiki?curid=268456", "title": "J. Gordon Melton", "text": "J. Gordon Melton\n\nJohn Gordon Melton (* 19. září 1942) je americký religionista, zakladatel Institutu pro studium amerických náboženství \"()\" a vyhledávaný specialista na nová náboženská hnutí. V současné době působí na University of California na tamějším religionistickém pracovišti. Napsal více než 25 publikací, z nichž asi nejznámější je jeho rozsáhlá kniha , která vychází poměrně pravidelně v aktualizovaných vydáních.\n"}
{"id": "268459", "url": "https://cs.wikipedia.org/wiki?curid=268459", "title": "Haploskupina Q (mtDNA)", "text": "Haploskupina Q (mtDNA)\n\nHaploskupina Q je haploskupina lidské mitochondriální DNA.\n\nHaploskupina Q se vyskytuje v jižní Oceánii, zvláště v Nové Guineji a Melanésii. Ve zdejší populaci je přítomná v různých obměnách. Odhady kladou společného předka do doby před 50 000 lety. Za zmínku stojí, že tato haploskupina nebyla nalezena u domorodých Australanů, z čehož plyne, že obě skupiny žily po dlouhou dobu zcela odděleně. Vyšší zastoupení této haploskupiny mezi obyvateli ostrovů Wallacea ve východní Indonésii naznačuje spřízněnost s domorodými kmeny v Nové Guineji. Haploskupina Q byla ojediněle nalezena také v oblastech Sundalandu, Mikronésie a Polynésie.\n\n"}
{"id": "268460", "url": "https://cs.wikipedia.org/wiki?curid=268460", "title": "Haploskupina G (mtDNA)", "text": "Haploskupina G (mtDNA)\n\nHaploskupina G je haploskupina lidské mitochondriální DNA.\n\nHaploskupina G patří mezi východoasijské haploskupiny. Nejčastěji se vyskytuje na severovýchodě Sibiře, méně pak v severních oblastech Východní a Střední Asie.\n\nZ haploskupiny G se vyčlenily podskupiny G1 a G2a, které představují Korjaky a Itelmeny.\n\n"}
{"id": "268463", "url": "https://cs.wikipedia.org/wiki?curid=268463", "title": "Haploskupina E (mtDNA)", "text": "Haploskupina E (mtDNA)\n\nHaploskupina E je haploskupina lidské mitochondriální DNA.\n\nHaploskupina E se vyskytuje v Jižní Asii. Byla zaznamenána v Malajsii a na ostrovu Borneo; vyskytuje se též na pobřeží Papuy Nové Guineje, na Taiwanu, Filipínách a některých ostrovech v Oceánii (Guam). \nHaploskupina E byla objevena též mezi domorodými kmeny v Kolumbii. Zde se však jedná o zpětnou mutaci haploskupiny C. \n\n"}
{"id": "268467", "url": "https://cs.wikipedia.org/wiki?curid=268467", "title": "Haploskupina D (mtDNA)", "text": "Haploskupina D (mtDNA)\n\nHaploskupina D je haploskupina lidské mitochondriální DNA.\n\nHaploskupina D vznikla v Asii před zhruba 60 000 lety. Vyčlenila se z haploskupiny M.\n\nHaploskupina D se vyskytuje na severovýchodě Asie (včetně Sibiře), zároveň je jednou z pěti haploskupin nalezených mezi původními obyvateli amerického kontinentu.\n\n"}
{"id": "268469", "url": "https://cs.wikipedia.org/wiki?curid=268469", "title": "Haploskupina CZ (mtDNA)", "text": "Haploskupina CZ (mtDNA)\n\nHaploskupina CZ je haploskupina lidské mitochondriální DNA.\nHaploskupina CZ se vyskytuje v Eurasii.\n\n"}
{"id": "268472", "url": "https://cs.wikipedia.org/wiki?curid=268472", "title": "Mořina", "text": "Mořina\n\nMořina je obec v okrese Beroun, asi 11 km východně od Berouna. Žije zde obyvatel.\n\nPrvní zmínka o obci se nachází v historických pramenech v roce 1338, kdy si Štěpán z Tetína se svolením krále Jana Lucemburského směnil statek s řádem křižovníků s červenou hvězdou. Dále tento dvorec se čtyřmi lány polností vlastnil král Karel IV., který jej pronajímal na doživotí svým oblíbeným výtvarným umělcům: roku 1360 to byl malíř Mikuláš Wurmser ze Štrasburku a roku 1367 mistr Theodorik. Za krále Václava IV. pronájmy pokračovaly. Farní kostel sv. Stanislava se připomíná od poloviny 14. století.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Mořina \"(přísl. Dolní Roblín, 716 obyvatel, katol. kostel)\" byly v roce 1932 evidovány tyto živnosti a obchody: lékař, holič, 6 hostinců, 2 koláři, konsum Včela, 2 kováři, vápencový lom, obuvník, obchod s ovocem a zeleninou, pekař, 4 rolníci, 2 řezníci, 5 obchodů se smíšeným zbožím, Spořitelní a záložní spolek v Mořině, trafika, truhlář.\n\n\nObec Mořina se skládá ze tří částí na dvou katastrálních územích:\n\nDopravní síť\nVeřejná doprava 2011\n\n"}
{"id": "268475", "url": "https://cs.wikipedia.org/wiki?curid=268475", "title": "Autoklub České republiky", "text": "Autoklub České republiky\n\nAutoklub České republiky (zkráceně Autoklub ČR nebo AČR) je českým dobrovolným občanským spolkem zájemců o motorismus.\n\nSídlí v Praze v Opletalově ulici, naproti hlavnímu nádraží.\n\nČeský autoklub vznikl, podobně jako v jiných zemích, v době počínajícího motorismu, který dosud nebyl legislativně regulován. První zárodky motoristických klubů vznikaly v rámci velocipedistických (cyklistických) klubů. Autokluby, včetně českého, byly partnery výrobců motorových vozidel, ale významně se podílely také na vzniku prvních systémů dopravního značení, evidence a označování vozidel, kvalifikačních a technických požadavků na vozidla a řidiče atd. Některé z nich byly přímo pověřeny vydáváním řidičských průkazů, různých povolení a certifikátů nebo rozmisťováním dopravních značek.\n\nOd roku 1905 vznikaly na území pozdějšího Československa souběžně místní německé automobilistické kluby.\n\nVýznamnou postavou stojící u založení Českého klubu automobilistů byl stavitel Josef Rosenberg. Ten ve svém prohlášení z listopadu 1903 autoklub považoval za seskupení vlastníků motorových vozů, kteří „nepokládají automobil pouze za sportovní, ale za seriosní dopravní prostředek.“\n\nV únoru 1904 se konala ustavující valná hromada Českého klubu motocyklistů. V březnu 1904 proběhla ustavující valná hromada Českého klubu automobilistů (ČCA). V roce 1910 oba kluby splynuly a dále působily pod názvem Český klub automobilistů. Dne 30. června 1919 valná hromada přejmenovala klub na Československý klub automobilistů (ČsKA). Na mimořádné valné hromadě 8. března 1922 došlo k nové úpravě názvu na Autoklub Republiky Československé (ARČ, AKRČs). S Autoklubem byly sdružené některé automobilové a motocyklové kluby v takzvaném Kartel Autoklubu RČS a klubů sdružených, patřil mezi ně např. Československý Automobilový klub pro Moravu a Slezsko v Brně.\n\nKlub se výrazně podílel na pořádání a organizování sportovních akcí. V roce 1925 zakoupil dům v Lutzově, nyní Opletalově ulici, který je dodnes jeho sídlem. Budova byla po přestavbě slavnostně otevřena 25. března 1929. Na dobu 2. světové války byla činnost klubu přerušena, v roce 1945 obnovena, roku 1948 opět zakázána a roku 1990 obnovena. Po rozdělení Československa v roce 1993 byl název změněn na Autoklub České republiky (AČR). V roce 2016 AČR má přes 10.000 členů sdružených v téměř 700 místních klubech. Prezidentem sdružení byl od jeho založení v roce 1990 do roku 2016 Roman Ječmínek. 19. listopadu 2016 byl zvolen novým prezidentem právník Jan Šťovíček.\n\nZačátkem 20. let 20. století zaslal Autoklub ministerstvu veřejných prací komplexní návrh na orientační značení veřejných silnic Z tohoto návrhu vyšlo ministerstvo pří přípravě úpravy dopravního značení a návrh podobného znění předložilo k posouzení vládě. Rámcově počítalo s tím, že by značení upravoval samostatný zákon. Návrh však narazil na řadu obtíží převážně finančního charakteru, což vyústilo v jeho zamítnutí.\n\nV roce 1928 Autoklub Republiky Československé zaslal ministerstvu veřejných prací ČSR nabídku na provedení dopravního značení a ministerstvem byla jeho nabídka vybrána k realizaci. V březnu 1928 byly s Autoklubem dojednány podmínky a 11. května 1928 uzavřelo ministerstvo veřejných prací s Autoklubem dohodu, podle které měl po dobu 10 let za správu státních silnic stavět, udržovat a opravovat výstražné a orientační tabulky a značení obcí a měst. Nové značení mělo být provedeno do tří let od uzavření smlouvy, náklad na osazení 7000 značek byl rámcově odhadnut na 2,4 milionu Kč a protože se předpokládalo, že v době platnosti smlouvy budou muset být značky vyměněny, celkový odhad byl 5 milionů Kč. Za to, že Autoklub tutu částku do značení investoval, získal výhradní právo na umisťování reklamy kolem státních silnic. Reklamy mohl umisťovat na zadní straně značek, pod nimi nebo na samostatných sloupcích. Výstražné značky byly tmavomodré s bílými symboly, dálkové návěsti měly tmavomodro-bílé provedení, názvy obcí se značily ve všech obcích na trase státní silnice, které měly alespoň 5000 obyvatel. Na tento způsob značení víceméně navázala vládní nařízení z let 1935 a 1938, kterými byly dopravní značky poprvé legislativně kodifikovány.\n\nAČR se věnuje službám motoristům, například v oblasti informatiky, prodeje mezinárodních dokumentů FIA, právní a technické pomoci motoristům.\n\nAČR se zaměřuje i na speciální aktivity pro karavanisty, zdravotně postižené motoristy, kluby historických vozidel, značkové kluby a přípravu řidičů v autoškolách.\n\nAngažuje se v automobilovém i motocyklovém sportu a kartingu.\n\nAutoklub ČR je členem těchto mezinárodních organizací:\n\nAutoklub ČR je zastoupen v těchto orgánech:\n\n\n"}
{"id": "268479", "url": "https://cs.wikipedia.org/wiki?curid=268479", "title": "Belomorsk", "text": "Belomorsk\n\nBelomorsk, též Bělomorsk, (rusky Беломорск, karelsky \"Šuomua\") je město v Karelské republice na severozápadě Ruské federace. Leží na východě Karélie na pobřeží Bílého moře, při ústí řeky Vyg a Bělomořsko-baltského kanálu. Město je centrem Belomorského rajónu. Prochází tudy Murmanská železniční magistrála, z níž zde odbočuje větev na Archangelsk, resp. Vologdu.\n\nV roce 2005 zde žilo 12 600 obyvatel; jejich počet se po rozpadu Sovětského svazu snížil z 19 000 v roce 1990 na úroveň z padesátých let 20. století. Rybářská osada zde existovala již od 12. století, městem je však teprve od roku 1938. V době německé okupace v letech 1941–1945 bylo město dočasným hlavním městem Karelo-finské SSR (namísto Petrozavodsku).\n"}
{"id": "268486", "url": "https://cs.wikipedia.org/wiki?curid=268486", "title": "Trouba", "text": "Trouba\n\nSlovo trouba, starším či nářečním výrazem trúba, má více významů:\n\n"}
{"id": "268496", "url": "https://cs.wikipedia.org/wiki?curid=268496", "title": "Boží duha", "text": "Boží duha\n\nBoží duha je kniha Jaroslava Durycha, jejíž děj se odehrává v českém pohraničí po druhé světové válce v období vysídlení Němců z Československa. Durych \"Boží duhu\" dopsal v roce 1955, ale poprvé vyšla až v roce 1969.\n\nHlavním hrdinou je postarší muž, který přichází do již vysídleného, ale ještě neosídleného českého pohraničí. Kvečeru nachází v opuštěném kostele rakev s neznámými ostatky, kterou se rozhodne dalšího dne pohřbít. V zdánlivě opuštěném domě, kde se rozhodne přenocovat, se setká s Němkou, která se potají vrátila do tohoto domu.\n\nOba dva (jména nejsou v knize uváděna) spolu vedou rozhovory, které se točí především okolo životního osudu mladé Němky, které ublížili jak Češi, tak Němci. Dalšího dne společně pohřbí rakev s hnijícími ostatky neznámé matky a jejího narozeného dítěte. Kniha obsahuje i dosti detailní popisy znásilňování žen či průběhu pohřbívání hnijících mrtvol.\n\nKe konci děje dojde k jejich intimnímu sblížení, slibují si nový společný začátek a starší muž, vzhledem k tomu, že je v knize několikrát naznačováno, že má určitý vliv, podle všeho nebude mít problém opatřit ji povolení zůstat v Československu.\n\nV roce 1975 vyšla kniha v německém překladu filosofa Jana Patočky.\n\n\n"}
{"id": "268502", "url": "https://cs.wikipedia.org/wiki?curid=268502", "title": "ČKA", "text": "ČKA\n\nZkratka ČKA může znamenat:\n\n"}
{"id": "268503", "url": "https://cs.wikipedia.org/wiki?curid=268503", "title": "Babice (okres Hradec Králové)", "text": "Babice (okres Hradec Králové)\n\nObec Babice () se nachází asi 18 km západně od Hradce Králové. Katastrální území obce nese název Velké Babice a má rozlohu 2,55 km². Žije zde obyvatel. K obci patří též osada (ZSJ) Malé Babice, zvaná též \"Chaloupky\".\n\nPrvní písemná zmínka pochází z druhé poloviny 14. století, kdy je zmiňován Matěj z Babic, vladyka z blízké tvrze.\n\n\n"}
{"id": "268505", "url": "https://cs.wikipedia.org/wiki?curid=268505", "title": "Glyptodontidae", "text": "Glyptodontidae\n\nGlyptodontidae je skupina vymřelých velkých savců z řádu pásovců. Vyvinuli se v Jižní Americe, ale když před třemi miliony let vznikla panamská šíje, některé druhy se během tzv. velké americké výměny rozšířily do Severní Ameriky. Hlavním rysem zástupců této skupiny bylo jejich opancéřované tělo podobné želvímu krunýři utvořené z kostní tkáně. Největší jedinci vážili až 2 tuny.\n\nGlyptodontidi vyhynuli na konci poslední doby ledové spolu s dalšími zástupci megafauny, kupř. velkým pozemním lenochodem rodu \"Megatherium\" apod.\n\nJedním z nejnovějších objevů zástupců této čeledi je rod \"Parapropalaehoplophorus\" z And.\n\nVědecká studie z roku 2018 ukazuje, že brnění glyptodontů bylo velmi sofistikovaným anatomickým prvkem, který měl vícero funkcí. Kromě ochrany tělních orgánů před útoky predátorů mohl sloužit například i při termoregulaci nebo vnitrodruhové signalizaci. Jejich ocasní \"palice\" pak sloužila jako zbraň aktivní obrany před útočícími predátory.\n\n"}
{"id": "268506", "url": "https://cs.wikipedia.org/wiki?curid=268506", "title": "Třída Alaska", "text": "Třída Alaska\n\nTřída Alaska byla třída amerických křižníků z období druhé světové války. Jelikož se vymykají běžným kategoriím, bývají řazeny mezi velké křižníky, nebo bitevní křižníky. Z plánovaných šesti jednotek této třídy byly dokončeny pouze první dvě. Místo ničení nepřátelských křižníků, ke kterému byly původně určeny, ve službě tvořily především doprovod svazů rychlých letadlových lodí při operacích proti Japonsku.\n\nNa projektu nových bitevních křižníků se v USA pracovalo už před druhou světovou válkou. Lodě měly být svým výtlakem a výzbrojí jakýmsi mezičlánkem mezi těžkým křižníkem a bitevní lodí. Jejich prvořadým úkolem byla likvidace nepřátelských křižníků. K tomu byly vybaveny silnými 305mm děly, pancířem dostatečným na ochranu proti střelám ráže 203 mm a byly dostatečně rychlé, aby s se svými protivníky udržely krok. Podle jiných zdrojů byla jejich stavba také reakcí na zprávy o stavbě podobných lodí pro japonské císařské námořnictvo, přestože taková loď v Japonsku postavena nebyla. Nakonec však místo ničení křižníků doprovázely svazy rychlých letadlových lodí.\n\nPřestože Američané lodě označují jako velké křižníky a jejich konstrukce z nich vychází (podobně u projektované třídy \"Lexington\"), bývají často řazeny mezi bitevní křižníky. Přesto však byly právě z tohoto důvodu pojmenovány po amerických teritoriích a ne po státech, jak bylo obvyklé u amerických bitevních lodí a ani po městech, jak tomu bylo u těžkých křižníků.\n\nHlavní výzbroj tvořilo devět děl ráže 305 mm s délkou hlavně 50 ráží, umístěných ve třech trojhlavňových věžích. Dvě věže byly na přídi a jedna na zádi. Ty doplnilo 12 děl ráže 127 mm v šesti věžích (americké bitevní lodě nesly stejné věže ovšem v počtu 8 kusů u modernizovaných starých bitevních lodí a 10 kusů o těch moderních). Dvě byly na přídi a zádi nad hlavními věžemi a ostatní čtyři symetricky po stranách nástavby. Protiletadlovou výzbroj tvořily kanóny ráží 20 a 40 mm. Třída \"Alaska\" nenesla torpédomety. Plavidla nesla dva průzkumné letouny, které vypouštěly ze dvou katapultů. Loď nesla bohaté radarové vybavení proti vzdušným i hladinovým cílům.\n\nPancéřování bylo mnohem silnější, než bylo zvykem u těžkých křižníků, ale naopak slabší, než jaké měly bitevní lodě a především neměly protitorpédovou obšívku. Boční pancéřový pás měl sílu 127–230 mm, pancéřová paluba měla 107 mm, čela dělových věží 324 mm a kapitánský můstek 230 mm. Podíl pancéřovaní na výtlaku lodě byl pouhých 16 %, což odpovídalo těžkým křižníkům a mnohem méně, než u soudobých bitevních lodí (33 % u bitevního křižníku HMS \"Hood\" či 40 % u bitevních lodí \"Bismarck\" a USS \"North Carolina\").\n\nTřídu \"Alaska\" tvořilo šest lodí, z nichž jen dvě byly dokončeny:\n\nUSS \"Alaska\" (CB-1) prošla po svém přijetí do služby 17. června 1944 zkouškami na Kubě, a pak odplula Panamským průplavem do Pacifiku, kde prošla výcvikem. V lednu 1945 odplula do Pearl Harboru a připojila se k \"Task Group 58.8\", v jehož rámci doprovodila letadlové lodi USS \"Saratoga\" a USS \"Enterprise\" při nočních náletech na Tokio. Jako součást operačního svazu 58.4 se účastnila dobytí Iwodžimy a pak opět doprovázela letadlové lodě při útocích na cíle v Japonsku. Účastnila se i dobytí Okinawy a dalších útoků proti Japonsku. Po konci války odplula do USA a byla ukotvena v Bostonu. V únoru 1947 byla vyřazena z aktivní služby. Do 1. června 1960 pak byla ve stavu Atlantické rezervní flotily. 30. června 1961 byla prodána do šrotu.\n\nUSS \"Guam\" (CB-2) byla dokončena 17. ledna 1945. Po zkouškách a výcviku loď odplula Panamským průplavem do Pearl Harboru, kde se 8. února 1945 přidala k ostatním americkým silám. Podobně jako \"Alaska\" sloužila u Task Force 58. V březnu 1945 tvořila doprovod letadlových lodí při útocích na ostrovy Kjúšú a Šikoku. Podílí se na dobytí Okinawy a útocích na Japonské ostrovy. V červnu 1945 byl vytvořen křižníkový svaz \"CTF 95\", tvořený \"Guamem\", čtyřmi lehkými křižníky a devíti torpédoborci, který od 16. července do 7. srpna 1945 operoval ve Žlutém moři. Poté byla převelena do stavu \"North China Force\", jehož velitel admirál Francis S. Low si ji vybral za vlajkovou loď. Po skončení války loď odplula do USA a stala se součástí rezervní Atlantické flotily. Z jejího stavu byla vyškrtnuta 1. června 1960, aby byla 10. července 1961 prodána do šrotu.\n\n\n\n"}
{"id": "268513", "url": "https://cs.wikipedia.org/wiki?curid=268513", "title": "Regulace", "text": "Regulace\n\nRegulace je cílevědomá, systematická a průběžná řídicí či usměrňující činnost, která často využívá zpětnou vazbu; může ji provádět člověk, automatické zařízení, v širším smyslu i biologický nebo společenský systém. Příklady:\n\n\n\n\n\n\n"}
{"id": "268517", "url": "https://cs.wikipedia.org/wiki?curid=268517", "title": "Trevor Steele", "text": "Trevor Steele\n\nTrevor Steele (* 1940) je australský esperantista, učitel a esperantský spisovatel píšící povídky, novely a romány. Jeho dílo je silně ovlivněno jeho zkušenostmi z cest mj. po Německu a východní Evropě.\n\nOd počátku roku 2002 do dubna 2004 pracoval Trevor Steele jako generální ředitel ústřední kanceláře Světového esperantského svazu v Rotterdamu. Protože měl ale málo administračních zkušeností, byl pod silným tlakem kritiky ostatních zaměstnanců kanceláře i členů asociace obecně. V říjnu 2003 podal \"z osobních důvodů\" demisi.\n\nTrevor Steele je také členem Esperantské akademie.\n\n\n"}
{"id": "268525", "url": "https://cs.wikipedia.org/wiki?curid=268525", "title": "Kim Wilde", "text": "Kim Wilde\n\nKim Wilde, rodným jménem Kim Smith (* 18. listopadu 1960 v Chiswicku, Londýn, Spojené království) je anglická popová zpěvačka a profesionální zahradnice. Největší úspěchy ve své pěvecké kariéře zaznamenala v 80. letech, když v roce 1981 debutovala s písní \"Kids in America\".\n\nJedná se o prvorozenou dceru rock and rollového zpěváka Reginalda Smithe, známého pod uměleckým jménem Marty Wilde, a Joyce Bakerové, bývalé členky kapely The Vernons Girls. V osmi letech se s rodinou přestěhovala z Londýna do kraje Hertfordshire, kde prožila své dětství. Kim byla rodiči od mala vedená k hudbě a v roce 1980 složila zkoušky na umělecké škole St. Alban´s College of Art & Design.\n\nPo škole podepsala smlouvu s Mickiem Mostem, producentem z RAK Records, který si všiml jejího talentu, když ji viděl zpívat společně s její matkou. V lednu 1981 vydala svůj první singl \"Kids in America\", s kterým dosáhla okamžitého úspěchu. Mnoho dalších zpěváků a kapel potom vytvořilo cover verzi této písně. V témže roce vydala i své první album \"Kim Wilde\", které obsahovalo ještě pár dalších hitů. V roce 1982 vydala druhé album \"Select\". Mohla se těšit velké podpoře své rodiny a její otec Marty Wilde a bratr Ricki Wilde pro ni psali písně, včetně jejích největších hitů. Její matka jí dělala manažerku.\n\nV létě roku 1984 přešla z Rak Records k MCA Records, s nimiž v průběhu dalších 15 let natočila šest alb, které se prodávaly po celém světě. V roce 1986 se jejím největším hitem stal remake písně \"You Keep Me Hangin' On\", kterou původně zpívali The Supremes. S touto písní pak prorazila na první místo americké hitparády. Ve druhé polovině 80. let si své písně začala psát sama a složila si mnoho dalších hitů, které pak v MCA Records vydali na jejích deskách. Zpátky v Británii pak získala v roce 1983 ocenění zpěvačka roku od British Phonographic Industry (nyní známé jako Brits - obdoba českého Zlatého slavíka) a v následujících letech byla mezi nominovanými. Kim Wilde absolvovala celkem pět sólových turné a na nich si zazpívala po boku takových popových velikánů jako Michael Jackson (1988) a David Bowie (1990).\n\nV 90. letech se pustila do nových projektů, aby si obohatila svou kariéru, a objevila se i v muzikálu \"Tommy\", které se hrálo v londýnském divadle West End. V roce 1997 v divadle ukončila angažmá a na nějakou dobu se stáhla z hudební scény, protože se vdala a musela se starat o své děti. V roce 2001 se vrátila a zúčastnila se po několika letech poprvé živého koncertu. Od konce roku 2001 absolvovala po Velké Británii ještě třikrát turné s názvem \"Here & Now Tour\", kde oprášila své staré hity a zpívala společně s mnoha slavnými zpěváky jako Belinda Carlisle, Paul Young nebo Howard Jones. V roce 2003 zaznamenala další velký úspěch, když nazpívala s německou zpěvačkou Nenou duet písně Anyplace, Anywhere, Anytime.\n\nV roce 2006 podepsala novou smlouvu, tentokrát s nahrávací společností EMI a vydala zatím poslední desku \"Never Say Never\".\n\nBěhem 80. let prožila několik lásek s lidmi, se kterými spolupracovala. Byla postupně zamilovaná do saxofonisty Garyho Barnacleho, klavíristy Calvina Hayese a později do svého hráče na klávesy Jeffa Hammera. Nakonec se ale provdala až v roce 1996 za svého kolegu Hala Fowlera z projektu \"Tommy\" a chtěla mít co nejdříve děti. 3. ledna 1998 se jí narodil syn Harry Tristan a o dva roky později 13. ledna 2000 dcera Rose Elizabeth. Během těhotenství se v ní probudil zájem o zahradnictví a nastoupila na slavnou \"Capel Manor college\". V její nové činnosti se jí dařilo velmi dobře a v roce 2005 získala zlatou medaili na botanické výstavě v Chelsea. Dále vydala dvě knihy \"Gardening with Children\" a \"The First-time Gardener\", které se týkaly zahradnictví a čtenářům předávala své rady a zkušenosti. Dále navrhla zahrady \"All about Alice\" v roce 2001 a \"The Cumbrian Fellside Garden\" v roce 2005.\n\n\n"}
{"id": "268526", "url": "https://cs.wikipedia.org/wiki?curid=268526", "title": "Francouzský institut", "text": "Francouzský institut\n\nFrancouzský institut může znamenat více institucí:\n\n"}
{"id": "268527", "url": "https://cs.wikipedia.org/wiki?curid=268527", "title": "István Nemere", "text": "István Nemere\n\nIstván Nemere (někdy také Stefano Nemere, * 1944) je maďarský esperantista, spisovatel a překladatel esperantské a maďarské literatury.\n\nVelkou část svých děl píše maďarsky, ale aktivně tvoří také v esperantu, které se naučil roku 1962. Jeho tvorba pokrývá široké spektrum témat, mj. detektivky, science fiction, milostné romány a fikci o politických či sociálních problémech.\n\n\n"}
{"id": "268530", "url": "https://cs.wikipedia.org/wiki?curid=268530", "title": "Kuvajtská vlajka", "text": "Kuvajtská vlajka\n\nVlajka Kuvajtu se skládá z panarabských barev seřazených do tří vodorovných pruhů – zeleného, bílého a červeného. U žerdi je černý lichoběžník.\n\nSymboliku barev interpretuje oficiální výklad takto: Bílé jsou naše činy, černé jsou naše boje, zelené jsou naše louky a červená, napojená krví nepřátel, je naše budoucnost. Někdy se také uvádí, že bílá znamená ctnost, černá písek zvířený kuvajtskými jezdci v bojích za svobodu, zelená pole a červená statečnost. Výklad barev pochází z básně od Safie Al-Deen Al-Hali.\n\nVlajka byla zavedena v roce 1961.\n\n"}
{"id": "268538", "url": "https://cs.wikipedia.org/wiki?curid=268538", "title": "Batolec duhový", "text": "Batolec duhový\n\nBatolec duhový (\"Apatura iris\") je nápadný druh denních motýlů z čeledi babočkovití. Je zajímavý tím, že podle úhlu dopadu slunečního světla se barva jeho křídel mění z hnědé přes fialovou až na jasně kovově modrou a zpět.\n\nJe rozšířený téměř v celé Eurasii. Zřídka vystupuje do nadmořských výšek nad 1200 m n. m. Více na východ je hojnějším druhem denních motýlů, směrem na západ je vzácnější. V Česku je rozšířen po celém území, ale není hojný.\n\nV přírodě lze vidět batolce od června do srpna. Létá hlavně na lesních cestách, na okrajich smíšených lesů, ve vlhkých údolích a na zarostlých pasekách. Ráno létá pomaleji, přičemž rád sedá na zdechliny, trus zvířat, hnijící ovoce a celkově mokrá místa, hlavně okolo kaluží a mokřin. Přitahuje ho i lidský pot, a proto si někdy sedá i na upocené ruce. Později, v odpoledních hodinách, poletuje v korunách stromů. Protože žije skrytě, lze jej vidět jen zřídka. U samečka je vidět jistý stupeň teritoriálního chování, proto na místě jeho výskytu obvykle nacházíme jen jeden exemplář. Pokud ho ulovíme, po relativně krátkém čase jeho místo \"obsadí\" jiný jedinec. Obvykle vidíme jen samečky, protože samičky se zdržují výš v korunách převážně listnatých stromů. Létají málo a to převážně v odpoledních hodinách. Někdy vydrží sedět celé hodiny v koruně stromu.\n\nSamička klade vajíčka na listy živných rostlin, hlavně vrb. Vajíčka jsou olivově-zelená, až žlutavá, válcovitého tvaru.\n\nHousenka se vyvíjí od července na vrba jívě, vrbě popelavé, vrbě ušaté, vrbě křehké a taky na osice. Přezimuje ve 2. larválním instaru, kdy je asi 1 cm dlouhá a je zbarvena černohnědě. V tomto období je obvykle připředená k větvičce nebo listu. V dubnu začne být znovu aktivní a svléká se. Po tomto svlečení je zelená, žlutě zrnitá, se šikmými žlutými pruhy na bocích, modrými výrůstky na hlavě a dvěma červenými hroty na análním článku zadečku. Housenka 5. instaru (po 4. svlékání) se zakuklí, většinou v červnu, pod listy, zavěšená hlavou dolů.\n\nKukla je bledě zelená s dvěma hroty na hlavě. Zpravidla bývá přichycená za kremaster.\n\nDospělec je velký motýl s rozpětím křídel 52-70 mm. Má hnědě zbarvené křídla ozdobené bílými skvrnami a pásky. Spodní strana křídel je červenohnědá s bílými pásky a modrým, černě lemovaným očkem. Sameček má kovově modro-fialové zbarvení vrchní strany křídel, které se mění podle toho, jak na ně dopadá světlo. Samičce toto zbarvení chybí a bývá obvykle většího vzrůstu.\nI když je v České republice chráněný zákonem jako ohrožený druh, tak pokud nedojde k omezení počtu jeho vhodných biotopů, nehrozí v nejbližší době jeho vymizení. Jeho areál rozšíření ve světe je dosud velký.\n\n"}
{"id": "268545", "url": "https://cs.wikipedia.org/wiki?curid=268545", "title": "Tatra T7", "text": "Tatra T7\n\nTatra T7 je sedmou (a poslední) generací standardních čtyřnápravových tramvají, které byly vyráběny podnikem ČKD Tatra.\n\nJedná se o standardní čtyřnápravové jednosměrné motorové tramvajové vozy, jejichž design pochází z předchozího typu Tatra T6, respektive od jeho předchůdce T5. Vozy T7 byly vyráběny na přelomu 80. a 90. let 20. století.\n\nNa rozdíl od šesté generace, kde byly realizovány celkem čtyři varianty, byly tramvaje T7 vyrobeny pouze v jednom podtypu, který byl označen jako Tatra T7B5.\n"}
{"id": "268547", "url": "https://cs.wikipedia.org/wiki?curid=268547", "title": "David Beatty", "text": "David Beatty\n\nDavid Beatty, první earl Beatty (17. ledna 1871 Nantwich–11. března 1936 Londýn) byl admirál britského královského námořnictva.\n\nDo královského námořnictva vstoupil v roce 1884. V roce 1910 byl povýšen na kontradmirála. V prvních letech první světové války velel britským bitevním křižníkům. V roce 1916 se stal velitelem Grand Fleet (Velkého loďstva), jehož dosavadní velitel John Jellicoe se stal prvním námořním lordem. V roce 1918 Beatty přijal kapitulaci německého námořnictva a o rok později byl jmenován prvním námořním lordem. Zemřel dne 11. března 1936 v Londýně.\n\n"}
{"id": "268555", "url": "https://cs.wikipedia.org/wiki?curid=268555", "title": "Vodopád na Černém potoce", "text": "Vodopád na Černém potoce\n\nVodopád Černého potoka se nachází na severní straně Jizerských hor, kde je obklopen strmými svahy Frýdlantského cimbuří. Od roku 1999 je oblast vyhlášena národní přírodní rezervací, dnes NPR Jizerskohorské bučiny. Vodopád nejvyšší části dosahuje výšky až 7 metrů.\n\nPramen Černého potoka můžeme najít pod Černou horou ve výšce cca 980 m nad mořem, přesněji u rašeliniště Na Čihadle, kde má dva prameny. Na své nedlouhé trati cca 6 km překonává převýšení přibližně 600 m, přičemž první kilometr je relativně po rovině, na dalších kilometrech pak najdeme četné rokle s vodopády.\n\nVodopád Černého potoka vznikl zaklíněním mohutného balvanu mezi jednotlivé skalní stěny. Výška vodopádu je 7 m a balvan uprostřed skalních stěn má rozměr přibližně 5 m. Balvan rozděluje vodopád do dvou ramen, které jsou doprovázeny řadou rozličných kaskád. Průměrný průtok zde nabývá objemu 170l/s.\n\nRostlinné zastoupení je zde velmi pestré. Najdeme zde komplex smíšených lesů, převážně bukových a také nejcennější lesní porosty Jizerských hor. Zároveň slouží jako genová banka, důležitá pro obnovu jizerskohorských lesů, které byly v minulosti poškozeny imisemi a nevhodným lesním hospodařením.  Z dřevin se zde vyskytují především buk lesní a javor klen, jedle bělokorá, jilm horský, jasan ztepilý, dub zimní, lípa srdčitá a velkolistá a javor mléč. \n\nMezi další důležité rostlinné zástupce patří mléčivec alpský, pryskyřník platanolistý, čípek objímavý nebo různé druhy kapradin.\n\nGeologickým podložím je krkonošsko-jizerský masiv, který je zde zastoupen především porfyrickým středně zrnitým granodioritem. Na určitých místech se zde mohou vyskytovat vyrostlice živců. Vlivem zvětrávání a odnosem půdy v extrémních svazích zde vznikají rozmanité morfologické tvary. Svahy zde protínají hluboká zaříznutá údolí.\n\nFauna zde má také rozmanité zastoupení. Typickým zástupcem, který obývá bučiny je mlok skvrnitý. Za poslední roky zde opakovaně hnízdí sokol stěhovavý. Najdeme zde domov běžných lesních savců, například kuny skalní či jezevce lesního.\n\nOblast byla roku 1999 vyhlášena národní přírodní rezervací Frýdlantské cimbuří, dnes však už spadá do NPR Jizerskohorské bučiny. \n\nTato oblast je součástí Ptačí oblasti Jizerských hor a zároveň významnou lokalitou v soustavě Natura 2000. Je zde dlouhodobá vize ponechání přirozeného vývoje přírody bez zásahu člověka.\n\nZ městečka Hejnice, popř. obec Bílý Potok, kam se lze dopravit vlakem. Je třeba dostat se k rozcestí „U Liščí Boudy.“, kam vede z Bílého Potoka zelená turistická značka a je dlouhá cca 2 km. Žlutá je o cca km delší a vede z Hejnic. Následně nás zelená turistická značka vede po lehce stoupající trase až k rozcestí, kde zbývá zhruba 250 m k vodopádu.\n\nMůžeme zde narazit na velké množství křížků, pomníčků a obrázků rozmístěné po horách, na památku různých událostí. Například vraždy, sebevraždy, úmrtí dřevorubců, pytláků či myslivců. V celých Jizerských horách jich je o poznání více, než v jiných horách.\n\n\n"}
{"id": "268557", "url": "https://cs.wikipedia.org/wiki?curid=268557", "title": "Vlaštovčí kameny", "text": "Vlaštovčí kameny\n\nVlaštovčí kameny je nápadný skalní útvar v pohoří Králický Sněžník. Nachází se jen několik desítek metrů od hranic s Polskem, přímo ve svahu hory Králický Sněžník, a to na vybíhajícím západním hřbetu asi 500 m od vrcholu hory, asi 15 km severně od města Králíky v okres okrese Ústí nad Orlicí. Leží mimo značené turistické cesty v NPR Králický Sněžník.\n\nJedná se o skalní sruby, na jejichž vzhledu se výrazně projevilo mrazové zvětrávání v glaciálu. V okolí Vlaštovčích kamenů se nacházejí celkem rozsáhlá kamenná moře. Z geologického hlediska jsou tvořeny z ruly, svoru a místy najdeme i křemence.\n\nNa Vlaštovčích kamenech najdeme jen řídkou vegetaci, nejzajímavějším druhem je asi sítina trojklaná (\"Juncus trifidus\"). Tato rostlina je typická pro extrémní stanoviště alpínského stupně a v pohoří Králický Sněžník ji můžeme potkat v současnosti jenom zde. Jedná se o primární bezlesí, neboť mohutné skalní bloky nedokázela v těchto výškách už poměrně zakrslá horská smrčina nikdy zcela zastínit.\n\n"}
{"id": "268559", "url": "https://cs.wikipedia.org/wiki?curid=268559", "title": "Mattioliho herbář", "text": "Mattioliho herbář\n\nMattioliho herbář (V češtině též \"Herbář neboli bylinář\", latinsky původně \"Commentarrii in sex libros Pedacii Dioscoridis\") je jednou z nejvýznamnějších botanických knih 16. století. Jeho autorem byl italský lékař a botanik Pietro Andrea Mattioli, který jej původně napsal jako komentář spisu \"De materia medica\" od významného antického lékaře a učence Pedacia Dioskúrida z Anazarby. Mattioli knihu neustále rozšiřoval a aktualizoval, takže se od sebe jednotlivá autorizovaná vydání liší rozsahem a podobou.\n\nMattioli byl vystudovaný lékař. Zájem o botaniku u něj pramenil ze zájmu o lékařské využití rostlin, kterým se zabývá také antický text \"De materia medica\" napsaný učencem a lékařem prvního století Pedaciem Dioskúridem z Anazarby. Tento text Mattioli ve čtyřicátých letech 16. století překládal z latiny do italštiny. První verze textu herbáře vyšla italsky v roce 1544 jako komentář italského překladu \"De materia medica\" pod názvem \"Commentarrii in sex libros Pedacii Dioscoridis\".\n\nRoku 1554 vyšlo v Benátkách rozšířené latinské vydání Herbáře u vydavatele Vincenta Valgarisse (Vincento Valgrisio). Téhož roku také Mattioli přichází do Prahy jako osobní lékař arciknížete a českého místodržícího Ferdinanda Tyrolského. V Praze publikoval Mattioli u Jiřího Melantricha z Aventina nejprve (roku 1561) knihu svých latinských lékařských dopisů \"Epistolarum Medicinalium libri quinque\" (Pět knih lékařských dopisů). A prakticky okamžitě poté (roku 1562) zde vyšel český překlad Herbáře, který (opět ve výrazně rozšířené podobě) do češtiny přeložil humanista Tadeáš Hájek z Hájku. Okamžitě po dokončení tisku českého překladu pak Melantrich vytiskl (roku 1563) německý překlad díla, který přeložil pražský lékař a přírodovědec, rodák z České Lípy a absolvent univerzity v Padově Georg Handsch.\n\nPoté byl Herbář vydán ještě mnohokrát, přičemž byl při jednotlivých vydáních autorem stále doplňován. Vydáván je prakticky až do současnosti, i když dnes již hraje spíše roli literární zajímavosti, neboť byl po odborně i jazykově stránce překonán řadou mladších publikací.\n\nHerbář byl od počátku opatřen řadou dřevorytových ilustrací. V českém i německém vydání je něco přes 200 ilustrací. Většina z nich vznikla přímo v Praze v Melantrichově domě rukou malíře Hanse Minicha a dřevorytce Daniela, kteří byli pro tuto práci Melantrichem najati. Asi padesát dřevorytů (\"„50 abrisů figur z Herbarium“\") bylo však na objednávku arcivévody vyrobeno v Augsburgu, Norimberku a Štrasburku. Štočky, z nichž byly dřevorytové ilustrace tištěny, byly přitom majetkem Pietra Andrea Mattioliho, který si je po odchodu na tyrolský Ambrass v roce 1564 odvezl s sebou.\n\nKvalita ilustrací herbáře je (podobně jako celá typografická úprava knihy) velmi vysoká a odpovídá potřebě přesného a charakteristického zachycení zobrazených rostlin.\n\nMelantrich se na vydání herbáře připravoval řadu let. Královské privilegium k jeho vydání získal již v roce 1554 (tedy v roce Mattioliho příchodu do Prahy) a roku 1559 byla jeho platnost prodloužena o dalších dvacet let. Předpokládá se, že skutečným iniciátorem vydání herbáře byl Ferdinand Tyrolský. Ten také celou přípravu, tisk i prodej knihy prokazatelně zaštiťoval a dokonce částečně financoval. Na vlastní náklad nechal například roku 1559 zhotovit v německých městech již zmíněných 50 dřevorytů. Roku 1561 dokonce na českých stavech vymohl velkorysou dotaci 300 kop českých grošů, což byl obnos, za nějž bylo možné v Praze koupit měšťanský dům. Finanční prostředky však poskytl také Melantrich, který zřejmě do přípravy vložil většinu svého majetku. Finančně se na přípravě podílel i již zmíněný Valgariss, u něhož bylo v Benátkách roku 1554 tištěno předchozí (latinské) vydání herbáře a který se patrně podílel i na distribuci německého vydání herbáře. Část prostředků vložil i sám Mattioli. Vlastní tisk, přípravu sazby a opatření většiny ilustrací organizoval Jiří Melantrich.\n\nPodobně jako v případě jiných Melantrichových podniků bylo i vydání herbáře do důsledku promyšlenou a výborně organizovanou akcí. Dokládá to mj. souběh českého a německého vydání, který umožnil velmi efektivně pokrýt knižní trh v celé střední Evropě. České vydání se pochopitelně prodávalo především v zemích České koruny, významným trhem českých knih však bylo v té době i Polské království, pro něž byl herbář vybaven panovnickým privilegiem krále Zikmunda Augusta. České vydání Herbáře dokonce mělo značný vliv na vytvoření polské botanické terminologie.\n\nNěmecké vydání se pochopitelně prodávalo především v německých zemích i v sousedních státech, kde žilo německy mluvící obyvatelstvo. Část německého vydání Valgariss zřejmě prodal také ve Frankfurtu nad Mohanem na knižním veletrhu. Je velmi pravděpodobné, že investice vložené zúčastněnými do přípravy a tisku herbáře se vrátily poměrně rychle. Cena nesvázané knihy přitom byla tři až čtyři kopy míšeňských grošů.\n\nHerbář byl knihou praktickou, jak dokládá už to, že byl téměř programově vydáván v národních jazycích a ne v latině, v níž byly vydávány odborné publikace. To však neznamená, že by nešlo o knihu na vysoké odborné úrovni. V měšťanských domácnostech byl herbář používán jako praktická příručka k léčení, ale také k vaření. Dokonce byl čten jako beletrie, neboť zde byly umístěny i popisy exotických rostlin a stromů. Takto byl herbář užíván minimálně do 18. století.\n\n\n"}
{"id": "268560", "url": "https://cs.wikipedia.org/wiki?curid=268560", "title": "Violka vonná", "text": "Violka vonná\n\nViolka vonná (\"Viola odorata\"), lidově zvaná fialka, je vytrvalá bylina z čeledi violkovitých (\"Violaceae\").\n\n\nViolka vonná je 10–15 cm vysoká rostlina (za plodu až 20 cm vysoká). Oddenek je většinou více než 3 cm dlouhý, výběžky se na rozdíl od violky srstnaté vytvářejí, jsou kořenující a 10–15 cm dlouhé. Listy v přízemní růžici, lodyha není vyvinuta. Čepele jsou o něco širší než delší, okrouhle vejčité, na bázi srdčité, v létě se oproti jaru značně zvětší. Řapík je krátce nazpět chlupatý, vzácně olysalý. Na bázi řapíků jsou palisty, třásnitě zubaté nebo celokrajné, třásně nejsou brvité (na rozdíl od violky chlumní) a jsou zakončeny rezatou žlázkou (na rozdíl od violky srstnaté). Kvete v březnu až dubnu (někdy se vyskytují reflorescence i později až do podzimu), květy jsou většinou tmavě fialové s fialovou ostruhou. Existují však barevné odchylky, některé mají květy bílé s nafialovělou ostruhou, další zase lilákové. Květy intenzívně voní. Počet chromozómů: 2n=20.\n\nOddenek a v menší koncentraci i celá nať obsahují mnoho saponinů usnadňujících odkašlávání, dále hojivý sliz, flavonové glykosidy, voskové látky, alkaloid violin, vonnou silici a dokonce i sloučeninu kyseliny salicylové, což je účinná látka acylpyrinu – právě díky ní má tato bylinka protirevmatický účinek.\n\nV České republice je patrně nepůvodní. Byla hojně pěstovaná už od středověku jako okrasná rostlina a na mnoha místech zdomácněla. Roste na různých stanovištích, spíše v blízkosti lidských sídel, v různých typech listnatých lesů, v křovinách, v parcích aj. V chladnějších krajích a také v málo osídlených krajích je vzácnější, nad 800 m n. m. roste ojediněle.\n\nViolka vonná je původní v jižní a jihozápadní Evropě, v severní Africe, v severní části Turecka a na Kavkaze. Dnes je však rozšířena mnohem severněji, až po jižní Skandinávii a po evropskou část Ruska. Přesná hranice mezi původním a sekundárním výskytem není zcela jasná, což je častý jev u dávno pěstovaných a zdomácnělých rostlin. Pěstovaná a zplanělá roste i jinde po světě, např. ve velkých městech v Číně, v Severní Americe, na Novém Zélandu a asi i jinde. Mapa viz .\n\nNejvětší problém při určování je časté křížení s jinými bezlodyžnými druhy. Velmi hojný je \"kříženec\" s violkou chlupatou, který se jmenuje \"Viola\" × \"scabra\". Vzniká skoro všude, kde se druhy setkají a zpětným křížením s rodiči vznikají hybridní roje. O něco vzácnější je kříženec s violkou chlumní, který se jmenuje \"Viola\" × \"porphyrea\" Uechtr. in Engler. Podobně je zbarvená violka lesní, ta však na rozdíl od violky vonné vytváří lodyhu, proto je záměna méně pravděpodobná.\n\n"}
{"id": "268569", "url": "https://cs.wikipedia.org/wiki?curid=268569", "title": "Peter Forsberg", "text": "Peter Forsberg\n\nPeter Mattias \"Foppa\" Forsberg (* 20. července 1973, Örnsköldsvik, Švédsko) je bývalý švédský hráč ledního hokeje, své doby byl považován za jednoho z nejlepších hráčů. Od roku 2011 již aktivně nehraje za žádný klub, svůj poslední zápas odehrál v říjnu, kdy stál se svým týmem proti Detroitu. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nNarodil se 20. července 1973 v Örnsköldsviku ve Švédsku, do rodiny Kenta Forsberga, bývalého hokejového trenéra. S ním také při svých začátcích trénoval, právě otec mu prý byl motivací k lepším výkonům v hokeji. Na konci roku 2010 se Forsberg zasnoubil se Švédkou Nicole Nordin v Paříži. A pak, v červnu 2012, se jim narodilo jejich první dítě, syn Lennox.\n\nPředtím hrál v NHL za kluby Quebec Nordiques a Philadelphia Flyers, hrál v domácí nejvyšší soutěži za MODO Hockey. Hrál s číslem 21. Jeho význačné hráčské přednosti jsou nejen ofensivní, ale i defensivní, nicméně pro četná zranění svému klubu často chyběl. v NHL získal i Hartovu trofej pro nejlepšího hráče sezony 2003.\n\nProslavil se legendární kličkou proti brankáři Corey Hirschovi ve finále olympijského turnaje s Kanadou v Lillehammeru v roce 1994. Zde při samostatných nájezdech rozhodl zápas kličkou, při které skóroval jednou rukou. Tato klička se stala ikonickou a vyšla ve Švédsku tiskem na poštovních známkách (viz obr.). V roce 2006 získal se svým týmem opět zlato na olympiádě v Turíně. Zařadil se tak mezi hrstku hráčů, kteří získali dvakrát olympijskou trofej a Stanleyův pohár.Od roku 1996 je členem prestižního Triple Gold Clubu, jenž sdružuje hráče, kteří vyhráli všechny tři hlavní hokejové turnaje (Stanley Cup, Olympijské hry a Mistrovství světa). V roce 1993 a 1994 vyhrál anketu o hokejistu roku ve švédské lize (Zlatý puk). Hokejový tým Colorado Avalanche slavnostně vyřadil z užívání jeho dres s číslem 21 a vyvěsil ho ke stropu haly Pepsi Center na začátku nové sezony 2011/12. Stalo se tak v sobotu 8. října 2011 před začátkem domácího soutěžního utkání s Detroitem. 19. května 2013 byl zvolen do síni slávy IIHF.\n\n"}
{"id": "268572", "url": "https://cs.wikipedia.org/wiki?curid=268572", "title": "Jan Kupecký", "text": "Jan Kupecký\n\nJan Kupecký, též Johannes Kupezky (1666 Pezinok – 16. července 1740 Norimberk), byl český barokní malíř, autor řady portrétů. Působil na Slovensku, v Itálii, Vídni a Norimberku.\n\nKupecký, jako řada lidí tehdejší doby, byl synem protestantů (Českých bratrů) z Mladé Boleslavi, kteří utekli na Slovensko před náboženskou perzekucí. Místo jeho narození není přesně doloženo. Uvádí se Pezinok, kde se jeho rodiče usadili po odchodu z Čech. Veškeré záznamy z místní fary však byly zničeny při požáru v roce 1832. Podle jiných pramenů se mohl narodit v Praze ještě před emigrací. On sám se ke svému českému původu hlásil a ke jménu připojoval přídomek \"Bohemus\".\n\nV patnácti letech se Kupecký začal učit u švýcarského malíře Benedikta Klause, který pracoval na rekonstrukci zámku v Holíči a později s ním odešel do Vídně. Ve svých dvaceti letech Kupecký odešel za dalším vzděláním do Itálie. Přes krátký pobyt v Benátkách se dostal do Říma. Zpočátku žil v nuzných poměrech, ale pomocí přátel se mu podařilo získat práci v malířské dílně. Při tom studoval díla slavných italských malířů a zdokonaloval svou techniku. Postupně si našel svůj vlastní malířský styl a začal se uplatňovat jako malíř portrétů. V Římě mu pomohl proslavit se Aleksander Benedykt Sobieski, syn polského krále Jana III. Sobieského. O jeho italských dílech ovšem víme velice málo. Z tohoto období pochází např. \"Portrét M.Kreisingera\" v Národní galerii nebo \"Autoportrét\" v galerii Uffizi ve Florencii. \n\nV roce 1707 po více než dvacetiletém pobytu Kupecký opustil Itálii a usadil se ve Vídni. Jeho portrétní umění si brzy získalo mnoho obdivovatelů a přineslo mu zakázky od příslušníků vídeňského dvora. Namaloval řadu reprezentativních portrétů členů královské dynastie (prince Evžena Savojského), různých aristokratů a v Karlových Varech, dokonce ruského cara Petra I. Bohatou sérii doplňují obrazy jeho rodiny, přátel a autoportréty nebo portréty neznámých osob. Jeho obrazy z tohoto období jsou barevně rozmanitější, dekorativně okázalejší, ale zachovaly si věcnost a cit pro míru. Příkladem je \"Podobizna malíře miniatur K.Bruniho\" nebo \"Autoportrét\" z Národní galerie, či \"Podobizna umělcovy rodiny\" v Muzeu krásných umění v Budapešti. Ve Vídni se Kupecký věnoval také grafické tvorbě, o čemž svědčí dochované rytiny s portréty a žánrovými náměty. \n\nV roce 1709 se oženil se Zuzanou Klausovou, dcerou svého prvního učitele. Narodily se jim dvě děti: Franziska zemřela ve věku tří let na zápal plic a Christoph Johann zemřel jako sedmnáctiletý na neštovice. Manželství nebylo šťastné také kvůli Zuzaniným nevěrám. \n\nPo svém návratu do Vídně navštívil Kupecký několikrát také česká města. V roce 1712 portrétoval v Karlových Varech ruského cara Petra I., jeho pobyt v Praze je doložen \"Podobiznou Paní Sreyvoglové\" a dívčím portrétem \"H.F.Wussinové\" z r. 1716. Při svém pobytu v Praze spolupracoval s Petrem Brandlem, což se projevilo na plátnech \"Alegorie malířství\" a \"Alegorie sochařství\". \n\nRoku 1723 odešel Kupecký se svoji rodinou do Norimberku, protože měl obavy z možných perzekucí kvůli svému evangelickému smýšlení. Jeho díla z tohoto období jsou ovlivněna holandskou malbou. Mají temnější kolorit a působí prostě, intimně a neokázale. Mezi nejkrásnější díla patří jeho \"autoportréty\" a \"Podobizna Michaela Kreisingera ve stáří\" z konce 20. let 18. století. Na některých dalších obrazech je však patrný podíl pomocníků a spolupracovníků, kteří působili v jeho dílně. \n\nPoslední roky života byly poznamenány předčasnou smrtí syna a také dnou, která mu bránila v malování. Své rozpoložení přenesl i do svých obrazů. Na svém posledním autoportrétu se ztvárnil jako nemocný, zatrpklý muž. Jan Kupecký zemřel 16. července 1740. \n\n\n\n"}
{"id": "268575", "url": "https://cs.wikipedia.org/wiki?curid=268575", "title": "IEEE 802.1X", "text": "IEEE 802.1X\n\nIEEE 802.1X je v informatice název protokolu, který umožňuje zabezpečení přístupu do počítačové sítě. Pokud se klient (počítač) připojí k přípojnému bodu (UTP kabelem do síťového portu u switche, ale i k bezdrátovému přístupovému bodu u Wi-Fi), je po něm pomocí IEEE 802.1X vyžadována autentizace (např. uživatelské jméno a heslo). Přípojný bod blokuje veškerý ostatní datový provoz klienta do té doby, než je úspěšně autentizován. Pro řízení autentizace je u klienta používán suplikant („prosebník“), u přípojného bodu je vyžadována dodatečná podpora (tj. switch s managmentem).\n\nProtože v minulosti měly k počítačům přístup pouze zodpovědné a speciálně vyškolené osoby, nebyla bezpečnost počítačových sítí prioritou. Situace se změnila s pronikáním počítačů mezi širokou veřejnost. 802.1X zabraňuje neautorizovaným osobám v přístupu k síťové komunikaci, aniž by bylo nutné všechna připojená zařízení fyzicky autorizovat. Uplatní se i v bezdrátových sítích, kde je fyzické zabezpečení v podstatě nemožné a volné připojení by mohlo být snadno zneužito.\n\nPokud se uživatel připojí na síťový port, má blokovanou veškerou komunikaci kromě EAP protokolu, který zajišťuje autentizaci. Ta proběhne takto:\n\n\nVýhody:\n\nNevýhody:\n\nJe nutné poznamenat, že 802.1X kromě řízení přístupu k portům počítačové sítě nenabízí žádné další zabezpečení. Pokud se tedy útočník dostane přes tuto ochranu do sítě, která již není jinak chráněná, není jeho pohyb v síti již nijak omezován.\n\nWindows XP i Windows Vista podporuje 802.1X pro všechna síťová připojení. Windows 2000 podporuje 802.1X až s posledním service packem. Pro ostatní verze, které nepodporují 802.1X v základní verzi (i pro některé handheldy), lze použít programy třetích stran, například SecureW2 802.1X client od Juniperu.\n\nPro Linux vytvořil projekt Open1X open source klienta, Xsupplicant. Obecnější wpa supplicant může být použit nejen pro drátové, ale také pro bezdrátové připojení IEEE 802.11.\n\nMac OS X nabízí podporu pro 802.1X od verze 10.3.\n\n"}
{"id": "268589", "url": "https://cs.wikipedia.org/wiki?curid=268589", "title": "Odcházení", "text": "Odcházení\n\nOdcházení je divadelní hra od Václava Havla z roku 2007 o pěti dějstvích. Nese výrazné autobiografické rysy vztahující se k období po roce 2003, kdy Václav Havel opustil funkci prezidenta České republiky. Hru dokončil v roce 2006 během svého pobytu v USA.\n\nVáclav Havel začal na hře pracovat v roce 1987, kdy vytvořil první dialogy a bohatý poznámkový aparát. V důsledku sametové revoluce však projekt opustil. Až po skončení výkonu prezidentské funkce, v roce 2003, nalezl zpracované poznámky na Hrádečku v šesti školních sešitech. Zkušenosti z vysoké politiky tak mohl využít k rozvinutí dialogů, včetně průvodních symptomů ztráty moci. \n\nHra představuje jednu z variací Shakespearova \"Krále Leara\". Poté, co byl přítomen vinohradskému představení manželky Dagmar Havlové, která zvárnila postavu Ljubov Raněvské, rozhodl se hru vtěsnat do mantinelů Čechovova \"Višňového sadu\". Celé dílo je bohaté na narážky, asociace i citace, ať už přímo z uvedených her předlohy, samotných Havlových projevů, nebo i odkazů na další autory (např. Samuela Becketta).\n\nHlavní postavou je bývalý kancléř Vilém Rieger, který obývá společně s částí své rodiny (jeho matka - Babička, dcera Zuzana a další) služební vilu. Jeho soukromí částečně narušují novináři z bulvárního deníku Fuj, jimž Rieger poskytuje interview. Riegerovo postavení přebírá nově jmenovaný náměstek Vlastimil Klein, s nímž byl Rieger dříve v konfliktu v neurčené záležitosti korupce. Ten z pozice své funkce prosazuje názor, že bývalý kancléř má vládní vilu opustit; přitom však není zřejmé, kde by mohl najít nové ubytování. Poté, co padne definitivní rozhodnutí o stěhování, probíhají přípravy odjezdu; na scéně se objevuje několik darů od nejvyšších politických reprezentantů různých států. Přicházejí zprávy o budoucím osudu vily - stát ji prodal čerstvě jmenovanému vicepředsedovi Kleinovi a ta má být využita pro komerční účely. Za oběť této změně jako první padá višňový sad přiléhající k vile - na scénu doléhá zvuk motorových pil a kácení stromů. Rieger je částečně zdiskreditován detaily z intimního života, které zveřejnil deník Fuj, jako jediné reálné uplatnění se pro něj jeví místo poradce bývalému tajemníkovi Kleina.\n\nHra je místy přerušována hlasem z reproduktoru komentujícím hru z pohledu autora; po tuto dobu herci zůstávají nehybní. Text hry obsahuje nepřímé narážky na Višňový sad A. P. Čechova a na Shakespearova Krále Leara; lze pozorovat i určitou dávku\nsebeironie.\n\nText hry byl vydán knižně koncem roku 2007. Už 28. února 2008 se konala neoficiální premiéra a zároveň derniéra na půdě ostravského Wichterlova gymnázia. Hru nastudoval amatérský divadelní soubor složený ze studentů a pedagogů gymnázia pod vedením režiséra Jakuba Sosny.\n\nPrvní oficiální provedení v Česku vedl režisér David Radok, v hlavních rolích vystoupili Zuzana Stivínová, Vlasta Chramostová a Jan Tříska. \n\nNeúspěšná jednání zastupující agentura Aura-Pont nejdříve vedla s vedením Národního divadla. Poté zkrachovala představa realizace v Divadle na Vinohradech poté, co došlo k odmítnutí Jana Třísky a externího režiséra. Nastudování tak proběhlo na scéně Divadla Archa v režii Davida Radoka; premiéra se konala 22. května 2008. Od té doby patří dílo k základu repertoáru divadla. Zatímco se režisér držel představ autora, tak Tříska uplatnil výraznou gestikulaci hraníčí s karikováním Riegera. V důsledku problému byla stále během zkoušení Dagmar Havlová nahrazena Zuzanou Stivínovou. \n\nHra byla taktéž filmově zpracována, pod režijním vedením Jaroslava Brabce.\n\nV zahraničí byla hra poprvé uvedena 20. září 2008 v Londýnském divadle Orange Tree Theatre. Do angličtiny hru přeložil Paul Wilson, který v Praze hrál v sedmdesátých letech jako člen hudební skupiny The Plastic People of the Universe. \n\nPremiéra německého uvedení se konala 25. dubna 2009 v Cáchách za přítomnosti Václava a Dagmar Havlových. \n\nRuská premiéra s českým hereckým obsazením (zpracování Andreje Kroba z Klicperova divadla) se uskutečnila 27. dubna 2009 v Moskvě v Divadle na Tagance. Představení se účastnili např. bývalý předseda poslanecké sněmovny Milan Uhde nebo někdejší vicepremiér Martin Jahn. Pro ruské diváky byl k dispozici simultánní překlad. \n\nDo slovenštiny hru pro Slovenské národní divadlo přeložil Milan Lasica.\n\nV Korejské republice se počínaje 2. dubna 2010 konala celkem čtyři představení Divadla Archa. Originální české nastudování zhlédli jihokorejští diváce v soulském LG Artcentre v původním obsazení v českém znění s korejskými titulky. Hru do korejštiny přeložil divadelní režisér a absolvent pražské DAMU Sin Ho. Jeho překlad u této příležitosti péčí Velvyslanectví ČR v Soulu vyšel také knižně. (více na www.mzv.cz/seoul).\n\n\nPodle hry Václav Havel natočil celovečerní stejnojmenný film. Hlavní role ztvárnili Josef Abrhám a Dagmar Havlová. Premiéru v kinech měl film 24. března 2011.\n\n"}
{"id": "268590", "url": "https://cs.wikipedia.org/wiki?curid=268590", "title": "Garde (šachy)", "text": "Garde (šachy)\n\nSlovem garde (původně \"gardez\" z franc. dávej pozor, buď ve střehu v šermu) se při hře v šachy označuje situace, kdy byla napadena soupeřova dáma, případně věž. \n\nHráč, který dámu napadl, upozornil soupeře tímto slovem na nebezpečí vzetí dámy. Dnes se již tento způsob oznamování při vyšších sportovních kláních nepoužívá, v nesoutěžním šachu se však občas vyskytuje.\n"}
{"id": "268592", "url": "https://cs.wikipedia.org/wiki?curid=268592", "title": "Robotsystem 70", "text": "Robotsystem 70\n\nRobotsystem 70 (RBS 70) je přenosný protiletadlový raketový systém velmi krátkého dosahu vyvinutý firmou Bofors v 70. letech, který je určen k postřelování cílů a raket s plochou dráhou letu zejména na příletu, ale i na odletu za podmínek detekce radarem i přímé viditelnosti, ve dne i v noci, za podmínek jakéhokoliv rušení, ve dne i v noci.\nPrvní verzi zavedla do výzbroje švédská armáda už v roce 1977. Dnes jej už používá 18 zemí po celém světě, včetně České republiky, kde by měl vystřídat dnes už zastaralé protiletadlové střely 9M32 Strela-2.\n\nPo výstřelu je střela naváděna na cíl pomocí laserového paprsku.\n\nVýhodou je vysoká odolnost vůči rušení (prakticky je dnešními prostředky nerušitelný) a možnost odpálení střely ještě před zachycením cíle a následného dohledání. Také využívá systém IFF (identification, friend or foe), který je schopný rozeznat vlastní techniku od protivníkovy.\nRBS 70 používá tři druhy raket (Mk1, Mk2 a BOLIDE). Pro tyto rakety jsou typickými znaky výsuvná křidélka a trysky ve střední části rakety, koncová část slouží jako laserový přijímač.\n\nMk1 a Mk2 mají dálkový dosah 5 km až 6 km a výškový 3 a 4 km a dosahují rychlosti průměrně 1,6 Mach. BOLIDE má dálkový dosah 8 km a výškový 5 km a její maximální rychlost je 2 Mach. Má také novou tříštivou hlavici, díky které dokáže zasáhnout více typů cílů, jako jsou například střely s plochou dráhou letu.\n\n"}
{"id": "268608", "url": "https://cs.wikipedia.org/wiki?curid=268608", "title": "Francouzské Alpy", "text": "Francouzské Alpy\n\nFrancouzské Alpy je pomyslný horský systém nalézající se ve Francii a zahrnující do sebe všechna pohoří Alp ležící na území této země. Typické pro Francouzské Alpy nejsou jen vysoké zaledněné hory či obrovské skalní hroty (francouzsky \"Aiguilles\"), dramatické soutěsky či rozeklané hřebeny. Nalézá se zde také velké množství horských jezer a ples, alpské louky, pestrá příroda atd. Francouzské Alpy leží na území dvou regionů: Rhône-Alpes a Provence-Alpes-Côte d'Azur.\n\nFrancouzské Alpy jsou geologicky velmi pestré a nejednotné. Vyznačují se složitou příkrovovou stavbou, v které převládají stará krystalická jádra (žula, rula). Na toto jádro jsou místy nahrnuty mladší sedimentární horniny, zejména vápence. Tyto geologické rozdílnosti a značné klimatické rozdíly v jednotlivých oblastech vedly k bohaté tvarové rozmanitosti.\n\nGeografické členění alpských skupin ve Francii je poměrně složité. Výjimkou je hlavní alpský hřeben, který se právě ve Francii lomí ze severu na jih a dále na východ. Nalézá se zde také množství dalších roztroušených horských skupin, kterým se říká „Předalpy“ nebo „Předhůří“.\n\n\nNa rozvoji osídlení se významnou měrou podepsal neschůdný a vysoký reliéf oblasti. Největším městem je zde olympijský Grenoble. Ve slunných a teplých údolích vyrostlo několik menších měst jako je Chamonix, Annency, Chambéry a Gap.\n\nAdministrativně se území Francouzských Alp rozděluje na několik celků: Savoie, Haute Savoie, Isère, Hautes-Alpes, Drôme, Vaucluse, Alpes-de-Haute-Provence, Bouches-du-Rhône, Var a Alpes-Maritimes.\n\n\n"}
{"id": "268616", "url": "https://cs.wikipedia.org/wiki?curid=268616", "title": "Sabotáž", "text": "Sabotáž\n\nSabotáž (česky též záškodnictví) je podvratná diverzní činnost, která spočívá v úmyslném a vždy důsledně utajeném poškozování předmětů denní potřeby nebo v narušování funkčnosti nějakého důležitého technického systému. K sabotážím dochází v době prudkých společenských konfliktů - válek, povstání, odboje proti vojenské okupaci apod.\n\n\n\nJako zločin trestal sabotáž už zákon na ochranu lidově demokratické republiky z roku 1948. Spočívala tehdy v neplnění, obcházení nebo porušení povinností, které pachateli vyplývaly z jeho veřejné funkce, úřadu, služby nebo povolání, a to buď s úmyslem zmařit či jen ztížit plnění jednotného hospodářského plánu, nebo s úmyslem ohrozit tím jiný důležitý zájem republiky. Trestem za hospodářskou sabotáž byl těžký žalář od jednoho roku do pěti let, případně od pěti do deseti let, zejména pokud by bylo plnění hospodářského plánu zmařeno nebo ztíženo v podstatném úseku, pokud byla spáchána zločinným spolčením osob či v době válečného ohrožení. V případě ohrožení jiného důležitého zájmu republiky šlo také o pět až deset let těžkého žaláře. Trestní zákon z roku 1950 definoval sabotáž obdobně, kromě toho navíc výslovně trestal poškození státního majetku nebo majetku lidových družstev, pokud zde byl úmysl mařit nebo ztěžovat provoz veřejných podniků nebo jiných obecně prospěšných zařízení. Tresty se však zásadně zvýšily, v základní sazbě šlo o pět až deset let, v kvalifikovaných skutkových podstatách až 25 let odnětí svobody. V případech jako je sabotáž na podstatném úseku plnění hospodářského plánu, ohrožení života více osob či obrany státu však bylo možné uložit i doživotí nebo trest smrti.\n\nTrestní zákon z roku 1961 sabotáž vymezil relativně neurčitě jako maření nebo ztěžování důležitých úkolů např. státních nebo hospodářských institucí či způsobení poruchy v jejich činnosti, a to zneužitím svého zaměstnání či funkce s úmyslem poškodit státní zřízení nebo obranyschopnost republiky. Tresty však byly sníženy, v základní sazbě šlo o odnětí svobody na tři léta až deset let, v kvalifikovaných skutkových podstatách až 15 let, ale také opětovně i trest smrti. Pokud pak byla spáchána ve spojení s cizí mocí, byla brána jako vlastizrada. V zásadě stejné vymezení sabotáže, včetně vlastizrady a pochopitelně kromě možnosti uložení trestu smrti, pak zůstalo i v trestním zákoníku z roku 2009. Navíc jsou ale takto chráněny i mezinárodní organizace, jichž je Česká republika členem.\n\nVzhledem ke svému významu konají řízení v prvním stupni krajské soudy a vláda dokonce až do roku 1990 mohla, pokud by se sabotáže nebezpečně rozmáhaly, vyhlásit na daném území stanné právo (zrychlené řízení bez možnosti odvolání a v případě uznání viny okamžitý trest smrti).\n"}
{"id": "268622", "url": "https://cs.wikipedia.org/wiki?curid=268622", "title": "Mutualismus (ekonomie)", "text": "Mutualismus (ekonomie)\n\nMutualismus (z latiny: „vzájemnost“) je anarchistický politicko-ekonomický systém Pierre-Josepha Proudhona založený na pracovní teorii hodnoty, jehož základním tvrzením je, že při prodeji práce nebo jejího výsledku má pracující obdržet zboží nebo služby ztělesňující „množství práce potřebné k výrobě zboží přesně totožného a rovného užitku.“ Pokud obdrží méně, jedná se podle mutualistů o vykořisťování či krádež; za nesprávné považují také to, když jedinec získává příjem z půjček, investic a pronájmů, protože podle jejich názoru takový jedinec nepracuje. Mají za to, že kdyby se stát přestal vměšovat do ekonomiky, takovéto typy příjmů by ustaly. Opravdu svobodný trh by pak vedl k tomu, že každý jedinec by měl příjem úměrný množství práce, kterou koná.\n\nNa rozdíl od komunistů tedy mutualisté podporují trh a soukromé vlastnictví výsledků práce. Vlastnictví půdy však ospravedlňují jen v případě, že ji vlastník používá. Prosazují především družstevní vlastnictví podniků.\n\nMutualismus jako termín byl použit v různých kontextech. Charles Fourier poprvé použil francouzský termín \"mutualisme\" v roce 1822, přestože neměl souvislost s žádným ekonomickým systémem. První použití anglického termínu \"mutualist\" bylo v novinách komunity Nová Harmonie v roce 1826. Na začátku 30. let 19. století se jedna z odborových organizací ve francouzském Lyonu nazývala \"Mutuellists\".\n\nPierre-Joseph Proudhon byl v kontaktu s Lyonskými mutualisty a později převzal jejich název pro popis svého učení.\n\nBěhem druhé francouzské republiky měl Proudhon největší vliv na veřejnost a měl kontakt se čtyřmi novinami: \"Le Représentant du Peuple\" (\"Reprezentant lidu\"; únor – srpen 1848), \"Le Peuple\" (\"Lid\"; září 1848 – červen 1849), \"La Voix du Peuple\" (\"Hlas lidu\"; září 1849 – květen 1850), \"Le Peuple de 1850\" (\"Lidé roku 1850\"; červen – říjen 1850). Jeho polemický styl psaní kombinovaný s jeho sebeuvědoměním jako politického outsidera, vytvořil cynické a bojovné články se líbily mnoha francouzským dělníkům, ale odcizil se jiným. Opakovaně kritizoval politiku vlády a navrhoval reformu úvěru a směny.\n\nVe své práci \"Solution du problème social\" (\"Řešení sociálního problému\") z roku 1849 popsal program vzájemné finanční spolupráce mezi dělníky. Proudhon věřil, že jeho řešení by přeneslo ovládání ekonomických vztahů od kapitalistů a finančníků k dělníkům. Středobodem tohoto řešení bylo založení banky poskytující úvěry za nízký úrok a vydávající bankovky, které by kolovaly místo tehdy používaných peněz založených na zlatu.\n\nMutualisté 19. století se považovali za libertariánské socialisty. I když byli orientováni na využití družstev, favorizovali řešení vyplývající z volného trhu a věřili, že většina nerovností je výsledkem podmínek vytvořených státními zásahy.\n\nV roce 1927 vydal Clarence Lee Swartz svou nejznámější knihu \"What is Mutualism?\" (Co je mutualismus?), ve které popsal svou koncepci mutualismu. Obhajoval družstevní vlastnictví podniků, oponoval duševnímu vlastnictví a patentům. Jako prostředek dosažení změny prosazoval zejména pasivní odpor.\n\nJedna z oblastí neshody mezi mutualisty a anarchokomunisty vychází z Proudhonovy obhajoby peněz, nebo později pracovních poukázek sloužící jako kompenzace jedinců za jejich práci. Petr Kropotkin, jako i ostatní anarchokomunisté, obhajoval zrušení odměny za práci. Podle George Woodcocka Kropotkin věřil, že mzdový systém v jakékoli podobě, ať už spravovaný bankami nebo lidmi nebo odbory, je forma donucení.\n\nAnarchokolektivista Michail Alexandrovič Bakunin byl dalším kritikem Proudhonova mutualismu: „Jak směšné jsou myšlenky individualistů školy Jean Jacques Rousseaua a Proudhonových mutualistů, kteří si představují společnost jako výsledek svobodného kontraktu jedinců naprosto nezávislých jednoho na druhém a vstupujících do vztahů jen kvůli dohodě mezi lidmi. Jako kdyby tito lidé spadli z nebe a přinesli si s sebou řeč, vůli, původní myšlení a jako kdyby byli cizí ke všemu na Zemi, což znamená, cizí k čemukoli majícímu sociální původ.“\n\n"}
{"id": "268624", "url": "https://cs.wikipedia.org/wiki?curid=268624", "title": "Lucko", "text": "Lucko\n\nLucko může být\n\n"}
{"id": "268642", "url": "https://cs.wikipedia.org/wiki?curid=268642", "title": "Bělozářka větevnatá", "text": "Bělozářka větevnatá\n\nBělozářka větevnatá, někdy nazývaná též bělozářka větvitá (\"Anthericum ramosum\"), je jednoděložná rostlina z čeledi chřestovitých (\"Asparagaceae\"). Některé starší taxonomické systémy (před APG III) ji řadly do čeledi liliovitých v širším pojetí (\"Liliaceae\" s.l.), jiné do již neexistujících čeledi bělozářkovitých (\"Anthericaceae\") nebo asfodelovitých (\"Asphodelaceae\").\n\nJedná se o vytrvalou rostlinu, nejčastěji dorůstá výšek 30-80, vzácněji až 120 cm, pod zemí má krátký nehlíznatý oddenek. Listy jsou nahloučeny v přízemní růžici, jsou jednoduché, přisedlé se souběžnou žilnatinou. Čepele listů jsou čárkovité, cca 2–6 mm široké. Květy jsou uspořádány do květenství, většinou se jedná o latu, jen výjimečně o hrozen. Podobná bělozářka liliovitá (\"Anthericum liliago\") má zpravidla květy uspořádány do jednoduchého hroznu. Okvětních lístků je 6, jsou bílé a cca 10–14 mm dlouhé, vnitřní jsou trošku širší než vnější. Bělozářka liliovitá mívá květy větší, okvětní lístky 15–22 mm dlouhé a vnitřní a vnější přibližně stejně široké. Tyčinek je 6. Gyneceum je složeno ze 3 plodolistů, je synkarpní, semeník je svrchní. Plodem je tobolka, která je skoro kulovitá, na vrcholu tupá. V ČR kvete nejčastěji v červnu až červenci. Počet chromozómů je 2n=30.\n\nBělozářka větevnatá roste hlavně v Evropě, na JZ sahá až po Francii a Španělsko. Na úplném jihu, jako je jižní Itálie a jižní Řecko, většinou chybí, stejně jako ve Velké Británii. Na sever její areál zasahuje až po jižní Švédsko, na východ do evropské části Ruska. Mapka ropzšíření viz zde: .\n\nRoste roztroušeně, místy hojně, v teplých oblastech Čech i Moravy, od nížin po pahorkatiny a patří ke spíše teplomilným prvkům flóry ČR. Nejčastěji ji najdeme v suchých trávnících a v teplomilných doubravách.\n\nKvětena ČR: 8 nebo 9 díl\n\n"}
{"id": "268646", "url": "https://cs.wikipedia.org/wiki?curid=268646", "title": "Archeoskanzen Modrá", "text": "Archeoskanzen Modrá\n\nArcheoskanzen Modrá se nachází na okraji vesnice Modrá v okrese Uherské Hradiště. Jedná se archeologický skanzen představující život obyvatel Velké Moravy. K jeho otevření došlo v roce 2004. Po odborné stránce garantovaly projekt významné archeologické instituce – Moravské zemské muzeum v Brně (doc. Luděk Galuška) a Slovácké muzeum v Uherském Hradišti (dr. Miroslav Vaškových), realizaci projektu zajistila obec Modrá.\n\nArcheoskanzen tvoří sídliště s palisádovým opevněním, bránou a strážními věžemi. Uvnitř se nachází repliky soudobých staveb včetně polozemnicových chat, řemeslnického okresku a domu představujícího sídlo místního velmože, tzv. paláce. Na návrší v těsné blízkosti areálu se nacházejí základy velkomoravského kostelíka, které odkryli postupně Jan Nevěřil (1911) a Vilém Hrubý (50. léta); poblíž něho byla postavena jeho novodobá replika, realizovaná v letech 1998-2000 na základě poznatků Hrubého výzkumu.\n\nVšechny stavby byly vybudovány na základě archeologických nálezů z oblasti středního CHKO Litovelské Pomoraví.\n\nVedle samotných staveb se zde nachází také sakrální areál se slovanskými modlami, políčka a ohrady pro chov tehdejších zvířat.\n\nSoučasná podoba archeoskanzenu není definitivní – autoři projektu připravují jeho další rozšíření o další areály a propojení s církevním okrskem kolem kostelíka sv. Jana.\n\n"}
{"id": "268650", "url": "https://cs.wikipedia.org/wiki?curid=268650", "title": "Tindhólmur", "text": "Tindhólmur\n\nTindhólmur je Faerský ostrůvek. Nachází se západně od ostrova Vágar na jižní straně fjordu Sørvágsfjørður a východně od ostrůvku Gáshólmur. Má rozlohu 650 m² a je neobydlený. Má pět vrcholů, které se jmenují Ytstitindur, Arnatindur, Lítlitindur, Breiðitindur a Boygditindur, znamenají (nejzazší, orlí, malý, široký a zahnutý). Nejvyšší bod je 262 metrů vysoký.\n"}
{"id": "268653", "url": "https://cs.wikipedia.org/wiki?curid=268653", "title": "GC Hradec Králové", "text": "GC Hradec Králové\n\nGC Hradec Králové je golfový klub se sídlem v Hradci Králové a domovským hřištěm v Hrádku u Nechanic. Klub byl založen v roce 1995 pod názvem Golf Club Hrádek, v roce 2001 došlo k přejmenování na Golf Club Hradec Králové. Na konci roku 2011 měl klub cca 720 členů.\n\nKlub klade důraz na sportovní činnost a se svými výsledky na českých mistrovských soutěžích patří ve východních Čechách mezi výkonnostní špičku. Od svého založení klub vychovává v oddílu mládeže nové hráče, z nichž řada nyní klub reprezentuje v ligových soutěžích dospělých. Ženské družstvo hrálo v roce 2009 Extraligu a kvalifikovalo se do Extraligy 2012, muži hráli v letech 2004–2009 1. ligu. Nejlepší hráči ve věkové kategorii seniorů (nad 55 let) reprezentovali ČR na Mistrovství Evropy družstev v letech 2006–2009.\n\nArnošt Martinec, 4. místo žebříčku seniorů 2006, kategorie nad 55 let\nBohumil Holubec, 9. místo žebříčku seniorů 2006, kategorie nad 55 let\n\nDružstvo žen, 1. místo na Mistrovství ČR na simulátorech 2011\nDružstvo žen, 1. místo v 1. lize 2011, postup do Extraligy 2012\nDružstvo žen, 2. místo v 1. lize 2008, postup do Extraligy 2009\nDružstvo mužů, 5. místo v 1. lize 2005\nSenioři nad 55 let, 5. místo na Mistrovství ČR družstev 2007, 2009\n\nV roce 2005 získal GC Hradec Králové od České golfové fedrace oficiální statut Tréninkového centra mládeže. V současné době trénuje v klubovém TCM cca 50 dětí ve věku od 6 do 18 let. Tréninkové zázemí pro hlavní sezónu (březen–říjen) se nachází v Hrádku u Nechanic, v zimním období se tréninky konají v Indoor Golf Centru FOMEI v Hradci Králové.\n\nSvatopluk Býma, 1. místo, kategorie kadetů 15–16 let, 2005\nKarolína Černá, 2. místo, kategorie kadetek 15–16 let, 2005\nLucie Bičišťová, 4. místo, kategorie starších žákyň 13–14 let, 2005\nZuzana Eliášová, 6. místo, kategorie kadetek 15–16 let, 2005\nKristina Hostáková, 7. místo, kategorie kadetek 15–16 let, 2007\n\nKristina Hostáková, 1. místo Mezinárodní Mistrovství Maďarska, 2008\nKarolína Černá, 2. místo Mistrovství ČR mládeže do 16 let, 2005\nSvatopluk Býma, 3. místo Mistrovství ČR mládeže do 16 let, 2005\nSvatopluk Býma, 3. místo Mistrovství ČR mládeže do 16 let, 2005\nKristina Hostáková, 5. místo Mezinárodní Mistrovství ČR, 2009\nKristina Hostáková, 5. místo Mezinárodní Mistrovství Slovenska, 2009\n\nDorostenky do 18 let, 2. místo Mistrovství ČR družstev 2009\nDorostenky do 18 let, 3. místo Mistrovství ČR družstev 2006, 2007\nSmíšené družstvo do 16 let, 5. místo Pohár klubů ČR 2007, 2011\nSmíšené družstvo do 18 let, 1. místo Pohár klubů Dětské Tour Severovýchod 2006–2008\n\n"}
{"id": "268655", "url": "https://cs.wikipedia.org/wiki?curid=268655", "title": "Pcháč bezlodyžný", "text": "Pcháč bezlodyžný\n\nPcháč bezlodyžný (\"Cirsium acaule\") je vytrvalá rostlina z čeledi hvězdnicovitých. Má k zemi přitisknutou růžici kožovitých listů se zubatým okrajem. Lodyhu má velmi krátkou, obvykle jen několik centimetrů dlouhou (jen zřídka delší než 20 cm). Květy má pcháč bezlodyžný většinou jednotlivé, koncové a purpurové. Kvete v červenci až září.\n\nČasto se kříží s jinými druhy pcháčů, křížence prozradí nízký vzrůst.\n\nRoste v celé Evropě mimo její jihovýchodní části. V České republice roste roztroušeně až hojně, vzácný je v jižních Čechách a na Moravě. Má v oblibě slunné jižní stráně, louky, pastviny a náspy, nejčastěji roste na opukách. Preferuje půdy s nízkým obsahem dusíku, ale bohaté na vápník.\n\n\n \n"}
{"id": "268663", "url": "https://cs.wikipedia.org/wiki?curid=268663", "title": "Claude Joseph Vernet", "text": "Claude Joseph Vernet\n\nClaude Joseph Vernet známý také zkráceně jako Joseph Vernet (14. srpna 1714 - 3. prosince 1789) byl francouzský malíř.\n\nVernet se narodil v Avignonu. První malířské vzdělání získal od svého otce Antoine Verneta (1683-1753), zručného dekorativního malíře, kterému od svých čtrnácti let vypomáhal v důležitých částech jeho prací. Zanedlouho Vernera tato práce přestala bavit, a tak se rozhodl odjet do Říma, aby se zdokonalil. Během cesty na něj udělalo dojem otevřené moře v Marseille, které do té doby neznal, a tak po příjezdu začal studovat u Bernardina Fergioniho, který se specializoval na malbu moře.\n\nPostupem času začal Vernet poutat čím dál větší pozornost v uměleckých kruzích Říma. V Římě strávil následujících dvacet let, kdy maloval obrazy s přístavy, loďmi, bouřemi, ale také s otevřenou prosluněnou krajinou. V roce 1753 byl povolán do Paříže, kde dostal královským příkazem namalovat významnou sérii mořských přístavů Francie (nyní vystavena v Louvre v Musée national de la Marine), která ho nejvíce proslavila. Od roku 1746 až do své smrti začal významně přispívat na nejrůznější výstavy a o něco později se stal čestným členem akademie. Vernet zemřel 3. prosince 1789 ve svém pokoji v Louvre, téměř 4 měsíce po svých 75. narozeninách.\n\nMezi rodinou Vernetů vynikalo několik členů jako velice úspěšní malíři. Včetně Josepha Verneta a jiných to byl i jeho vnuk Horace Emile Jean Vernet (1789-1863) a nejmladší syn Antoine Charles Horace Vernet (1758–1835\n\nDnes je Joseph Vernet považován za největšího evropského malíře maríny 18.století jako pokračovatel tradice Claude Lorraina. Tomu odpovídají i ceny Vernetových děl, které na mezinárodním uměleckém trhu překročily hranici jenoho milionů dolarů a jsou ozdobou nejprestižnějších evropských sbírek.\n\n"}
{"id": "268674", "url": "https://cs.wikipedia.org/wiki?curid=268674", "title": "Sociální psychologie", "text": "Sociální psychologie\n\nSociální psychologie se řadí mezi základní psychologické disciplíny, pokouší se za pomoci vědeckých metod porozumět a zároveň vysvětlit, jak je myšlení, cítění a chování jedinců ovlivňováno skutečnou, představovanou či předpokládanou přítomností druhých.\nJe to věda o chování, prožívání a zkušenostech jednotlivce ve společnosti. Zabývá se zejména změnami obsahu i formy duševního života člověka pod vlivem sociálních podnětů. Předmětem je tedy konkrétní osoba, žijící v konkrétních společenských podmínkách.\n\nÉmile Durkheim a jeho žák Lévi-Strauss jsou pokládáni za zakladatele sociální psychologie. Jejich přínosem je pojmenování jevů jako „primát sociálních faktů“, „kolektivní reprezentace“, „omezení a pravidla“.\n\nSociální psychologie spoléhá na empirické výzkumné metody, zejména na experiment. Sociálně-psychologické teorie mají proto tendenci mít omezený dosah a zaměřovat se na přímo měřitelné aspekty lidského chování.\nSociální psychologie při vysvětlování lidského chování spojuje dva obory: sociologii a psychologii. V rámci disciplíny je možno rozlišit přístupy, které mají blíže k psychologii (psychologická sociální psychologie) a přístupy, které spoléhají spíše na sociologii (sociologická sociální psychologie).\n\nMezi myšlenkové zdroje sociální psychologie můžeme zařadit teorii davu a masové psychologie (Gustave Le Bon), koncepci skupinové mysli (William McDougall) a psychologii národů (Wilhelm Wundt). Za první sociálně-psychologický výzkum je označována studie Normana Tripletta z roku 1898 zabývající se jevem sociální facilitace. První vlna zájmu o sociální psychologii přišla ve 30. letech, kdy se tomuto oboru věnovalo mnoho psychologů, kteří imigrovali do Spojených států z nacistického Německa. Jednou z nejvýznamnějších postav mezi nimi byl Kurt Lewin. Středem pozornosti pak byly především postoje a chování v malých skupinách. V šedesátých letech objevila sociální psychologie množství témat, například poslušnost vůči autoritě, kognitivní disonance nebo intervence přihlížejících.\nModerní badatelé se zajímají mimo jiné o sociální vnímání, atribuci a Sebepojetí.\n\n\n\n\n\n"}
{"id": "268679", "url": "https://cs.wikipedia.org/wiki?curid=268679", "title": "Sean Kingston", "text": "Sean Kingston\n\nKisean Anderson (*3. února 1990 Miami, Florida) je americko jamajský reggae zpěvák, známý pod jménem Sean Kingston. V šesti letech se společně se svou rodinou přestěhovali na Jamajku do města Kingston.\nSean začal v roce 2007 pracovat v nahrávací společnosti Beluga Heights Records,která sídlí v Miami. Podepsal smlouvu s JR.Rotemem, se zakladatelem nahrávací společnosti.\nV roce 2007 vyprodukoval svůj pilotní singl Beautiful Girls (žánr Raggae) a hned brzy po něm další úspěšný Reggae singl Me Love,pak o rok později vydal třetí singl Take You There.\nTéhož roku po vyprodukování těchto dvou singlů vydal své pilotní album po něm pojmenované. To album obsahovalo tyhle 3 singly (Beautiful Girls, Me Love a Take You There)\n\nPak v roce 2009 začal pracovat na svém 2. albu Tomorrow. \nJako 1. úspěšný singl z alba vyšel Fire Burning a brzy po něm vyprodukoval 2. singl z alba Face Drop.\nPak v roce 2010 začal pracovat na svém 3 studiovém albu Back 2 Life. \nJako 1. singl z alba vyšel song Letting Go, kde mu hostovala zpěvačka Nicki Minaj.\nPak r.2012 vydal single Back 2 Life, kde mu hostoval raper T.I.\n\nSean má pak na kontě 2 dobré featuringy. Eennie Mennie s Justinem Bieberem a pak ještě Feel It s Three Six Mafia a s DJ Tiestem.\n\n\n\n\n"}
{"id": "268681", "url": "https://cs.wikipedia.org/wiki?curid=268681", "title": "Martin B-10", "text": "Martin B-10\n\nMartin B-10 byl první celokovový jednoplošný bombardér amerického letectva. Do služby vstoupil v roce 1934. Byl to také první americký bombardér, který měl v době svého zavedení do služby lepší výkony, než tehdejší stíhací letouny. B-10 byl základem i pro další modifikace, označené B-12, B-13, B-14, A-15 a O-45. Konstrukce B-10 obsahovala několik zásadních technických novinek a proto typ v roce 1932 vyhrál cenu Collier Trophy.\n\nTyp B-10 byl revolucí v konstrukci bombardovacích letounů. Byl celokovový, posádka byla kryta před nepřízní počasí, měl otočnou střeleckou věž pro obranu, zatahovací podvozek, vnitřní pumovnici a plně kapotované motory, což se stalo standardem na celé další desetiletí. V porovnání s B-10 byly ostatní v té době sloužící bombardéry ihned zastaralé. Prototyp také při zkouškách svou rychlostí 317 km/h ve výšce 1 830 m překonal platný rychlostní rekord.\n\nVývoj B-10 začal pod označením Model 123 jako soukromá iniciativa firmy Glenn L. Martin Company. Posádka letounu byla čtyřčlenná a tvořil ji pilot, druhý pilot, přední a zadní střelec. Novinkou bylo, že letoun měl hluboký trup s pumovnicí a zatahovací podvozek. Prototyp ještě neměl kryté prostory pro posádku, ale během sériové výroby už byly překryty zavedeny. Poháněly ho dva motory Wright SR-1820-E Cyclone o výkonu 600 hp. První let proběhl 16. února 1932 a už 20. března 1932 byl letoun předán letectvu pro další testy.\n\nU sériových B-10 došlo oproti prototypu XB-10 k některým změnám. Zatímco prototyp měl motory kryté prstenci NACA, sériové kusy měly motory plně kapotované, aby se snížil aerodynamický odpor. Posádka byla zmenšena na tři členy. Dostal také plně otočnou prosklenou střeleckou věž, překryty kabin posádky, silnější motory Wright R-1820-19 s výkonem 675 hp a větší rozpětí křídla. Americká armáda objednala 17. ledna 1933 stavbu 48 kusů B-10. Prvních 14 z nich bylo označeno YB-10 a dodáno na letiště Wright Field.\n\nV roce 1935 byla objednána druhá série mírně vylepšených B-10B. Jejich dodávky začaly v červenci 1935. Sloužily u 2. bombardovací skupiny na základně Langley Field, 9. bombardovací skupiny na základně Mitchel Field, 19. bombardovací skupiny na základně March Field, 6. bombardovací skupiny v Panamě a u 28. bombardovací skupiny na Filipínách. Část původních YB-10 a B-10A dostala dva velké plováky a sloužila pro pobřežní patroly.\n\nExportní verzí B-10 byl Martin Model 139. V roce 1936 dostala firma povolení vyvézt do zahraničí část produkce B-10. například v dubnu 1937 dostalo Thajsko šest kusů varianty Model 139W a v prosinci 1937 koupilo Turecko 20 kusů.\n\nV době jejich vzniku byly B-10 o polovinu rychlejší než soudobé dvouplošné bombardéry a také rychlejší než soudobé stíhačky. V době svého zavedení do služby byly ostatní bombardéry rázem zastaralé. Ovšem i samotné B-10 koncem třicátých let začaly také zastarávat a ještě před začátkem druhé světové války nahrazeny typy Douglas B-18 Bolo a Boeing B-17 Flying Fortress. V době vypuknutí války už byly zcela zastaralé, což potvrzuje rychlost, s jakou japonská Zera sestřelovala holandské B-10 při japonské invazi do Nizozemské východní Indie. \n\nFirma Martin se ještě pokusila o velkou modernizaci svého B-10, když vstoupila se svým projektem Model 146 do soutěže na nový dálkový bombardér USAAC. Zde se střetl s letouny Douglas B-18 a Boeing B-17. V soutěži neuspěl, protože jeho konstrukce a výkony nebyly výrazně lepší, než u B-10.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nJediný známý dochovaný kus letounu B-10 je dnes v muzeu amerického letectva na základně Wright-Patterson v Daytonu v Ohiu. Byl to kus prodaný v roce 1938 do Argentiny. Argentinská vláda ho v roce 1970 darovala do USA pro vystavení v muzeu. V letech 1973–1976 pak letoun prošel celkovou rekonstrukcí na texaské základně Kelly Air Force Base.\n\nNa ostrově Borneo byla nalezena řada částí (například věže a křídla) z havarovaných nizozemských B-10. Ty jsou dnes vystaveny v nizozemském \"Militaire-Luchtvaartmuseum\" v Soesterbergu. \n\n\n\n"}
{"id": "268683", "url": "https://cs.wikipedia.org/wiki?curid=268683", "title": "Čišima (provincie)", "text": "Čišima (provincie)\n\nProvincie Čišima (: 千島国; \"Čišima no kuni\") byla stará japonská provincie založená během období Meidži. Původně zahrnovala Kurilské ostrovy od Kunaširi na sever a později do ní byl začleněn i Šikotan. Její původní území je v současnosti obsazené Ruskem a jejího pozdějšího území se zřekli v Sanfranciské dohodě (viz Spor o Kurilské ostrovy).\n\nProvincie vznikla 15. srpna 1869, kdy se skládala z pěti okresů. V roce 1872 při sčítání lidu činila populace provincie 437 lidí. V listopadu roku 1875 bylo Karafuto (Sachalin) předáno Rusku při výměně za Kurilské ostrovy v Sankt-Peterburgské smlouvě (1875). Kurilské ostrovy byly rozděleny do tří nových okresů. V lednu 1885 byl ostrov Šikotan převeden z provincie Nemuro do Čišimy a stal se z něj okres Šikotan.\n\n"}
{"id": "268687", "url": "https://cs.wikipedia.org/wiki?curid=268687", "title": "Syrské písmo", "text": "Syrské písmo\n\nSyrština je literárním jazykem křesťanů severní Sýrie a Mezopotamie. Spolu s jazykem babylonského Talmudu a mandejštinou představují východoaramejskou větev semitských jazyků.\n\nJejím zlatým věkem bylo období od 3. do 7. století křesťanského letopočtu. Následkem christologických sporů se v 5. století rozdělila na větev východní, užívanou dyofyzitskými Nestoriány žijícími na území Perské říše, a západní, užívanou západosyrskými monofyzity (Jakobité) v říši římské. V 8. století byla po arabské invazi syrština vytlačena z literatury arabštinou, stala se lidovou řečí. Udržela se dodnes v některých horských oblastech Sýrie. Podle četnosti stránek \"syrských\", \"asyrských\", \"aramejských\" či \"chaldejských\" lze usuzovat, že probíhá něco jako syrské \"národní obrození\". Velmi aktivní je asi 90 tis. (a)syrská menšina ve Švédsku, kde má i svůj televizní kanál \"Suroyo\" a fotbalový tým Assyriska, který se v roce 2005 dostal do 1. ligy. Především však je syrština liturgickým jazykem syrských církví, jazykem biblického překladu Pešita. Po světě je rozptýleno více jak 2 mil. (a)syrských křesťanů, pro které jazyk ani písmo nejsou zdaleka mrtvé.\n\nPůvodním písmem Syřanů bylo \"Estrangelo\" (ܐܣܛܪܢܓܠܐ, ř. στρογγυλη, snad z arabského \"satr andžiliyi\" – \"písmo evangelií\"). Z něho si Nestoriáni vytvořili své písmo východní, jakož i Jakobité své zvané \"Serto\". Jako všechna semitská písma, také syrská zapisovala původně pouze konsonanty (souhlásky), vokály (samohlásky) byly doplněny později.\n\nJde o písma \"levosměrná\" (směřují zprava doleva). Problém s umazáváním si řádků při zápisu pravou rukou (který Řekové vyřešili změnou směru písma) zvládli syřané tak, že obraceli podklad při zápisu o 90° doleva, psali pak jakoby ve sloupcích shora dolů řazených zleva doprava, na čtení vrátili podklad do původní polohy, takže četli řádky shora dolů zprava doleva. Jejich písma tím získala pozoruhodný sklon.\nDalším výrazným rysem syrských písem je, že jsou \"spojná\": při zápisu se spojují znaky navzájem asi jako v psané latince. Následkem toho mohou mít syrské znaky až čtverou podobu (podobně jako v arabštině): nespojnou (zřejmě původní forma), spojenou zleva, spojenou z obou stran a spojenou zprava. Spojení se sousedními znaky totiž podobu více či méně pozměňuje. Nejvýrazněji se to projevuje v jakobitském Sertu.\n\nSyrština potřebovala zaznamenat samohlásky víc než jiné semitské jazyky, neboť vokalizace často určovala rod, číslo i přesný význam, které mohou být u jiných semitských jazyků dovoditelné ze souvislostí a koncovek. Zvláštností syrštiny je, že se určitý člen (ܐ) připojuje ke slovu jako sufix (přípona). Slova s podobným zápisem byla od sebe v různých číslech a rodech bez vokalizace neodlišitelná. Syrští křesťané proto velmi brzy hledali způsob dodatečného záznamu samohlásek.\nV syrštině (stejně jako v hebrejštině) se vyskytují \"\"matres lectionis\"\", tedy souhlásky, které mohou mít význam samohlásek, nebo je mohou prodlužovat. Později se objevily tečky pod písmem, naznačující neznělou výslovnost, a tečky nad znakem, naznačující výslovnost znělou, a dvě tečky vodorovně nad poslední slabikou, označující množné číslo. To pomohlo naznačit zhruba vokalizaci celého slova. Později se z toho vyvinul kompletní samohláskový systém, vyjádřený pomocí teček pod, případně nad znaky. Tento systém užívali hlavně Nestoriáni. Jakobité začali v 8. stol. užívat i řeckých samohlásek psaných libovolně nad nebo pod znak (pro způsob psaní otočené o 90°). Tento způsob však vystihoval pouze \"kvalitu\" a ne \"kvantitu\" samohlásek. V Sertu se někdy zapisují samohlásky oběma způsoby současně!\n\n\"(Modlitba Páně - \"Otčenáš\" - Mt 5, 9b-13)\"\n\n\n\n"}
{"id": "268691", "url": "https://cs.wikipedia.org/wiki?curid=268691", "title": "Ronja", "text": "Ronja\n\nRonja je název optického zařízení, které umožňuje bezdrátově propojit dva body počítačové sítě až na vzdálenost 1400 metrů při zachování konstantní přenosové rychlosti 10 Mb/s. Připojuje se do ethernetové karty nebo switche s konektorem RJ-45.\n\nTechnologie je volně dostupná pod svobodnou licencí GFDL, vyvinul ji bývalý student Matematicko-fyzikální fakulty Univerzity Karlovy Karel Kulhavý. Název je zkratka anglických slov „Reasonable Optical Near Joint Access“, což je ve volném překladu „dostupné optické propojení na krátkou vzdálenost“.\n\nRonja pracuje se světelným paprskem. Aby přenos mohl být na co největší vzdálenost, světlo se musí co nejlépe usměrnit do kužele světla s minimálním rozptylem, k tomu v Ronje slouží skleněná čočka. Jak vysílací LED dioda, tak i přijímací fotodioda musí být v ohnisku čočky. Čočka u přijímače světelný svazek soustředí do jednoho bodu pro zvýšení citlivosti přijímače.\n\n\n\n\n\n\n\n"}
{"id": "268696", "url": "https://cs.wikipedia.org/wiki?curid=268696", "title": "Dvinica", "text": "Dvinica\n\nDvinica ( ) je řeka ve Vologdské oblasti v Rusku. Je 174 km dlouhá. Povodí má rozlohu 2400 km².\n\nNa horním toku teče směrem na jihovýchod podél jižního svahu Charovské grjady. Ústí zleva do řeky Suchony (povodí Severní Dviny) ve vzdálenosti 10 km nad vesnicí Šujskoje. Hlavními přítoky jsou Šorova a Votča zleva.\n\nZdrojem vody jsou především sněhové a dešťové srážky.\n\nŘeka je splavná pro vodáky.\n"}
{"id": "268697", "url": "https://cs.wikipedia.org/wiki?curid=268697", "title": "Sedmašedesátníci", "text": "Sedmašedesátníci\n\nJako sedmašedesátníci byla označována deputace 67 pražských měšťanů, kteří se 5. července 1848 se obrátili na knížete Windischgrätze s poděkováním za potlačení povstání a prosbou o zachování výjimečného stavu a vojenské přítomnosti v Praze. Slovo se poté v českém tisku vžilo pro pejorativní označení protivníků revoluce z r. 1848. Setkáme se s ním například v článcích Karla Havlíčka Borovského.\n\n"}
{"id": "268703", "url": "https://cs.wikipedia.org/wiki?curid=268703", "title": "Sergej Movsesjan", "text": "Sergej Movsesjan\n\nSergej Movsesjan, také Sergej Movsesian, v anglickém přepisu Sergei Movsesian (* 3. listopadu 1978, Tbilisi) je arménský šachový velmistr, který ale reprezentoval také Česko a Slovensko. Svého nejvyššího ratingu ELO 2751 bodů dosáhl v lednu 2009 a zařadil se mezi 10 nejlepších hráčů. K září 2017 měl ELO 2671 bodů, což ho řadilo na 72. místo světového žebříčku.\n\nVyrůstal jako Armén v sovětské Gruzii. Jako nadějný šachový talent se čtrnáctiletý přestěhoval s rodiči do Pardubic. V roce 1999 se dostal do čtvrtfinále mistrovství světa, to znamená mezi osm nejlepších hráčů na světě. Sice žil dlouhá léta v České republice, kde i hrál v české šachové reprezentaci, umí perfektně česky, ale české občanství mu nebylo uděleno. Na Šachové olympiádě reprezentoval v letech 1998 a 2000 Českou republiku, v letech 2002, 2004 a 2008 Slovensko. V roce 2002 se stal občanem Slovenské republiky a v tomtéž roce pak vyhrál superturnaj v Sarajevu. V ligové sezóně 2006/2007 hrál za český klub\nRapid Pardubice, který v soutěži vyhrál s náskokem potřetí za sebou. Svoje vítězství na turnaji v Sarajevu zopakoval v roce 2007, když za sebou nechal i světovou čtyřku Morozeviče. Ve stejném roce doplnil další dvě turnajová vítězství na Čigorinově memoriálu v Petrohradu a hlavně na Czech Coal Carlsbad Chess v Karlových Varech v konkurenci např. Širova, Ponomarjova nebo Akopjana.\n\nDo roku 2008 vystoupil Movsesjan v „B“-turnaji Corus Chess Tournamentu ve Wijk aan Zee a s výsledkem 6 výher a sedmi remíz ze 13 partií zvítězil s jednobodovým náskokem před Nigelem Shortem.\n\nNa konci dubna jeho tým v německé bundeslize OSC Baden-Baden získal titul v nejsilnější klubové soutěži světa. Krátce poté Movsesjan startoval na individuálním mistrovství Evropy v Plovdivu. Dlouho se dělil o první místo, v posledním kole si titul s půlbodovým náskokem zajistil nizozemský velmistr Sergej Tiviakov, ale Movsesjan prošel tříkolovým tie-breakem se skóre pět výher a jedna remíza a vybojoval stříbrnou medaili. V průběhu základního turnaje mistrovství také ani jednou neprohrál, z prvních šesti kol pětkrát zvítězil a ve zbylých pěti kolech remizoval.\n\nNa začátku roku 2009 zářil na turnaji Corus Chess Tournament ve Wijk aan Zee, kde byl dlouho i na prvním místě a nakonec se dělil o druhé až čtvrté místo s půlbodovou ztrátou za vítězným Karjakinem.\n\nNa přelomu let 2010 a 2011 znovu změnil příslušnost k šachové federaci, přestal nastupovat za Slovensko a začal hrát v arménských barvách.\n\nSergej je polyglot, ovládá osm jazyků: anglický, německý, ruský, srbochorvatský, český, polský, arménský a gruzínský. Umí i slovensky, ale to prý nepočítá jako další jazyk.\n\n"}
{"id": "268706", "url": "https://cs.wikipedia.org/wiki?curid=268706", "title": "Maurice Quentin de La Tour", "text": "Maurice Quentin de La Tour\n\nMaurice Quentin de La Tour (5. října 1704 - 17. února 1788) byl francouzský malíř rokoka, který pracoval převážně s pastely. Mezi jeho nejslavnější portrétované patřil Voltaire, Ludvík XV. a Madame de Pompadour.\n\nNarodil v Saint-Quentinu v Pikardii jako syn hudebníka, který zásadně nesouhlasil se synovým rozhodnutím, stát se malířem. Ve věku patnácti let se La Tour rozhodl vydat do Paříže, kde začal studovat u vlámského malíře Jacquese Spoedeho. V roce 1724 navštívil Remeš, v roce 1725 Anglii a nakonec se vrátil do Paříže, kde se také rozhodl, že začne malovat s pastely a od roku 1727 začal pokračovat ve svých studijních cestách.\n\nV roce 1737 začal La Tour také vystavovat první skvělou sérii portrétů, obsahující asi 150 děl, která okouzlovala návštěvníky Pařížského salónů následujících 37 let. Ve svých portrétech dokázal neobyčejně spojit kouzlo vyobrazené postavy a zaráveň výrazného pozadního kouzla, ale proslul také svým dokonalým zachycováním jemných výrazů v lidských obličejích, což dávalo jejich portrétům neuvěřitelnou živost.\n\nV roce 1746 byl přijat jako člen \"Académie Royale\" a téměř o 5 let později (v roce 1751) byl povýšen na čestného člena rady. V roce 1750 byl La Tour jmenován dvorním portrétistou krále, kde působil až do roku 1773, kdy ho postihlo nervové zhroucení. Na nějaký čas se stal jeho jediným studentem Joseph Ducreux a o něco později také založil uměleckou školu. Působil také jako filantrop, ale s omezenou aktivitou, kterou musel po nervovém zhroucením dodržovat. Ve věku 80 let se znovu přestěhoval do svého rodného Saint-Quentinu, kde také 17. února v roce 1788 zemřel.\n\n"}
{"id": "268708", "url": "https://cs.wikipedia.org/wiki?curid=268708", "title": "Jovis Tholus", "text": "Jovis Tholus\n\nJovis Tholus je kupovitá hora vzniklá vulkanickou aktivitou na povrchu Marsu, která se nachází na severní polokouli východně od štítové sopky Olympus Mons, severozápadně od sopky Ascraeus Mons, jižně od sopky Alba Patera a severně od sopky Pavonis Mons. Západně od hory Jovis Tholus se současně nachází zlomová oblast Ulysses Fossae a severně Olympica Fossae spolu s větším zlomovým útvarem Ceraunius Fossae.\n\nHora byla objevená roku 1973. Velikost základny dosahuje 58 km či jiné zdroje uvádějí velikost základny 80 km × 60 km. Na vrcholu se nachází nepravidelný kráter tvořící několika stupňovou sopečnou kalderu (až 5 různých kalder), která zabírá až 40 km. Odhaduje se, že maximální výška sopky je okolo 2 km nad okolním povrchem. Nicméně samotný kužel sopky je částečně pohřben okolními lávovými proudy, takže je těžké určit původní výšku a velikost sopky. Stáří sopky se odhaduje na 2,3 až 3,5 miliardy let.\n\nOkolí sopky je pokryto lávovými proudy překrývající starší tělesa, což ukazuje na mladší výlevnou aktivitu a současně i na lávu málo viskózního charakteru.\n\n\n"}
{"id": "268710", "url": "https://cs.wikipedia.org/wiki?curid=268710", "title": "Plastochinon", "text": "Plastochinon\n\nPlastochinon, (zkratka PQ), je chinonová molekula, která se účastní řetězových reakcí při transportů elektronů světelné fáze fotosyntézy. Plastochinon se nachází v thylakoidní membráně chloroplastů. Plastochinon je redukován (přijme dva protony - H) ze stromatu matrixu chloroplastu spolu se dvěma elektrony z fotosystému II a vznikne plastochinol. Tak dochází k transportu protonů do lumenu thylakoidů spolu s řetězovým transportem elektronů do cytochromu b6/f.\n"}
{"id": "268711", "url": "https://cs.wikipedia.org/wiki?curid=268711", "title": "PQ", "text": "PQ\n\nSpojení písmen P a Q může mít různé významy:\n"}
{"id": "268716", "url": "https://cs.wikipedia.org/wiki?curid=268716", "title": "Mercedes-Benz třídy CLS", "text": "Mercedes-Benz třídy CLS\n\nMercedes-Benz třídy CLS je model německé automobilky Mercedes-Benz interně označovaný C219 (někdy také W219). Jako koncept s názvem Vision CLS byl představen roku 2003 na frankfurtském autosalonu, sériová verze se začala prodávat v říjnu 2004. Mercedes označuje třídu CLS jako čtyřdveřové coupé, fakticky se ale jedná o sportovně střižený sedan, jehož boční silueta připomíná coupé.\n\nV nabídce jsou čtyři motorizace. Všechny motory pohání přes automatickou převodovku zadní kola. V proce 2006 byl motor v modelu CLS 350 opatřen přímý vstřikováním paliva (CGI). Model CLS 500 získal nový motor a CLS 55 AMG byl nahrazen CLS 63 AMG.\n"}
{"id": "268724", "url": "https://cs.wikipedia.org/wiki?curid=268724", "title": "Bukvice lékařská", "text": "Bukvice lékařská\n\nBukvice lékařská (\"Betonica officinalis\"), dříve nazývaná též čistec lékařský (\"Stachys officinalis\"), je léčivá rostlina z čeledi hluchavkovitých, jeden z devíti druhů rozšířených od Evropy přes Malou Asii, severní Írán do Střední Asie. Nicméně na území Česka roste z těchto devíti druhů pouze tento jeden druh.\n\nVytrvalá drsně chlupatá bylina, se ztlustlým oddenkem, vysoká 20 až 80 cm. Lodyha na bázi obvykle dřevnatějící, nevětvená, vzpřímená, čtyřhranná, mírně žebrovaná, s řídkými štětinkami. Dolní lodyžní listy v růžici, lodyžní listy řapíkaté, vejčité, vstřícné až 10 cm dlouhé, vroubkované. Květy v hojném počtu v hustém koncovém lichoklasu, pod ním občas 1–2 lichopřesleny v paždích horních listů. Koruna do 1,5 cm dlouhá, temně růžová až světle nachová. Kvete od června do srpna až září.\n\nBukvice lékařská je původní v Evropě a Britských ostrovech. Roste roztroušeně v teplomilných doubravách a lesních lemech, na loukách a pastvinách od nížin do podhůří, vzácně i v horách. Vyskytuje se na zásaditých až slabě kyselých půdách. Celkově roste od jižní Skandinávie po severní Afriku a na východ po Ural a Kavkaz.\n\nV Česku roste téměř na celém území roztroušeně a místy hojně, chybí ale v horských oblastech (max. asi 700 m n. m.), vzácně v Poohří, v Podkrušnohorské pánvi, na Slánsku, na Českomoravské vrchovině a v některých oblastech severních a severovýchodních Čech.\n\nJelikož se jedná v Evropě o poměrně hojný druh, je chráněná zákonem pouze v Irsku.\n\nBukvice je od starověku užívána jako léčivá rostlina, v současnosti je však poněkud opomíjena. Obsahuje třísloviny, silici, hořčiny, betain, cholin, prchavý olej, kyselinu tannovou, stachydrin a další látky. Drogou je nať (\"Herba betonicae\"), která se sbírá nejlépe na začátku rozkvětu, možno ji ale sbírat až do podzimu. Dle J. A. Zentricha lze drogu použít při chorobách trávicího ústrojí se zanícenou a překrvenou sliznicí (krvavé průjmy), při dyspeptickém syndromu vyvolaném špatnou kvalitou žaludečních šťáv, při zánětech v oblastech urogenitálního traktu nebo jako antiastmatikum. Droga dále mírně snižuje krevní tlak a její účinky bývají blahodárné i při nervové vyčerpanosti (takže ji lze použít při neuóze, rozrušení, nespavosti, lehké depresi či lehké epilepsii), při zevním použití ji lze využít při léčení bércových vředů. Některými autory je uváděno i působení protinádorové a protirevmatické. Droga se připravuje nejčastěji formou nálevu, který se pije 2x až 4x denně nebo ve formě prášku užívaného 2x až 3x denně na špičku nože. Pro zevní použití se obvykle připravuje koncentrovanější odvar. Při neklidném spánku s divokými sny se doporučuje uléhat na polštář nacpaný asi půl kilogramem řezané a čerstvě usušené bukvice - takový polštář vydrží asi 4 měsíce, pak je třeba náplň vyměnit za čerstvou.\n\nV roce 2011 byla jednou z přísad růžového jedenáctistupňového svrchně kvašeného piva belgického typu witbier BuQičák (angl. Queer Beer) se 4% obsahem alkoholu, uvařeného v restauračním minipivovaru Chýně.,\n\n\n\n"}
{"id": "268727", "url": "https://cs.wikipedia.org/wiki?curid=268727", "title": "Anders Zorn", "text": "Anders Zorn\n\nAnders Zorn (18. února 1860 – 22. srpna 1920) byl švédský malíř a grafik.\n\nZorn se narodil v Morau v Dalarně. Jeho silný zájem o malířství ho nakonec přivedl ke studiím na Akademii umění ve Stockholmu, kde studoval mezi lety 1875-1880. Zorn se stal během poměrně krátké doby jedním z nejuznávanějších portrétistů jeho éry ve Švédsku.\n\nJeho dílo čítá několik desítek působivých portrétů jak slavných osobností, tak i prostých lidí z ulic či krámů, ale také scén z nejrůznějších míst. Zorn dokázal ve svých dílech neuvěřitelně prozíravě zobrazit lidskou tvář, což ji dodává živost. Podobné je to i u jeho živého zobrazování vody.\n\nBěhem jeho života odučil několik žáků. Ve svých dílech uměl také skvěle ovládat hru se stíny. Většina jeho děl je k vidění v Nationalmuseum (národním muzeu výtvarných umění) v Stockholmu ve Švédsku, kde patří mezi nejlepší vystavovaná díla od Zorna \"Tanec letního slunovratu\", z roku 1897, který zobrazuje několik tanečníků ve večerním světle letní předvečerní oslavy. Jeho díla však můžeme nalézt i v Musée d'Orsay v Paříži nebo v Metropolitním muzeu umění v New Yorku.\n\nV roce 1939 bylo otevřeno Zornovo muzeum Ragnar östberg v Moreu, kde je vystavena také poměrně velká část Zornova díla.\n"}
{"id": "268732", "url": "https://cs.wikipedia.org/wiki?curid=268732", "title": "Lidská oběť", "text": "Lidská oběť\n\nLidská oběť je obětování člověka bohu či bohům ukončením jeho života.\n\nLovci a sběrači byli rovnostářští a nebylo zde prakticky obětí. Ve společnostech více rovnostářských bylo lidských obětí méně než v těch s většími sociálními rozdíly. Později se začíná objevovat hierarchie společnosti a tu pomáhá udržovat zastrašování pomocí lidských obětí. Obětování lidí se tak vyskytovalo už od starověku. Je známo například u Keltů, Slovanů, Germánů, v starověkém Řecku (z četných odrazů v umění nejznámější je oběť Ífigeneie), v starověkém Římě, u Féničanů, v Severní Americe (Mississippská kultura), v Mezoamerice (např. Aztékové), v Andách, v Africe, v Indii, v Číně a v mnoha jiných kulturách (raný Egypt, Mezopotámie). \n\nLidské oběti sice znají určité vrstvy Starého zákona (Abrahám a Izák, Gen 22: v tomto vyprávění ovšem nakonec k obětování nedošlo; Jiftách a jeho dcera, Sd 11,29-40), obětování lidí Hospodinu resp. bohům, které uctívaly národy v sousedství Izraele, je však ve Starém zákoně přísně zakázáno (viz Lev 18,21; 20,2-5; Jer 32,35).\n\nPak s rostoucí vyspělostí společnosti a životní úrovně jedinců ubývá těchto obětí.\n\n"}
{"id": "268733", "url": "https://cs.wikipedia.org/wiki?curid=268733", "title": "DBase", "text": "DBase\n\ndBase byl první masověji rozšířený systém řízení báze dat (SŘBD, DBMS) pro mikropočítače, který byl publikován americkou firmou Ashton-Tate pro CP/M. A později pro Apple II, Apple Macintosh, UNIX, VMS a IBM PC pod DOS,kde se na mnoho let stal jedním z nejprodávanějších softwarových titulů. dBase pomalu úspěšně přecházel pod Microsoft Windows a pozvolna uvolňoval podíl na trhu svým konkurentům Paradox, Clipper, FlagShip, FoxPro a Microsoft Access. dBase byl prodán Borlandu v roce 1991, který prodal práva k této sortimentní skupině v roce 1999 tehdy nově vzniklé společnosti dBase Inc. V roce 2004 dBase Inc. změnila svůj název na dataBased Intelligence, Inc.\n\nPůvodním vývojářem dBase byl Wayne Ratliff. V roce 1978 Ratliff napsal databázový program v assembleru pro mikropočítače založené na CP/M, aby mu pomohl vyhrát kancelářskou fotbalovou sázku. Založil ho na JPLDIS (Jet Propulsion Laboratory Display Information System) Jeba Longa a nazval ho \"Vulcan\" po panu Spockovi ze seriálu Star Trek. Podle Ratliffa byl jazyk použitý v JPLDIS jednoduchý. Jsou zde známky toho, že JPLDIS byl ovlivněn mainframovským databázovým produktem zvaným RETRIEVE.\n\nNa počátku 80. let 20. století, George Tate z Ashton-Tate uzavřel s Ratliffem obchodní dohodu. Vulcan se přejmenoval na dBase a software rychle vzrostl na popularitě.\n\ndBase byl zařazen mezi moderní objektově orientované jazyky, které běží na 32 bitových Windows. Může být použit k výstavbě aplikací se širokým využitím, např. webové aplikace provozované na Windows serveru. dBase má přístup k většině moderních databází pomocí rozhraní ODBC.\n\nPočátkem poloviny osmdesátých let 20. století mnoho jiných společností přišlo s vlastními variantami daného produktu a jazyka. Tyto zahrnovaly FoxPro (nyní Visual FoxPro), Arago, Force, dbFast, dbXL, Quicksilver, Clipper, Xbase++, FlagShip, Recital Terminal Developer, CodeBase, MultiBase a Harbour/XHarbour. Dohromady jsou označovány jako xBase.\n\nVýchozím formátem pro dBase je soubor .dbf. Ten se hojně využívá v mnoha dalších aplikacích, kde je potřeba jednoduchý formát pro uchování strukturovaných dat. V současné době mu ale v tomto ohledu konkuruje SQLite.\n\nPro každou tabulku byl jeden soubor .dbf. Extra soubory dBase vytvářela pro sloupce typu \"memo\" (v souboru .dbt; viz dále) a pro index (.idx) nebo indexy (.mdx). Organizace tabulek do databází na úrovni SŘBD neexistovala, stejně jako např. pohledy, cizí klíče, triggery a jiné prvky pozdějších databázových systémů. Přístup více uživatelů řešily jednotlivé aplikace na úrovni operačního systému. Přístupové údaje pro přístup k tabulkám chyběly.\n\nJméno tabulky bylo určeno jménem souboru. Soubor na začátku obsahoval definici sloupců, následovanou jednotlivými řádky. Sloupce mohly mít název dlouhý maximálně 11 znaků a mohly být těchto typů (první písmeno je kód typu, používaný v souboru):\n\nŘádky měly stejnou délku (kratší řetězce se doplňovaly \\0 zprava a čísla nulami zleva), takže šly rychle procházet. Každý záznam obsahoval indikátor platnosti. Mazání záznamů sestávalo samotné indikace neplatnosti. Tím ale vznikala fragmentace. Pro optimalizaci velikosti se tedy dal soubor zabalit/spakovat (program v něm prošel všechny záznamy a ty platné záznamy srotil k začátku souboru a zbytek souboru „usekl“).\n\nObsah souborů .dbt je rozsekaný na základní bloky o délce 512 bajtů. Tyto bloky jsou interně číslovány (počínaje nulou) a v souboru .dbf je u sloupců typu memo uloženo, kde (na bloku jakého čísla) začíná odpovídající text. Text je vždy doplněný na nejbližší násobek čísla 512.\n"}
{"id": "268735", "url": "https://cs.wikipedia.org/wiki?curid=268735", "title": "Roman Polański", "text": "Roman Polański\n\nRoman Polański (roz. Rajmund Liebling, * 18. srpna 1933 Paříž) je francouzsko-polský režisér, filmový i divadelní herec a producent. Působil i v Hollywoodu. Je držitelem řady vrcholných ocenění včetně Oscara za režii.\n\nNarodil se v Paříži v polsko-židovské rodině, která se roku 1937 přestěhovala do Krakova. Jeho otec Ryszard Polański (Liebling) byl polský Žid, jeho matka Bula Polańská (roz. Katz) se narodila v Rusku, otec byl Žid a matka katolička, ona sama měla katolickou výchovu. Druhou světovou válku prožil v krakovském ghetu, později ve vesnici Wysoka u Wadovic, kde ho schovávali pod jménem Roman Wilk.\n\nOd roku 1948 vystupoval v divadle, na plátně se objevil poprvé roku 1953. Roku 1954 začal studovat režii na filmové škole v Lodži. Školu dokončil, ale nezískal diplom. Roku 1959 se oženil s herečkou Barbarou Kwiatkowskou (debutovala ve filmu \"Ewa chce spać\"), rozvedli se roku 1962. Potom odjel do Paříže. Domů se vrátil roku 1961 a natočil svůj první dlouhometrážní film \"Nůž ve vodě\", psychologické drama trojice hrdinů, manželů a cizího studenta, na moři. Film byl nominován na Oscara, autora mezinárodně proslavil a otevřel mu dveře k mezinárodní kariéře. Vrátil se do západní Evropy, pracoval především ve Francii a Velké Británii. Roku 1968 se podruhé oženil, s americkou herečkou Sharon Tate. Ve stejném roce odjel do Hollywoodu. Dne 9. srpna 1969 byla těhotná Sharon Tate zavražděna sektou Charlese Mansona.\n\nRoku 1978 byl obviněn ze zneužití nezletilé, k čemuž se nakonec přiznal, ale pak v obavě před uvězněním opustil Spojené státy a vrátil se do Paříže. Od roku 1989 je ženatý s francouzskou herečkou a modelkou Emmanuelle Seignerovou, se kterou má dvě děti, dceru Morganu a syna Elvise. V roce 2007 se podílel na Vangelisově projektu k 25. výročí úspěšného filmu \"Blade Runner\", kde emotivně recituje na CD píseň \"Spotkanie Z Matką\" od polského básníka Konstanty Ildefonse Gałczyńského.\n\nDne 26. září 2009 byl Polanski zatčen v Curychu, kde měl na filmovém festivalu převzít cenu za celoživotní dílo. Zadržen byl na základě amerického zatykače z roku 1978 v souvislosti se zneužitím nezletilé dívky v roce 1977. Nicméně, Švýcarsko jej odmítlo vydat do USA a stejným způsobem na opakovanou americkou žádost reagovalo rovněž Polsko. \n\nV současnosti Polanski připravuje ve Varšavě natočení filmu o Dreyfusově aféře.\n\n\nKrátké filmy\n\nDlouhometrážní filmy\n\n\n\n\n\n"}
{"id": "268737", "url": "https://cs.wikipedia.org/wiki?curid=268737", "title": "Miroslav Moravec", "text": "Miroslav Moravec\n\nMiroslav Moravec (6. ledna 1939 v Praha-Žižkov – 29. března 2009 Praha Motol) byl český divadelní a filmový herec a dabér.\n\nHrát začínal ochotnicky již za středoškolských studií, přestože rodiče s hereckou kariérou nesouhlasili. Divadelní fakultu Akademie múzických umění absolvoval roku 1962 dálkově, dříve nebyl opakovaně přijat. Už během studií přijal první angažmá v Mostě. V dalších letech pak hrál v Chebu a ve Zlíně. V roce 1968 mu nabídl angažmá Otomar Krejča ve svém pražském Divadle za branou. Od roku 1980 pak působil v Divadle pod Palmovkou (tehdejším Divadle S. K. Neumanna). V roce 1996 se stal členem Divadla na Vinohradech, ve kterém zůstal až do roku 2004. Působil nejen v divadle, ale i ve filmu, televizi, rozhlase a dabingu.\n\nDaboval například inspektora Kojaka, komisaře Moulina, mnoho postav Belmonda, či fiktivní postavu Fantomase. Disponoval velmi zvučným, hlubokým, hebce melodickým hlasem, díky němuž patřil mezi nejvýznamnější české dabingové a rozhlasové herce.\n\nNarodil se v Praze na Žižkově rodičům původem z Hané. Měl dvě sestry, Miladu a Marii. S manželkou, výtvarnicí, které říkal „Milča“, měl syna Prokopa a od něho vnuka Daniela.\n\n\n\n\n"}
{"id": "268738", "url": "https://cs.wikipedia.org/wiki?curid=268738", "title": "Hitači (provincie)", "text": "Hitači (provincie)\n\nProvincie Hitači (: 常陸国; \"Hitači no kuni\") byla stará japonská provincie ležící na východním pobřeží ostrova Honšú. Byla rovněž nazývána Džóšú (常州). Na jejím území se v současnosti rozkládá prefektura Ibaraki. Sousedila s provinciemi Iwaširo, Iwaki, Šimousa a Šimocuke.\n\nStarobylé provinční hlavní město a chrám se nacházely v blízkosti dnešního města Išioka, kde byly odkryty při vykopávkách. Hlavní svatyně provincie ležela dále na východ u Kašimy. Během období Sengoku byla oblast Hitači rozdělená mezi několik daimjóů, ale hlavní hradní město bylo skoro vždy v současném městě Mito.\n"}
{"id": "268739", "url": "https://cs.wikipedia.org/wiki?curid=268739", "title": "Džóšú", "text": "Džóšú\n\nVýraz Džóšú může znamenat:\n\n"}
{"id": "268740", "url": "https://cs.wikipedia.org/wiki?curid=268740", "title": "Železniční trať Mirsk–Świeradów", "text": "Železniční trať Mirsk–Świeradów\n\nJizerskohorská dráha ( ) byla jednokolejná vedlejší trať ve slezské části Jizerských hor, která byla původně vybudována a provozována společností \"Friedeberg-Flinsberger Kleinbahn AG\". Trať vedla z Mirsku (Friedeberg am Queis) do lázeňského města Świeradów-Zdrój (Bad Flinsberg).\n\nŽelezniční společnost byla založena 1. února 1908 pod názvem \"Friedeberg-Flinsberger Kleinbahn AG\", od 19. června 1911 byla vedena pod názvem \"Isergebirgsbahn AG\" (Jizerskohorská dráha, akciová společnost). Vlastníky byly Pruský stát, okres Löwenberg, město Friedeberg, obec Bad Flinsberg, dva soukromí investoři a společnost Eisenbahnbau-Gesellschaft Becker & Co GmbH.\n\nNormálněrozchodná trať odbočovala ve městě Friedeberg z trati Gryfów Śląski (Greiffenberg) – Jindřichovice pod Smrkem – Frýdlant v Čechách a vedla údolím Kwisy na jih, kde končila v necelých osm kilometrů vzdálených lázních Bad Flinsberg. Provoz byl slavnostně zahájen 31. října 1909. V roce 1910 byla trať prodloužena o další tři kilometry až do stanice Świeradów Nadleśnictwo (Forst Flinsberg), především kvůli usnadnění svozu dřeva. V roce 1945 převzaly trať Polské státní dráhy (PKP). Nákladní přeprava byla ukončena 15. prosince 1995, osobní přeprava byla ukončena 12. února 1996. V roce 2000 byla trať zrušena.\n\nZdroje pro infobox:\n\n"}
{"id": "268741", "url": "https://cs.wikipedia.org/wiki?curid=268741", "title": "Mito", "text": "Mito\n\nVýraz Mito se může vztahovat k:\n\n"}
{"id": "268744", "url": "https://cs.wikipedia.org/wiki?curid=268744", "title": "Lamentabili sane exitu", "text": "Lamentabili sane exitu\n\nLamentabili sane exitu (česky Se skutečně politováníhodnými důsledky ) je dekret papeže Pia X. z 3. července 1907, ve kterém bylo vypsáno 65 modernistických tezí ze spisů katolických spisovatelů a teologů považovaných za hereze. Těsně po něm (8. 9. 1907) byla vydána encyklika Pascendi Dominici gregis, ve které je shrnuta ucelená koncepce postoje vůči katolickému modernismu.\n\nMezi největší hereze, resp. bludy patří podle dekretu např. následující tvrzení modernistů (v závorkách jsou pořadová čísla herezí dle dekretu):\n\n\n"}
{"id": "268745", "url": "https://cs.wikipedia.org/wiki?curid=268745", "title": "Varuna (planetka)", "text": "Varuna (planetka)\n\n(20000) Varuna (známá také pod svým předběžným označením 2000 WR) je planetka Kuiperova pásu (KBO) objevený 28. listopadu 2000 (historie předobjevových snímků se však datuje až do roku 1953) astronomem R. McMillanem (Spacewatch) na observatoři Kitt Peak v Arizoně.\n\nVaruna obíhá kolem Slunce po dráze o velké poloose 43,129 AU (perihelium - 40,915 AU, afelium - 45,335 AU), která se velice podobá orbitě Quaoaru (je však více skloněná vůči ekliptice - i=17,2°). Jeden oběh jí trvá 283,2 roku. Na obrázku (vlevo) jsou znázorněny dráhy Varuny (modře), Pluta (červeně) a Neptunu (šedě) nejprve při pohledu shora a poté z úhlu. Jsou zde také vyznačena místa a data průchodu jejich perihéliem (q) a aféliem (Q). Z tohoto grafu můžeme vyčíst, že orbity Varuny a Pluta mají podobný sklon vůči ekliptice a jsou také podobně orientovány. Na rozdíl od Pluta však Varuna nepodléhá žádné rezonanci s Neptunem (její dráha má relativně nízkou excentricitu e=0,051 oproti velmi excentrické Plutově dráze e=0,25).\n\nNa základě pozorování termálních emisí a odhadovaného albeda (0.037-0.21, absolutní magnituda 3,7) byl průměr Varuny stanoven na 874 km. Jako nejlepší popis tvaru Varuny se dnes udává trojosý elipsoid s osami a, b, c, v poměrech: b/a = 0,63 – 0,80, c/a = 0,45 – 0,52. \n\nStřední hustota Varuny byla určena na 0,992 g/cm³, což jak známo hodnota velice podobná hustotě vodního ledu, který je zde s největší pravděpodobností ve větší míře obsažen. Jelikož bylo zpozorováno také pro většinu KBO typické červené zbarvení povrchu, usuzuje se též na přítomnost tholinu, složitých vysokomolekulárních organických sloučenin, vznikajících působením radiace na jednoduché uhlovodíky.\nVaruna byla pojmenována po hinduistickém bohu Varuna, bohu oblohy, deště, oceánů a řek, který ovládal také zákon a podsvětí. Někdy bývá také přirovnáván řeckému Poseidónovi.\n\n\"Tento text je zčásti založen na překladu z anglické Wikipedie\"\n\n\n"}
{"id": "268749", "url": "https://cs.wikipedia.org/wiki?curid=268749", "title": "Carlos Filipe Ximenes Belo", "text": "Carlos Filipe Ximenes Belo\n\nCarlos Filipe Ximenes Belo (* 3. února 1948 Wailakama, Východní Timor) je východotimorský katolický biskup a salesián, apoštolský administrátor diecéze Dili v letech 1988-2002. V roce 1996 obdržel společně s Joséem Ramosem-Hortou Nobelovu cenu míru za „přispění k mírovému řešení východotimorského konfliktu“.\n\n"}
{"id": "268751", "url": "https://cs.wikipedia.org/wiki?curid=268751", "title": "Otto Bauer", "text": "Otto Bauer\n\nOtto Bauer (5. září 1881 – 4. července 1938) byl rakouský sociálně demokratický politik, představitel a teoretik austromarxismu. Po smrti Victora Adlera roku 1918 se stal vůdcem rakouské sociální demokracie. Od října 1918 do července 1919 byl rakouským ministrem zahraničí. V době Dolfussovy autoritativní vlády byla činnost sociální demokracie omezována a Bauer musel roku 1934 odejít do exilu, zprvu do Brna a potom do Paříže, kde zemřel.\n\n"}
{"id": "268752", "url": "https://cs.wikipedia.org/wiki?curid=268752", "title": "Aeterni patris", "text": "Aeterni patris\n\nAeterni Patris je encyklika papeže Lva XIII. vyhlášená 4. srpna 1879, která tomismus ukotvila jako oficiální filosofii katolické církve a záruku obrození moderní křesťanské kultury. Tím začíná období tzv. třetí scholastiky, které myšlenkově navazuje na Aristotela. Krátce po jejím vydání její tvrzení a učení zaujalo novou generaci teologů v zemích jako např. USA, Francie, Německo (Freiburg, Kolín nad Rýnem), Rakousko (Vídeň), Belgie (Lovaň).\n\nAeterni Patris pojednává o svobodě vůle a ducha a spojila rozum s vírou, tj. víra není otázkou citu ale především rozumu. Spolu s dalšími 84 encyklikami napsanými a vydanými za pontifikátu papeže Lva XIII. byla jednou z částí řešení problémů vztahů církve a jejího rychle měnícího se okolí ve třech oblastech: sociální (Rerum Novarum), filosofické (Aeterni Patris) a politické (Au Milieu Des Sollicitudes y Notre Consolation).\n\n"}
{"id": "268753", "url": "https://cs.wikipedia.org/wiki?curid=268753", "title": "Max Adler", "text": "Max Adler\n\nMax Adler (15. ledna 1873 – 28. června 1937) byl rakouský marxistický filozof, politik a právní teoretik. Patřil k předním reprezentantům austromarxismu. Pokoušel se propojit marxistické učení o společnosti s kantovským apriorismem (tzv. sociální a priori).\n\n\n"}
{"id": "268754", "url": "https://cs.wikipedia.org/wiki?curid=268754", "title": "Směrné číslo", "text": "Směrné číslo\n\nSměrné číslo (v angličtině Guide number – GN) je veličina, popisující světelný výkon fotografického blesku. Udává (maximální) vzdálenost v metrech, na níž by blesk (nastavený na plný výkon) dostatečně osvítil scénu, snímanou objektivem o clonovém čísle 1 při citlivosti ISO 100 (21 DIN). Tato vzdálenost se nazývá dosah blesku.\n\nSměrné číslo je konstantní pro každý typ blesku, ale u blesků s měnitelným vyzařovacím úhlem (zoom) bývá různé pro různé úhly (pro vyšší ohniskové vzdálenosti je větší, protože je vyzařované světlo koncentrováno do menšího prostoru). Dosah blesku se také snižuje použitím různých difuzorů nebo použitím k nepřímému osvětlení.\n\nNapříklad použití blesku s dvojnásobným směrným číslem znamená, že můžeme předmět při stejném nastavení exponovat z dvojnásobné vzdálenosti, nebo na stejnou vzdálenost může být použita čtvrtinová citlivost. Každé zdvojnásobení směrného čísla blesku pro výrobce znamená čtyřnásobení jeho světeleného výkonu, obdobně blesk (stejné konstrukce/úhlu atd.) s dvojnásobným světelným výkonem dostává formula_1 krát větší směrné číslo. Je to proto, že nasvícená plocha se zvyšuje se čtvercem vzdálenosti.\n\nNapříklad fotoaparát s bleskem o GN 43 a objektivem zacloněným na f/2,8 při citlivosti ISO 800 má dosah: 43 / 2,8 * 800/100 metrů. Při použití stejného blesku s výkonem nastaveným na 1/16 - 1 EV s difuzérem, který bere další 1 EV, a objektivu se světelností f/2,8, zacloněném na f/5,6 při ISO 400 je dosah blesku: 43 / 5,6 * 1/16 * 1/2 * 1/2 * 400/100 metrů.\n"}
{"id": "268756", "url": "https://cs.wikipedia.org/wiki?curid=268756", "title": "Těstoviny", "text": "Těstoviny\n\nTěstoviny jsou potravinový produkt, který se vyrábí z nekynutého a chemicky nekypřeného těsta. Pocházejí z Itálie. Připravují se zejména z pšenice, pitné vody a přídavných látek k jejich obarvení nebo ochucení. Těstoviny se doporučují vařit v osolené vodě (zhruba jeden litr vody na 100 g těstovin).\n\nRozlišujeme těstoviny vaječné a bezvaječné. Dále se můžeme setkat s těstovinami semolinovými, celozrnnými pšeničnými nebo špaldovými, ječnými nebo žitnými. V obchodech zdravé výživy jsou dnes k dostání také těstoviny z bezlepkové mouky – pohankové, kukuřičné nebo rýžové.\n\nTěstoviny pocházejí z Itálie, první zmínka o nich pochází z 1. století n. l. ve známé Apiciově knize (který žil v době císaře Tiberia), kde je popisována příprava sekaného masa nebo ryb obložených těstovinami \"lagana\" (předchůdce lasagne). Další historický záznam pochází z dvanáctého století, kdy Gugliemo di Malavelle popisuje hostinu, při které se podávaly macarrones sen logana, což v překladu znamená těstoviny v omáčce. A o století později se v historii objevuje těstovina Jacopore da Todi.\n\n\n\n\n"}
{"id": "268763", "url": "https://cs.wikipedia.org/wiki?curid=268763", "title": "Tamilnádu", "text": "Tamilnádu\n\nTamilnádu (tamilsky தமிழ்நாடு, \"Tamilnátu,\" anglicky \"Tamil Nadu)\" je svazový stát v jihovýchodní Indii. Na západě sousedí s Kéralou, na severozápadě s Karnátakou a na severu s Ándhrapradéšem. Na východě omývají tamilské břehy vody Bengálského zálivu, ve kterém kousek od Tamilnádu leží ostrov Srí Lanka. Státem protéká řeka Adjar.\n\nLidská činnost v Tamilnádu údajně započala již před 300 000 lety, přesto se přesně neví, kdy ani odkud původní Drávidové přišli. Někdy kolem roku 1200 př.n.l. v jižní Indii působila civilizace, vyznačující se obrovskými kamennými skulpturami. Prvními velkými vládnoucími dynastiemi, ovládajícími tento region byly kolem roku 300 př.n.l. : dynastie Pándja v centrální oblasti, dynastie Čóla na východě a dynastie Čéra na západě.\n\nV průběhu staletí se moc jednotlivých dynastií měnila, avšak ve 13. století, kdy hrozila ze severu muslimská invaze se hindské dynastie spojily a utvořily jednotnou říši Vidžajanagar, zahrnující celou jižní Indii. Mezi 16.a 17.stoletím však začala moc říše slabnout a vlády se ujali různí provinciální vůdci. Po roce 1640 se stalo Tamilnádu součástí kolonií Britů, pod nadvládou Francouzů zůstaly malé oblasti jako Poduččéri a Karaikal. Region, pod který spadala většina jižní Indie, se jmenoval Madras Presidency.\n\nPo získání indické nezávislosti v roce 1947 se z britského Madráského prezidentství stal stát Madrás, který zahrnoval téměř celé území dnešního Tamilnádu, pobřežní části Ándhrapradéše, severní Karnátaku a části Kéraly.\n\nVe druhé polovině padesátých let byly hranice států upraveny podle jazykových hledisek a území Madrásu se zmenšilo na oblast, kde převažuje tamilština. V pozdějším boji za nezávislost Tamilové vítězí, v roce 1956 byl region Madras Presidency zrušen a nahrazen autonomním státem Tamilnádu. V roce 1968 byl stát přejmenován na Tamilnádu, v překladu „\"Země Tamilů\"“.\n\nTamilnádu se dělí na 30 okresů (tamilsky மாவட்டம் \"mávattam,\" pl. மாவட்டங்கள் \"mávattangkal,\" anglicky \"district,\" pl. \"districts).\"\n\n"}
{"id": "268764", "url": "https://cs.wikipedia.org/wiki?curid=268764", "title": "Lolita", "text": "Lolita\n\nLolita (1955) je román Vladimira Nabokova. Poprvé byl vydán v Paříži roku 1955 v anglickém jazyce, později byl autorem přeložen do ruštiny a v roce 1967 vydán v New Yorku. Román je mezinárodně uznáván díky inovativnímu slohu. Kvůli svému obsahu je považován za velmi kontroverzní, jeho protagonista Humbert Humbert je totiž sexuálně přitahován dvanáctiletou dívkou jménem Dolores Haze. Do češtiny byl román přeložen Pavlem Dominikem.\n\nPo svém vydání se toto dílo stalo klasikou, je jedním z nejznámějších a nejkontroverznějších románů literatury 20. století. Jméno Lolita se stalo součástí jazyka jako označení sexuálně přitažlivé nezletilé dívky.\n\nRomán byl dvakrát zfilmován, poprvé v roce 1962 (Lolita), režisérem Stanley Kubrickem. Hlavního hrdinu hrál James Mason. Druhý film byl natočen v roce 1997 (Lolita), režíroval jej Adrian Lyne a hlavního hrdinu ztvárnil Jeremy Irons.\n\n\"Lolita\" se skládá ze dvou částí a 69 kapitol. Vypráví ji Humbert Humbert, literární vědec narozený roku 1910 v Paříži švýcarskému otci a anglické matce. Humbert je sužován chorobnou touhou po malých holčičkách, pro něž vynalezl vlastní pojmenování „nymfičky“. Humbert se domnívá, že jeho posedlost děvčátky způsobila předčasná smrt jeho dětské lásky, Annabel Leighové, když oběma zamilovaným bylo čtrnáct let. V roce 1947 se Humbert po neúspěšném manželství stěhuje do Ramsdale, malého města v Nové Anglii, aby mohl napsat svou literárně teoretickou práci. Pronajme si pokoj v domě ovdovělé Charlotty Hazeové. Během úvodní prohlídky domu není spokojen s nepořádkem, ale seznámí se s dvanáctiletou dcerou paní domácí, Dolores (které říká také Dolly, Lolita, Lola, Lo, nebo L), do níž se ihned zamiluje. Humbert se v domě rozhodne bydlet jen proto, aby mohl Lolitě zůstat na blízku. Ačkoliv je děvčetem doslova posedlý, je velmi kritický vůči její úzkoprsosti a oblibě v tehdejší americké maskultuře (obzvláště pak filmech pro mládež a komiksech).\n\nOsamělá a exaltovaná Charlotta se do svého nájemníka zamiluje, a když Lolitu odveze na letní tábor, dává Humbertovi na výběr: Buď si ji vezme za manželku, nebo se odstěhuje. Humbert chce i nadále žít po boku Lolity, a proto se sňatkem sice neochotně, ale přesto souhlasí. Charlotta netuší, že je Humbertovi ve skutečnosti pro smích, Humbert se jí snaží uspávat prášky, aby ji v noci nemusel uspokojovat. Stejně tak Charlotta neví o Humbertově vášni pro její dceru Lolitu. Ovšem jen do té doby, než si přečte jeho tajný deník. Jakmile zná Humbertovy pravé úmysly a city, rozhodne se s Lolitou utéct a Humbertovi vyhrožuje, že veřejně odhalí jeho pravou tvář „hnusného starého chlípníka“. Náhoda však zahraje do karet Humbertovi: když rozrušená Charlotta Hazová přechází ulici, aby podala kompromitující dopisy, srazí ji projíždějící auto a ona na místě umírá.\n\nHumbert vyzvedne Lolitu z tábora, předstíraje, že je její matka v nemocnici. Z obav, že by sousedé mohli pojmout nějaké podezření, se však nevrací do Ramsdale, a místo toho se ubytují v hotelu. Tam se Humbert potkává se zvláštním starším mužem (později se dozvídáme jeho jméno Claire Quilty), který jej podle všeho zná. V naději, že bude moci nic netušící Lolitu v tichosti zneužít, použije Humbert prášky na spaní. Ty však mají na jeho schovanku minimální účinek. K sexuálnímu styku nicméně dojde ráno. Ovšem je to podle Humbertových slov překvapivě on, kdo je sveden, nikoliv Lolita. Humbert zjišťuje, že není Lolitiným prvním milencem. Lolita se mu chlubí, že posbírala sexuální zkušenosti s kamarádem Charliem na táboře. Brzy na to Humbert Lolitě sděluje, že její matka ve skutečnosti není nemocná, ale mrtvá. Nezletilá Dolores se tak ocitá v bezvýchodné situaci, kdy je na svém otčímovi existenčně závislá a nemůže než hrát podle jeho pravidel.\nLolita a Humbert cestují napříč Amerikou, ze státu do státu, z motelu do motelu. Humbert svou nevlastní dceru manipuluje výhrůžkami (bude-li mluvit, skončí v polepšovně) a později si od ní sexuální služby kupuje výměnou za laskominy, komiksy i peníze. Ví, že Lolita jeho city nesdílí, a proto vyhoví i jejímu požadavku na změnu trasy cesty k zábavním centrům. Po roce kočovného života se usazují v dalším z měst Nové Anglie, kde Humbert nastupuje na místo asistenta na univerzitě Beardsley, a proto také Lolita začíná chodit do školy. Přestože škola je církevní, má velmi liberální vedení. Humbert je však rodičem velmi přísným a majetnickým, zakazuje Lolitě veškeré mimoškolní aktivity a jakékoliv styky s chlapci. Učitelé jeho chování vnímají jen jako projev lásky trochu staromódního, ale přesto velmi milujícího otce.\n\nKdyž Lolita žadoní o účast ve školním divadelním představení, Humbert souhlasí jen výměnou za další sexuální služby. Neví však, že autorem oné divadelní hry je Claire Quilty, který se údajně přijel podívat i na jednu ze zkoušek a byl doslova unesen Lolitiným hereckým výkonem. Těsně před premiérou se Lolita a Humbert ošklivě pohádají, načež Lolita nečekaně vyjádří touhu odjet z města a navázat na předchozí kočovný život.\nHumbert s Lolitou tedy opět cestují na západ. Tentokrát však Humbert opakovaně zjišťuje, že jsou sledováni neznámým autem. Nejprve se obává udání a sledování autem mravnostní policie. Pak svou nevlastní dceru začne podezírat z plánování útěku a z tajného spojenectví s jejich pronásledovatelem. Zmocňuje se ho žárlivost. Když Lolita onemocní a je hospitalizována, je Humbert poprvé po dlouhé době nucen přečkat noc bez ní. Když ji druhý den přijde navštívit do nemocnice, zjišťuje, že zmizela. Sestra mu sdělí, že si děvče odvezl strýček Gustav. Humbert ztropí skandál. Pak se pouští do zoufalého pronásledování únosce, určitý čas úspěšně sleduje zápisy únosce v hotelech, ale nakonec své pátrání vzdává a vrací se domů k psaní.\nJednoho dne roku 1952 se v Humbertově poštovní schránce objevuje dopis. Jeho dřívější schovanka je dnes sedmnáctiletá vdaná žena v nouzi a v očekávání ho prosí o peníze. Humbert ji navštíví ve špinavém a nuzném domku s autodílnou, konstatuje, že dívčí krása povadla a temperament s existenčními starostmi pohasl. Bohatou finanční výpomoc vyměňuje za jméno onoho „strýčka“, který ji tehdy unesl. Byl to Claire Quilty, bulvární spisovatel a producent pornografie. Byl autorem oné školní hry, v níž si Lolita vyprosila roli. To on ji odvezl z nemocnice v naději, že z ní udělá hvězdu svých pornografických filmů. Strávila u něj prázdniny, ale když odmítla hrát ve skupinovém pornofilmu, tak se jí zbavil. Vydělávala si, jak se dalo. Pak potkala svého budoucího manžela, neúspěšného venkovského automechanika Dicka, a vdala se za něj. On o její minulosti neví nic.\n\nHumbert se Lolitě omluví za minulé hříchy, prosí ji, aby se k němu vrátila a slibuje lepší zítřky, ona však odmítne a Humbert se jí zhroutí v slzách k nohám. Když se rozloučí, Humbert posedlý pomstou vyrazí do Quiltyho rezidence. Pornokrál se mu vysmívá, že si nedokázal děvče udržet. Humbert svého soka po hádce a absurdním zápasu několika ranami rozstřílí, a tak dovrší kýženou pomstu. Cestou z místa činu bláznivě přejíždí autem z jednoho směru do druhého, a proto je policií pronásledován, nakonec zadržen a zatčen. Závěrem svého vyprávění se Humbert loučí s Lolitou a přeje jí vše dobré, čtenářům vysvětluje, že kniha, kterou drží v ruce, jsou jeho paměti, jež nesmějí být vydány dříve, než po Lolitině smrti.\n\nVe fiktivní předmluvě knihy stojí, že Humbert zemřel ve své cele na infarkt těsně po dokončení svých pamětí v závěru roku 1952. Lolita zemřela při porodu na Štědrý den roku 1952 i se svou novorozenou dcerou.\nNabokovův tragikomický román je vyprávěn nespolehlivým vypravěčem Humbertem, jehož styl je typický slovními hříčkami a všudypřítomnou jízlivou kritikou americké společnosti. Humbertův humor tvoří působivý protipól tragické zápletky. Nápaditý styl románu je charakteristický zejména dvojsmysly, vícejazyčnými slovními hříčkami, přesmyčkami a neologismy. Například slovo nymfička již dnes žije vlastním životem a našlo si cestu do mnoha slovníků. Jméno jedné z postav knihy, Vivian Darkbloom, je přesmyčkou jména autorova.\n\nHumbert své čtenáře mnohokrát žádá o pochopení, vysvětluje jim, že na svůj vztah s Dolores nikdy nebyl pyšný, že svého počínání naopak lituje. Když v jedné části knihy poslouchá hlasy dětí hrajících si na hřišti, je zasažen pocitem viny, protože si uvědomí, že Dolores vlastně připravil o dětství. Během jejich posledního setkání navíc pochopí, že ji stále miluje, ačkoliv už dávno není onou nymfičkou z jeho snů.\n\nNěkteří kritici považovali Humbertovu verzi událostí za pravdivou. Mezi jinými například spisovatel Robertson Davies, který Nabokova vypravěče plně omilostnil, když roku 1959 napsal, že \"Lolita\" „\"nepojednává o zkažení nevinného dítěte lstivým kriminálníkem, nýbrž o zneužívání slabého muže zkaženým dítětem. Nejde o vůbec příjemné téma, ale přesto o téma, k němuž by měly co říct zástupy sociálních pracovnic či psychiatrů.“\" \n\nVětšina spisovatelů však víc než v Humberta vkládala svou důvěru v Nabokovův cit pro jemnou ironii. Richard Rorty například ve své slavné interpretaci \"Lolity\", \"Contingency, Irony, and Solidarity\" (může být přeloženo jako Nahodilost, ironie a sounáležitost) nazývá Humberta „lhostejnou zrůdou“. Sám Nabokov popsal svého slavného vypravěče jako „domýšlivého a krutého ubožáka“ či jako „odporného jedince“ (citováno v Levine, 1967).\n\nJeden z \"Lolitiných\" prvních zastánců, Lionel Trilling, upozorňoval roku 1958 na problematičnost jakékoliv interpretace této knihy z etického a morálního hlediska. Humberta považoval za vypravěče natolik výřečného, že dovedl oklamat i sebe sama. Podle Trillingových slov „\"jsme ještě víc šokovaní, když si uvědomíme, že jsme postupem času začali zneužívání, jež román popisuje, přehlížet…že jsme byli dokonce svedeni k účasti na tomto trestném činu, protože jsme naší představivosti dovolili zobrazit něco, o čem víme, že je to naprosto nepřípustné.“\"\n\n\"Lolita\" byla dokončena roku 1953, žádné americké nakladatelství ji ale kvůli jejímu obsahu nebylo ochotno vydat. Se spoluprací souhlasilo až roku 1955 pařížské nakladatelství Olympia Press. Ačkoliv bylo první vydání o nákladu 5000 výtisků vyprodáno, kritiky zůstala kniha nepovšimnuta. Když však koncem roku 1955 nazval spisovatel Graham Greene v rozhovoru pro London Times \"Lolitu\" knihou roku, vyprovokovalo toto prohlášení reakci editora londýnského Sunday Express, který o \"Lolitě\" napsal, že je to „nejzvrácenější kniha, kterou kdy četl“ a že jde o „bezostyšnou pornografii“. Krátce na to vydalo britské ministerstvo vnitra příkaz všechny výtisky Nabokovovy knihy na hranicích zabavit. V prosinci 1956 byla \"Lolita\" na základě soudního procesu na dva roky zakázána také ve Francii. Když byla kniha nakonec vydána i v Británii, následný skandál ukončil politickou kariéru jednoho z jejích nakladatelů, Nigela Nicolsona. Naproti tomu úředníci v USA byli z chystaného prvního vydání zpočátku nervózní, Nabokovův kontroverzní román však byl americkou veřejností přijat relativně klidně. Vydána byla roku 1958 a stal se z ní bestseller srovnatelný s Jihem proti Severu. \n\nDnes je \"Lolita\" považována za jeden z nejlepších románů dvacátého století. Nabokov sám si této své knihy velmi považoval. V rozhovoru pro BBC v roce 1962 řekl: „\"Lolita je mou oblíbenkyní. Práce na ní byla nejobtížnější. Týkala se totiž tématu, které mi bylo velmi cizí, tak nepodobné čemukoliv, co jsem kdy prožil. Díky tomu jsem měl neobyčejnou možnost a potěšení naplno využít všechen svůj talent, abych jí dokázal vdechnout život.\"“\n\n\n"}
{"id": "268765", "url": "https://cs.wikipedia.org/wiki?curid=268765", "title": "Michal Hašek", "text": "Michal Hašek\n\nMichal Hašek (* 17. dubna 1976 Brno) je český sociálně-demokratický politik, zastupitel Jihomoravského kraje a bývalý statutární místopředseda České strany sociálně demokratické. Mezi lety 2008 a 2016 byl hejtmanem Jihomoravského kraje a také předsedou Asociace krajů České republiky a v letech 2002–2009 a 2010–2014 poslancem Parlamentu České republiky.\n\nV Jihomoravském kraji byl dlouhodobě považován za oblíbeného politika, mezi hejtmany patřil k nejpopulárnějším v rámci celé ČR (od roku 2015 do března 2016 trvale 1. místo), současně byl však hlavním aktérem několika kauz, například Lánského puče části vedení ČSSD s prezidentem Milošem Zemanem po parlamentních volbách v roce 2013, o kterém lhal v přímém televizním přenosu, či kauzy s fiktivní tiskovou mluvčí a placením propagačních článků v \"Parlamentních listech\", která se objevila v polovině roku 2016.\n\nV krajských volbách v říjnu 2016 jakožto lídr kandidátky ČSSD v Jihomoravském kraji znovu usiloval o křeslo hejtmana. Byl zvolen jako zastupitel kraje.\n\nMaturoval v roce 1994 na gymnáziu v Tišnově. V roce 1999 dokončil Právnickou fakultu Masarykovy univerzity (diplomová práce \"Přeměna družstva v jiný podnikatelský subjekt\"), čímž získal titul magistr (Mgr.). V roce 2010 pak získal titul doktora práv (JUDr.) na slovenské soukromé Vysoké škole v Sládkovičove, kterou v té době vedl slovenský sociálnědemokratický poslanec Mojmír Mamojka, jenž byl také konzultantem jeho práce. Michal Hašek na základě zájmu veřejnosti slíbil, že zveřejní jak svoji rigorózní práci, tak i její oponentské posudky, ale nikdy tak skutečně neučinil. Novinářům se ji ale později podařilo získat.\n\nS manželkou Veronikou má dceru Justýnu.\n\nV letech 1997 až 1998 působil jako asistent starosty obce Drásov, v letech 1998 až 2000 byl asistentem poslance Parlamentu České republiky. Členem ČSSD je od roku 1998. V komunálních volbách roku 1998, komunálních volbách roku 2002 a komunálních volbách roku 2006 byl zvolen do zastupitelstva obce Drásov za ČSSD. Profesně se k roku 1998 uváděl jako vysokoškolský student. V roce 2001 byl zvolen starostou obce Drásov, kde později vykonával do konce roku 2009 funkci místostarosty.\n\nVe volbách v roce 2002 byl zvolen do poslanecké sněmovny za Českou stranu sociálně demokratickou (volební obvod Jihomoravský kraj). Byl členem sněmovního výboru pro veřejnou správu, regionální rozvoj a životní prostředí a členem zemědělského výboru. V letech 2005–2006 rovněž zasedal v organizačním výboru sněmovny. V období let 2002–2006 zastával post místopředsedy poslaneckého klubu ČSSD, od ledna 2006 do konce funkčního období v červnu 2006 byl předsedou klubu. Mandát poslance obhájil ve volbách v roce 2006. V letech 2006–2007 působil jako místopředseda sněmovního výboru pro bezpečnost, v letech 2007–2009 coby místopředseda zemědělského výboru. V letech 2006–2009 navíc byl členem organizačního výboru. V období červen 2006 – prosinec 2008 byl předsedou poslaneckého klubu ČSSD. Od ledna 2007 byl navíc stínovým ministrem zemědělství ČSSD. Ve sněmovně setrval do počátku března 2009, kdy rezignoval na poslanecký mandát.\n\nKdyž se 27. února 2009 Michal Hašek vzdal poslaneckého mandátu, své rozhodnutí zdůvodnil tím, že není dlouhodobě možné kvalitně zvládat pracovat jako jihomoravský hejtman a poslanec českého Parlamentu. Na podzim 2008 v krajských volbách totiž kandidoval na hejtmana Jihomoravského kraje, pod jeho vedením ČSSD vyhrála a Michal Hašek se 21. listopadu 2008 stal hejtmanem Jihomoravského kraje. Hejtmanský post obhájil i v krajských volbách roku 2012, ve volbách v roce 2016 skončila ČSSD s Michalem Haškem jako lídrem kandidátky na třetím místě. Od roku 2008 do roku 2016 vykonával funkci předsedy Asociace krajů České republiky.\n\nVe volbách v roce 2010 se vrátil do poslanecké sněmovny. Byl členem zemědělského výboru a volebního výboru. Poslancem byl zvolen z nevolitelného 11. místa kandidátky ČSSD na jižní Moravě preferenčními hlasy. Získal přitom nejvíce preferenčních hlasů voličů ČSSD v celé České republice a druhý nejvyšší počet preferenčních hlasů v parlamentních volbách ze všech zvolených poslanců. Po odchodu Jiřího Paroubka z čela ČSSD oznámil Michal Hašek svoji kandidaturu na předsedu ČSSD. Na 36. sjezdu ČSSD v Brně na jaře 2011 byl po vyrovnaném souboji s úřadujícím předsedou ČSSD Bohuslavem Sobotkou o funkci předsedy ČSSD zvolen statutárním místopředsedou ČSSD. V ČSSD pak kritizoval spolupráci s KSČM a dává přednost spolupráce s KDU-ČSL, částečně i s SPOZ.\n\nV prosinci 2009 podala společnost Student Agency na Haška trestní oznámení kvůli jeho výrokům o „vyzobávání rozinek“ – lukrativních železničních tratí (M. Hašek: „Opakuji, pan Jančura vyzobal rozinky na jižní Moravě a podal nabídku pouze na některé trati.“). Podle zápisu z jednání její dceřiné společnosti RegioJet se zástupci kraje vybral tratě sám objednatel. Podle Jana Paroubka navíc není jasné, které tratě v režimu hrazení prokazatelné ztráty by měly být „rozinkami“. Trestní oznámení bylo policejním orgánem odloženo. Při prověřování policejní orgán dospěl mj.k závěru,že nabídka Regiojetu nebyla levnější a ekonomicky výhodnější než nabídka ČD. Po vytvoření nové krajské koalice ČSSD a KDU-ČSL (srpen 2010) Jihomoravský kraj avizoval záměr otevření regionální železniční dopravy od roku 2016. Kraj plánuje vypsat tendr na 55 procent tratí na území jižní Moravy. Cestujícím by měl tendr přinést nové soupravy, které budou podmínkou účasti v soutěži.\n\nV červenci 2016 přinesl deník MF Dnes informaci, že Hašek nezná Lucii Proutníkovou, která měla v letech 2010-2012 zasílat některé jeho výroky médiím. Podle deníku se za fiktivním jménem údajně skrývá kontroverzní lobbistka Jana Mrencová, která byla nepravomocně odsouzena za nabízení úplatku k ovlivnění novinářů. Deník dále uvedl, že Hašek si u partnera Mrencové z veřejných peněz objednal před krajskými volbami marketingové služby v hodnotě 400 tisíc korun. Jméno Mrencové následně potvrdila bývalá krajská tisková mluvčí Denisa Kapitančiková, která dodala, že lobbistka měla mít s úřadem opakovaně uzavíranou smlouvu na částku kolem 200 tisíc korun na poskytování mediálních služeb a propagace kraje. Při pátrání po platbách pro Mrencovou novináři zjistili, že Jihomoravský kraj zaplatil minimálně 650 tisíc korun i firmě JT Media za publikaci pozitivních článků během tří let na zpravodajském serveru ParlamentníListy.cz. U firem Mrencové či jejího druha Miloše Skácela si kraj kupř. objednával fotografické služby, podle iDnes.cz ale ve skutečnosti práci vykonali zaměstnanci tiskového odboru krajského úřadu, kteří měli přikázáno výsledek práce poslat Mrencové; ta jej pak krajskému úřadu posílala zpátky.\n\nHašek nařčení ze zneužití úřadu a neoprávněné platby za údajně neprovedenou práci odmítl a informace označil za hrubý předvolební útok. Na tiskové konferenci zveřejnil mimo jiné dokumenty s podpisem bývalé tiskové mluvčí kraje Denisy Kapitančikové, kterými přebírala práci od agentury spojené s Janou Mrencovou. Taktéž poukázal na úspory v oblasti PR a marketingu, kterých měl kraj pod jeho vedením dosáhnout zastavením projektu jeho předchůdce Stanislava Juránka s názvem Listy Jižní Moravy. Ten stál ročně podle Haška cca 10 milionů Kč a po 4 letech vydávání Hašek smlouvu na další volební období neprodloužil, tím měl kraj ušetřit cca 40 milionů Kč. Následně prověřili smlouvy uzavřené mezi krajským úřadem a firmami propojenými s Janou Mrencovou členové kontrolního výboru jihomoravského zastupitelstva, ve kterém měla většinu krajská opozice. Dospěli k závěru, že nebyl porušen zákon ani interní předpisy kraje. Tento závěr podpořili ve výboru i jeho členové z opozičních stran. V létě 2017 oznámil státní zástupce, že po téměř ročním prověřování spolupráce Jihomoravského kraje s agenturou Jany Mrencové policií nebylo zjištěno nic, co by nasvědčovalo spáchání trestného činu, prozkoumáním dokumentace více než 30 zakázek a výslechem řady svědků bylo naopak zjištěno, že Mrencová i agentura kraji skutečně nikoliv fiktivně poskytovaly služby a celou věc odložila.\n\nNa krajské konferenci ČSSD v Tišnově v listopadu 2015 získal nominaci lídra kandidátky do krajských voleb v roce 2016. Následně Haškovu nominaci podpořilo vedení ČSSD a schválilo také stranické referendum v Jihomoravském kraji, kde získal 65procentní podporu spolustraníků.\n\nVe volbách byl pak zvolen z pozice lídra kandidátky ČSSD zastupitelem Jihomoravského kraje. Získal sice 8 103 preferenčních hlasů, ale jeho strana skončila až třetí za hnutím ANO 2011 a KDU-ČSL. ČSSD se pak sice stala součástí krajské koalice, ale samotný Hašek jako hejtman dne 16. listopadu 2016 skončil. Dále působí jako řadový zastupitel, kromě toho se vrátil k práci advokátního koncipienta v Advokátní kanceláři Jansta, Kostka (spoluvlastněné Miroslavem Janstou), kde podle svého vyjádření již dříve působil.\n\nVedle své koncipientské praxe a působení krajského zastupitele se stal v červenci 2018, po jmenování koaliční vlády ANO a ČSSD, externím poradcem ministra zemědělství Miroslava Tomana jako člen ministerské legislativní rady. Toman byl ministrem jmenován za ČSSD, v předchozích parlamentních volbách v roce 2013 však kandidoval jako lídr kandidátky SPO. Hašek zůstával rovněž neplaceným poradcem prezidenta Zemana pro regionální rozvoj.\n\nV polovině srpna 2016 předestřela některá media podezření, že Michal Hašek je spojen z \"antikampaní\", kterou spolek Brno+ navádí občany Brna aby se vzdali účasti v místním referendu o poloze hlavního nádraží. Tuto úvahu opírá o svá pátraní v registru smluv Jihomoravského kraje, která ukazují, že spolek získal od kraje dotaci ve výši 197 tis. Kč. Dotaci schválila rada kraje, které Michal Hašek předsedá. Na začátku září se kraj za toto jednostranné rozhodnutí omluvil a rozhodl o poskytnutí stejné částky i přípravnému výboru referenda. V minulosti se hejtman Hašek vyslovil pro vyhlášení krajského referenda k otázce polohy nádraží v Brně, tato předsevzetí nebyla ale převedena ve skutečnost.\n\nVe volbách do poslanecké sněmovny v roce 2013 kandidoval jako druhý v Jihomoravském kraji za Bohuslavem Sobotkou, získal však 25 531 preferenčních hlasů (Sobotka jen 22 175) a byl tak zvolen z prvního místa.\n\nDen poté (27. 10. 2013) inicioval spolu s tehdejším brněnským primátorem Romanem Onderkou na jednání předsednictva ČSSD v Lidovém domě vyloučení předsedy strany Bohuslava Sobotky z vyjednávacího týmu o nové vládě, ačkoli ten byl 22. srpna Ústředním výkonným výborem ČSSD nominován na budoucího premiéra jako hlava vyjednávacího týmu. Vyzval také Bohuslava Sobotku, aby se vzdal postu předsedy strany, což odůvodnil nižším ziskem získaných hlasů pro jejich stranu, než se čekalo. Sobotka se této výzvě odmítl podřídit, přičemž se mu vzápětí v prostředí mladých sociálních demokratů začala formovat podpora předsedy strany. Následující vývoj dostal živelný spád, který spíše ukázal na větší podporu předsedy Sobotky ve straně, než se Michal Hašek původně domníval. Budoucí koaliční partneři (např. Babiš), stejně jako veřejnost samotná, se také přiklonili na stranu řádně zvoleného předsedy B. Sobotky. V souvislosti s nedělní výzvou byla později probírána tajná schůzka u prezidenta Miloše Zemana, na které měli dostat instrukce k dalšímu postupu. Michal Hašek tuto zmíněnou schůzku, kterou nepřímo monitorovala některá česká media, v živě vysílaném pořadu na ČT24 \"Interview Daniely Drtinové\" popřel, Milan Chovanec, její další účastník ji naopak potvrdil. Michal Hašek získal v postupném vývoji nejprve v prostředí Sobotkových sympatizantů, později obecně stigma „pučisty“ a zrádce a dočkal se množících se výzev k odchodu z funkcí. Hašek o několik dní později přiznal, že na dané schůzce skutečně byl. V médiích byl označen za sběratele funkcí a politického lháře.\n\nDne 8. listopadu 2013, ráno, poté, co Zdeněk Škromach oznámil svou rezignaci na místopředsedu strany, odstoupil ze svých stranických funkcí i Hašek, společně s ním učinil stejný krok také další účastník tajné schůzky s prezidentem Jeroným Tejc. Své rozhodnutí Hašek zdůvodnil reflexí špatného volebního výsledku, nutností zklidnit vnitrostranickou situaci a negativní mediální kampaní proti své osobě. Spolu s Jiřím Zimolou, Josefem Novotným a Jiřím Běhounkem veřejně oznámil, že se v nejbližší době definitivně rozhodnou, zda si ponechají svůj mandát hejtmana, nebo poslance. Dodali také, že předloží svůj vlastní návrh, v kterém budou dané legislativní změny reflektovat.\n\nDne 23. dubna 2014 oznámil, že se vzdává funkce poslance Poslanecké sněmovny PČR a nadále zůstává hejtmanem Jihomoravského kraje. Splnil tak vnitrostranické usnesení zakazující souběh funkcí. Ve středu 30. dubna 2014 odevzdal notářský zápis o své rezignaci na poslanecký mandát předsedovi sněmovny Janu Hamáčkovi. Ve Sněmovně jej nahradil Vlastimil Gabrhel.\n\nFunkce Michala Haška k říjnu 2017:\n\nDo roku 2013 zastával další funkce (až kolem 30), které podle jeho vyjádření vyplývaly z pozice hejtmana a poslance a byly nehorované (poslanecký plat v letech 2010-2013 věnoval na charitativní účely).\nKvůli souběhu mnoha funkcí byl kritizován, například za svou častou neúčast na hlasováních Poslanecké sněmovny. Od roku 2010 se jako poslanec účastnil pouze 23 % hlasování.\n\nPo rezignaci na funkci poslance omezil počet svých funkcí, v listopadu 2015 jich zastával už méně než deset, k prosinci 2016 pět.\n\n"}
{"id": "268767", "url": "https://cs.wikipedia.org/wiki?curid=268767", "title": "Indonéská vlajka", "text": "Indonéská vlajka\n\nVlajka Indonésie se skládá ze dvou vodorovných pruhů, horního červeného a dolního bílého.\n\nČerveno-bílá vlajka vlála už v letech 1293–1475 v madžapahitském císařství. Její barvy byly podmíněny lehko dosažitelným materiálem – bílou bavlnovou látkou a červeným barvivem získávaným z mořských měkkýšů. Spojuje v sobě taktéž párové pojmy nebe – zem, statečnost – čistota, svoboda – spravedlnost.\n\nVlajka se v roce 1922 stala symbolem partyzánů bojujících proti nizozemské okupaci a v roce 1945, resp. 1949, byla prohlášena za vlajku národní.\n\nIndonéská vlajka má stejné barvy a rozložení jako monacká vlajka, která ale byla vytvořená již roku 1815 a definitivně schválená roku 1881. Proti zavedení indonéské vlajky v roce 1945 Monako protestovalo. Monacká vlajka je používána s poměrem stran 4:5 ale i 2:3.\n\nIndonésie se administrativně člení na 34 provincií. Všechny užívají své vlajky. Některé z obrázků mají jinou barvu listu, oproti zdroji.\n\n"}
{"id": "268770", "url": "https://cs.wikipedia.org/wiki?curid=268770", "title": "Marie Anna Habsburská (1654)", "text": "Marie Anna Habsburská (1654)\n\nMarie Anna Josefa Habsburská (20. prosince 1654, Řezno – 14. dubna 1689, Vídeň) byla rakouskou arcivévodkyní a provdanou vévodkyní z Jülichu a Bergu.\n\nMarie Anna se narodila jako třetí dcera z manželství císaře Svaté říše římské Ferdinanda III. s Eleonorou Gonzagovou. Matka pocházela z italského šlechtického rodu vévodů z Mantuy. Její bratr Karel III. se roku 1649 oženil s dcerou Leopolda V. Tyrolského, který byl bratrancem císaře Ferdinanda III., Clarou. Její sestra Marie Leopoldina byla druhou císařovou manželkou a zemřela po porodu jediného syna Karla Josefa v roce 1649. Eleonoru, která mu za šest let manželství porodila čtyři děti, pojal za manželku o dva roky později.\n\nMarie Anna měla pět starších sourozenců, čtyři z otcových předchozích manželství – Ferdinanda (1633–1654), Marii Annu (1634–1696), Leopolda (1640–1705), Karla Josefa (1649–1664), a vlastní sestru Eleonoru Marii (1653–1697)\n\nMarie Anna Habsburská se 25. října 1678 provdala za pozdějšího falckého vévodu a kurfiřta Jana Viléma (1658–1716) a stala se jeho první ženou. Jan Vilém pocházel z falcké linie Wittelsbachů a narodil se z manželství falckého kurfiřta Filipa Viléma s Alžbětou Amálií Hesensko-Darmstadtskou. Marie Anna přivedla na svět dva syny v letech 1683 a 1686, oba ale po narození zemřeli. Zemřela 14. dubna 1689 ve Vídni.\n\nDva roky po Mariině smrti se Jan Vilém znovu oženil s Annou Marií Medicejskou, ale ani ona mu neporodila životaschopného potomka.\n\n"}
{"id": "268774", "url": "https://cs.wikipedia.org/wiki?curid=268774", "title": "Saturnův chrám", "text": "Saturnův chrám\n\nSaturnův chrám (italsky: \"Tempio di Saturno\") je patrně nejstarší římský chrám, jehož kořeny sahají až do samotných prvopočátků římské republiky. Svatyně, která je zasvěcena bohu zemědělství a žní Saturnovi, se nachází na západním konci Fora Romana na úpatí Capitolia vedle Vespasianova chrámu a baziliky Julia.\n\nV místech dnešní stavby se nacházely celkem tři chrámy, které byly zasvěceny Saturnovi. První chrám zde byl podle legendy založen již mezi lety 501 a 497 př. n. l.. Některé prameny uvádějí jako zakladatele posledního římského krále Tarquinia Superba, jiné hovoří o římském konzulovi Titovi Larciovi. O tomto starobylém chrámu však nevíme téměř nic. V roce 42 př. n. l. byla původní budova strhnuta a na jejím místě vyrostl na rozkaz konzula Munatia Planca nový chrám typu \"pseudoperipteros\". Ten byl postaven na novém, travertinem obloženém podstavci, který měřil 40×22,5 metrů do stran. Samotná budova se nacházela ve výšce 9 metrů nad okolním terénem. Druhý chrám byl zničen mohutným požárem, jehož plameny v roce 283 zničily velkou část Fora Romana. Ihned po ničivém požáru vydal císař Dioklecián pokyn k rekonstrukci, která dala chrámu dnešní podobu.\n\nPrvní chrám byl pravděpodobně vystavěn v etruském stylu. Během Diokleciánovy restaurace získala budova iónskou podobu, což dokazují 11 metrů vysoké sloupy. Zbylo jich celkem osm - šest v hlavním průčelí směrem do Fora Romana a jeden z každé stran. Sloupy, v průčelí jsou vyrobeny z šedé žuly, zatímco zbývající dva po stranách byly vytesány z žuly červené. Zajímavé je, že ačkoliv samotné sloupy, jejichž průměr u základny dosahuje 1,43 metrů, jsou zařazeny do iónského řádu, některé podstavce mají spíše vlastnosti řádu korintského.\n\nSloupy v průčelí nesou velký mramorový architráv, v němž je ve dvou řadách vyryt nápis:\n\nNa štítě pak byly pravděpodobně vystaveny sochy mořského boha Tritóna s koňmi.\n\nUvnitř celly byla vystavena pravděpodobně slonovinová nebo dřevěná socha boha, jehož nohy byly spoutány bavlněnými pouty. Každý rok vždy 17. prosince, kdy se konaly slavnosti Saturnálie, byla pouta sundána a na pět dnů nastala po celé říši rovnocennost mezi lidmi.\n\nBudova chrámu nesloužila jen pro náboženské účely, ale měla také funkci státní pokladny. Proto v některé literatuře naleznete stavbu pod názvem Aerarium, což je obecný výraz pro římskou státní pokladnu či státní finance. Pro tyto potřeby byly v podstavci pod nyní již zřícenými schody vybudovány dvě velké místnosti. Uloženy zde byly nejen veškeré římské rezervy ve formě zlata, stříbra a jiných drahých kovů, ale i mnohé říšské dokumenty, smlouvy a zákony. Později byly všechny tyto důležité listiny přesunuty do vedlejšího Tabularia, kde vznikl státní archiv.\n\n"}
{"id": "268775", "url": "https://cs.wikipedia.org/wiki?curid=268775", "title": "Humanae vitae", "text": "Humanae vitae\n\nHumanae vitae je encyklika, kterou 25. července 1968 vydal papež Pavel VI. Název, jak je u církevních dokumentů zvykem, je odvozen od prvních dvou slov latinského originálu a znamená „[\"předávání\"] lidského života“.\n\nEncyklika se zabývá manželskou láskou a odpovědným rodičovstvím. Potvrzuje a dále rozvíjí tradiční postoj římskokatolické církve k sexualitě a plánovanému rodičovství, vyjádřený předtím např. v encyklice \"Casti connubii\" Pia XI. Odmítá ty způsoby kontroly početí, při nichž je záměrně způsobena neplodnost pohlavního styku (antikoncepci v užším slova smyslu) i umělý potrat (interrupci). Vyzývá k odpovědnému plánování rodiny pomocí metod přirozeného plánování rodičovství, kdy manželé „oprávněně využívají přirozené dispozice“. Zdůrazňuje nerozlučitelnost dvojího významu manželského pohlavního styku: \"jednoty\" a \"plodnosti\".\n\nV katolickém teologickém prostředí existují i názorové proudy (teologický disent), které některé závěry této encykliky odmítají. Nicméně tuto encykliku upřesnila, rozšířila a učitelskou autoritou podpořila řada dalších oficiálních církevních dokumentů (např. exhortace \"Familiaris consortio\", encykliky \"Evangelium vitae\" a \"Veritatis splendor\" papeže Jana Pavla II. a encykliky \"Deus caritas est\" a \"Caritas in veritate\" papeže Benedikta XVI.).\n\n\n\n"}
{"id": "268781", "url": "https://cs.wikipedia.org/wiki?curid=268781", "title": "Hidaka (provincie)", "text": "Hidaka (provincie)\n\nProvincie Hidaka (: 日高国; \"Hidaka no kuni\") byla japonská provincie ležící na ostrově Hokkaidó, která existovala jen krátkou dobu. Její území odpovídalo dnešní podprefektuře Hidaka.\n\nProvincie vznikla 15. srpna 1869 a skládala se ze sedmi okresů. Při sčítaní lidu v roce 1872 činila populace provincie 6 574 lidí. V roce 1882 byly provincie na Hokkaidó zrušeny.\n\n"}
{"id": "268784", "url": "https://cs.wikipedia.org/wiki?curid=268784", "title": "Matthews' Southern Comfort (album)", "text": "Matthews' Southern Comfort (album)\n\nMatthews' Southern Comfort je debutové album country-rockové/folk-rockové skupiny Matthews' Southern Comfort hudebníka Iana Matthewse. Bylo to první Matthewsovo album, poté co opustil skupinu Fairport Convention.\n\n\n"}
{"id": "268787", "url": "https://cs.wikipedia.org/wiki?curid=268787", "title": "Safari", "text": "Safari\n\nPůvodně svahilským slovem safari jsou označovány různé pojmy:\n\n\n\n"}
{"id": "268790", "url": "https://cs.wikipedia.org/wiki?curid=268790", "title": "Jean-Baptiste van Helmont", "text": "Jean-Baptiste van Helmont\n\nJean-Baptiste van Helmont (12. leden 1577 – 30. prosinec 1644) byl vlámský chemik, fyziolog a fyzik. Bývá považován za zakladatele odvětví chemie, které se zabývalo studiem plynů (jejich fyzikálních vlastností a chemických reakcí).\n\nNapsal, že když vypěstoval v květináči vrbu z výhonků, změnila se nepatrně hmotnost zeminy. I přestože v této době ještě neexistoval zákon zachování hmoty, usoudil, že hmotnost rostliny se zvětšila o vodu, kterou přijala. Tímto poznatkem přispěl k objasnění výchozích látek pro fotosyntézu.\n\nByl přímým zastáncem Paracelsa, jeho metod a názorů, především iatrochemie, jejímž úkolem bylo vyrábět léky a ulevovat trpícím. Studoval lékařství v Lovani, studium dokončil v roce 1599. Zaměřil se na chirurgii, v níž vynikl tak dalece, že mu již v sedmnácti letech byly svěřeny přednášky, na univerzitě však nezůstal. Roku 1609 se natrvalo usadil ve Vilvorde u Bruselu. Do lékařství vnesl Helmont novinku - princip šetření sil nemocného v boji s nemocí a požadavek co nejohleduplnějšího ošetření, tedy postupy zcela opačně, než jaké byly dosud prováděny, totiž vyhánění choroby krutými, drastickými zákroky. Jako první objevil existenci žaludečních šťáv a kyselin v nich. Své lékařské zkušenosti shrnul v díle Počátek lékařství, sepsaném roku 1621. Sebrané spisy vydal pod názvem\" Ortus Medicinae\" jeho syn v Amsterdamu roku 1648.\n\n"}
{"id": "268794", "url": "https://cs.wikipedia.org/wiki?curid=268794", "title": "Jad Avšalom", "text": "Jad Avšalom\n\nJad Avšalóm (hebr. יד אבשלום, doslova \"Ruka Abšalómova\") je hrobka, která se nachází v údolí Kidron v Jeruzalémě, mezi Židovský hřbitov na Olivové hoře.\n\nArcheologové datují hrobku do 1. století. Věří se, že patří biblickému Abšalómovi, který se vzbouřil proti svému otci, králi Davidovi. Tato víra vychází z biblického verše : \"Abšalóma vzali, hodili ho v lese do veliké strže a navršili na něj převelikou hromadu kamenů. Celý Izrael se rozutekl, každý ke svému stanu.\"\n\nLidé Jeruzaléma, po staletí přicházeli k tomuto monumentu se svými dětmi a ukazovali jim co se stane synům, kteří neuposlechnou své rodiče.\n\nPodle místní legendy Napoleon nechal pomník ostřelovat a odstranil tvar ruky, která byla na špici kuželovité střechy. Legenda dále pokračuje, že toto nechal Napoleon udělat z hněvu na Abšaloma, že se vzbouřil proti svému otci. Jedná se však jen o legendu, protože je známo, že Napoleon Jeruzaléma během své kampaně ve Svaté zemi nikdy nedosáhl.\n\nMuslimská tradice spojuje pomník s faraóny - kvůli arabskému jménu \"Faraónův klobouk\".\n\n\n"}
{"id": "268795", "url": "https://cs.wikipedia.org/wiki?curid=268795", "title": "Náboženská výchova", "text": "Náboženská výchova\n\nNáboženská výchova (dříve též věrouka) je výchova směřující k získání znalostí v oblasti náboženství. Je to také školní předmět vyučovaný především na základních školách.\n\nV moderní době, od dob osvícenství, proběhla v některých státech, zpravidla ve vyvinutějších demokratických, odluka církve od státu – důsledné oddělení politiky a víry, podobně jako i v jiných oblastech veřejného života. To způsobilo mimo jiné také to, že náboženská výchova na školách není povinná.\n\nV 18. století vznikly ve Velké Británii nedělní školy, ve kterých se konalo náboženské vyučování různými křesťanskými církvemi. Vyučovaní se konalo v neděli. Jedním z hlavních důvodů vzniku nedělních škol bylo zamezení kriminality dětí z chudinských čtvrtí. Nedělní školy získaly ve Velké Británii vysokou popularitu především v první polovině 19. století.\n\nPokud je náboženská výchova zavedena jako povinný volitelný předmět na státních školách (obvykle základní školy), jako například na Slovensku, bývají tato rozhodnutí přijímána s odporem. Převládá názor, že jediné subjekty, které by měly mít právo rozhodnout, zda by se dítě mělo vzdělávat v náboženském směru, jsou rodiče a ne stát.\nPozn.: Na Slovensku o tom, zda dítě navštěvuje náboženskou výchovu nebo etickou výchovu, rozhodují rodiče.\n\n\n"}
{"id": "268796", "url": "https://cs.wikipedia.org/wiki?curid=268796", "title": "Joshua Reynolds", "text": "Joshua Reynolds\n\nSir Joshua Reynolds (16. července 1723 – 23. února 1792) byl jeden z nejdůležitějších a nejvlivnějších anglických malířů 18. století, který se specializoval na malbu portrétů. Byl také jeden ze zakladatelů a od roku 1768 až do své smrti první ředitel Královské akademie umění (Royal Academy of Arts). Jiří III., král Velké Británie a Irska mezi lety 1760–1820, ho za jeho služby v roce 1769 ocenil rytířským titulem.\n\nReynolds se narodil v Plymptonu v Devonu 16. července 1723. Jako jeden z jedenácti dětí a syn venkovského učitele bylo jeho formální vzdělání omezené, ale i přesto se začal zajímat o filozofii a umění a dostal se pod vliv Zachariaha Mudgea, jehož tzv. Platonistickou filozofií se řídil po celý svůj život.\n\nJeho čím dál aktivnější zájem o umění ho nakonec přivedl k v té době modernímu malíři portrétů Thomasovi Hudsonovi, u kterého studoval až do roku 1743. V roce 1749 se rozhodl navštívit Itálii, kde zůstal až do roku 1752 a kde se začal také zajímat a studovat tzv. „velký styl“. Zde studoval malířství u Raffaela, Tiziana a Michelangela, kterého obdivoval nejvíce. Nějaký čas trávil i v Římě, kde v důsledku silného chladu částečně ohluchl a začal nosit malý sluchový aparát, s kterým bývá často vyobrazován. Od roku 1753 až do své smrti žil v Londýně, ale větší uznání jeho talentu získal až po příjezdu do Francie.\n\nReynolds trávil celé hodiny ve svém studiu, kde namaloval několik desítek významných portrétů anglických osobností. Reynolds byl ale i velmi společenský a nadšený intelektuál s velkým množstvím přátel z londýnských uměleckých kruhů, mezi které patřili např. Dr. Samuel Johnson, Oliver Goldsmith, Edmund Burke, Henry Thrale, David Garrick, Charlotte Lennoxová nebo jeho spolupracovnice Angelica Kauffmanová. Joshua Reynolds si jako slavný portrétista také užil vzájemného konstantního ovlivňování s bohatými a slavnými osobnostmi a právě on shromáždil slavné osobnosti do tzv. \"Literárního klubu\".\n\nJeho největší konkurencí v jeho době byl Thomas Gainsborough, který se také specializoval na malbu portrétů. Reynolds sám říkal, že za svůj dlouhý život namaloval zhruba tři tisíce portrétů, z nichž nejraději kreslil ženy a děti. V roce 1769 dosáhl významného společenského ocenění, jelikož byl povýšen do šlechtického stavu. V roce 1789 ztratil zrak v levém oku, což ho nakonec donutilo odpustit od malířství. Téměř o tři roky později, 23. února 1792 zemřel ve svém domě v Londýně a byl pohřben ve zdejší Katedrále Svatého Pavla.\n\nJoshua Reynolds byl nepatrný muž s tmavě hnědými kudrlinkami a prokrvenou pletí. Měl široký obličej, rozštípnutou bradu a nos mírně promáčknut, jeho pleť byla zjizvena neštovicemi. I přesto na něj zastávalo několik osobností co se týče vzhledu kladný názor, včetně Edmonda Maloneho který prohlásil, že „na první pohled zapůsobil Reynolds vzhledem na svého diváka spíše jako urozený a vychovaný anglický džentlmen.“\n\nByl proslulý i svou klidností a dobrotivostí; sám prohlašoval, že „není nikdo, koho bych nenáviděl“. Často nebyl patrný ani jeho devonský přízvuk a vynikal jak svou přívětivostí, tak i jako dobrý a originální společník nebo přátelský a velkorysý hostitel, což dokazuje i Fanny Burneyová, která ve svém deníku udává, že „Reynoldsova příjemnost uváděla všechny co trávili čas v jeho společnosti do klidu a pohody“. Podobný názor zastával i William Makepeace Thackeray, který prohlásil, že „Reynolds byl ze všech zdvořilých mužů zhruba ve stejném věku nejjemnější džentmen“ a Edmund Burke si zase povšiml jeho „silného zájmu o humor“.\n\nJoshua Reynolds nebyl nikdy ženatý a o jeho vztazích toho není příliš mnoho známo. Jeho autor životopisů Ian Mcintyre zastává možnost, že měl určitý vztah s Nelly O'Brienovou a s Kitty Fisherovou, která ho poměrně často navštěvovala v jeho domě rozhodně vícekrát, než bylo nutné. To je ale spíše spekulativní informace.\n"}
{"id": "268797", "url": "https://cs.wikipedia.org/wiki?curid=268797", "title": "Seznam ostrovů Faerských ostrovů", "text": "Seznam ostrovů Faerských ostrovů\n\nFaerské ostrovy tvoří 18 ostrovů, 11 ostrůvků a okolo 750 malých skalnatých ostrůvků. Zde je seznam ostrovů a ostrůvků. \n\n"}
{"id": "268800", "url": "https://cs.wikipedia.org/wiki?curid=268800", "title": "Borax", "text": "Borax\n\nBorax (Wallerius, 1748), dříve též tinkal, chemický vzorec Na<nowiki>[</nowiki>BO(OH)]·8HO (oktahydrát tetraboritanu sodného), je jednoklonný minerál.\nNázev pochází z arabského \"buraq\" – bílý. Dřívější název tinkal pochází ze středověku, kdy byl borax do Evropy dovážen z Tibetu.\n\nV ložiscích evaporitů, vysrážením ve slaných jezerech, jako výkvěty na půdách v aridních oblastech.\n\nKrystaly obvykle krátce až dlouze (do 10 cm) prizmatické [001], tabulkovité {100}, často rýhované rovnoběžně s [110]. Tvoří také celistvé agregáty. Dvojčatí vzácně podle {100}.\n\n\n\n\nZdroj boru. Další použití má v chemickém a potravinářském průmyslu, sklářství, papírenství, v zemědělství jako hnojivo a při kovářském svařování a tvrdém pájení jako tavidlo. Pro tyto účely je též připravován uměle.\n\nŘídce se vyskytující minerál.\n\n\n\n\n"}
{"id": "268801", "url": "https://cs.wikipedia.org/wiki?curid=268801", "title": "Žlutá zimnice", "text": "Žlutá zimnice\n\nŽlutá zimnice (\"yellow fever\") je nebezpečné virové krvácivé horečnaté onemocnění přenášené komáry, které způsobuje rozsáhlé epidemie a četná úmrtí zejména v oblastech Afriky a Jižní Ameriky, objevuje se však i v Severní Americe, Karibiku a z minulosti jsou známy i případy epidemií z Evropy. Jméno je odvozeno podle žloutenkového symptomu, který se objevuje u části nemocných. Onemocnění způsobuje arbovirus čeledi \"Flaviviridae\". Od roku 1937 proti němu existuje vakcína, která poskytuje od asi 10 dnů po naočkování imunitu přetrvávající cca 10 let (aktualizace: nově od května 2016 byla oficiální doba přetrvávající imunity prodloužena z 10 let na celoživotní).\n\nExistují 2 typy infekce, první je tzv. městská. Zpravidla právě tato forma způsobuje epidemie, přenáší se z nemocného člověka na zdravého prostřednictvím komára. Druhý typ, tzv. džunglová forma se přenáší z opice na člověka pomocí komára.\n\nŽlutá zimnice má inkubační dobu asi 3-6 dní. Jejími projevy jsou bolesti hlavy, zad a svalů, nevolnost a zvracení. V důsledku podobnosti symptomů může být žlutá zimnice zaměněna i za jiné tropické nemoci. Postupem dochází k rozvoji žloutenky a krvácení ze zažívacího traktu, kůže, očí, uší, nosu či pohlavních orgánů. Z cizinců, kteří jsou žlutou zimnicí nakaženi, asi polovina umírá, u domorodého obyvatelstva je mortalita v důsledku nemoci asi 5%. Typickým symptomem jsou černé zvratky, tuto barvu získávají z mrtvých červených krvinek.\n\nÚčinnou prevencí je očkování. Aplikuje se pod kůži a jeho účinky jsou patrné již po 10 dnech a přetrvávají 10 let (aktualizace: nově od května 2016 byla oficiální doba přetrvávající imunity prodloužena z 10 let na celoživotní). Všem cestovatelům, kteří se vydávají do oblastí, kde se zimnice vyskytuje, je doporučeno, aby se nechali očkovat.\n\nOčkování proti žluté zimnici je povinné pro cizince přijíždějící do následujících zemí: Angola, Benin, Burkina Faso, Francouzská Guyana, Gabun, Gambie, Ghana,Kamerun, Kongo, Libérie, Mali, Mauretánie, Niger, Pobřeží slonoviny, Rwanda, Středoafrická republika, Togo. V dalších zemích Afriky, ale i Asie, Austrálie, Oceánie a Ameriky může být vyžadováno pro cizince přijíždějící z „rizikových oblastí“.\n\nŽlutá zimnice je v současné době na ústupu, objevila se však horečka dengue.\n\nV Česku byla žlutá zimnice poprvé diagnostikována v roce 2018.\n"}
{"id": "268806", "url": "https://cs.wikipedia.org/wiki?curid=268806", "title": "Seznam současných monarchií", "text": "Seznam současných monarchií\n\nSeznam současných monarchií zahrnuje 45 monarchií, z nichž 44 je členem Organizace spojených národů (OSN) a jsou uznanými nezávislými státy a Vatikán (není členem OSN, protože podle Mezinárodního práva oficiálně nemá status státního subjektu, nýbrž titul Svatý stolec, jenž má s ostatními státy diplomatické vztahy). Přibližně 23,3 % z celkového počtu uznaných svrchovaných států jsou monarchie. \n\nKromě shora uvedených států a území existují ještě některé menší monarchie, které spadají pod správu některého uznaného nezávislého státu.\n"}
{"id": "268808", "url": "https://cs.wikipedia.org/wiki?curid=268808", "title": "Prvočíselná dvojice", "text": "Prvočíselná dvojice\n\nPrvočíselná dvojice (také prvočíselná dvojčata) je matematický pojem z oblasti teorie čísel. Jde o dvojici přirozených čísel (\"p\", \"p\" + 2) takovou, že obě tato čísla jsou prvočísly.\n\nNejmenší prvočíselnou dvojicí je dvojice (3,5), dále následují (5,7), (11,13), (17,19), (29,31), (41,43), (59, 61), …. Největší dosud známá prvočíselná dvojice je (3 756 801 695 685 · 2 − 1; 3 756 801 695 685 · 2 + 1), obě čísla této dvojice mají (v desítkové soustavě) 200 700 cifer.\n\nExistuje 808 675 888 577 436 prvočíselných dvojic menších než 10.\n\nKromě první dvojice (3,5) jsou všechny ostatní prvočíselné dvojice tvaru (6\"n\" − 1,6\"n\" + 1) pro \"n\" přirozené. Čísla 6\"n\" + 0, 6\"n\" + 2, 6\"n\" + 3 a 6\"n\" + 4 jsou totiž dělitelná dvěma nebo třemi. Ne každá dvojice tohoto tvaru je ovšem prvočíselnou dvojicí – nejmenší příklad je již pro \"n\" = 4.\n\nTento výsledek lze rozšířit na tvrzení, že každá prvočíselná dvojice kromě (3,5) a (5,7) je ve tvaru (30\"k\" − 1,30\"k\" + 1), (30\"k\" + 11,30\"k\" + 13) nebo (30\"k\" + 17,30\"k\" + 19). V ostatních dvojicích čísel je totiž alespoň jedno číslo dělitelné dvěma, třemi nebo pěti. Neboli ve vzorci pro potenciální prvočíselnou dvojici (6\"n\" − 1,6\"n\" + 1) může být \"n\" pouze ve tvaru 5\"k\", 5\"k\" + 2 nebo 5\"k\" + 3, nikoli však 5\"k\" + 1 nebo 5\"k\" + 4 (čísla 6[5\"k\" + 1] - 1 = 30\"k\" - 5 a 6[5\"k\" + 4] + 1 = 30\"k\" + 25 jsou totiž dělitelná pěti). Proto také ve vzorci (6\"n\" − 1,6\"n\" + 1) pro \"n\" = 4 = 5×0 + 4 již nedostanu prvočíselnou dvojici.\n\nHypotéza prvočíselných dvojic je dosud (září 2019) nedokázané tvrzení z oblasti teorie čísel, podle kterého existuje nekonečně mnoho prvočíselných dvojic. Ačkoli toto tvrzení ještě nebylo dokázáno, předpokládá se, že je pravdivé. Jeho důkaz však podle mnohých matematiků přesahuje současné možnosti matematiky.\n\n\n"}
{"id": "268815", "url": "https://cs.wikipedia.org/wiki?curid=268815", "title": "Oxidační činidlo", "text": "Oxidační činidlo\n\nOxidační činidlo je látka, která přijímá elektrony od jiné látky, oxiduje ji a sama sebe redukuje. Mezi nejsilnější oxidační činidla patří prvky z pravé horní části periodické tabulky (například: fluor, kyslík, chlor) a některé sloučeniny (anorg. kyseliny, manganistany, peroxidy) a některé druhy molekul prvků (ozon). Silná oxidační činidla vyvolávají vysoce termické reakce a bývají často využívána ve výbušninách a raketové technice.\n\nReakce silných oxidačních činidel se špatně zastavují a vytvářejí vice násobně oxidované produkty.\n\nV organické chemii vytvářejí oxidační činidla jako jsou KMnO, OsO, O cis (Z) prostorové konformace. Tyto reakce bývají označovány jako Cis adice.\n\n\n"}
{"id": "268817", "url": "https://cs.wikipedia.org/wiki?curid=268817", "title": "Redukční činidlo", "text": "Redukční činidlo\n\nRedukční činidlo je látka, která odevzdává elektrony jiné látce, redukuje ji a sama sebe oxiduje. Mezi nejsilnější redukční činidla patří prvky z levé dolní části periodické tabulky (například: cesium, francium, lithium, sodík, draslík).\n\n"}
{"id": "268818", "url": "https://cs.wikipedia.org/wiki?curid=268818", "title": "Martin Alexander Přibyl", "text": "Martin Alexander Přibyl\n\nMartin Alexander Přibyl, křtěný Martin František (též Přibil) (14. prosince 1803, Slaný – 7. února 1871 v Berlíně) byl kněz, národní buditel, archivář, archeolog a básník. Psal pod pseudonymem Přibil Berolinský a jinými pseudonymy.\n\nStudoval na piaristickém gymnáziu ve Slaném. Poté, co vystudoval teologii, působil krátce jako kaplan v Kladně, později v Břežanech. Kněžské svěcení přijal v roce 1828. Působil též jako tajemník pražského arcibiskupa. Pro neshody s arcibiskupem O. Ankviczem byl exkomunikován a vypovězen z Čech. V roce 1835 odešel z kněžského stavu. Získal místo královského archiváře v Berlíně, kde setrval 23 let. Působil jako tajemník a archivář evangelické biblické společnosti a správce skladu biblí.\n\nJe autorem písní a modliteb.\n"}
{"id": "268820", "url": "https://cs.wikipedia.org/wiki?curid=268820", "title": "Émile Augier", "text": "Émile Augier\n\nÉmile Augier (17. září 1820 Valence – 25. října 1889 Croissy-sur-Seine) byl francouzský básník a dramatik.\n\nAugier byl vnukem spisovatele Pigaulta-Lebruna. Studoval na Lyceu Jindřicha IV., kde byl spolužákem knížete d'Aumale a pak pokračoval na právnické fakultě.\n\nRoku 1844 bylo jeho první drama \"La Cigüe\", odmítnuté Comédie-Française, s úspěchem uvedeno v Divadle Odéon. Tímto debutem začala jeho úspěšná kariéra divadelního dramatika. Roku 1857 byl přijat do Francouzské akademie.\n\n\n\n"}
{"id": "268821", "url": "https://cs.wikipedia.org/wiki?curid=268821", "title": "Nosič vrtulníků", "text": "Nosič vrtulníků\n\nNosič vrtulníků je označení pro plavidla a letadlové lodě, které jsou primárně určeny pro provoz vrtulníků. Jejich hlavním účelem je protiponorkové hlídkování a podpora námořních výsadků. Je možné mezi ně zahrnout i protiponorkové letadlové lodě a výsadkové lodě.\n\nNosiče vrtulníků mohou mít letovou palubu po celé délce lodi s velitelským ostrovem, jak je tomu u klasických letadlových lodí, nebo pouze v její části, jako třeba u ruských vrtulníkových křižníků třídy \"Moskva\". Druhé kompromisní pojetí se vyskytuje méně často. Řešení s letovou palubou po celé délce lodi je totiž výhodnější pro letový provoz.\n\nDíky vlastnostem britského kolmostartujícího letounu BAE Sea Harrier je v současnosti obtížné najít čistě vrtulníkové nosiče (pouze s vrtulníky měly původně operovat například italská letadlová loď \"Giuseppe Garibaldi\" a španělská \"Principe de Asturias\"). \n\nNapříklad americké nosiče třídy \"Wasp\" nesou kromě 30 vrtulníků i 6–8 letounů Harrier. Provoz Harrierů je nemožný jen u starších nosičů, které jediné jsou tedy čistě vrtulníkové. Letadlové lodě, provozující pouze vrtulníky a kolmostartujícími letouny, bývají označovány i jako lehké letadlové lodě.\n\n Francouzské námořnictvo\n\n\n\n\n\n"}
{"id": "268824", "url": "https://cs.wikipedia.org/wiki?curid=268824", "title": "Hořeničtí z Hořenic", "text": "Hořeničtí z Hořenic\n\nHořeničtí z Hořenic jsou vladycká rodina držící Hořenice (konec 14. století – začátek 16. století). Byl to erbovní rod, který získal svůj znak před Bílou horou. Nejstarší zmínka je pravděpodobně z obchodní smlouvy a sděluje, že roku 1391 prodala vesnici Hořenice Anna z Hořenic svým bratrům Janu a Heřmanovi. Poté rodina pravděpodobně zchudla.\n\nStříbrná husa probodnutá zlatým šípem na modrém poli. \n\n"}
{"id": "268826", "url": "https://cs.wikipedia.org/wiki?curid=268826", "title": "Makroergní sloučeniny", "text": "Makroergní sloučeniny\n\nMakroergní sloučeniny jsou sloučeniny, které obsahují \"makroergní\" (\"makroergické\") \"vazby\". Makroergní vazba je taková vazba, při jejímž hydrolytickém štěpení se uvolní velké množství energie, je tedy velmi energeticky bohatá. Označení makroergní sloučeniny a vazby se používá zejména v biochemii. \n\nMezi makroergní sloučeniny patří zejména ATP (adenosintrifosfát), ADP (adenosindifosfát), GTP (guanosintrifosfát) a další. Ty mají společné to, že slouží jako volný přenos energie v buňce. Všechny tyto sloučeniny obsahují 2 nebo 3 za sebou vázané zbytky kyseliny fosforečné HPO (mezi prvním a druhým a druhým a třetím zbytkem kyseliny fosforečné to jsou ony markoergní vazby). Právě jejich hydrolytickým štěpením se uvolňuje energie.\n"}
{"id": "268829", "url": "https://cs.wikipedia.org/wiki?curid=268829", "title": "ARts", "text": "ARts\n\naRts je zkratka pro analogový syntetizér v Reálném čase (anglicky analog Real time synthesizer. Je to aplikace, která simuluje analogový syntetizér pod KDE.\n\nKlíčovou komponentou aRts je zvukový server, který smíchává dohromady zvukové proudy (v reálném čase). Tento zvukový server se nazývá aRtsd (d označuje službu na pozadí – z angličtiny daemon) a je použit jako výchozí v projektu KDE, ale na KDE není striktně závislý a může proto být použit i v jiných projektech.\nJe přímým konkurentem JACK Audio Connection Kit, jiným zvukovým serverem (pracujícím v reálném čase) a nepřímým konkurentem k Enlightened Sound Daemon (zkráceně ESD). Nyní je běžné, že namísto aRtsd se používá ALSA.\n\nV platformě aRts je také zahrnut aRts stavitel – který vám dovolí vytvořit si vlastní nastavení audio mixérů, sekvencerů, syntetizérů a jiných audio schémat. \n\nMimo jiné je aRts svobodným softwarem a je rozšiřován pod GNU-GPL licencí.\n\n2. prosince roku 2004 tvůrce a hlavní vývojář Stefan Westerfeld oznámil, že odchází z projektu kvůli základním a technickým problémům s vývojem aRts.\n\nV KDE4 byl aRts nahrazen novým multimediálním API známým jako Phonon.\n\n\n"}
{"id": "268831", "url": "https://cs.wikipedia.org/wiki?curid=268831", "title": "Vertainspitze", "text": "Vertainspitze\n\nVertainspitze (italsky \"Cima Vertana\") je hora nacházející se v Itálii v provincii Südtirol, v pohoří Ortles. Skalní masiv je tvořen tmavou břidlicí a skládá se ze dvou vrcholů. Nižší jižní vrchol (3389 m) a hlavní vrchol (3545 m).\n\nVertainspitze je obklopena ze tří stran údolími Valle di Solda na západě, Valle di Zai s ledovcem Vedretta di Zai na severozápadě a Rosimtal s dvěma ledovci Vedretta di Rosin a rozlehlým Vedretta di Lasa na jihovýchodě. Na severovýchodě leží sedlo Angelusscharte (3337 m), které odděluje Vertainspitze od jejího souseda L'Angelo Grande (3521 m). Na jihovýchodě je druhé sedlo nazývané Rosimjoch (3288 m) dělící od sebe hory Vertainspitze a Punta di Scudo (3461 m).\n\nDnes Vertainspitze zůstává v stínu nejvyšších ledovcových vrcholů pohoří - Ortler, Gran Zebrú a Monte Zebrú. Z vrcholu se na ně naskýtá ničím nerušený výhled.\nVýchozím bodem při výstupu na vrchol je středisko Solda (1861 m), ležící jihozápadně od Vertainspitze. Cesta č. 5 vede podél potoka údolím Valle di Zai až k chatě Rifugio Serristori (2721 m). Za chatou se nachází systém ples Laghi di Zay (2720 m), kolem kterých pokračuje výstupová cesta č. 2. Ta přechází poměrně strmě ledovec Vedretta di Zai až do sedla Angelusscharte (3337 m). Dále po nestabilních skalách, místy po hřebeni (obtížnost I-II.UIAA), místy jeho traversem až k vrcholu. Sestup je možný stejnou cestou nebo traversem ledovce Vedretta di Laas do sedla Rosimjoch (3288 m) a odtud dlouhým sestupem pod jižním výběžkem Vertainspitze do obce Solda (ital. Sulden).\n\n\"Délka:\" Solda - Rifugio Serristori (2,5 hod.) - Vertainspitze (3 hod.)\n\nJako ulehčení výstupu lze použít sedačkovou lanovku na Kanzel (2348 m) vedoucí ze Soldy.\n\nVýstup lze uskutečnit také ze Soldy údolím Rosimtal, poté kolem ledovce Rosimferner, kde je odbočka na Vertainspitzi. Cesta pak vede přes několik firnových polí a po hřebínku z balvanité suti (lezení obtížnosti I. UIAA) na vrchol z jihu.\n\nVyhledávaným výstupem je severozápadní hřeben. Od chaty Serristori vede cesta k patě hřebene. Zde začíná fixní jištění, které dosahuje výšky 3360 m. Finální výstup na vrchol je již bez jištění a je veden terénem III-IV.UIAA. V roce 1966 zde spadla masivní kamenná lavina, která cestu pozměnila, takže v současnosti může její průchod být ještě těžší. Nejedná se o žádnou via ferratu.\n"}
{"id": "268832", "url": "https://cs.wikipedia.org/wiki?curid=268832", "title": "Lady Grey", "text": "Lady Grey\n\nČaj Lady Grey je jemnější variace známějšího čaje Earl Grey. Skládá se z černého čaje aromatizovaného bergamotem, citronovou a pomerančovou kůrou.\n\nČaj Lady Grey je pojmenován po Marii Alžbětě Grey, manželce Charlese Grey, 2. Earl Grey, po němž je pojmenován čaj Earl Grey.\n\nLady Grey je též ochrannou známkou společnosti Twinings.\n"}
{"id": "268834", "url": "https://cs.wikipedia.org/wiki?curid=268834", "title": "Hořešovcové z Libošína", "text": "Hořešovcové z Libošína\n\nHořešovcové z Libošína je český šlechtický rod.\n\nVladykové z Libošína se usadili na část Hořešovic. Proto hned v roce 1437 přijali jméno Hořešovec. Zdislav Hořešovec z Libošína prodal toho roku své dědictví v Sabenicích a na Hořešovicích ještě seděl v roce 1445. Po Zdislavovi držel Hořešovice v roce 1454 Albrecht a jeho bratr Bušek držel Kounov v letech 1471–1498. I když už Hořešovice neměli, Libošínští se svého jména nevzdali. Jindřich Hořešovec z Libošína nabyl na konci 15. století Studeněves u Slaného. Stal se roku 1502 hejtmanem Slánského kraje. Jeho syn Zdislav nebo Václav prodal Studeněves v roce 1523, ale jeho potomek Jan Hořešovec z Libošína na Smilovicích přijal v roce 1548 dokonce ještě jméno Studeněvský po Studeněvsi (Studněvsi). Totéž příjmení měl Petr Hořešovec Studněveský z Libošína, za něhož se v roce 1561 přimluvili čeští stavové na sněmu. Byl zajat do tureckého zajetí, byl mnoho let vězněn, proto mu bylo dáno 500 kop jakožto potřebnému člověku. \n\nPoloviční štít a na helmě buvolí rohy jako vladykové ze Hřebečník.\n\n"}
{"id": "268835", "url": "https://cs.wikipedia.org/wiki?curid=268835", "title": "Karboxylace", "text": "Karboxylace\n\nKarboxylace je chemická reakce, při které se (pomocí enzymu nebo jiného katalyzátoru) váže CO do uhlovodíkového řetězce jako karboxylová skupina R-COO. Nejběžnější karboxylační reakcí v přírodě je reakce CO s ribulosou-1,5-bisfosfátem za katalýzy enzymem RuBisCO, při které vznikají dvě molekuly 3-fosfoglycerátu. Tato reakce probíhá v temnostní fázi fotosyntézy v Calvinově cyklu.\n"}
{"id": "268841", "url": "https://cs.wikipedia.org/wiki?curid=268841", "title": "Twinings", "text": "Twinings\n\nFirma R. Twining & Co Limited je anglický obchodník s čajem se sídlem v Andoveru, hrabství Hampshire.\n\nZakladatelem firmy Twinings je obchodník Thomas Twining. V roce 1706 otevřel v ulici Strand 216 v Londýně první britskou čajovnu, která se zachovala dodnes. Firemní logo vytvořené v roce 1787 je nejdéle používaným logem na světě.\n\nTwinings je držitelem ocenění Royal Warrant uděleného královnou Viktorií v roce 1837. V roce 1964 firmu koupila korporace Associated British Foods. Mezi produkty nabízené firmou Twinings patří mnoho regionálních čajů i ochucených čajových směsí, stejně jako bylinné čaje, káva a horká čokoláda. Jako příklad nabízených čajů lze uvést Lapsang Souchong, English Breakfast, Earl Grey, Lady Grey nebo Darjeeling. Obvykle se má za to, že slavnou čajovou směs Earl Grey namíchala poprvé právě tato firma, a to v době, kdy byl britským premiérem hrabě Charles Grey. Toto tvrzení ale vyvrací konkurenční firma Jacksons of Piccadilly, kterou společnost Twinings vlastní.\n\nV roce 2005 uvedla firma Twinings na trh čaj s názvem \"Everyday Tea\" (Čaj pro každý den) určený k běžnému pití. V roce 2006 oslavila 300. výročí svého založení speciální kolekcí čajů a také začala vyrábět instantní čokoládový nápoj. V roce 2007 dále představila vlastní řadu káv. V současnosti Twinings prodává přes 200 různých druhů čajů ve více než 100 zemích světa.\n\nTwinings je vlastníkem firmy Nambarrie, producenta čajů se sídlem v Belfastu založeného před více než 140 lety. V dubnu 2008 firma Twinings oznámila svůj záměr zavřít výrobní závod Nambarrie. Dle vyjádření bylo nutné konsolidovat výrobu ve Velké Británii vzhledem k rostoucí konkurenci na globálním trhu. Koncem roku 2011 byla výroba přesunuta do Číny a Polska.\n\n"}
{"id": "268847", "url": "https://cs.wikipedia.org/wiki?curid=268847", "title": "English Breakfast", "text": "English Breakfast\n\nEnglish Breakfast je černý čaj, který bývá obvykle charakterisován jako těžký, zemitý a vydatný čaj, velmi často bývá dochucován mlékem, smetanou a cukrem ve stylu spojovaném s tradiční anglickou snídaní. \n\nSměs English Breakfast bývá míchána z čajů cejlonských, ásámských, případně keňských.\n"}
{"id": "268848", "url": "https://cs.wikipedia.org/wiki?curid=268848", "title": "Vladimír Palko", "text": "Vladimír Palko\n\nVladimír Palko (* 20. květen 1957, Bratislava, Československo) je slovenský matematik, konzervativní politik, bývalý poslanec Národní rady Slovenské republiky a bývalý ministr vnitra Slovenské republiky. Byl členem KDH, od roku 2008 členem KDS.\n\nJe autorem knih \"Boj o moc a tajná služba\" (2004) a \"Levy prichádzajú\" (2012), druhá kniha vyšla i německy (poprvé 2014, k říjnu 2015 už vyšla čtyřikrát), česky (2016) a italsky (2016). Dostalo se jí ocenění od emeritního papeže Benedikta XVI. Dále je autorem vysokoškolské učebnice \"Diskrétna matematika pre informatikov\" (2017).\n\n\n\n\n"}
{"id": "268850", "url": "https://cs.wikipedia.org/wiki?curid=268850", "title": "Římskokatolická farnost Určice", "text": "Římskokatolická farnost Určice\n\nŘímskokatolická farnost Určice je územní společenství římskokatolické církve v Určicích s farním kostelem sv. Jana Křtitele.\n\nPrvní písemná zmínka o obci a duchovním správci pochází z roku 1288. Věž kostela byla přistavěna v druhé polovině 15. století. Další přestavbou prošel kostel v letech 1727–1734. Během 19. století se stal určický kostel vyhledávaným poutním místem. Kvůli problémům se statikou byl kostel opravován v posledním desetiletí 20. století.\n\n\"(rok = doba příchodu do farnosti)\"\n\"Jména farářů do r. 1460 jsou neznámá\"\n\nVe farnosti se pravidelně̟ koná tříkrálová sbírka. V roce 2020 se vybralo v Určicích více než 24 793 tisíc korun.\n\n"}
{"id": "268853", "url": "https://cs.wikipedia.org/wiki?curid=268853", "title": "Extraverze a introverze", "text": "Extraverze a introverze\n\nExtraverze a introverze jsou dva protichůdné rysy lidské povahy a osobnosti, podle toho, zda se obrací převážně navenek, do svého okolí, anebo do vlastního nitra. Podle Pavla Říčana znamená extraverze \"obrácení navenek, vlastnost projevující se zálibou ve společnosti, vyhledáváním silných podnětů atd. Jejím opakem je introverze.\" Existuje i ambiverze, jež má rysy extraverze a introverze zároveň (např. člověk je extravertní v blízkém okolí a introvertní vůči ostatním). Tyto charakteristiky patří k základním rysům osobnosti a pracuje s nimi řada psychologických teorií. Vypovídá o směru, odkud jedinec čerpá životní energii a kam ji nejčastěji vydává.\n\nObě slova jsou odvozena z latiny, kde \"extra\" znamená navenek, \"intra\" znamená dovnitř a \"vertere, versus\", obrácený. Slovní forma \"extravert\" je bližší původní latinské, v současné době je přesto jazykově menšinová alternativní forma slova \"extrovert\", Český národní korpus na svých stránkách ukazuje, že i v českém jazyce je slovo \"extrovert\" několikanásobně častější než \"extravert\".\n\nExtraverti (také extroverti) jsou osoby, které čerpají energii a inspiraci především z okolního světa. Jsou hovorní (rádi mluví i jen tak pro radost), zbožňují a často vyhledávají společnost (nutno podotknout, že společnost taktéž zbožňuje je samotné), nebo když se kolem nich něco aktuálního děje. Mají tendenci nejdřív jednat, pak myslet (nebo obojí současně), jednají rychle (někdy neuváženě) a jsou vstřícnější ke změnám. Naopak je stresuje a vyčerpává klid a nedostatek vnějších podnětů. Méně majetní extroverti více utrácejí.\n\nIntroverti jsou naopak ti, kteří čerpají energii ze svého vnitřního světa pocitů, myšlenek a prožitků. Bývají méně hovorní než extraverti (většinou tehdy, když chtějí říct něco, co je pro ně relevantní, nemají rádi tzv. společenskou konverzaci) a jsou více přemýšliví. Mají rádi duševní klid a soukromí. Bývají uvážliví, jednají až poté, co si své jednání předem promysleli a obhlédli situaci. Pobyt ve (větší) společnosti nebo přemíra vnějších podnětů je obvykle stresuje a vyčerpává.\n\n\n\n\n"}
{"id": "268862", "url": "https://cs.wikipedia.org/wiki?curid=268862", "title": "Slovenská akademie věd", "text": "Slovenská akademie věd\n\nSlovenská akademie věd, slovensky Slovenská akadémia vied (SAV), je nejvyšší vědecká instituce Slovenska. Sídlí ve Štefánikově ulici v Bratislavě. Byla založena 18. června 1953. Navázala na Slovenskou akademii věd a umění založenou v roce 1942 Slovenským státem, dále na Učenou společnost Šafaříkovu (slovensky: \"Učenú spoločnosť Šafárikovu\"), vědecké obory Matice slovenské a na činnost Muzeální slovenské společnosti. Na svých pracovištích rozvíjí vědeckovýzkumnou činnost a sdružuje ve svých řadách ve formě řádného členství nejvýznamnější vědecké pracovníky.\n\nPrvním pokusem o založení učené společnosti typu akademie na Slovensku byl projekt Mateje Bela \"Societas litteraria\" v Bratislavě již v roce 1735. V roce 1771 byl rakouské císařovně Marii Terezii předložen návrh na založení akademie v Bratislavě podle vzoru berlínské a petrohradské akademie (ani jeden návrh nebyl realizován). V roce 1892 Andrej Kmeť podal návrh (zveřejněn byl ve slovenských Národních novinách) na založení slovenské vědecké společnosti typu akademie.\n\nDne 2. prosince 1926 založili převážně čeští profesoři Univerzity Komenského v Bratislavě Učenú spoločnosť Šafárikovu. Jejím prvním předsedou byl Prof. Augustín Ráth, tajemníkem byl prof. Albert Pražák. Po nuceném odchodu českých pedagogů v roce 1939 společnost zanikla, ale záhy ještě v létě 1939 ji nahradila Slovenská učená spoločnosť. V červenci 1942 byla založena Slovenská akademie věd a umění (SAVU), která trvala až do založení SAV v roce 1953 (i když v roce 1946 byla degradována na „vědeckou společnost“).\n\nZákonem Slovenské národní rady č. 1/1953 Sb. byla SAV uzákoněna. Sbor pověřenců jmenoval prvních dvanáct akademiků. V roce založení měla SAV 200 pracovníků, koncem roku 1953 zde bylo zaměstnáno už 663 pracovníků ve 37 vědeckých pracovištích převážně převzatých z původní SAVU.\n\nZákladními organizačními formami vědecké práce byly sekce (společenských věd, biologických a lékařských, zemědělských, matematických a přírodovědných, technických). V roce 1962 byly sekce zrušeny, na jejich namísto bylo zřízeno 12 kolegií, začleněných do 3 oddělení věd: matematicko-fyzikálních, chemicko-biologických a společenských věd.\n\nV roce 1983 došlo k reorganizaci struktury oddělení SAV: jednotlivá kolegia byla začleněna do oddělení o neživé přírodě, oddělení o živé přírodě a oddělení společenských věd.\n\nOd roku 1960 do zániku Československa v roce 1992 byla SAV součástí Československé akademie věd (ČSAV).\n\nV současnosti Slovenská akademie věd úspěšně prezentuje Slovensko prostřednictvím sedmdesáti organizací, ze kterých je 46 rozpočtových a 24 příspěvkových organizací. Vydává 54 titulů vědeckých a odborných časopisů a 8 ročenek. Při SAV působí 49 vědeckých společností. V rámci jejího Encyklopedického ústavu také vzniká moderní slovenská všeobecná encyklopedie Encyclopaedia Beliana.\n\nČinnost SAV reprezentují volení členové, akademici a členové korespondenti a vlastní vědecké pracoviště. Samosprávními orgány Slovenské akademie věd jsou: Sněm SAV, Vědecká rada SAV a Předsednictvo SAV.\n\n\n"}
{"id": "268865", "url": "https://cs.wikipedia.org/wiki?curid=268865", "title": "SAV", "text": "SAV\n\nSAV může znamenat:\n"}
{"id": "268866", "url": "https://cs.wikipedia.org/wiki?curid=268866", "title": "Elzéar Abeille de Perrin", "text": "Elzéar Abeille de Perrin\n\nElzéar Abeille de Perrin (3. ledna 1843 Marseille – 9. října 1910 nebo 1911 tamtéž) byl francouzský entomolog.\nPo studiu práv pracoval jako advokát v Marseille. Ve dvaceti letech vstoupil do Francouzské entomologické společnosti a věnoval všechen svůj volný čas studiu hmyzu. Zvláště se zajímal o druhy, žijící v pyrenejských jeskyních.\n"}
{"id": "268871", "url": "https://cs.wikipedia.org/wiki?curid=268871", "title": "Benchmarking", "text": "Benchmarking\n\nBenchmarking je nástroj strategického managementu, se kterým poprvé přišla firma Xerox Corporation na počátku 80. let 20. století.\n\nJedná se o nepřetržitý a systematický proces porovnávání a měření produktů, procesů a metod vlastní organizace s těmi, kdo byli uznáni jako\nvhodní pro toto měření, za účelem definovat cíle zlepšování vlastních aktivit.\n\n\n\nSmyslem benchmarkingu je zjištění pozice vlastní společnosti na trhu a její zlepšení na základě srovnání s konkurencí a s důrazem na využití vlastních předností a potlačení vlastních nedostatků. Součástí zlepšení by mělo být i učení se od konkurenčních společností.\n\nSoustředí se na produkt a jeho porovnání s přímými konkurenty. Uplatňuje se mezi firmami nabízejícími stejný či podobný produkt nebo službu. Jedná se o nejnáročnější druh benchmarkingu.\n\nZaměřuje se na jednu nebo více funkci organizace.\n\nZajímá se o konkrétní procesy organizací, které provozují podobnou činnost, avšak nemusí se jednat o konkurenty.\n\nSrovnává poskytované služby organizací s požadavky zákazníků.\n\nSleduje procesy v jednotlivých odvětvích.\n\nPodle zaměření se na interní prostředí společnosti a nebo celkový trh se benchmarking dělí na interní a externí.\n\n"}
{"id": "268872", "url": "https://cs.wikipedia.org/wiki?curid=268872", "title": "Francie v raném novověku", "text": "Francie v raném novověku\n\nDějiny raně novověké Francie jsou období francouzských dějin mezi lety 1492 až 1789, tedy období začínající příchodem renesance do Francie a končící Velkou francouzskou revolucí. Během tohoto období se Francie postupně proměnila z feudálního státu středověkého typu ve vysoce centralizovanou monarchii s mocnou absolutistickou vládou soustředěnou v rukou krále, opírajícího se o mohutný úřednický aparát, silné vojsko a církev.\n\nZe stoleté války vyšla Francie jako vítěz a do novověku tak vstoupila jako velmoc. V této době se začalo posilovat postavení panovníka a upevnilo se státní zřízení. Feudální režim ve Francii začala pozvolna nahrazovat centralizovaná vláda soustřeďující se kolem absolutisticky vládnoucího dvora.\n\nCelé první polovině 16. století dominují války o Itálii. Tyto války byly vyvolané sporem o nástupnictví v království Neapolském a vévodství Milánském, Francie tu válčila zejména se Španělskem, ale i se samotnými italskými městy. Francie měla o posílení moci v Itálii zájem z několika důvodů; předně italská města byla velice bohatá a kulturně vyspělá, navíc jejich získání by umožnilo postavit se rozpínavosti Španělska a Habsburků. Neapol i Milán Francouzi několikrát získali a několikrát zase ztratili. Po 60 letech vyčerpávajících válek se nakonec roku 1559 mírem v Cateau-Cambrésis jakýchkoliv snah o ovládnutí Itálie vzdali (království Neapolské získali španělští Habsburkové).\nPrávě Habsburkové se v 16. století stali pro Francii největším nepřítelem. V předchozích letech totiž nebývale vzrostla jejich moc; od roku 1437 prakticky bez přestání drželi císařskou korunu Svaté říše římské, roku 1477 navíc pronikli do západní Evropy a těsného sousedství Francie, když Maxmilián I. získal sňatkem s Marií Burgundskou nejen Burgundsko, ale taktéž Lucembursko a celé Nizozemí (tedy i území dnešní Belgie). Sňatkem Filipa I. Sličného Habsburského s Johanou Šílenou Kastilskou navíc Habsburkové získali Španělsko a jeho zámořské kolonie. Syn Filipa a Johany - Karel V. Habsburský - se tak stal zdaleka nejmocnějším monarchou Evropy 16. století. A Francie se octla v habsburském obležení - na francouzské severní a západní hranici ovládali Habsburkové Burgundsko, Nizozemí a Německo, na jihu Španělsko.\n\nSpolu s francouzskými zásahy v Itálii do Francie dorazila renesance. Ztělesněním rozkvětu a moci Francie v této době se stal král František I. (\"François I\"). Všichni životopisci Františka I. zdůrazňují, že podporoval umění, udržoval přepychový dvůr a posiloval moc krále. A přitom rozhodně nezapomínal na zahraniční politiku. Po celý život byl rivalem španělského krále a německého císaře Karla V., s nímž se utkal v četných válkách o Apeninský poloostrov a na němž získal zpět Burgundsko. Právě války o Itálii se Španělskem dominovaly celé jeho vládě. Humanisty byl František milován, do úst mu vložili slova: „\"Nevzdělaný král je korunovaný osel.\"“, opěvována byla jeho pěkná postava, hlas, výřečnost a šarm.\nFrantišek neměl žádnou stálou rezidenci, místo toho brázdil spolu se svým kočujícím královstvím Francii. Ačkoliv byl tento typ řízení státu v tehdejší době obvyklý, ukazuje také na nedostatečnou funkci Paříže jako hlavního města. Jelikož však Františkův dvůr byl obrovský a přepychový (a v celé tehdejší Evropě neměl obdoby), a jeho neustálé stěhování se dosti prodražovalo, František započal se stavbou královských rezidencí; vznikly tak opěvované zámky na Loiře (Chambord, Chenonceau, Blois), zámek Fontainebleau a František také nechat několikrát přebudovat pařížský Louvre.\n\nNa Františkově dvoře se plně rozvinula renesanční a manýristická kultura; působili tu básníci Pierre de Ronsard, Michel de Montaigne či François Rabelais, František sem pozve Leonarda da Vinci, Michelangela, Rafaela a Tiziana.\n\nZa Františkovy vlády Verrazano a Jacques Cartier objevili pro Francii Kanadu; ve Francii se také začal rozvíjet obchod (v Lyonu je založena první burza).\n\nAvšak ta obrovitá sláva Františkova dvora a namáhavé války v Itálii měly také svou odvrácenou stranu. Za Františkovy vlády se Francie nesmírně zadlužila, a tak rostly daně, ceny a nespokojenost lidu. A v té době do Francie pronikla reformace.\n"}
{"id": "268876", "url": "https://cs.wikipedia.org/wiki?curid=268876", "title": "Tad Williams", "text": "Tad Williams\n\nTad Williams, vlastním jménem Robert Paul Williams (* 14. března 1957, San José, Kalifornie) je americký spisovatel v žánru fantasy a sci-fi.\n\nVe svém životě vystřídal několik zaměstnání, dokud v roce 1985 neuveřejnil svůj první román \"Tailchaser's Song\". Okamžitě získal pamětní cenu J.W. Campbella za nejlepší spisovatelský debut.\n\n\n"}
{"id": "268879", "url": "https://cs.wikipedia.org/wiki?curid=268879", "title": "Rhodský kolos", "text": "Rhodský kolos\n\nRhodský kolos (řecky Κολοσσός της Ρόδου, \"Kolossos tés Rhodú\") byla bronzová socha starověkého řeckého boha Hélia postavená u přístavu na ostrově Rhodos. Vystavěli ji v letech 304–292 př. n. l. obyvatelé ostrova, kteří tak chtěli bohu poděkovat za pomoc při odražení invaze Démétria Poliorkéta, syna makedonského krále Antigona I. Monofthalma. Prodali ukořistěné válečné vybavení za 300 talentů a za ně se rozhodli pořídit tuto kolosální sochu. Díky své výšce přes 30 metrů se Rhodský kolos stal nejvyšší sochou starověku a zároveň jedním ze Sedmi divů světa.\nStavitelem kolosu byl Chárés z Lindu. Stavěl jej tak, že jej obkružoval tunami písku a štěrku, aby zakryl její dosavadní podobu. Když sochu po 12 letech dostavěl a odhalil, nesetkalo se jeho dílo s obdivem všude. Někteří Rhoďané si mysleli, že by tato gigantická socha mohla boha rozzlobit, a to tak, že by společně s ní mohl svrhnout i celý ostrov.\n\nPodle některých verzí stál rozkročený nad přístavem a pod jeho nohama proplouvaly lodě. Chodidla by však musela být od sebe vzdálena 12 m a kolos by se v kyčlích rozlomil.\n\nK destrukci sochy došlo v roce 226 př. n. l., kdy se po ničivém zemětřesení rozlomila v kolenou a spadla. Její pozůstatky setrvaly na původním místě až do roku 653, kdy Rhodos přepadli Arabové a odvezli je neznámo kam. Pravděpodobně je posléze roztavili.\n\nI když dnes už v přístavu Mandraki kolos nestojí, turisté si přístav chodí prohlížet. Na místě, kde byl bůh Hélios rozkročen, najdeme dnes dva sloupy, na kterých stojí dva daňci - samec na jednom a samice na druhém. Tyto sloupy se staly symbolem ostrova Rhodos a navždy mají připomínat umístění Rhodského kolosu.\n"}
{"id": "268881", "url": "https://cs.wikipedia.org/wiki?curid=268881", "title": "Stanislav Birner", "text": "Stanislav Birner\n\nStanislav Birner (*11. října 1956 Karlovy Vary) je bývalý československý profesionální tenista. Největší úspěchy dosáhl ve čtyřhře. Stal se otcem české tenistky Evy Birnerové.\n\nStanislav Birner odehrál 1 dvouhru za tým Československa.\n\nBilance dvouhra: 0-1\n\nBilance čtyřhra: -\n\n"}
{"id": "268882", "url": "https://cs.wikipedia.org/wiki?curid=268882", "title": "Victor Antoine Signoret", "text": "Victor Antoine Signoret\n\nVictor Antoine Signoret (6. dubna 1816, Paříž – 3. dubna 1889, tamtéž) byl francouzský lékař a entomolog.\n\nJeho otec byl lékařem a řídil farmaceutickou firmu. Signoret studoval farmacii a medicínu. Absolvoval v roce 1845 a název jeho disertační práce byl \"De l'Arsenic considéré sous ses divers points de vue\". Jako entomolog se zajímal zejména o brouky a polokřídlé. Podnikl mnoho cest po Evropě a Malé Asii. Velmi významná sbírka hmyzu z těchto sběrů je uložena v Přírodovědném muzeu ve Vídni.\n\nVictor Antoine Signoret byl i významným členem Francouzské entomologické společnosti a v letech 1861 a 1883 byl i jejím prezidentem.\n\n"}
{"id": "268885", "url": "https://cs.wikipedia.org/wiki?curid=268885", "title": "Problém čínského listonoše", "text": "Problém čínského listonoše\n\nProblém čínského listonoše je úloha z teorie grafů, která spadá do problematiky optimalizace cesty v grafu. Tuto úlohu formuloval čínský matematik M.-K. Kwan roku 1960.\n\nListonoš musí zajít na poštu, vzít dopisy a obejít s nimi všechny ulice města a nakonec se vrátit do výchozího bodu – zpět na poštu. Musí přitom urazit minimální vzdálenost.\n\nV grafu, který reprezentuje město, představují hrany grafu ulice a uzly odpovídají křižovatkám. Hrany jsou ohodnoceny kladnými čísly, které odpovídají délce ulic.\n\nPokud je v grafu možné provést eulerovský tah, je řešení triviální. Listonoš projde všemi hranami právě jednou. Součet ohodnocení hran udává délku cesty, kterou urazil.\n\nV opačném případě je nutné do grafu přidat hrany (resp. je zdvojit), tak aby bylo možné v novém grafu Eulerův cyklus nalézt. Vybíráme hrany s nejnižším ohodnocením (kvůli optimalizaci).\n\nK aplikacím v reálném světě patří např. úklid, čištění, sypání silnic, kontroly či opravy dopravního značení.\n\n\n"}
{"id": "268886", "url": "https://cs.wikipedia.org/wiki?curid=268886", "title": "Jestřebí (okres Česká Lípa)", "text": "Jestřebí (okres Česká Lípa)\n\nJestřebí (německy \"Habstein\") je obec v Libereckém kraji, ležící 9 km jihovýchodně od okresního města Česká Lípa a 6 km severozápadně od města Doksy. Dnešní obec je nástupcem původního městečka Krušina, které leželo přímo na úpatí hradního kopce a dodnes se z něj dochovala jen uprostřed hřbitova stojící zvonice původního, později rovněž zaniklého kostela. Do obce Jestřebí spadají vesnice Újezd, Pavlovice a Popelov a samoty či zaniklá sídla Podolec, Nový Svět a Chvístec (německy \"Quis\"). Žije zde  obyvatel.\n\n\nDo katastru Jestřebí zasahuje národní přírodní rezervace Novozámecký rybník, která je zapsána mezi světově významné mokřady Ramsarské úmluvy. Dále pak zde byla zapsaná přírodní rezervace Slunečný dvůr, v jehož sousedství, z převážné části už mimo katastr obce, bylo další chráněné území Konvalinkový vrch. V červenci 2012 byla na katastrech Jestřebí a sousedního města Doksy vyhlášena nová národní přírodní památka Jestřebské slatiny a jak Sluneční dvůr, tak Konvalinkový vrch do ní byly zahrnuty a samostatný status ztratily.\n\nDo katastru obce Jestřebí zasahuje krajinná památková zóna Zahrádecko, prohlášená vyhláškou MK ČR č. 208/1996 Sb., ze dne 1. července 1996, o prohlášení území vybraných částí krajinných celků za památkové zóny.\n\nV části katastru obce Jestřebí - k. ú. Pavlovice byla prohlášena opatřením obecné povahy vesnická památková zóna Pavlovice.\n\nFotbalový tým mužů TJ Jestřebí-Provodín zakončil sezonu 2018/2019 v okresu Česká Lípa na 6. místě čtrnáctičlenné tabulky. V sezóně 2019/2020 opět hraje o přední příčky v OP.\n\nU obce je důležitá křižovatka silnic (I/9 a I/38). Přímo v Jestřebí se nacházejí autobusové zastávky \"Jestřebí, škola\" a \"Jestřebí, křiž.\", přičemž na druhé z těchto zastávek zastavují i dálkové autobusy na trase z Prahy do Nového Boru a Rumburka. Dále jsou na území obce autobusové zastávky \"Jestřebí, Újezd\", \"Jestřebí, Podolec\" a \"Jestřebí, Pavlovice\". Železniční stanice \"Jestřebí\", ležící na železniční trati 080 z Bakova nad Jizerou přes Českou Lípu do Jedlové, se však nachází v sousední obci Provodín.\n\n\n"}
{"id": "268893", "url": "https://cs.wikipedia.org/wiki?curid=268893", "title": "Axamitova brána", "text": "Axamitova brána\n\nAxamitova brána je vápencový skalní útvar v Chráněné krajinné oblasti Český kras, nacházející se cca 1 km západně od Koněpruských jeskyní na území obce Tmaň v národní přírodní památce Kotýz v okrese Beroun ve Středočeském kraji.\n\nSkalní brána byla pojmenována po lékaři a archeologovi Janu Axamitovi, který se ve dvacátých letech 20. století podílel na výzkumu tohoto území Českého krasu. Předtím byla nazývána \"Zlatá vrata\", \"Zlatá díra\" či jeskyně \"Ve Vratech\".\n\nJedná se o největší přírodní bránu v Českém krasu. Skalní brána, který se nachází na vrchu Kotýz v masívu Zlatý kůň, pravděpodobně vznikla zřícením stropu rozměrné jeskyně, po níž zůstala na východě navazující propast. Dochovaný útvar o rozměrech 6 x 4.5 x 2.5 metru měl původně být ústím této jeskyně. Podle jiné teorie šlo o krasově rozšířenou puklinu v žíle hrubě krystalického čistého kalcitu, tedy o zkrasovatělou hydrotermální korozní dutinu. Otevřený prostor s kolmými stěnami bez stropu má rozměry zhruba 10 krát 13 metrů. Propasťovitá jeskyně \"Ve Vratech\" na dně Aksamitovy brány je dlouhá 16 metrů. V jeskyni na lokalitě Axamitovy brány se uskutečnilo několik archeologických výzkumů počínaje rokem 1834 až po rok 1986. Jeskyně Ve Vratech spolu s nedalekou Děravou jeskyní je evidována jako významná archeologická lokalita.\n\n"}
{"id": "268894", "url": "https://cs.wikipedia.org/wiki?curid=268894", "title": "Atlant", "text": "Atlant\n\nAtlant je sochařsky pojatý architektonický prvek v podobě svalnatých mužských postav, používaný ve funkci běžně příslušející sloupu či pilastru v klasické řádové architektuře. V latině je tento prvek nazýván také jako \"telamone\".\n\nTento prvek byl užíván v antické, renesanční, barokní a neoslohové architektuře, přičemž nejčastější je jeho užití v baroku a z něj odvozeném novobaroku. Představuje mytologickou postavu obra Atláse, který byl nucen svými pažemi držet nebeskou klenbu. Mohutné a velmi svalnaté postavy atlantů bývají často používány jako nosné prvky na portálech, schodištích, balkonech atp, ve funkci sloupů či pilastrů. Někdy se atlant v architektuře objevuje též jako samostatná postava ukončující střechu věže, zámeckého pavilonu či brány. V takovém případě vždy nese na ramenou sféru. V souladu s mytologickým předobrazem atlant vyjadřuje velikou tíhu neseného břemena, přemáhání, utrpení a bolest.\n\nŽenským protipólem atlanta je karyatida. Pokud je antropomorfizovaná pouze horní část nosného prvku, pak prvek nazýváme slovem Herma.\nVýznamnými příklady atlantů jsou Michelangelovy nedokončené sochy tzv. \"otroků\" určených pro náhrobek papeže Julia II., postavy atlantů Matyáše Bernarda Brauna na portálu Clam-Gallasova paláce v Praze, kde jsou uplatněny dokonce ve dvojicích, černošští atlanti od Ferdinanda Maxmiliána Brokoffa nesoucí balkon Morzinského paláce v Praze, Braunova socha atlanta na bráně Vrtbovské zahrady v Praze nebo obdobná socha na Zwingeru v Drážďanech od Balthasara Permosera. Zajímavá je i socha atlanta na vrcholu hvězdářské věže pražského Klementina, vytvořená z olověného plechu.\n\n"}
{"id": "268895", "url": "https://cs.wikipedia.org/wiki?curid=268895", "title": "Artemidin chrám v Efesu", "text": "Artemidin chrám v Efesu\n\nArtemidin chrám v Efesu známý též jako Artemision byl vybudován kolem roku 550 př. n. l. ve městě Efesos na pobřeží Malé Asie.\n\nArtemidin chrám postavený v iónském řádu, měl obdélný půdorys o rozměrech 115 x 55 metrů. Střední uzavřená cella obsahující sochu bohyně Artemis byla zdobená drahokamy a vzácnými kovy. Cella byla obklopena celkem 125 štíhlými, 18 metrů vysokými iónskými sloupy, které cellu obíhaly ve dvou řadách. Celý chrám byl z mramoru. Výzdobu doplňovala také řada reliéfů. Ve své době byl chrám nejen jednou z největších staveb řeckého světa, ale byl také považován za jednu z jeho nejkrásnějších staveb a takřka normu iónského architektonického řádu. Proto byl prohlášen za jeden ze sedmi divů světa. Chrám nesloužil pouze kultu bohyně, ale také jako dobové obchodní centrum. U Řeků byla Artemis původně ochránkyní zvířat, a to jak domácích, tak divokých. Později se její působnost rozšířila a stala se dárkyní vláhy a rosy a ochránkyní lesů, hájů a polí. V Efesu vzniklo první větší město asi v 12. nebo 13. století před n.l.\nV roce 356 př. n. l. byl chrám podpálen Herostratem z Efesu, neboť dotyčný toužil zapsat se tímto svým činem do historie. Po dobytí Efesu Alexandrem Velikým byl obnoven, ale roku 262 n.l. byl zničen Góty. Přestože byl ještě jednou obnoven, ztratil ve 4. století po nástupu křesťanství význam. Jeho sporé zbytky objevil roku 1869 Angličan John Turtle Wood.\n\n"}
{"id": "268901", "url": "https://cs.wikipedia.org/wiki?curid=268901", "title": "John Singer Sargent", "text": "John Singer Sargent\n\nJohn Singer Sargent (12. ledna 1856, Florencie, Itálie – 14. dubna 1925, Londýn, Spojené království) byl jeden z nejúspěšnějších amerických malířů-portrétistů ve své době, později působil spíše jako nadaný krajinář. Sargent se narodil v italské Florencii americkým rodičům. Ze začátku studoval v Itálii a Německu, později v Paříži u Caroluse-Durana.\n\nZhruba od roku 1880 začal Sargent pravidelně vystavovat své portréty, především žen v salónech (\"Madame Edouard Pailleron\", 1880; \"Madame Ramón Subercaseaux\", 1881; \"Dáma s růží\", 1882). V jeho díle lze rozpoznat především vliv jeho učitele Caroluse-Durana a španělského malíře 17. století Diega Velázqueze. \n\nVětšina jeho nespočetných děl jsou portréty. Vytvořil zhruba 900 olejomaleb a více jak 2 000 akvarelů a velké množství náčrtků. Od roku 1907 se Sargent rozhodl opustit portrétování a zaměřil se spíše na krajinomalby, které pak tvořil až do konce svého života; později začal také vyřezávat. \n\nJeho portréty jsou jemné, důkladně vypracované a mezi nejznámější díla patří \"\" (1884), \"\" (1895), \"\" (1889) nebo \"\" (1925).\n\nJohn Singer Sargent zemřel v roce 1925 v Londýně a je pohřben na Brookwoodském hřbitově poblíž Wokingu v anglickém hrabství Surrey.\n\n"}
