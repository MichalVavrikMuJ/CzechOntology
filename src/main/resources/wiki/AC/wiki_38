{"id": "271970", "url": "https://cs.wikipedia.org/wiki?curid=271970", "title": "Kottické Alpy", "text": "Kottické Alpy\n\nKottické Alpy (, ) jsou pohoří nacházející se svou větší částí v Itálii a pouze několik horských skupin se rozkládá na francouzském území. Nejvyšším vrcholem je výrazný vrchol Monte Viso (3841 m), který markantně převyšuje své okolí. Horopisně se pohoří řadí do Západních Alp. Vzhledem k jižní poloze se v masivu nenacházejí ledovce, pouze s výjimkou nejvyššího vrcholu.\n\nSeverní hranici tvoří údolí Valle di Susa, kterým protéká řeka Dora Riparia. Ta odděluje Kottické Alpy od Grajských Alp. Jih je vymezen dolinou řeky Stura, která od sebe dělí masivy Kottických a Přímořských Alp. Na západě sousedí s Dauphineskými Alpami, od kterých je dělí údolí řeky Durance (již na francouzském území). Východní hranice není zcela jasná, protože se zde hory pozvolna klesají do Pádské nížiny. Od východu jsou do pohoří vetkány velké doliny jako např. Valle Maira, Valle del Po, Valle del Ghisone nebo Valle Varaita.\n\nGeologická stavba pohoří je velmi složitá. Dá se říci, že co údolí, to jiné složení. Hlavním stavebním kamenem je zelený nerost serpentinit. Leží zde také velké vrstvy ruly a žuly. V okolí skupiny Orsiera se hojně vyskytuje také vápenec. Geologicky je tedy masiv velmi pestrý.\n\nPlošně se jedná o jedno z největších pohoří v Alpách. Zaujímá rozlohu 6900 km². Geograficky se dělí na několik samostatných masivů. Sever území ovládá vápencové pohoří Orsiera. Na jih od velkého údolí Chisone leží opuštěné hory skupin Queyron a Ramiere. Nejvyšší masiv Monte Viso leží blízko francouzské hranice, takřka uprostřed pohoří. Mezi údolími Varaita a Maira se nalézá ostře formované masivy Chambeyron a Oronaye. Ve Francii najdeme skupinu Chaberton ležící poblíž silničního sedla Montgenevre (1850 m) a nad městem Briançon. Dále zde leží menší skupiny Parpalion, Chambeyron a Rochebrune, patřící pod masiv Queyras.\n\nHlavními průsmyky Kottických Alp jsou:\nNejcennější oblast Kottických Alp byla vyhlášena jako Parc naturel regional de Queyras. Plocha parku činí 60 000 ha a leží zde množství štítů převyšujících hranici 3000 metrů. Panuje zde drsné klima, které je vhodné pouze pro odolné druhy horské fauny a flory. Původní horské vesnice jsou významnými prvky lidové architektury. Výchozím bodem a centrem Queyras je město Guillestre. Za městem se nachází propast Combe du Queyras, která je až 400 metrů hluboká. Do parku patří také oranžové skalní věže Casse Déserte nacházející se poblíž sedla Col d´Izoard (2361 m).\n\nNapříklad pro samotné Italy jsou Kottické Alpy méně navštěvované a ne tolik známé jako sousední Grajské Alpy. Síť horských chat nalezneme pouze v okolí masivu Monte Viso , údolí Maira a ve skupině Orsiera. Jinde jich je jen poskrovnu. Podobné je to i s turisticky vyznačenými cestami. Kolem masivu Monte Viso vede známá trekingová trasa \"Tour de Monte Viso\".\nV masivu je také možnost vyžití pro milovníky cest typu via ferrata.\n"}
{"id": "271971", "url": "https://cs.wikipedia.org/wiki?curid=271971", "title": "Čarodějky z předměstí", "text": "Čarodějky z předměstí\n\nČarodějky z předměstí je český film natočený v roce 1990. Film se odehrává na rozhraní sídliště a staré zástavby. Zde se odehrává asanační proces, jehož důsledkem má být zboření posledního domu v ulici, ve kterém žijí dvě \"tety\" hlavních hrdinek. Děti objeví kouzelnou knihu a připravují kouzelné lektvary. Děj se odehrává na pražském sídlišti Stodůlky a ZŠ Trávníčkova.\n\n"}
{"id": "271973", "url": "https://cs.wikipedia.org/wiki?curid=271973", "title": "Melvins", "text": "Melvins\n\nMelvins je americká punk metalová kapela, která obvykle vystupuje ve třech. Melvins stáli u zrodu hudebního žánru grunge v Seattlu. Skládá se ze zpěváka a kytaristy Buzze Osbourna a bubeníka Dale Crovera. Baskytarista se v kapele často střídá, na mnoha koncertech také hostují doprovodní kytaristé.\n\nKapela vznikla v roce 1983. Z počátku hráli skladby od The Who a Jimiho Hendrixe později začali skládat svůj vlastní repertoár. Zpočátku hráli velmi rychlý hardcore, později pod vlivem alba My War od Black Flag zpomalili a vyvinuli pomalý, velmi agresivní zvuk s hutnými podladěnými riffy, kombinující hardcore punk a metal, čímž položili základy grunge a sludge metalu. Kvůli změně stylu se o nich občas se špetkou nadsázky říká, že se Melvins z nejrychlejší punkové kapely stali tou nejpomalejší a nejen v punku, ale i v rámci celého rockového žánru. Jsou typičtí pro seattleskou grungeovou hudební scénu, někteří její členové hráli s Kurtem Cobainem v jeho první kapele Fecal Matter(Kurt Cobain stál i za produkcí jejich nejznámějšího alba Houdini). Do současnosti vydali okolo dvaceti alb.\n\n"}
{"id": "271974", "url": "https://cs.wikipedia.org/wiki?curid=271974", "title": "Dřeň", "text": "Dřeň\n\nDřeň může být:\n\n"}
{"id": "271977", "url": "https://cs.wikipedia.org/wiki?curid=271977", "title": "Love Buzz", "text": "Love Buzz\n\nLove Buzz je skladba holandské kapely Shocking Blue, která se poprvé objevila na albu \"At home\" v roce 1969. V roce 1988 tuto skladbu přezpívala grungeová skupina Nirvana a dokonce vydala stejnojmenný singl, který byl vůbec prvním singlem kapely. Píseň se dále objevila na debutovém studiovém albu \"Bleach\".\n\nSample pocházející z původní nahrávky Shocking Blue se rovněž objevil ve skladbě Phoenix skupiny The Prodigy na albu Always Outnumbered, Never Outgunned.\n"}
{"id": "271978", "url": "https://cs.wikipedia.org/wiki?curid=271978", "title": "Uranius Patera", "text": "Uranius Patera\n\nUranius Patera je hora na povrchu Marsu s nepravidelným kráterem na vrcholku vzniklá vulkanickou aktivitou nacházející se na severní polokouli v sopečné oblasti \"Uranius\" spadající do oblasti Tharsis. Sopka se nachází východním směrem od sopek Uranius Tholus a Ceraunius Tholus, jižně od oblasti Tempe Terra, na sever od Tharsis Tholus a západně od zlomové oblasti Labeatis Fossa a Kasei Valles. V jihovýchodním směru se ještě nachází větší impaktní kráter Fesenkov.\n\nSopka Uranius Patera je veliká asi jako Velký ostrov na Havaji a nad okolní pláně se vypíná do výšky okolo 3 km. Na stěnách, které mají sklon od 1 do 7°, se dají pozorovat lávové proudy a na vrcholku se nachází rozměrná kaldera, které pravděpodobně vznikla důsledkem kolapsu kužele sopky do vyprázdněného magmatického krbu po skončení vulkanické aktivity. V současnosti se dá rozeznat 7 či 8 samostatných kolapsů kaldery, které se v minulosti odehrály. Celý tento depresní komplex se rozkládá přes 100 km.\n\nPředpokládá se, že sopečný kužel je tvořen 4,5×10 km materiálu, který byl uvolňován po dobu 410 000 let.\n\nPojmenována byla v roce 1973 po řeckém bohu nebes – Úranovi.\n\n\n"}
{"id": "271979", "url": "https://cs.wikipedia.org/wiki?curid=271979", "title": "Lithium (píseň, Nirvana)", "text": "Lithium (píseň, Nirvana)\n\n„Lithium“ je název skladby od americké grungeové skupiny Nirvana. Píseň vyšla také na stejnojmenném singlu k albu \"Nevermind\". Autorem textu i melodie je frontman Nirvany Kurt Cobain. Text písně pojednává o časovém období v roce 1987, kdy Cobain bydlel v domě katolické rodiny jednoho svého přítele. Cobain působení rodiny na sebe přirovnává k účinkům lithia, tehdy velmi užívaného léku bipolární afektivní poruchy.\n"}
{"id": "271980", "url": "https://cs.wikipedia.org/wiki?curid=271980", "title": "Candy/Molly's Lips", "text": "Candy/Molly's Lips\n\n„Candy/Molly's Lips“ je název gramofonové desky amerických rockových skupin Nirvana a Fluid. Deska obsahuje pouze dvě skladby - píseň „Candy“ od Fluid a „Molly's Lips“ od Nirvany.\n\nPíseň „Candy“ se poprvé objevila na albu \"Glue\" od The Fluid. „Molly's Lips“ je píseň od The Vaselines, kterou Nirvana přezpívala.\n"}
{"id": "271981", "url": "https://cs.wikipedia.org/wiki?curid=271981", "title": "Ekonomika Černé Hory", "text": "Ekonomika Černé Hory\n\nEkonomika Černé Hory patří k pěti nejslabším evropským ekonomikám. Světová banka ji řadí do skupiny \"Lower-middle-income economies\" (podprůměrně příjmové ekonomiky).\n\nMezi první světovou a druhou světovou válkou patřila Černá Hora společně s Makedonií, jižním Srbskem, Bosnou a Hercegovinou a Kosovem k nejzaostalejším regionům v Evropě. V éře socialistické Jugoslávie zaznamenala výrazný hospodářský i kulturní vzestup, ke kterému od poloviny 50. let 20. století přispěl rychlý rozvoj turistického ruchu na jaderském pobřeží. Černá Hora byla v rámci Jugoslávie považována za nerozvinutou republiku, a tak mohla čerpat speciální prostředky v rámci pro ní určeného fondu. V roce 1987 bylo pro Černou Horu vyčleněno 9,7 % prostředků uvedeného fondu (který sloužil především pro rozvoj Kosova, ale i dalších chudších oblastí SFRJ.\n\nO tento významný zdroj příjmů Černá Hora přišla v 90. letech v důsledku válek v sousedním Chorvatsku a Bosně a Hercegovině, při nichž Rada bezpečnosti OSN vyhlásila proti Svazové republice Jugoslávie, jejíž byla Černá Hora součástí, přísné hospodářské sankce. Poté, co se Milo Djukanović, zvolený v říjnu 1997 černohorským prezidentem, začal vymezovat proti Miloševičovu režimu, následovala ekonomická blokáda i ze strany Srbska. V této situaci se rozrostla stínová ekonomika založená především na pašování ruských cigaret do Itálie. Podle odhadů italských vyšetřovatelů vytvářely v té době až polovinu HDP Černé Hory dovozní přirážky, různé sponzorské dary a bezúročné půjčky od importérů .\n\nZemě svoji ekonomiku postupně osamostatňovala od srbské – byly zavedeny odlišné daně a cla, měnou se místo dináru stala v roce 2000 německá marka. Tento proces pokračoval v roce 2002, kdy byla podepsána smlouva o přeměně Svazové republiky Jugoslávie v konfederaci s názvem Srbsko a Černá Hora a v Černé Hoře bylo zavedeno euro, přestože země není členem eurozóny ani Evropské unie. V roce 1999 byl zahájen proces privatizace; a v roce 2015 bylo 85 % původních státních podniků prodáno soukromým subjektům.\n\nV roce 2006 se pak stát osamostatnil úplně, stále je však ekonomicky závislý na Srbsku, například v dodávkách elektrického proudu. Od roku 2007 je Černá Hora součástí Středoevropské zóny volného obchodu a od 2012 probíhá vyjednávání s EU o případném černohorském vstupu do Evropské unie. V druhé dekádě 21. století byla značná část investic v Černé Hoře původem z Ruska.\n\nČerná Hora měla v roce 2010 \"HDP na obyvatele v PPP\" 10 800 USD a byla tak pátou nejchudší zemí Evropy. Po získání nezávislosti však zaznamenává poměrně vysoký roční růst HDP (za rok 2007 6%), a tak by měla tuto svoji pozici v nejbližších letech vylepšit. V roce 2016 dosahoval HDP na obyvatele 17 000 USD a růst HDP měl v roce 2017 dosáhnout 3,1 %.\n\nMezi současné ekonomické problémy státu patří nadále značná korupce. Země je na 84. – 93. místě v žebříčku vnímání korupce (stejně jako např. Republika Makedonie a Bosna a Hercegovina, z evropských zemí jsou hůře hodnoceny již jen Albánie, Moldavsko, Ukrajina, Rusko a Bělorusko). Černá Hora bojuje proti korupci od roku 2002; výrazněji proti tomuto fenoménu začala přistupovat především v souvislosti se vyjednávaným vstupem do Evropské unie.\n\nPrůměrné platy se v roce 2002 pohybovaly mezi 200-250 euro. V roce 2017 se jednalo o 511 EUR.\n\nV zemi je vysoká nezaměstnanost, kterou se daří postupně snižovat: 22,9 % v roce 2003, 14,1% v roce 2010. V roce 2017 dosahoovala míra nezaměstnanosti 22,58 %. Podobně jako v ostatních zemích regionu, i v Černé Hoře dochází k silnému odlivu pracovní síly buď do velkých měst (Podgorica, Nikšić) a nebo do zahraničí. Od roku 1991 odešlo z Černé Hory na 140 000 lidí. Nejvíce byl zasažen sever země, kde jsou menší města, nižší životní úroveň a obecně nižší zaměstnanost.\n\nZemědělství zaměstnává jen 2 % ekonomicky aktivních a využívá 15 % plochy země (v údolích řek Zeta, Morača a v okolí Skadarského jezera). Hlavními zemědělskými produkty jsou obilí, tabák, brambory, citrusy, olivy, vinná réva. Z živočišné výroby je nejvýznamnější chov ovcí. V roce 2013 se zemědělská výroba podílela na hrubém domácím produktu Černé Hory 8,3 %.\n\nOblasti těžby nerostných surovin se nacházejí v okolí měst Nikšić (bauxit - vlastníkem dolů je ruská firma EN PLUS), Pljevlja (hnědé uhlí) a Berane (hnědé uhlí a lignit). Dále se těží rudy olova a zinku (Pljevlja a Mojkovac). V zemi se vyskytují rovněž stavební suroviny. \n\nIndustrializace během centrálně plánovaného hospodářství v období socialistické Jugoslávie se dodnes odráží ve vysoké zaměstnanosti v průmyslu – 30 % ekonomicky aktivních. V letech 1952 až 1990 se (díky malému základu) zvýšila hospodářská produkce Černé Hory 4,7 násobně.\n\nVe výrobě dominují ocelářství (železárny v Nikšići), výroba hliníku (KAP - Kombinátu hliníku v Podgorici patřící ruské firmě EN PLUS), strojírenství (podnik OBOD na výrobu chladírenských zařízení v Cetinje, IMAKO v Bijelo Polje), potravinářství (pivovar Trebjesa – Nikšičko pivo), dřevozpracující průmysl (v Pljevlji), spotřební zboží. Problémem je zastaralost elektrické sítě a nedostatečné energetické zdroje. Největším zdrojem je tepelná elektrárna Pljevlja (210 MW - uhlí) a vodní elektrárny Piva (342 MW) a Peručica na řece Zeta (245 MW). Norští investoři usilují o výstavbu vodních elektráren na řece Morača i na jiných tocích. \n\nCestovní ruch vytváří 15 % HDP Černé Hory (pohostinství dalších 15 %), ovšem ve srovnání s přelomem 80. a 90. let 20. století ubylo v zemi 100 000 pracovních příležitostí, vázaných právě na cestovní ruch. V příštích letech je očekáván další nárůst významu cestovního ruchu. Podmínkou však je zlepšení stavu infrastruktury, modernizace zastaralé pozemní i železniční dopravní sítě, zkvalitnění ubytovacích kapacit a jiných služeb. Oficiální statistické údaje o cestovním ruchu za rok 2005 uváděly přes 820 tisíc ubytovaných osob, z toho zahraniční hosté tvořili jednu třetinu (čeští turisté oficiálně 23,5 tisíce, což činí 13 % z celkově realizovaného zahraničního cestovního ruchu Černé Hory). Hlavní turistická letoviska se nacházejí u Jaderského moře, jedná se o města Budva, Kotor, Ulcinj, Sveti Stefan, Sutomore, Bečići aj. Z horských oblastí je nejvyhledávanější Národní park Durmitor. Rozvoj turistického ruchu mělo podpořit vyhlášení Černé Hory ekologickým státem, ke kterému došlo v roce 1991 a které mělo vést k důraznější ochraně přírody.\n\nV Černé Hoře je 250 km železnic. Hlavní tratí je železnice Bar - Podgorica – Nikšić. Byla zahájena rekonstrukce úseku Podgorica – Nikšić s možností prodloužení železniční trati až k bosenské hranici (a dále směr k bosenské metropoli Sarajevo). V roce 2006 byl pro osobní mezinárodní přepravu znovuzprovozněn úsek železniční trati směřující do Albánie: Podgorica - Skadar - Tirana. Pro nákladní dopravu a černohorský průmysl má značný význam přístav ve městě Bar.\n\nV zemi není ani 1 km dálnic; první dálnice má být dokončena v roce 2019.. Nový silniční tunel Sozina o délce 4,2 km zkrátil spojení z hlavního města Podgorica na pobřeží na 30–45 minut. Páteř pozemní silniční sítě představuje tzv. Jadranská magistrála, dokončená v 70. letech 20. století. Trasa spojuje chorvatskou hranici (Debeli Brijeg) přes Boku Kotorskou, Budvu, Petrovac a dále vnitrozemí Podgorica - Kolašin - Mojkovac - Berane - Rožaje (srbská hranice). Zvažuje se projekt jadransko-jónské dálnice ve směru od chorvatského Dubrovníku k albánskému Skadaru (Shkodra). Přípravné práce na vysokorychlostní silnici byly zahájeny mezi Kolašinem a Podgoricí (dále směrem k srbské metropoli Bělehradu).\n"}
{"id": "271982", "url": "https://cs.wikipedia.org/wiki?curid=271982", "title": "Život a neobyčejná dobrodružství vojáka Ivana Čonkina", "text": "Život a neobyčejná dobrodružství vojáka Ivana Čonkina\n\nŽivot a neobyčejná dobrodružství vojáka Ivana Čonkina je česko-italsko-francouzsko-britsko-ruská filmová komedie z roku 1993 režiséra Jiřího Menzela a scenáristy Zdeňka Svěráka. Film se odehrává v ruské vesnici za druhé světové války, jedná se o parodii na sovětské válečné filmy.\n"}
{"id": "271984", "url": "https://cs.wikipedia.org/wiki?curid=271984", "title": "Kutikula", "text": "Kutikula\n\nKutikula (z lat. „cuticula“, zdrobněliny slova „cutis“ – „kůže“) je nebuněčná vrstva pokrývající povrch těla živočichů a rostlin poskytující ochranu. Je vylučována buňkami na povrchu těla – pokožkou. Existují různé druhy kutikuly, které závisí na původu, struktuře, funkcích a chemickém složení. U rostlin je to ochranný, hydrofobní, voskovitý pokryv (kutin), u bezobratlých živočichů je kutikula tvořena bílkovinou, u členovců obsahuje chitin a může tvořit pevnou zevní kostru, zejména po inkrustaci, například uhličitanem vápenatým.\n\nJejí složení a členění je různé. V zoologii je kutikula mnohovrstevná struktura na vnější vrstvě epidermis u mnoha bezobratlých živočichů, především škrkavky a členovců, v nichž tvoří \"exoskeleton\". Hlavním konstrukčním prvkem pokožky hlístice jsou bílkoviny, jež jsou vysoce zesíleny kolageny a specializovanými nerozpustnými bílkovinami, spolu s glykoproteiny a lipidy. Pokožkové deriváty bezobratlých, jako drápky a sety, mají také kutikulární charakter.\n\nU členovců má kutikula tři části: \"epikutikulu\", \"exokutikulu\" a \"endokutikulu\". Tyto vrstvy nemají buněčnou strukturu, ale mají v sobě velice drobné póry, které procházejí od endokutikuly až k povrchu, a propojují tak epidermis s povrchem těla. Měkkýši mají pružnou a tenkou pokožku, která je holá, pokrytá řasinkami nebo krytá kutikulou. V takovém případě vybíhá kutikula v plášť a jeho buňky vylučují pevnou bílkovino-vápenitou schránku.\n\n\n\nHlavním konstrukčním prvkem kutikuly členovců je polysacharid chitin spolu s bílkovinami, tuky a katecholaminy, které přispívají k tuhosti. Kutikula může být ještě zpevněna sloučeninami vápníku (například u raka) a často bývá pokrytá takzvanými deriváty – útvary, které vznikly činností pokožkových buněk: ostny, štětinami, chlupy, šupinami nebo drápky. Kromě toho je kutikula nositelem zbarvení živočicha. To vše přispívá například k maskování nebo naopak zastrašení predátorů.\n\nKutikula je pevná vnější kostra a neumožňuje růst těla, proto je periodicky svlékána a nahrazována novou, větší. Svlékání značí v biologii zbavení se starého tělesného pokryvu, například kůže či kutikuly, většinou za účelem umožnění dalšího růstu živočicha. Skupinám živočichů, které ho prodělávají, totiž kůže neroste, takže v určitých intervalech se jí musí zbavit. Pod starou kůží již bývá připravena kůže nová. Svlékání probíhá u plazů a obojživelníků a dále u skupiny ecdysozoa, která zahrnuje například hmyz, korýše, pavoukovce nebo hlístice. Svlékání navíc umožňuje obnovu opotřebovaných kutikulárních derivátů, jako jsou různé chlupy, vzdušnice a jiné výrůstky. Svlečená kutikula se nazývá svlečka neboli exuvie.\n\nPřed svlékáním se stará kutikula odděluje a tvoří se nová. Nová kutikula se připravuje již určitou dobu před vlastním aktem svlékání a znamená přerušení vztahů staré kutikuly s tělem. Nakonec se uvolňuje styk svalů a kolem těla mezi novou a starou kutikulou vzniká prostor, tzv. exuviální komora. Tento prostor je naplněn exuviální tekutinou obsahující množství různých diastáz, které rozrušují starou kutikulu. Tuto tekutinu vylučují exuviální žlázy, zvláštní hypodermální buňky. Při svlékání je odvrhována exokutikula a epikutikula a nevelké množství endokutikuly, která má jiné chemické složení než dvě ostatní vrstvy. Mladá epikutikula po svlékání je propustná pro tekutiny.\n\nPodnět ke svlékání je hormonálního původu. Hormony se tvoří jen určitou dobu. V hmyzím mozku se nacházejí neurosekreční buňky, které produkují protoracikotropní hormon (PTTH), jenž je uvolňován do hemolymfy. PTTH stimuluje protorakální žlázy ukryté v prvním hrudním článku, tzv. prothoraxu, k produkci hormonů ekdysteroidů, což je skupina hormonů syntetizovaných z cholesterolu, které vyvolávají svlékání. U dospělého hmyzu obvykle ke svlékání už nedochází (výjimku tvoří například želvušky), protože protorakální žlázy zanikají a svlékací hormony nejsou produkovány. Pro svlékání živočichů ze skupiny Ecdysozoa se používá termín ekdyze, případně ekdyse nebo ecdysis.\n\nKutikulu mají téměř všechny rostliny, chrání je zejména před slunečním zářením, nadměrným výparem a je bariérou proti patogenům. Nachází se na povrchu nadzemních orgánů rostlin. Povrchová vrstva vosku, která pokrývá například pokožku listu \"Hosta sieboldiana\" působí hydrofobně, omezuje únik metabolitů z vnitřních pletiv i vnikání znečišťujících látek z prostředí.\n\nHlavní složkou rostlinné kutikuly jsou degradovatelné biopolymery kutin, nedegradovatelný polymer kutan a asociované rozpustné kutikulární vosky. Jako kutin označujeme skupinu vysokomolekulárních sloučenin složených z polyhydroxymastných kyselin. I když je kutikula převážně lipofilní povahy, jsou zde přítomny i hydrofilní struktury. Kutin obsahuje hydroxylové a karboxylové skupiny a v kutikulární membráně nacházejí i polysacharidy jako pektin a celulóza, které mají vysokou hydratační kapacitu.\n\nVoda díky kutikule nezvlhčuje pokožku a v kapkách stéká, odnáší s sebou prach a znečištění. Tato samočistící vlastnost, je více známa u rodu lotos indický (\"Nelumbo nucifera\"). Některé rostliny, zejména ty, které jsou přizpůsobené k životu ve vlhkém nebo vodním prostředí, mají zvýšenou odolnost proti namočení. Tato úprava není pouze fyzikálním nebo chemickým účinkem voskového povlaku, záleží do značné míry na mikroskopickém tvaru povrchu.\n\nSukulentní rostliny, jako například kaktusy, mají velmi silnou kutikulu, které jim pomáhají přežít v suchém klimatu. Rostliny, které rostou v dosahu mořského příboje mohou mít také silnější kutikulu, která je chrání před toxickými účinky soli.\n\nRostlinná kutikula představuje hlavní překážku pro agrochemikálie, které jsou aplikovány na povrch listu. Iontové sloučeniny (většina aplikovaných živin) využívají pro svůj prostup přes kutikulu polární póry, které jsou vyplněné vodou a procházejí kutikulární membránou. V kutikule je těchto hydrofilních pórů velké množství (1010/cm), většinou o průměru do 1 nm. Předpokládá se, že v bezprostředním okolí svěracích buněk průduchů a trichomů je jejich hustota vyšší a liší se i průměrem a propustností. Zároveň bylo zjištěno, že velikost pórů se liší mezi jednotlivými rostlinnými druhy.\n\nNa povrchu hyf hub je vylučována vrstva, v angličtině nazývaná \"\"cuticle\"\" (také \"\"pileipellis\"\") a je chápána ve stejném významu jako kutikula u rostlin nebo živočichů. Také svrchní vrstva plodnice je u některých hub nazývána stejně. V češtině se tento výraz nepoužívá. Ve slovenštině se název používá u pečárkovitých (\"Agaricaceae\").\n\nLidský vlas se skládá ze dvou základních částí: vlasový stvol (\"scapus pili\"), jenž vyčnívá nad pokožku, a kořen vlasu (\"radix pili\"), který se nachází pod její úrovní. Vlasový stvol se skládá ze tří vrstev: kutikuly, kortexu a meduly.\n\nKutikula je svrchní vrstva chlupu složená z tenkých šupinek, sloužící jako vrstva zpevňující kortex a chránící vlastní chlup proti mechanickým poškozením. U jednotlivého chlupu se tvar šupin mění podél chlupu.\n\n"}
{"id": "271986", "url": "https://cs.wikipedia.org/wiki?curid=271986", "title": "Markéta Parmská", "text": "Markéta Parmská\n\nMarkéta Parmská (5. července 1522, Oudenaarde, Belgie – 18. ledna 1586, Ortona, Itálie) byla vévodkyně z Florencie (1536 – 1537), vévodkyně z Parmy (od roku 1550) a Piacenzy (od roku 1556) a místodržitelka Nizozemí v letech 1559 – 1567.\n\nMarkéta Parmská byla nemanželskou dcerou císaře Svaté říše římské a španělského krále Karla V. Její matkou byla Johana van der Gheynst, dcera výrobce tapiserií z flanderského města Oudenaarde. V dětství byla Markéta vychovávána v rodině dvorního kuchaře Andrého de Douvrin. Matka Johana se v roce 1525 provdala za brabantského výběrčího daní Jeana van der Dycke, s nímž měla několik dalších dětí. Karel V. svou bývalou milenku Johanu finančně podporoval až do její smrti v roce 1542. Kolem roku 1525, v době kdy se matka provdala, přišla Markéta do rezidence nizozemské místodržitelky v Mechelenu. Její prateta Markéta, na jejímž dvoře vyrůstal i její otec, a po pratetině smrti její teta Marie měly zaručit náležitou výchovu císařovy nejstarší dcery.\n\nS otcem Karlem V. se Markéta poprvé setkala až v devíti letech. Tehdy jí byl zároveň představen i její budoucí manžel florentský vévoda Alexandr Medicejský, nemanželský syn papeže Klimenta VII. z rodu Medicejských. Žádoucí nevěsta s věnem 20 000 zlatých se měla stát vévodovou ženou ve dvanácti letech a posílit tak císařův vliv na papeže. Dne 7. ledna 1532 se Markéta s početným doprovodem vydala na více jak dvouměsíční cestu za svým nastávajícím manželem. Dne 16. dubna dorazila do Florencie, kde byla ubytována v Medicejském paláci a na její počest zde proběhly mnohé slavnosti. Z Florencie pokračovala v Alexandrově doprovodu do Říma, kam dorazila 5. května. V Římě byla přijata papežem Klimetem VII., jenž se k ní choval s velkou pozorností a navrhl, aby až do svatby setrvala ve Florencii. Tento návrh ovšem její nová pěstounka paní de Lannoy rázně odmítla a tak Markéta pokračovala do Neapole, kde strávila tři následující roky. Na zámku Pizzofalcone se měla naučit italštině a seznámit se se zvyky své nové vlasti. Císař se o její vzdělání velice zajímal, dokonce zanechal písemné pokyny k výchově své dcery, která se měla nadále podepisovat \"\"Margarita d'Austra\"\".\n\nSvatební smlouva byla podepsána 28. února 1536. Manželství ale trvalo jen krátce. Alexandr Medicejský žil život plný milostných dobrodružství a zábav. V lednu 1537 byl za příslibem milostných dobrodružství vlákán do bytu svého příbuzného Lorenzina Pierfrancesca de' Medici a zde byl zavražděn. Markéta se tak v patnácti letech stala vdovou.\n\nMarkétin otec Karel V. nalezl pro svou dceru velmi rychle nového ženicha. Tím se stal pro Markétu o několik let mladší chlapec Ottavio Farnese, vnuk nového papeže Pavla III. Svatební smlouva byla podepsána 12. října 1538. 4. listopadu 1538 se v Sixtinské kapli ve Vatikánu konala svatba. Tehdy již šestnáctiletá Markéta cítila ke svému nedospělému manželovi zpočátku odpor a dávala mu to také zcela nepokrytě najevo.\n\nTeprve v průběhu roku 1539 se jejich vztahy trochu zlepšily, a to poté, co Karel V. své dceři v dopisech opakovaně domlouval. V té době zajistil papež pro svého vnuka a jeho ženu titul vévody a vévodkyně z Camerina. Vévodu z Camerina Ottavia Farnese vzal císař dokonce na válečnou výpravu do Alžíru, kde se mohl Markétin manžel osobně vyznamenat v boji. Z Alžíru se Ottavio vrátil ke své ženě roku 1543 a jejich setkání prý bylo radostné. Markéta se poté usadila v Medicejský palác v Římě, který nechala nově zařídit. Věnovala se převážně duchovní a charitativní činnosti, v čemž jí pomáhal její zpovědník Ignác z Loyoly. V roce 1545 se Markéta a její manžel vzdali ve prospěch papeže Pavla III. vlády ve vévodství Camerino a výměnou za něj získali vévodství Castro.\n\n27. srpna 1545 se Markétě a Ottaviovi narodila dvojčata Karel a Alessandro (Karel zemřel již roku 1549). V roce 1550 získal Ottavio Farnese a jeho žena Markéta titul vévody a vévodkyně z Parmy. Ottavio si však dělal nároky i na titul vévody z Piacenzy, jelikož jeho otec Pier Luigi Farnese držel za svého života oba tyto tituly a Ottavio se jich jako právoplatný dědic nehodlal vzdát. Piacenzu však tehdy držel ve svých rukou císař Karel V. Ottavio Farnese se tedy spojil s francouzským králem Jindřichem II. proti svému tchánovi Karlovi V., čímž nahněval nejen císaře a svou manželku, ale také papeže Julia III. Po neúspěšném obléhání Parmy a mnoha jednáních byl Ottavio v roce 1552 opět potvrzen parmským vévodou. V roce 1556 pak nový španělský král Filip II. potvrdil svou polorodou sestru Markétu a jejího manžela Ottavia také jako vévodkyni a vévodu z Piacenzy. Císař a král Filip II. si ale pojistil budoucí politickou věrnost svých příbuzných tím, že je donutil, aby na jeho královský dvůr poslali na vychování svého jediného syna Alessandra Farnese, s čímž se Markéta jen těžko smiřovala.\n\nV roce 1557 se Markéta přestěhovala z Parmy do Piacenzy. Poté, co jí byl odňat její jedenáctiletý syn, už zřejmě neměla další zájem na soužití s manželem, který sídlil nadále v Parmě. V Piacenze se věnovala výstavbě paláce Farnese a vedla rozsáhlou korespondenci s manželem, bratrem Filipem II., synem Alessandrem, papežem a dalšími osobnostmi té doby. Po smrti svého otce Karla V. v roce 1558 se nervově zhroutila. Po několika měsících se její zdravotní stav zlepšil a tak mohla přijmout nabídku svého bratra Filipa II. a stát se španělskou místodržitelkou ve svém rodném Nizozemí.\n\n28. července 1559 ji Filip II. slavnostně přivítal v Gentu a 7. srpna ji představil shromážděným nizozemským generálním stavům. Markéta tehdy ještě netušila, že bratr v ní chce mít jen reprezentativní osobnost, která se bude bezpodmínečně řídit jeho přáními a představami. Skutečnou moc v Nizozemí držel v rukou především Filipův věrný biskup Antoine Perrenot de Granvelle, který měl za úkol spravovat bohaté nizozemské provincie tuhou a centralizovanou vládou. Veškeré politické problémy následujících let byly nakonec také přičteny právě jemu a Antoine Perrenot de Granvelle, nyní již arcibiskup v Mechelen, kardinál a primas Nizozemí musel v roce 1564 odstoupit a opustit zemi.\n\nO dva měsíce později (18. března 1564) se přední nizozemští šlechtici objevili před Markétou a přednesli staré požadavky: společnou poradu generálních stavů, reorganizaci finanční správy a posílení moci guvernérů provincií na úkor ústřední správy. Zároveň žádali také větší náboženskou toleranci vůči protestantům a omezení moci inkvizice. Všechny tyto přednesené požadavky byly v rozporu s politikou Filipa II., ale Markéta se rozhodla nizozemskou šlechtu podporovat i navzdory svému bratrovi. Filip II. žádnému z požadavků nevyhověl.\n\nFilipovo odmítnutí nizozemských požadavků vyvolalo v zemi neklid a protestanti získali v boji proti nebezpečné španělské inkvizici spojence i v řadách katolíků. Tak vznikl v Bruselu šlechtický Svaz dohody, jehož členy byli příslušníci obou náboženství. 5. dubna 1566 předala delegace Svazu dohody místodržitelce petici požadující další jednání s Filipem II. Filip ale považoval Svaz dohody za spolčení zrádců a odmítal s jeho členy jednat. Vypukla tzv. Nizozemská revoluce.\n\nPo mnoha měsících násilí a bojů uprchl ze země Vilém I. Oranžský a situace se opět zklidnila. Všude v zemi byla obnovena autorita vlády. Markéta navrhla Filipu II., aby byli popraveni pouze vůdci vzpoury, ale lidu aby byla udělena milost. Dále mu navrhla svolání generálních stavů a zmírnění náboženských zákonů. Filip II. však neměl pro její mírnost pochopení, jelikož jeho cílem bylo omezení moci generálních stavů a nastolení jen jednoho náboženství, a to katolicismu. Filip II. tedy vyslal do Nizozemí španělské vojsko pod velením Fernanda Alvareze de Toleda, vévody z Alby, aby v zemi sjednalo pořádek. Alba získal od krále rozsáhlé pravomoci a rozpoutal v zemi zatýkání a popravy.\n\nMarkéta se cítila ponížená a zcela bezmocná. Rozhodla se tedy svou funkci místodržitelky složit a 30. prosince 1567 opustila Brusel. 1. února 1568 dorazila do Piacenzy. V Parmě se pak po dlouhé době znovu setkala se synem Alessandrem, s jeho manželkou Marií Portugalskou (vnučkou portugalského krále Manuela I.) a se svou vnučkou. Poté Markéta odcestovala na své statky v Abruzzu ve střední Itálii.\n\nVe španělském Nizozemí probíhala zatím krutá a tvrdá vláda místodržícího Fernanda Alvareze de Toleda, vévody z Alby, a to až do roku 1576, kdy se stal místodržícím Don Juan de Austria. Don Juan de Austria byl polorodým bratrem krále Filipa II. a Markéty Parmské a stejně jako Markéta Parmská měl i on nemanželský původ. Don Juan udržoval se svým královským bratrem i sestrou Markétou velmi přátelské vztahy a po svém jmenování místodržícím si často se sestrou dopisoval a žádal ji o radu.\n\nPo smrti Dona Juana de Austria († 1578) požádal Filip II. svou sestru, aby se vydala do Nizozemí a dokončila úkoly a plány, které Don Juan započal. Z toho však sešlo. V Nizozemí se zatím stal prozatímním místodržitelem a generálním kapitánem Markétin syn Alexandr Farnese. Situace v zemi byla stále dramatičtější a katolické provincie Hainault, Arras a Flandry se rozhodly za každou cenu chránit katolické náboženství. Za to požadovaly, aby se místodržícím v těchto provinciích stal Nizozemec nebo Habsburk, a španělské vojsko aby opustilo zemi. Poté povstalé provincie vyhlásily utrechtskou unii a panovníkem zvolili Františka, vévodu z Anjou. Protestantské provincie Holland a Zeeland držel pevně v rukou Vilém I. Oranžský. Markéta Parmská byla situací v Nizozemí zneklidněna, a tak opustila své italské země a vydala se za synem. Ten ji ale vůbec nepřivítal s nadšením a vyčetl jí, že její přítomnost v Nizozemí celou situaci jen komplikuje. Alexandr Farnese odmítal poslouchat rady své matky a začal dokonce odmítat i rozkazy svého strýce Filipa II. Filip II. ale nakonec potvrdil Alessandra Farnese ve funkci generálního kapitána a generálního místodržitele v Nizozemí a bylo to rozhodnutí, kterého král určitě nelitoval. Alexandr Farnese dobyl roku 1584 Flandry, 1585 Brusel a Antverpy a deset dalších měst se mu podřídilo dobrovolně. Jižní Nizozemí zůstalo nadále zachováno španělské koruně. Markéta se usmířila se synem a roku 1583 opustila Nizozemí, v Parmě se ještě jednou a naposledy setkala s manželem Ottaviem a odplula do Ortony a Mare, své abruzzské državy.\n\nStárnoucí Markéta se v posledních letech svého života věnovala rozvoji města Ortona a dobročinné činnosti. Na podzim roku 1585 těžce onemocněla, zřejmě se jednalo o rakovinu, a sepsala poslední vůli. Většinu majetku odkázala synu Alexandrovi, ale myslela i na ostatní příbuzné, na členy svého dvora a na své poddané. Zemřela 18. ledna 1587 a pochována byla v Piacenze, v benediktinském kostele San Sesto.\n"}
{"id": "271987", "url": "https://cs.wikipedia.org/wiki?curid=271987", "title": "Těžší než nebe", "text": "Těžší než nebe\n\nTěžší než nebe: životopis Kurta Cobaina je biografická kniha amerického zpěváka a frontmana grungeové skupiny Nirvana Kurta Cobaina. Kniha vyšla v roce 2001 a jejím autorem je Charles R. Cross. Autor absolvoval velké množství rozhovorů s Cobainovými přáteli a rodinou. Kniha je také jedinečná v tom, že Cross měl na rozdíl od předešlých autorů Cobainových biografií přístup k jeho deníkům. Kniha dává prostor pochopit, jaký měl Kurt život a jak jeho problémy vedly až k jeho sebevraždě. Kniha je rozdělena do 24 kapitol (mimo epilog a dodatky).\n"}
{"id": "271989", "url": "https://cs.wikipedia.org/wiki?curid=271989", "title": "Fakulta humanitních studií", "text": "Fakulta humanitních studií\n\nVýraz Fakulta humanitních studií může označovat několik různých fakult různých vysokých škol:\n\n"}
{"id": "271993", "url": "https://cs.wikipedia.org/wiki?curid=271993", "title": "Rossijskaja (stanice metra v Samaře)", "text": "Rossijskaja (stanice metra v Samaře)\n\nRossijskaja ( ) je stanice samarského metra.\n\nJedná se o nejnovější stanici, která byla budována od prosince 2005 až do listopadu 2007. Samarské metro se rozšiřovalo pouze s omezenými finančními prostředky, a tak bylo možné budovat pouze úseky čítající jedinou stanici. I tak se výstavba úseku již několikrát zpozdila a datum otevření muselo být několikrát posunuto. Nakonec bylo možné zkušební provoz zahájit již 26. listopadu 2007 a o měsíc později pak zahájit i běžný provoz s cestujícími. Mělce založená stanice je v Samarském metru první, která má boční nástupiště. Původní název podle nedaleké ulice – Prospekt Lenina – byl nakonec změněn na současný.\n"}
{"id": "271995", "url": "https://cs.wikipedia.org/wiki?curid=271995", "title": "Spytihněv Brněnský", "text": "Spytihněv Brněnský\n\nSpytihněv Brněnský († 1199) byl syn Vratislava Brněnského z dynastie Přemyslovců a jeho manželky ruského původu. V letech 1189-1192 a 1194-1198 byl knížetem brněnského údělu, jeho spoluvládcem byl bratr Svatopluk Jemnický.\n\nV roce 1189 se na pražský trůn dostal Konrád II. Ota, vládce moravských údělů. Uvolnilo se tak místo pro Spytihněva a jeho bratra. Jejich moc ale nejspíš byla knížetem Konrádem dost omezena. Po smrti Konráda Oty v Itálii v roce 1191 podporoval jeho dědice, nejmladšího syna Soběslava I. Václava II. Brzy ovšem zahájili další Přemyslovci vzpouru - Přemysl Otakar, Vladislav Jindřich a biskup Jindřich Břetislav. Václav II. byl obležen na Pražském hradě a nakonec uprchl. Stejně tak Spytihněv Brněnský. Oba byli zajati v Míšeňsku, z vězení se ale podařilo dostat pouze Spytihněvovi, Václav tam zřejmě zemřel.\n\nSpytihněv se poté spojil s biskupem Jindřichem Břetislavem a v roce 1193 společně vtrhli do Čech, aby z trůnu sesadili Přemysla Otakara I. Vojska se střetla u Zdic, kde většina šlechty knížete Přemysla zradila. Biskup v prosinci 1193 obsadil Pražský hrad a v roce 1194 i Moravu, kam dosadil zpět údělníky včetně Spytihněva. Přitom ale olomoucký a brněnský úděl ještě rozdělil - z Brněnska byl vydělen jemnický úděl, kam nový kníže dosadil Spytihněvova bratra Svatopluka.\n\nV květnu 1197 opět vtrhl do Čech Přemysl Otakar, Spytihněv ale jeho vojsko zahnal zpět. Téhož roku zemřel kníže Jindřich Břetislav. Jeho nástupcem se sice stal Vladislav Jindřich, ten ale přenechal vládu Přemyslovi. Ten sice žádného údělníka nevyhnal, jejich moc byla beztak vlastně jen formální, ale Spytihněva nechal oslepit. V roce 1198 nebo 1199 pak bezdětný Spytihněv zemřel.\n\n\n"}
{"id": "271998", "url": "https://cs.wikipedia.org/wiki?curid=271998", "title": "Punk Floid", "text": "Punk Floid\n\nPunk Floid je česká punk rocková hudební skupina, která vznikla v roce 1999 v Zábřehu na Moravě.\nZpěvák Floutek zpíval v roce 1998 v kapele Kontrast. Kapela zanikla a Floutek přešel do Punk Floid. V roce 1999 vyšlo demo \"...a tak my si tady žijem\". Druhé demo se jmenovalo \"Blbouni z východu\" a vyšlo v roce 2001. První oficiální CD nahráli o čtyři roky později a pod názvem \"Pop is Dead\" vyšlo u českého nezávislého vydavatelství Cecek Records. U stejného nakladatelství vyšlo i následující album \"Tvůj boj\" z roku 2007.\nV roce 2010 kapela oslavila desetilté výročí společným tour se skupinou Houba, ke kterému PHR vydal split CD obou skupin.\n5. října 2010 vyšlo CD \"Underground\" (PHR).\n\nOd listopadu 2012 měla kapela koncertní pauzu a na svých webových uvedla, že se momentálně „nalézá v komatu“ a že „o budoucnosti kapely rozhodne čas“. \n\nAktuálně kapela už zase normálně koncertuje. \n\nV roce 2015 kapela vydala své nové album, které bylo bohužel pro svůj malý počet písní a celkově malou prodejnost prodáváno pouze na koncertech, kde kapela hrála. \n\n\n"}
{"id": "271999", "url": "https://cs.wikipedia.org/wiki?curid=271999", "title": "Michael Azerrad", "text": "Michael Azerrad\n\nMichael Azerrad je americký spisovatel, novinář a muzikant. Vyrůstal v New York City a studoval na Columbia College. Po ukončení studií Azerrad bubnoval v kapele a věnoval se psaní článků. Pro časopis Rolling Stone napsal mezi lety 1987 až 1993 velké množství článků. Popularitu si získal především sepsáním knihy o grungeové skupině Nirvana s názvem \"\". Z jeho další tvorby vyniká např. \"Our Band Could Be Your Life\".\n\n"}
{"id": "272000", "url": "https://cs.wikipedia.org/wiki?curid=272000", "title": "Svatopluk Jemnický", "text": "Svatopluk Jemnický\n\nSvatopluk Jemnický († 1200) byl syn Vratislava Brněnského z dynastie Přemyslovců a jeho manželky ruského původu. V letech 1189-1192 a 1194-1198 byl knížetem brněnského (respektive jemnického) údělu. Jeho bratrem byl brněnský údělník Spytihněv Brněnský.\n\nO druhém synovi Vratislava Brněnského se toho ví méně než o jeho bratru Spytihněvovi. O něm je alespoň známo, že podporoval knížata Václava II. a poté Jindřicha Břetislava. V roce 1189 se zřejmě stal bratrovým spoluvládcem na Brněnsku, které získali od nového knížete Konráda II. Oty. Konrád ale měl oba Přemyslovce pod kontrolou. Moravští údělnící včetně těch brněnských vlastně už dlouho ztráceli na významu.\n\nNení jasné, kde se zdržoval Svatopluk, zatímco jeho bratr s knížetem Václavem II. uprchli před Přemyslem Otakarem I. (1192). Přemysl ale o trůn v dalším roce zradou šlechty přišel. V polovině roku 1194 Spytihněvovi a Svatoplukovi vrátil úděl další kníže, Jindřich Břetislav. Ten zřejmě Brněnsko rozdělil a na vydělené Jemnicko dosadil Svatopluka.\n\nKdyž se v roce 1197 na trůn znovu dostal Přemysl Otakar, žádného z údělníků nevyhnal. Spytihněva Brněnského ale nechal oslepit a ten v roce 1198 nebo 1199 zemřel. Není známo, co se potom dělo se Svatoplukem, jen že zemřel okolo roku 1200. Svatoplukem Jemnickým tak vymřela po meči brněnská větev rodu Přemyslovců.\n\nJe možné, že Svatoplukovou dcerou byla Hedvika, manželka Piastovce Vladislava Odonice.\n\n\n"}
{"id": "272002", "url": "https://cs.wikipedia.org/wiki?curid=272002", "title": "S čerty nejsou žerty", "text": "S čerty nejsou žerty\n\nS čerty nejsou žerty je český pohádkový film režiséra Hynka Bočana natočený v roce 1984 na motivy pohádky Boženy Němcové \"Čertův švagr\". Mezi dětmi i dospělými je považován za jednu z nejoblíbenějších českých pohádek, které byly kdy natočeny. Velmi známé jsou fráze \"Je to rebel!\", a \"Asi vítr, Máchale\", které ve filmu pronesl kaprál (Petr Nárožný). Taktéž označení ženy za Dorotu Máchalovou je nelichotivé hodnocení ženy a pochází z tohoto filmu.\n\nPetr Máchal vyrůstá se svým otcem ve mlýně. Maminka mu zemřela a jeho otec se rozhodne znovu oženit. Vezme si mladou Dorotu, jež se za něho vdala ale jen kvůli majetku. Jejím přičiněním mlynář brzy zemře a vdova se může scházet se správcem ze zámku, jehož jediným zájmem jsou také jen peníze a který v knížectví fakticky vládne – tak aby se sám co nejvíce obohatil.\n\nDorotin nevlastní syn Petr raději z mlýna odejde. Správce ho chce nechat vsadit do vězení, aby s Dorotou mohl definitivně získat mlýn. Petra pronásleduje knížecí armáda v čele s neschopným kaprálem. Nakonec se jí ho podaří dopadnout a poslat před soud, kde je Petr odsouzen na 12 let služby v armádě. Ještě před svým zatčením Petr zachrání život dvěma knížecím dcerám, chamtivé Angelině a hodné Adélce. Petrovi se zalíbí Angelina, ona jím však pohrdá, ale mladší Adélka má mlynářova syna upřímně ráda.\n\nTo už se o Dorotinu duši zatěžkanou hříchy zajímá peklo. Čert Janek ji má přivést do pekelného království, Dorota je ale mazaná a stále Jankovi uniká. Janek dokonce místo ní přivede do pekla Petrovu hodnou babičku Annu. Janek se jednou opije v hospodě a nechá se naverbovat do armády, kde potká Petra. Ten mu slíbí, že mu pomůže svou macechu dostat do pekla, což se jim podaří.\n\nKaprál při tom oba pronásleduje a Petrovi vyhrožuje šibenicí. Petr se proto rozhodne odejít s Jankem do pekla, kde se setká se svou babičkou. V pekle pilně pracuje, což se Luciferovi příliš nelíbí a tak mu splní tři přání a pošle ho zpět na zem. Petr si s sebou odvede babičku, Janka, který má do pekla přivést správce s kaprálem, a kouzelný kabát, který – dokud ho má dotyčná osoba na sobě – jí dává dukáty, zároveň ona osoba ale vypadá neupraveně.\n\nTou dobou knížectví hrozí bankrot a válka s okolními knížectvími. Roznese se, že v zemi je cizinec, který každému dá tolik dukátů, kolik si přeje. Kníže jde inkognito za Petrem a žádá ho o peníze. Petr ho pozná a chce za tuto službu knížecí dceru za manželku, kníže svolí. Jankovi se po honičce podaří odvést kaprála i správce do pekla. Petr předá knížeti slíbené peníze. Angelina, která nad ním ohrnovala nos, když vypadal v kabátu nuzně, by nyní o bohatého Petra stála. Ten ale odpoví, že knížete žádal o ruku Adélky. Pro Angelinu si přijde jiný nápadník – samotný kníže pekel. Pohádka končí svatbou Petra a Adélky.\n\n\n"}
{"id": "272003", "url": "https://cs.wikipedia.org/wiki?curid=272003", "title": "With the Lights Out", "text": "With the Lights Out\n\nWith the Lights Out je cd box set, který zahrnuje 3 CD a 1 DVD se zvukovými a obrazovými nahrávkami americké grungeové skupiny Nirvana. Byl vydán v listopadu roku 2004. Obsahuje raritní skladby skupiny a mnoho živých nahrávek. Vydání box setu předcházely soudní spory o autorská práva mezi Courtney Love, vdovou po Kurtu Cobainovi, a bývalými členy kapely Davem Grohlem a Kristem Novoselicem.\n"}
{"id": "272004", "url": "https://cs.wikipedia.org/wiki?curid=272004", "title": "Simplexová osnovní vazba", "text": "Simplexová osnovní vazba\n\nV simplexové atlasové vazbě se vyrábí \"oboulícní\" pleteniny vyznačující se mimořádnou tuhostí. \n\nPoužívají se na vrchní ošacení, rukavice, imitace kůže a technické úplety. Pletenina se může pro ty účely louhovat a broušením povrchu dostane podobu \"semišové kůže\".\n\nČasté je také použití simplexové pleteniny na dámské spodní prádlo, která se vyrábí ze směsí polyamidu a polyesteru s příměsí 20-40% elastanu. V tomto poměru se dosáhne dobrá stabilita v podélném směru a příjemná příčně zaměřená elasticita při nošení.\n\nK výrobě se používají dvoulůžkové osnovní stávky na oboulícní vazbu vybavené buď jazýčkovými nebo háčkovými jehlami. Těmto strojům se také říká simplex. Pracovní ústrojí tohoto systému sestává ze dvou lůžek s háčkovými jehlami, platinami a lisy které pracují nezávisle na sobě, zatímco kladecí přístroj s osnovními nitěmi a odtah hotové pleteniny jsou společné.\nPoznámka: \"Duplex\" je textilie ze dvou \"jednolícních\" osnovních pletenin navzájem spojených vaznými nitěmi nebo slepených dohromady.\n\n"}
{"id": "272006", "url": "https://cs.wikipedia.org/wiki?curid=272006", "title": "Svatobor (Fridrich)", "text": "Svatobor (Fridrich)\n\nSvatobor nebo také Fridrich († 23. února 1086) byl syn českého knížete Spytihněva II. a jeho manželky Idy Wettinské, akvilejský patriarcha v letech 1085-1086. \n\nSvatobor byl jediným Spytihněvovým synem a měl jednu sestru, provdanou za Wichmanna z Celly.\n\nPapež Řehoř VII. v roce 1075 žádal na Vratislavovi II., aby svému synovci Svatoborovi vydělil vlastní úděl, nic takového se ale nestalo. Svatobor se tedy zaměřil na církevní kariéru, byl papežským poslem do Čech, kde se ovšem příliš nezdržoval. \n\nÚčastnil se příprav korunovace Vratislava II., této ceremonie se ale nedožil. \n\nAčkoliv se v roce 1085 stal akvilejským patriarchou, už o rok později byl při pouliční výtržnosti zavražděn.\n\n"}
{"id": "272007", "url": "https://cs.wikipedia.org/wiki?curid=272007", "title": "McDonnell F3H Demon", "text": "McDonnell F3H Demon\n\nMcDonnell F3H Demon byl palubní proudový stíhací letoun amerického námořnictva. Byl nástupcem typu McDonnell F2H Banshee. Původně byl navržen pro motor Westinghouse J40, ale musel být přepracován, aby umožnil montáž motoru Allison J71 poté, co J40 utrpěl vážné problémy a jeho vývoj byl nakonec zrušen. Ačkoli postrádal dostatečný výkon pro nadzvukový výkon, doplnilo denní stíhací letouny Vought F8U Crusader a Grumman F11F Tiger jako přepadový stíhací letoun pro každé počasí vyzbrojený raketami, a to až do roku 1964.\n\nZe služby byl stažen dříve, než mohl sloužit ve Vietnamu a spolu s letouny Crusader byl na palubě lodí třídy Forrestal a podobných nahrazen typem McDonnell Douglas F-4 Phantom II. Phantom, který byl stejně schopen stíhacích, bombardovacích i bitevních úkolů, nesl silnou podobnost, protože byl koncipován jako pokročilý vývoj letounu F3H Demon. Nadzvukový letoun F-101 Voodoo amerického letectva měl podobné uspořádání, ale byl odvozen z dřívějšího typu XF-88 Voodoo, který letoun také F3H Demon ovlivnil.\n\nV americkém námořnictvu byl používán v letech 1956–1964.\n\nVývoj F3H začal v roce 1949. Letoun byl konstruován jako jednomotorový, poháněný motorem Westinghouse J40, který měl dosahovat tahu až 49 kN, což byl trojnásobek tahu jednoho z motorů F2H Banshee. Byl to první projekt letounu s šípovými křídly, na kterém firma McDonnell pracovala a také první letoun US Navy, vybavený řízenými střelami.\n\nPrvní prototyp \"XF3H-1\" (sér. č. 125444) poprvé vzlétl 7. srpen 1951 z letiště Lambert Field za jehož řízení usedl testovací pilot \"Robertem Edholmem\". Prototyp byl poháněn motorem Westinghouse J40-WE-6 bez přídavného spalování. Problémy s touto pohonnou jednotkou vedly ihned po úvodním letu k přemístění zkoušek do méně zalidněné lokality Pratt ve státě Kansas. Zde proběhl další let 14. srpna. Do konce roku 1951 se s prvním prototypem provedlo 40 letů s náletem 37 hodin.\nPočátkem ledna 1952 vzlétl druhý prototyp XF3H-1 (125445). Po roce od zahájení letových zkoušek dodala společnost Westinghouse původně plánované motory J40-WE-8 s přídavným spalováním, které byly ihned instalovány do obou prototypů. První lety s takto upravenými stroji proběhly během ledna 1953. V průběhu října zahájily XF3H-1 palubní ověřovací zkoušky na lodi USS Coral Sea (CV-43). První prototyp byl 18. března 1954 zničen havárií po explozi palivové soustavy, druhý od té doby uzemnili a přestal létat.\n\n24. prosince 1953 vzlétl první sériový exemplář přepadové varianty pro každé počasí \"F3H-1N Demon\". Hlavním problémem byl v té době motor, který měl jen poloviční tah, než se čekalo a navíc byl velice nespolehlivý. Z prvních 56 letounů F3H-1N (133489 až 133544), které měly motor J40-WE-10, nebo -22, bylo do léta 1955 šest ztraceno při haváriích. Všechny kusy s tímto pohonem měly od té doby zakázané lety a pro letoun se hledala náhradní pohonná jednotka. Plánovaná průzkumná varianta F3H-1P nebyla nikdy realizována.\n\nJako nejlepší náhradní motor se ukázal být proudový motor Allison J71-A-2E s maximálním tahem na režimu přídavného spalování 63,33 kN, který poháněl například palubní bombardér Douglas B-66 Destroyer. První nové kusy F3H s tímto motorem byly značeny \"F3H-2\" a jako prototypy posloužily přestavěné původní F3H-1N čísel 133519 a 133521 (ten v roce 1955 přelétl k firmě Allison jako létající zkušebna). Ze strojů 133520 a 133522 pak vznikly prototypy \"F3H-2N\" pro každé počasí. Tento motor ovšem měl větší rozměry, než původní J40 a proto musel McDonnell zvětšit křídlo a přepracovat trup letounu. Výkon J71 byl ale v operační službě nedostatečný pro letoun velikosti F3H a motor také trápily některé technické nedostatky. První Demon ještě s prototypovým motorem YJ71 byl dokončen v listopadu 1954 jako pokusný \"F3H-1N NPE\". 11. ledna 1955 pak vzlétl prototyp \"XF3H-2N\" (133520), který byl již 23. ledna zničen při havárii.\n\nDalším problémem bylo nalézt pro pilota letounu vhodné vystřelovací sedadlo. První modely byly shledány nevhodnými a byly nakonec nahrazeny novým vystřelovacím sedadlem firmy Martin-Baker, které se díky svým lepším výkonům v nízkých výškách a větší spolehlivosti, staly standardními v celé US Navy.\n\nV průběhu roku 1955 se produkce sériových F3H-2N začala rozbíhat a započaly letové zkoušky. K první havárii sériového letounu došlo již 10. června (133549), pilot se zachránil na padáku. V září začaly komplexní zkoušky, včetně kvalifikačních palubních na lodi USS Ticonderoga se sériovým F3H-2N. V lednu 1956 byly na základně NATC Patuxent River zahájeny zkoušky, předcházející zařazaní typu do výzbroje. Šest nových F3H-2N testovali tři zkušební piloti z Naval Air Test Center spolu s vybranými letci námořních jednotek VX-3, VC-3 a VF-14. Přes všechny uvedené potíže objednalo námořnictvo sérii 239 kusů \"F3H-2\", které byly dodávány od března 1956. Od září 1956 pak byla testována a později sériově modifikována úprava s dodatečnou montáží zatahovací trubice pro tankování paliva za letu. Do konce výroby typu v listopadu 1959, bylo vyrobeno celkem 523 Demonů. Byl to první americký palubní stíhač, schopný díky radaru Hughes \"AN/APQG-51A\" operovat v každém počasí. Ten nahradil méně výkonné radary Westinghouse APG-50 používané na starších F3H-1N a prvních sériových -2N.\n\nStandardní výzbrojí F3H-2N byly 4 kanóny Colt-Browning Mk.12, ráže 20 mm. Později byla horní dvojice kanónů odstraněna, aby se ušetřila hmotnost letounu. Dne 16. září 1955 vzlétla přepadová varianta \"F3H-2M\", která byla schopná nést střely vzduch-vzduch AIM-7 Sparrow I a od roku 1956 i infranaváděné řízené rakety AIM-9 Sidewinder. Letouny obvykle nesly oba typy střel. Na vnitřní dvojici závěsníků pak byl pověšen pár střel Sparrow a na vnějších pár střel Sidewinder. Když byly F3H používány k protivzdušné obraně letadlových lodí, nepoužívaly kanóny. Ty byly instalovány a používány při konkrétních akcích, jakou byla Kubánská krize, ve kterých se daly očekávat mise s útoky proti pozemním cílům. Průzkumná verze F3H-2P nebyla nikdy realizována.\nV roce 1962 došlo ke změně označení amerických letadel a F3H se změnil na \"F-3\". Z F3H-2N se stal \"F-3C\", zatímco F3H-2M byl přeznačen na \"MF-3B\" a F3H-2 jednoduše na \"F-3B\".\n\nF3H byl hlavním palubním stíhačem US Navy až do roku 1962, kdy ho v této roli nahradil McDonnell F-4 Phantom II. Ten byl vlastně nejprve vyvíjen jako takový \"Super Demon\", tedy větší a výkonnější varianta F3H. Tento koncept se později objevil například u typu McDonnell Douglas F/A-18 Hornet, kdy varianta F/A-18E/F, byla také mnohem větší, než původní verze.\n\nPřestože byl F3H vyvíjen v době korejské války, nebyl nikdy bojově nasazen. Poslední jednotka s F3H, squadrona \"VF-161 Chargers\", vyměnila své Demony za nové Phantomy v září 1964. Díky výbornému výhledu z pilotního prostoru byl Demon přezdíván \"The Chair\".\n\nPočátkem jara roku 1956 typ F3H-2 Demon dozrál k operační službě a byl zaveden u smíšené squadrony VC-3 na letišti NAS Moffet Field v Kalifornii. Její náplní byl výcvik létajícího a pozemního personálu, včetně bojové činnosti a létání podle přístrojů.\n\nK 1. červenci 1956 se jednotka včlenila do squadrony VF(AM)-3, specializované na nácvik bojové činnosti za každého počasí. Její část s Demony F3H-2N, Detachment Bravo, zůstala na Moffet Fieldu. Demony, později i verzí F3H-2M a F3H-2, sloužily u VF(AW)-3 devět let.\n\nV březnu 1956 se variantou F3H-2N přezbrojila první operační squadrona VF-14 „Top Hatters“ podléhající atlantickému velení US Navy (AIRLANT). Její stálou pozemní základnou byla NAS Cecil Field. První operační nasazení VF-14 s Demony prodělala v průběhu roku 1957 ve Středomoří na palubě lodi USS Forrestal (CV-59). V roce 1959 začaly její téměř nepřerušené túry s lodí USS Franklin D. Roosevelt (CV-42) ve Středomoří a Atlantiku, probíhající s malými přestávkami v létech 1960-1963. V roce 1964 byla přezbrojena na McDonnell F-4 Phantom II.\n\nV květnu 1956 byla Demony vyzbrojena i první operační squadrona pacifického velitelství (AIRPAC). Byla jí VF-124 „Moonshiners“, jejíž piloti prošli výcvikem u VC-3. „Moonshiners“ původně létali ze své domovské základny NAS Miramar s letouny Vought F7U Cutlass a svou první operační túru s Demony absolvovali na lodi USS Lexington (CV-16) v roce 1957. Plavba západním Pacifikem byla pro tuto jednotku také poslední. Po návratu do Miramaru se věnovala pouze cvičnému létání z pozemní základny a v dubnu 1958 se včlenila do squadrony VF-121.\n\nJeště v roce 1956 pak následovaly další operační squadrony obou velitelství. U AIRLANT to byly u Air Groups CVG-1, CVG-3 a CVG-7 jednotky VF-31, VF-101 a VF-82, u AIRPAC pak VF-112. Následujícího roku a později přišly na řadu zbývající VF-41, VF-61, VF-13, VF-131 a VF-161 atlantického velitelství a VF-24, VF-21, VF-64, VF-53, VF-92 (VF-54), VF-114, VF-121, VF-141, VF-151, VF-161, VF-193 a VF-213 u velitelství pacifického.\n\nSquadrona VF-31 „Tomcatters“ měla základnu na NAS Cecil Field. Celkem uskutečnila pět plaveb na lodi USS Saratoga (CV-60). Při jedné z nich v roce 1958 se účastnila akcí v souvislosti s libanonskou krizí a v roce 1962 fungovala jako součást blokády ostrovu Kuba. Její operační činnost s Demony verzí F3H-2N, F3H-2M i F3H-2 skončila v říjnu 1962, kdy začalo její přezbrojování na stroje Phantom II.\n\nSquadrona VF-101 „Grim Reapers“ byla s Demony přeškolovací jednotkou, která měla základnu na NAS (Naval Air Station) Key West. Kromě varianty F3H-2 používala rovněž letouny Douglas F4D Skyray, Lockheed T-33 Shooting Star (TV-2) a McDonnell F2H Banshee. V roce 1962 u ní Demony a Skyraye vystřídaly Phantomy II.\n\nSquadrona VF-82 „Iron Men“ měla pozemní základnu na NAS Oceana a nové Demony F3H-2N vyměnila v roce 1956 za dosluhující F2H-3 Banshee. VF-82 nepodnikala operační túry na lodích a Demony vyřadila již v roce 1958.\nAtlantická squadrona VF-41 „Black Aces“ létala rovněž z NAS Oceana spolu s VF-82, ale Demony obdržela až v létech 1957-58. Po krátkou dobu měla smíšenou výzbroj typů Banshee a Demon. V roce 1959 získala první místo v soutěži Top Gun a trvale si držela místo nejlépe hodnocené jednotky s Demony. Jednotka nejvíce času strávila při operačních prověrkách nové letadlové lodi USS Independence (CV-62). V létech 1960-61 s ní podnikla operační plavbu ve Středomoří. V únoru 1962 měla již ve výzbroji Phantomy II.\n\nSquadrona VF-61 „Jolly Rogers“ se na NAS Oceania s letounem Demon seznámila v roce 1956, následující rok byla již s novým strojem plně operační. V dubnu 1957 létala z lodi USS Franklin D.Roosevelt, v květnu byla převelena na USS Saratoga (CV-60) a v červenci se vrátila do Virginie na NAS Oceana, kde se účastnila cvičení Lantflex 1-57 s ostrými střelbami raketami. V srpnu až říjnu se opět vrátila na palubu Saratogy jako součást bojového uskupení Task Group 28při cvičeních Intex, Sea Spray, Strike Back a Pipe Down, které bylo cvičením NATO. Při této příležitosti Demony VF-61 létaly také z britské letadlové lodi HMS Ark Royal. V listopadu již squadrona operovala z lodi USS Forrestal (CV-59). V roce 1958 VF-61 létala jen z pozemních základen a uskutečňovala také dálkové přelety. F3H-2N „Jolly Rogers“ se tak objevovovaly nejen na NAS Roosevelt Roads na Portoriku, ale i na spojeneckých základnách Port Lyautey ve Francouzském Maroku a italské Neapoli. V roce 1959 byla squadrona uzemněna a následně rozpuštěna.\n\nV září 1962 nahradily letouny Douglas F4D Skyray nové Demony F-3B u squadrony VF-13 „Agressors“. Tento útvar se z paluby USS Independence účastnil blokády Kuby, koncem roku 1962 létal z lodi USS Lexington a po krátké přestávce na NAS Cecil Field se přemístil na loď USS Shangri La (CV-38) a spolu s ní nasazen v Karibském moři. Na této lodi pak jednotka VF-13 zůstala do roku 1963, kdy se přemístila do Středozemí. Zde pak jako poslední operační jednotka Demonů AIRLANT setrvala až do května 1964. Po návratu do USA byla přezbrojena na letouny Vought F-8 Crusader.\n\nPro službu na nové letadlové lodi USS Constellation (CV-64) byla v srpnu 1961 ustavena squadrona VF-131 „Nightcappers“ s Demony. Své palubní zkoušky zakončila v lednu na lodi USS Independence a od března do května operovala ze své mateřské lodi v okolí základny Guantanamo. V polovině května USS Constellation převedli k velitelství AIRPAC a jednotka VF-131 byla i s leteckou skupinou CVG-13 zrušena. Pozemní základnou „Nightcappers“ byla NAS Cecil Field.\nPoslední jednotkou Demonů atlantického velitelství se stala VF-161 „Chargers“. Squadrona byla utvořena na NAS Cecil Field v září 1960. V roce 1961 ji bez předchozí túry na letadlové lodi přemístili k pacifickému velitelství na NAS Miramar. Odtud pak útvar podnikl dvě plavby s lodí USS Oriskany (CV-34). V září 1964 se VF-161 přezbrojila na typ F-4B.\n\nPacifické velitelství mělo u Air Groups CVG-2, CVG-5, CVG-9, CVG-11, CVG-12, CVG-14, CVG-15, CVG-16, CVG-19, CVG-21 a ATG-1 dalších 13 squadron. Jednotka VF-24 „Corsairs“ obdržela Demony varianty F3H-2M v létě 1957. od léta do prosince 1958, kdy přezbrojila na typ Grumman F-11F Tiger, uskutečnila túru na lodi USS Lexington.\n\nNa základně NAS Miramar měla své domovské letiště i VF-112, která Demony používala od zimy 1956 do února 1959. Podnikala pacifické plavby na lodích USS Ticonderoga (CV-14), USS Midway (CV-41), USS Lexington a USS Kearsarge (CV-33). Na jaře 1959 vyměnila na Miramaru své Demony za letouny North American FJ-4B Fury a přeznačena na VA-112.\nSquadrona VF-21 „Freelancers“ s Demony začala létat jako VF-64. V roce 1962 přezbrojila na F-4B a její Demony přešly pod VF-121 jako cvičné. S označením VF-21 operovala z NAS Miramar a uskutečnila tři operační túry na lodi USS Midway.\nV roce 1959 se označení squadrony VF-64 „Freelancers“ změnilo na VF-21. S původním označením stačila VF-64 uskutečnit v rozmezí let 1958-1959 operační plavbu na letadlové lodi USS Midway.\n\nZ původní squadrony VF-123 s letouny Grumman F9F Panther vznikla roku 1959 nová VF-53 „Blue Knights“ s novými F3H-2N. V létech 1960 a 1961 jednotka absolvovala tři operaní túry na letadlové lodi USS Ticonderoga (CV-14). V létě 1962 na základně NAS Almeda přešla na typ F-4B.\n\nSquadrona VF-92 „Silver Knights“ převzala první Demony v květnu 1959. V létech 1960 a 1961 uskutečnila dvě plavby s lodí USS Ranger (CV-61). Po zařazení z Letecké skupiny CVG-9 do CVG-5, již pod označením VF-54, uskutečnila túru na USS Lexington. V září 1962 se po plavbě kolem Hornova mysu squadrona navrátila na NAS Miramar a následně absolvovala ještě túru na letadlové lodi USS Ticonderoga. V srpnu 1963 přezbrojila z Demonů na Phantomy II a v říjnu obdržela původní označení VF-92.\n\nNa NAS Alamada sídlila squadrona VF-122 „Black Angels“. Tato jednotka převzala Demony v roce 1957 a vlétě téhož roku se kvalifikovala pro palubní službu na zkušební plavbě s lodí USS Kearsarge. Od srpna 1957 byla umístěna na lodi USS Ticonderoga. V březnu 1958 se VF-122 na CV-14 zapojila do lokálního konfliktu mezi kontinentální Čínou a Tchaj-wanem. Oněkolik dní později se objevila ve vodách Indonesie, kde tou dobou vypukl politický převrat. Po této akci opět vplula do jihočínského moře. Při této plavbě VF-122 přišla o čtyři Demony při haváriích a dva piloty.\n\nSquadrona VF-114 „Aardvarks“ dostala Demony v roce 1957 a o rok později absolvovala službu na letadlové lodi USS Shangri La. V roce 1959 následovala další, při níž bez ztrát nalétala 2000 hodin a provedla 1300 přistání na palubě. V roce 1960 se nalodila k sedmiměsíční túře na lodi USS Hancock (CV-19), po níž byla v roce 1961 na NAS Miramar přezbrojena na stoje Phantom II.\n\nV dubnu 1958 se do squadrony VF-121 „Peacemakers“ včlenila zrušená squadrona VF-124 vyzbrojená Demony. VF-121 měla status stálé doplňovací jednotky, od níž přicházeli vycvičení piloti k ostatním operačním útvarům. VF-121 se základnou NAS Los Alamitos kromě typu Demon létala v té době také se stroji Tiger, Banshee a Skynight.\n\nSquadrona VF-141 „Iron Angels“ se přezbrojila z typu Douglas F4D Skyray na F3H-2N Demon k 27. červenci 1959. Ze základny NAS Miramar nejprve odlétla v říjnu na první túru na lodi USS Oriskany (CV-34), druhou pak absolvovala v listopadu. V únoru a březnu 1960 následovaly další plavby s touto lodí. V dubnu se pak „Iron Angels“ nalodili na devítiměsíční operační nasazení, během níž se účastnili cvičení Slo Gin, Square Knot a Checkertail. V roce 1961 došlo u jednotky ke kompletní výměně pilotů a na jaře se jednotka opětně kvalifikovala na lodi Oriskany. Následně na pozemní základně MCAAS Yuma absolvovala výcvik v boji v noci a za každého počasí. Po výcviku ve střelbě raketami Sidewinder z domovské základny Miramar se VF-141 nalodila na USS Lexington, aby absolvovala noční kvalifikační zkoušky. V listopadu 1961 se účastnila poslední túry trvající až do června 1962. Poté jednotka vyměnila na své domovské základně Demony za nové Crusadery.\n\nNa základně NAS Moffet Field měla základnu squadrona VF-193 „Ghost Riders“, která používala Demony od roku 1957 do roku 1963. Jednotka se během této doby účastnila čtyř operačních plaveb na lodi USS Bon Home Richard (CV-31). První proběhla od listopadu 1958 do června 1959, druhá od listopadu 1959 do května 1960, třetí od dubna do prosince 1961 a poslední od července 1962 do února 1963. V tomto roce obdržela první F-4B a byla přeznačena na VF-142.\n\nPoslední jednotkou pacifického velitelství s letouny Demon byla squadrona VF-213 „Black Lions“. Na domovské základně NAS Moffet Field převzala nové F3H-2 v prosinci 1959 náhradou za dosavadní F4D-1. První námořní plavbu s Demony absolvovala na lodi USS Hancock v březnu 1960. Při návratu na Moffet Field havaroval při přístrojovém přiblížení na přistání velitel squadrony Cdr. Thompson a útvar byl poslán k dalšímu výviku. V květnu 1960 se VF-213 vrátila na loď USS Lexington k opakované kvalifikaci. V říjnu pak následovala další, nyní již operační plavba. V období od října 1960 do června 1961 VF-213 s lodí Lexington absolvovala v Pacifiku tři cvičení. Steeple Jack, při kterém hlídkovala nad Sedmou flotilou, v únoru předváděla svou výzbroj velení SEATO a při třetím Grass Shack imitovala nepřátelská letadla, snažící se proniknout systémem protivzdušné obrany NORAD. Předtím, v březnu 1961, se piloti VF-213 na okinawské střelnici cvičili v ostrých střelbách raketami Sparrow III. V červenci 1961 se VF-213 přemístila na základnu NAS Miramar a pokračovala ve výcviku. Noví piloti pak prošli kvalifikačními zkouškami na lodích USS Coral Sea, USS Oriskany a USS Hancock. Od února do října 1962 se Demony „Black Lions“ plavily na USS Hancock, se kterou se účastnily cvičení Tulungun. Během cvičení squadrona spolupracovala i s letouny Royal Navy de Havilland Sea Vixen a Supermarine Scimitar z letadlové lodi HMS Ark Royal a také z britské lodi létala. Před poslední túrou s lodí USS Hancock od června do prosince 1963 jednotka absolvovala šest krátkých působení na lodi, při kterých se kvalifikovali noví piloti. Při operační plavbě pak VF-213 létala i z pozemního letiště v Hongkongu.\n\nDemony létaly rovněž u neoperačních zkušebních jednotek. Tou nejdůležitější bylo zkušební námořní letecké středisko NATC na základně Patuxent River ve státě Maryland. V něm vybraní zkušební piloti a technici testují ve specializovaných odděleních všechny letouny US Navy před přijetím do výzbroje.\n\nDalším významným střediskem, kde se Demony testovaly, byla i Naval Ordonance Test Station na základně NAF China Lake v Kalifornii. Úkolem NOTS je ověřovat podvěsnou výzbroj a palubní hlavňové zbraně.\n\nDemony se také objevily na NAS Lakehurst v New Jersey u NATF, kde se na pozemním zařízení testovaly katapultové vzlety, nucené brzdění záchytným hákem a nouzové zastavování zdvihací bariérou.\n\nRakety Sparrow I a III s radarovým naváděním a později i infračervené Sidewinder, se zkoušely společně s Demony u Naval Missile Center v Point Mugu ve státě Kalifornie u squadrony VX-4. Demony verze F3H-2M (MF-3B) a později také F3H-2 (F-3B) létaly v Point Mugu i po vyřazení Demonů ze služby u squadron a rakety spolu s palubními systémy testovaly až do konce 60. let. Jednotlivé Demony VX-4 se v létech 1957 až 1958 objevovaly při zkouškách i na letadlových lodích, např. USS Midway.\n\n\n\n\n\n"}
{"id": "272013", "url": "https://cs.wikipedia.org/wiki?curid=272013", "title": "Johanna Gabriela Habsbursko-Lotrinská", "text": "Johanna Gabriela Habsbursko-Lotrinská\n\nJohana Gabriela (4. února 1750 Vídeň – 23. prosince 1762 Vídeň) byla dcera královny Marie Terezie a císaře Františka I. Štěpána Lotrinského. V necelých třinácti letech zemřela na neštovice.\nJohanna Gabriela Josefa Antonie byla princeznou z královské krve a náležel jí titul \"Její Královská Výsost arcivévodkyně rakouská\". Narodila se na císařském dvoře ve Vídni jako osmá dcera (jedenácté dítě) císařského páru v početné rodině, měla patnáct sourozenců. Výchova a vzdělání malé arcivévodkyně podléhalo přísnému řádu stanovenému Marií Terezií, jejímž výchovným krédem byla poslušnost, zbožnost a kázeň. V necelých třinácti letech podlehla neštovicím.\n\nJohana Gabriela byla dosti svéhlavá, ale velmi nadaná, stejně jako většina dětí císařského páru. Její vychovatelka hraběnka Walpurga Lerchenfeldová s ní měla zřejmě potíže stejně jako s její sestrou Josefou, která se matce zdála dosti hrubá a tvrdohlavá. I ona, tři roky po Johanině smrti, těsně před svatbou s Ferdinandem Neapolským, zemřela na stejnou nemoc, v té době častou a většinou smrtelnou.\n\nVíme také, že Johana nesnášela ryby. Často po nich zvracela a jelikož v matčiných poučeních bylo: \"\"co přijde na stůl, to se také sní\"\", malá arcivévodkyně velmi trpěla. Když si císařovna blíže všimla potíží, poradila se se svým dvorním lékařem Gerardem van Swietenem o malém výchovném experimentu. Marie Terezie se pokusila nechuť k rybím pokrmům omezit, a proto Johanu brala do podniku na chov pstruhů, kde malá arcivévodkyně mohla sledovat pohyb ryb a také v učivu se objevovala často anatomie těchto tvorů. Dokonce ji matka vzala do kuchyně, aby sledovala, jak se rybí pokrmy připravují. Tento postup nechuť k rybám pomohl odstranit.\n\nMala arcivévodkyně musela zvládnout velký obsah učiva. Denně měla výuku psaní, čtení a francouzštiny, třikrát týdně po hodině náboženství, zeměpisu a tance. Později přibyly hodiny dějepisu, hudební výchovy a dalších cizích jazyků.\n\nPředčasná Johanina smrt poněkud narušila matčinu sňatkovou politiku. Johana byla zasnoubena s Ferdinandem Neapolsko-Sicilským; když dívka zemřela, nahradila ji její mladší sestra Marie Josefa. I ona však podlehla neštovicím a nakonec se Ferdinandovou manželkou stala další mladší sestra, Marie Karolina .\n\nSmrt arcivévodkyně nejvíce zasáhla Marii Josefu, jež s ní vyrůstala a měla společnou ayu, a první manželku Josefa II., Isabelu Parmskou.\n"}
{"id": "272014", "url": "https://cs.wikipedia.org/wiki?curid=272014", "title": "Helena Haškovcová", "text": "Helena Haškovcová\n\nHelena Haškovcová, (* 19. srpna 1945 Praha) je česká bioložka a filosofka, profesorka lékařské etiky. Hlavními tématy jejího odborného zájmu jsou práva pacienta, pravda na nemocničním lůžku, informovaný souhlas, sociální gerontologie a problematiky umírání a smrti (thanatologie).\n\nHelena Haškovcová vystudovala biologii a filosofii na Přírodovědecké a Filozofické fakultě Univerzity Karlovy a pak pracovala v různých biologických a zdravotnických ústavech: v letech 1968–1972 v Ústavu experimentální biologie a genetiky ČSAV, od roku 1972 na Oddělení klinické imunologie FN v Praze 2, od roku 1982 v Kabinetu gerontologie a geriatrie ILF Praha a v letech 1979–1986 v Ústavu hematologie a krevní transfúze v Praze.\n\nOd roku 1990 pracovala v Ústavu lékařské etiky na 3. lékařské fakultě Univerzity Karlovy, kde iniciovala vznik lékařské etiky jako samostatné lékařské disciplíny v ČR. V tomto oboru se také jako první v ČR roku 1992 habilitovala a o rok později byla jmenována profesorkou. V letech 1996–2002 působila na Husitské teologické fakultě UK jako vedoucí katedry psychosociálních věd a speciální etiky. Od roku 2002 pracuje na Fakultě humanitních studií UK v Praze, kde je garantkou doktorského studijního programu aplikovaná etika.\n\nJe autorkou 22 samostatných monografií, řady vědeckých článků, učebnic a příruček pro lékaře a zdravotníky. Je členkou několika oborových a vědeckých rad a české pobočky PEN klubu.\n\n\n"}
{"id": "272015", "url": "https://cs.wikipedia.org/wiki?curid=272015", "title": "Vzpoura v boce Kotorské", "text": "Vzpoura v boce Kotorské\n\nVzpoura v boce Kotorské v Černé Hoře bylo povstání proti Rakousko-Uhersku v roce 1918. Začala 1. února 1918 na pancéřovém křižníku \"Sankt Georg\" a depotní lodi ponorek \"SMS Gäa\". Zúčastnilo se jí přibližně 3000–4000 námořníků. Velení rakousko-uherského loďstva ji izolovalo a úspěšně potlačilo. Vzpoura nebyla vnitřně jednotná a byla izolována od ostatních nespokojených posádek. Rakušané proti vzbouřencům nasadili tři bitevní lodě a dělostřelectvo, Němci pak ponorky.\n\nDne 3. února 1918 byla vzpoura potlačena, 800 námořníků bylo vsazeno do těžkého žaláře, 432 z nich bylo do konce války souzeno stanným soudem a čtyři vůdcové vzpoury byli, včetně českého Němce Františka Rasche, popraveni. Jeho pamětní deska se nalézá na budově bývalé kotorské věznice, hroby námořníků na hřbitově Škaljari v okolí města.\n\nNa přelomu let 1917 a 1918 vedla námořní blokáda Dohody k velké potravinové a vnitropolitické krizi Centrálních mocností, jejímž projevem byly stávky a nepokoje, spojené s voláním po ukončení války. Snížení přídělů potravin v Rakousku-Uhersku v lednu 1918 vyvolalo vlnu nepokojů, ke kterým se přidali i dělníci loděnic v Terstu a Pule. Vzpoura v boce Kotorské byla součástí této vnitropolitické krize. K prvním nepokojům v námořnictvu došlo 27. ledna v Pule na řadových lodích \"Habsburg\" a \"Radetzky\", odkud se rozšířily na většinu těžkých lodí. Podařilo se je ale rychle uklidnit zvýšením přídělu potravin a splněním dalších požadavků.\n\nMnohem vážnější situace nastala v boce Kotorské. Důvodem vzpoury byly původně protesty proti nelidským podmínkám na lodích – námořníci trpěli hlady, zatímco důstojníci prodávali pro osobní zisk potraviny; nakonec se však vyvinula v protest proti nerovnému postavení národů v rakouské monarchii.\n\nVzpoura začala 1. února 1918 přibližně v 10:00 dopoledne na křižníku \"Sankt Georg\", který kotvil poblíž vsi Đenovići a na depotní lodi ponorek \"SMS Gäa\". Velitel křižníkové flotily kontradmirál Alexander Hansa byl na lodi uvězněn (mohl však až do následujícího dne komunikovat s vnějším světem). Ke vzpouře se přidaly křižníky \"Kaiser Karl VI.\", \"Kaiser Franz Joseph I.\", později i obrněné lodě \"Monarch\" a \"Kronprinz Erzherzog Rudolf\". Křižníky \"Helgoland\", \"Novara\" sice, na rozkaz vzbouřenců z nedalekého \"Sankt Georgu\", vztyčily rudou vlajku, ale byly plně pod kontrolou svých velitelů. Menší plavidla také obvykle zůstala pod kontrolou svých velitelů, byť často naoko vyvěsila rudé vlajky. Všechna plavidla však na rozkaz kontradmirála Hansy zůstala ve svých kotvištích, protože jinak hrozilo, že by se dostala pod palbu \"Sankt Georgu\".\n\nOdpoledne začalo vyjednávání mezi Hansou a námořníkem Antonem Grabarem, mluvčím vzbouřenců, a teprve v té době se doposud živelná vzpoura začala více organizovat. Námořníci vytvořili námořnické rady, které rovnoměrně zastupovaly jednotlivé národnosti a na palubě \"Sankt Georgu\" vytvořily ústřední námořnickou radu, jednotné velení vzbouřenců však nevzniklo. Požadavky vzbouřenců zahrnovaly například ukončení války, úplnou nezávislost na okolních mocnostech, odzbrojení a demobilizaci, právo národů na sebeurčení, podporu Wilsonovy nóty i lepší zásobování. Na mnoho požadavků týkajících se zásobování či vycházek reagoval Hansa vstřícně, ale většina požadavků šla vysoce nad rámec jeho kompetencí. Odmítl také zaručit beztrestnost pro vzbouřence, ale vyjednával i nadále.\n\nKe vzpouře se mezitím přidali dělníci z loděnic, námořníci z ponorkové základny a také hydroplánová základna v Kumboru, kde působil František Rasch (*1888), rodák ze smíšené česko-německé rodiny z Přerova a sociální demokrat, který se na vzpouře silně podílel. Pobřežní pevnosti se však nepřipojily.\n\nUž v noci z 1. na 2. února začalo Rakousko-uherské velení organizovat potlačení vzpoury. Velitel základny polní zbrojmistr Gusseck do oblasti stahoval posily a uvedl do pohotovosti pobřežní pevnosti, které měly vzbouřenecké lodě potopit při případném pokusu o únik. Vzbouřencům dal ultimátum, kontradmirál Hansa ho však přesvědčil, aby s útokem nespěchal a pokusil se vyhnout krveprolití.\n\nDruhý den pokračovala jednání mezi Hansou a ústřední námořnickou radou, jejíhož vedení se ujal František Rasch. Požadavky vzbouřenců se o něco změnily, zahrnovaly vytvoření námořnických rad v celém loďstvu, navázání spojení s Parlamentem, jednání s jeho poslanci a také beztrestnost pro vzbouřence. Jednání však skončila bez dohody a vzpoura se ocitala ve slepé uličce. Vzbouřencům se ani nedařilo navázat rádiové spojení s okolním světem.\n\nVe dvě hodiny odpoledne se ke vzbouřencům přidal obrněnec \"Kronprinz Erzherzog Rudolf\", původně hlídkující u vjezdu do přístavu, který se poté k ostatním lodím připojil, ovšem pod palbou pobřežní pevnosti, jež jednou loď zasáhla a zabila několik námořníků. To byl důkaz, že Gusseck myslí ultimátum vážně. V té době vzbouřenci také naivně dovolili odplout německým ponorkám, které se však vrátily následujícího dne a v pro ně nejkritičtější chvíli.\n\nJako první stáhl rudou vlajku křižník \"Novara\", jehož kapitán se rozhodl odplout pryč od vzbouřenců do Risanské zátoky a také se mu to, přes vzájemné výhrůžky potopením mezi ním a vzbouřeneckými loďmi, podařilo. \"Novaru\" následoval křižník \"Helgoland\" a postupně i torpédoborce \"Tátra\", \"Huszár\", \"Dinara\", \"Balaton\", \"Orjen\" a \"Csepel\", které byly vlastně celou dobu pod kontrolou svých velitelů. Následovaly je také torpédovky 10. torpédové divize.\n\nVzbouřenecká flotila se druhého dne dále rozpadala. Pancéřový křižník \"Kaiser Karl VI.\" odplul ještě 2. února v 17:40, na \"Gäa\" vzpoura skončila v noci, na obrněné lodi \"Monarch\" a několika dalších plavidlech nad ránem. Vzbouřencům zůstaly pouze \"Sankt Georg\", \"Kaiser Franz Joseph I.\" a \"Kronprinz Erzherzog Rudolf\".\n\nDalší Gusseckovo ultimátum, které bylo doručeno brzy ráno, podpořily bitevní lodě \"Erzherzog Karl\", \"Erzherzog Friedrich\" a \"Erzherzog Ferdinand\" 3. divize řadových lodí, která mezitím vplula do boky Kotorské. V 9:00 se také ke vzbouřeneckým lodím přiblížily dvě z německých ponorek, daly vzbouřencům ultimátum a ponořily se, přičemž vyčkávaly na jeho vypršení, připravené k torpédovému útoku. Zbytek vzbouřenců hlasováním rozhodl vzpouru ukončit.\n\nNa 800 námořníků bylo převezeno na břeh, 432 z nich bylo do konce války souzeno a další čtyři byli 11. února 1918 popraveni zastřelením u hřbitovní zdi ve Skaljari. Byli to František Rasch, Anton Grabar (poddůstojník ze základny Kumbar), Jerko Sisgorič (kulometčík z lodi \"Sankt Georg\") a Mate Berničevič (kulometčík z \"Gäa\"). Probíhající soudní procesy přerušil až konec války. Malé části vedení vzbouřenců se podařilo v hydroplánu ulétnout do Itálie.\n\nVzpoury vedly i k tomu, že dosavadního velitele námořnictva Maximiliana Njegovana ve službě dne 1. března 1918 nahradil kontradmirál Miklós Horthy.\n\n\n\n"}
{"id": "272025", "url": "https://cs.wikipedia.org/wiki?curid=272025", "title": "Západní Vitorazsko", "text": "Západní Vitorazsko\n\nZápadní Vitorazsko, dnes známé spíše pod názvem Vitorazsko, je region v jihovýchodní části Jihočeského kraje v Česku, při hranici s Rakouskem. Toto území v okolí Českých Velenic bylo připojeno k Československu od Rakouska na základě Saint-germainské mírové smlouvy k 31. červenci 1920. Jednalo se o jedno ze tří území přičleněných z Rakouska k Československu.\n\nOblast Západního Vitorazska o rozloze 113 km² představuje malou část původního Vitorazska, které původně patřilo k Čechám, ale od konce 13. století celé náleželo k Dolním Rakousům, proto katastrální mapy z jeho území používají stejnou zobrazovací soustavu, kterou používají i katastrální mapy z Moravy a Českého Slezska - soustavu Svatoštěpánskou, zatímco zbytek Čech používá soustavu Gusterberskou.\n\nZ hlediska katolické církevní správy spadalo Západní Vitorazsko nejprve pod pasovskou diecézi a od roku 1785 pod diecézi St. Pölten. Po připojení k Československu se stal apoštolským administrátorem Západního Vitorazska českobudějovický biskup Šimon Bárta. V roce 1937 se území, členěné do čtyř farností, stalo součástí českobudějovické diecéze.\n\nZřejmě pro jejich jazykovou nevyhraněnost volili c.k. úředníci pojmenování některých nových osad podle názvů velkoměst. U obce Rapšach (dříve Rottenschachen) např.: Nový York, Paris, London či Bosna.\n\nV následujícím přehledu jsou uvedeny i ty obce (a katastrální území), které sem zasahovaly třeba jen nepatrnou částí svého tehdejšího území:\n\nČásti první tří výše zmíněných obcí se po připojení k Československu spojily do obce České Velenice.\n\nSprávní a soudní začlenění Západního Vitorazska se v době, kdy bylo součástí Dolních Rakous, opakovaně měnilo. Od 31. srpna 1868 do 30. září 1899 bylo toto území rozděleno mezi okresy Waidhofen an der Thaya a Zwettl, přičemž k okresu Zwettl patřily v té době ze západovitorazských obcí ty, které byly začleněné do soudního okresu Weitra (Höhenberg, Nakolice, Trpnouze a Vyšné), zatímco do okresu Waidhofen an der Thaya patřily obce začleněné do soudního okresu Schrems (Brand, Česká Cejle, Gmünd, Halámky, Krabonoš, Kunšach, Německé, Nová Ves nad Lužnicí, Rapšach, Tušť, Velenice). K 1. říjnu 1899 pak na základě vyhlášky ministerstva vnitra č. 123/1899 ř. z. vzniká okres Gmünd, jehož součástí bylo celé území až do roku 1920. Na dva soudní okresy se celá oblast členila až do 30. září 1908. K 1. říjnu 1908 vzniká na základě vyhlášky ministerstva spravedlnosti č. 203/1908 ř. z. ze dne 25. září 1908 z části území soudních okresů Schrems a Weitra nový soudní okres Gmünd, jehož součástí se podle nařízení ministerstva spravedlnosti ze dne 22. února 1907, č. 40/1907 ř. z., z výše uvedených obcí staly obce České Velenice, Halámky, Krabonoš, Nakolice, Německé, Nová Ves nad Lužnicí, Trpnouze, Tušť a Vyšné.\n\nPo svém připojení k Československu území Západního Vitorazska tvořilo v rámci Čech nejprve zvláštní správní území Vitorazsko, poté bylo k 5. prosinci 1925 podle vládní vyhlášky ze dne 14. listopadu 1925 č. 243/1925 Sb. z. a n.,\n\"kterou upravují se obvody zastupitelských, soudních a politických okresů, obvody finančních a školských okresů na Vitorazsku\" rozděleno, přičemž menší jihozápadní část (dnes náležející do okresu České Budějovice) připadla k soudnímu okresu Nové Hrady v politickém okrese Kaplice; zatímco většina území (dnes náležející k okresu Jindřichův Hradec) připadla k soudnímu okresu Třeboň ve stejnojmenném politickém okrese. Z hlediska soudnictví však takto bylo Západní Vitorazsko rozděleno fakticky už od roku 1920.\n\nPo vzniku obce České Velenice se území Západního Vitorazska členilo na následující obce a katastrální území:\n\nPo podpisu Mnichovské dohody zabralo nacistické Německo téměř všechny obce Západního Vitorazska. Zábor byl uskutečněn ve dnech 7. října-10. října 1938. Dodatečně, a to 24. listopadu 1938, byly k nacistickému Německu připojeny také obce Halámky a Rapšach, takže nakonec zůstaly součástí Československa jen části katastrů obcí Tušť a Německé (dnes Dvory nad Lužnicí). V případě Tuště se jednalo o větší část katastru včetně intravilánu; naopak jižní část katastru obce, s místní částí Na Primárně, skončila v záboru. V případě obce Německé nebyla zabrána jen menší severní část katastru, zahrnující několik osaměle stojících domů. Zabraná část Západního Vitorazska byla z počátku součástí Sudetoněmeckých území, k 15. dubnu 1939 pak byla připojena k Zemskému hejtmanství Dolní Podunají, které bylo později přeměněno v Říšskou župu Dolní Podunají, přičemž západní hranice této župy zde probíhala po linii, která do roku 1920 tvořila hranici mezi Čechami a Dolními Rakousy.\n\nV roce 1945 byli občané, kteří byli proti své vůli v roce 1920 připojeni k Československu a Češi, kteří se po roce 1938 přihlásili k německé národnosti, vyháněni do Rakouska. (Za \"národní zradu\" a přihlášení se k Němcům v roce 1938, bylo v květnu 1945 divoce popraveno 12 sedláků z Tuště a dvě místní ženy.)\n\nPo zásahu mocností československé úřady povolily tři měsíce po odsunu Vitorazanům vrátit se domů, jejich selské usedlosti však už zabrali pro sebe revoluční gardisté, partyzáni a novoosídlenci. \n\nNa území Západního Vitorazska dnes existují následující celá katastrální území:\n\n\na části katastrálních území:\n\n"}
{"id": "272026", "url": "https://cs.wikipedia.org/wiki?curid=272026", "title": "Burkholderia cepacia", "text": "Burkholderia cepacia\n\nBurkholderia cepacia (nebo také bakterie komplexu Burkholderia cepacia, BCC) jsou skupinou katalázu produkujících, laktózu nefermentujících Gram-negativních bakterií složenou z devíti druhů včetně \"B. epacia\", \"B. multivorans\", \"B. cenocepacia\", \"B. vietnamiensis\", \"B. stabilis\", \"B. ambifaria\", \"B. dolosa\", \"B. anthina\", a \"B. pyrrocinia\". Jsou významnými lidskými patogeny, nejčastěji způsobují pneumonii u pacientů s cystickou fibrózou nebo chronickou granulomatózní chorobou.\n\nBakterie komplexu Burkholderia cepacia se vyskytují ve vodě a půdě a mohou dlouhodobě přežívat ve vlhkém prostředí. Byl popsán i jejich mezilidský přenos, v důsledku čehož, mnoho zdravotnických zařízení pro pacienty s cystickou fibrózou uplatňuje přísnou izolaci pacientů infikovaných BCC. Ti jsou léčeni a vyšetřováni ve speciálně vyčleněných prostorách a nepřicházejí do styku s neinfikovanými pacienty. Infekce může vést k akutnímu poklesu plicních funkcí a smrti, někdy se označuje jako cepacia syndrom.\n\n\"B.cepacia\" byla objevena americkým botanikem Walterem Burkholderem v roce 1949 jako původce hniloby cibule a poprvé popsána jako původce lidského onemocnění v padesátých letech. V osmdesátých letech došlo k popisu infikovaných pacientů s cystickou fibrózou a epidemiie byly spojeny s 35% úmrtností.\n\nNejčastěji diagnostikujeme infekci ze sputa jeho mikrobiologickou kultivací. Můžeme také používat metodiky průkazu DNA bakterií, například PCR.\n\nBakterie komplexu Burkholderia cepacia jsou přirozeně rezistentní k řadě antibiotik včetně aminoglykosidů a polymyxinu B. Léčba obvykle zahrnuje různá antibiotika, například ceftazidim, doxycyklin, piperacilin, chloramfenikol a co-trimoxazol.\nJsou rovněž rezistentní k řadě dezinfekčních prostředků, bylo například prokázáno přežívání v roztoku Betadinu (běžné povrchové antiseptikum). V dubnu 2007 výzkumníci z Schulich School of Medicine & Dentistry University of Western Ontario, ve spolupráci se skupinou z Edinburghu, uveřejnili objev způsobu usmrcení tohoto mikroorganismu.\n\n"}
{"id": "272028", "url": "https://cs.wikipedia.org/wiki?curid=272028", "title": "Citadela (karetní hra)", "text": "Citadela (karetní hra)\n\nCitadela (Ohne Furcht und Adel) je karetní hra Bruna Faiduttiho z roku 2000. Může ji hrát 2 až 7 hráčů. Hráči staví město z karet budov, které drží v ruce. Budovy mají různou hodnotu a vyhrává ten, který má nejvíce bodů v závěrečném kole, tj. v kole, ve kterém některý z hráčů postaví osmou stavbu. Za stavbu budov je třeba platit zlaťáky, budova se postaví vyložením karty z ruky. Hra je komplikována tím, že v každém kole hráči představují nějakou postavu, které mají různé dodatečné vlastnosti, které mohou pomoci při stavbě budov či mohou škodit soupeřům. Před každým kolem si hráči postavy tajně vybírají z balíčku podle daného pořadí, mohou tak různě taktizovat.\n\nBalíčky karet staveb a karet postav se zamíchají a položí rubem nahoru. Na začátku hry každý hráč dostane 4 karty staveb a 2 zlaťáky. Nejstarší hráč se v 1. kole stane začínajícím hráčem a vezme si jeho symbol – královskou korunu.\n\nNa začátku každého kola si hráči vybírají svou postavu. To se provede tak, že začínající hráč (hráč, který v minulém kole měl roli krále) zamíchá karty postav, 0 až 2 z nich (podle počtu hráčů) vyloží na stůl lícem nahoru a jednu, na kterou se podívá jen on sám, lícem dolů. Mezi kartami postav vyloženými lícem nahoru nesmí být král, jinak se místo něj vytáhne jiná postava. Každý hráč počínaje začínajícím si pak tajně vybere jednu kartu postavy a zbylé karty pošle hráči po levé ruce.\n\nPoté, co si všichni vybrali svou postavu, král jmenuje jednotlivé postavy v pořadí jejich čísel od 1 do 8. Kdo si vybral příslušnou postavu, odkryje ji a provede svůj tah. Pokud si postavu nevybral nikdo, král přejde k další postavě.\n\n\nKaždý hráč si ve svém tahu napřed vezme buď dva zlaťáky, nebo se podívá na dvě vrchní karty staveb z balíčku, jednu si vezme do ruky a druhou zahodí. Hráč dále může postavit jednu stavbu z ruky, kterou vyloží před sebe a zaplatí její cenu uvedenou na kartě.\n\nKdykoli během svého kola může hráč využít zvláštní schopnost své postavy.\n\nKrál, kněz, kupec a žoldnéř navíc mohou vybírat daně ze staveb své barvy, což znamená, že hráč získá jeden zlaťák za každou stavbu příslušné barvy, kterou má postavenou. Kromě staveb těchto čtyř barev existují i stavby fialové, z nichž daně nevybírá nikdo, ale každá fialová stavba přináší nějakou výhodu hráči, který ji postavil.\n\nHra končí v kole, v němž některý z hráčů postavil svou osmou stavbu. Kolo se dohraje a pak si hráči spočítají body:\nVítězem se stává hráč, který získal nejvíce bodů, při shodě rozhoduje počet bodů získaných součtem hodnot staveb.\n\nV roce 2004 (v ČR v roce 2008) vyšlo rozšíření hry nazvané Citadela - temná země (\"Ohne Furcht und Adel - Die Dunklen Lande\"), ve kterém přibylo 15 nových staveb, postava s číslem 9 a nová sada devíti postav. Hráči mohou hrát s devíti postavami, jsou-li aspoň čtyři. Rozšíření s devíti postavami lze hrát až v 8 hráčích.\n\nPřed začátkem hry lze vybrat libovolnou kombinaci devíti (resp. osmi) postav ze základní hry a z rozšíření, ale tak, aby mezi nimi byla právě jedna postava s každým číslem od 1 do 9 (resp. 8).\n\n\n\n"}
{"id": "272035", "url": "https://cs.wikipedia.org/wiki?curid=272035", "title": "Carl von Pückler-Burghauss", "text": "Carl von Pückler-Burghauss\n\nCarl Friedrich Wilhelm Lothar Erdmann hrabě von Pückler-Burghauss svobodný pán von Groditz (7. října 1886 – 12. května 1945) byl německý šlechtic, veterán první světové války a důstojník Waffen-SS během druhé světové války v hodnosti SS-Gruppenführer \"und Generalleutnant der Waffen-SS\" velitel posledních bojujících německých jednotek na území Československa.\n\nNarodil se do šlechtické rodiny 7. října roku 1886 v dolnoslezském městě Vratislavi jako syn majora pruské armády ve výslužbě a hejtmana Friedricha hraběte von Pückler-Burghauss (3. února 1849 – 10. července 1920) a hraběnky Elly von Köppen (8. května, 1862 ve Wiesbadenu) a měl jednoho bratra Sylviuse, který za druhé světové války působil jako plukovník u Wehrmachtu.\n\nPo vystudování univerzity v Bonnu vstoupil do armády 1. dubna 1907 a 17. října téhož roku mu byl udělena hodnost \"Leutnant\" (poručík). Během první světové války se zúčastnil bitev ve Francii a v Polsku a sloužil jako divizní zbraňový důstojník u pěchotních a později i u jezdeckých jednotek. V květnu roku 1917 byl povýšen do hodnosti \"Oberleutnant\" (nadporučík) a zbytek války strávil jako důstojník generálního štábu u \"Armee Korps Nr. 6\" (6. armádní sbor).\n\nArmádu opustil v hodnosti \"Hauptmann\" (kapitán) v roce 1919 a během služby v první světové válce si vysloužil obě třídy železného kříže. V květnu roku 1913 se oženil a později se mu narodily dvě dcery (1914 a 1919) a dva synové (zemřeli krátce po narození). Po službě u jednotek Freikorps ve Slezsku se v roce 1920 vrátil na rodinné sídlo v Nützdorfu poté, co jeho otec zemřel. Zároveň si ke jménu přidal \"Burghauss\".\n\nOd roku 1924 až do listopadu roku 1931 sloužil u organizace pro veterány první světové války, Stahlhelm. Dne 1. prosince roku 1931 vstoupil do NSDAP a zároveň i do řad jednotek SA (Sturmabteilung), kde mu byla udělena hodnost SA-Sturmbannführer a byl dosazen do funkce důstojníka se zvláštními povinnostmi. Dne 1. července roku 1932 byl povýšen na SA-Standartenführera a byl převelen ke \"SA Gruppe Silesia\". Dne 15. prosince téhož roku byl jmenován velitelem štábu \"SA Gruppe Silesia\". V této funkci setrval až do 30. června roku 1934 a během září téhož roku se stal náčelníkem štábu u SA-Obergruppe III (Vratislav). Během roku 1933 se stal také členem Reichstagu, když reprezentoval město Opole. V dubnu roku 1933 je povýšen na SA-Oberführera a 1. května roku 1937 byl povýšen na SA-Brigadeführera a v červenci téhož roku byl převelen k vrchnímu velení SA (\"Oberste SA-Führung\") v Berlíně, kde sloužil jako šéf úřadu (\"Amtschef\"). Svoji kariéru ukončil jako důstojník se zvláštním pověřením u \"SA Gruppe Silesia\".\n\nV dubnu roku 1938 vstoupil znovu do armády jako \"Hauptmann\" (kapitán) prvně jako pobočník velitele generála Alfreda Hubickiho u \"4. Leichte Division\" (4. lehká divize), se kterou se zúčastnil invaze do Polska. Později působil jako zpravodajský důstojník u XXXIII. armádního sboru.\nPočátkem roku 1942 působil jako zástupce policejního šéfa pro střední Rusko SS-Obergruppenführera Ericha von dem Bach-Zelewski, ale dne 12. září 1942 byl povýšen do hodnosti SS-Brigadeführer \"und Generalmajor der Waffen-SS\" a zároveň byl jmenován velitelem jednotek Waffen-SS na území Protektorátu Čechy a Morava.\n\nV květnu 1943 byl povýšen do hodnosti SS-Gruppenführer \"und Generalleutnant der Waffen-SS\" a byl rovněž jmenován velitelem 15. Waffen-Grenadier Division der SS (lettische Nr. 1), která působí v Lotyšsku. Tuto funkci zastával do 17. února roku 1944, než se opět stal velitelem jednotek Waffen-SS na území Protektorátu Čechy a Morava. V této funkci setrval až do konce druhé světové války.\n\nPo vypuknutí Pražského povstání udržel malé předmostí na východním břehu Vltavy kolem svého velitelství v budově právnické fakulty University Karlovy. Koordinoval postup mimopražských německých útvarů proti českým povstalcům. Zejména požadoval masivní letecké údery zápalnými pumami proti částem Prahy, ovládaným povstalci. Po kapitulaci německé posádky v Praze do rukou České národní rady a Vojenského velitelství Bartoš předal ráno 9. května budovu svého velitelství československým důstojníkům. V poslední německé koloně, která opouštěla střed Prahy, dosáhl poté území jižně od města, stále ovládaného bojovou skupinou SS \"Wallenstein\". Společně s asi šesti tisíci muži (zbytky \"Kampfgruppe Wallenstein\" a dalších jednotek) se stáhl do prostoru mezi Slivicí u Milína a Čimelicemi, poté, co americká armáda uzavřela 9. května demarkační linii.\n\nGenerál se ubytoval v letní vilce č. p. 99 u Čimelic (stavebně součást Čimelic, avšak ležící na katastru obce Rakovice). Tři dny střídavě odolával náporu sovětských vojsk a pokoušel se vyjednat odchod svých vojáků do amerického zajetí, ale v noci z 11. na 12. května 1945 v nedalekém rakovickém mlýně podepsal kapitulaci do rukou sovětského generála Sergeje Serjogina, velitele \"104. gardové střelecké divize\" a amerického plukovníka Allisona, náčelníka štábu \"4. tankové divize XII. Sboru\".\n\nPoté se vrátil do domu na kraji Čimelic, kde byl ubytován, a tam se 12. května 1945 okolo 11:00 zastřelil. Spolu s ním se zastřelili (nebo byli zastřeleni) také jeho tlumočnice, její dcera (zhruba pětiletá) a matka. Mrtvoly byly následující den pohřbeny do hromadného hrobu na čimelickém hřbitově. V roce 1995 byly exhumovány a pohřbeny na německém vojenském hřbitově v Brně\n\n\n\n\n"}
{"id": "272038", "url": "https://cs.wikipedia.org/wiki?curid=272038", "title": "Antiwar.com", "text": "Antiwar.com\n\nAntiwar.com je anglicky psaná webová stránka publikující zpravodajství a politické komentáře. Založena byla v roce 1995. Obsahově je zaměřená především proti intervencionistické zahraniční politice Spojených států amerických.\n\nZakladatelem a nejvýraznější osobností Antiwar.com je Justin Raimondo. Na webu jsou publikovány texty zejména různých libertariánů (např. Justin Raimondo), tradičních konzervativců (např. Pat Buchanan) a levičáků (např. Robert Fisk).\n\n"}
{"id": "272039", "url": "https://cs.wikipedia.org/wiki?curid=272039", "title": "Heart-Shaped Box", "text": "Heart-Shaped Box\n\n„Heart-Shaped Box“ je píseň americké grungeové skupiny Nirvana, jejímž autorem je Kurt Cobain. Vyšla na stejnojmenném singlu roku 1993 k albu \"In Utero\".\n\nCobain skladbu napsal na přelomu let 1992 a 1993. Podle jeho slov byla píseň inspirovaná dokumentem o dětech s rakovinou. Cobaina k sepsání skladby inspiroval dárek od jeho pozdější manželky Courtney Love z roku 1990 – krabička ve tvaru srdce (: \"heart-shaped box\"). Cobainův životopis \"Těžší než nebe\" o tomto dárku uvádí: „(…) poslala mu [Courtney] jako dárek krabičku ve tvaru srdce. Byla v ní porcelánová panenka, tři usušené růže, miniaturní čajový šálek a nalakované mořské mušle. Krabičku potaženou hedvábím s krajkovým lemováním zakoupila ve starožitnostech Geralda Katze v New Orleansu, a než ji Kurtovi poslala, jako magické zaklínadlo do ní vetřela svůj parfém.“\n"}
{"id": "272040", "url": "https://cs.wikipedia.org/wiki?curid=272040", "title": "Tikal (rozcestník)", "text": "Tikal (rozcestník)\n\nTikal může být:\n\n"}
{"id": "272041", "url": "https://cs.wikipedia.org/wiki?curid=272041", "title": "Ágreda", "text": "Ágreda\n\nÁgreda je španělská obec provincie Soria v autonomním společenství Kastilie a León. Žije v ní obyvatel.\n\nNachází se 275 km severně od Madridu pod horou Moncayo, údolím řeky Queiles vede od středověku dopravní tepna spojující Kastilii s Aragonií. Pro své muslimské, židovské i křesťanské dědictví je město známé jako \"Villa de las Tres Culturas\" (\"Město tří kultur\"). Nachází se zde brána z dob arabské nadvlády, synagoga i gotický kostel sv. Michala s románskou věží a bazilika Panny Marie Zázraků ze 16. století. Historické centrum města je památkově chráněno a přitahuje množství turistů.\n\nProslulým produktem města je lokálním načervenalá odrůda artyčoku.\n\nNarodil se zde olympijský vítěz v atletice Fermín Cacho.\n"}
{"id": "272042", "url": "https://cs.wikipedia.org/wiki?curid=272042", "title": "Abejar", "text": "Abejar\n\nAbejar je španělská obec, v provincii Soria v autonomním společenství Kastilie a León, ležící v nadmořské výšce 1 145 metrů ve vzdálenosti 173 kilometrů od Madridu. Žije zde  obyvatel.\n\nVe městě je potravinářský a dřevozpracující průmysl. Nachází se zde románský kostel, gotický kostel z 16.–17. století, poustevna z 18. století a několik dobře zachovalých příkladů tradiční architektury.\n"}
{"id": "272043", "url": "https://cs.wikipedia.org/wiki?curid=272043", "title": "Castilruiz", "text": "Castilruiz\n\nCastilruiz je španělská obec v Sorii v autonomním společenství Kastilie a León. Nachází se zde kostel sv. Mikuláše z Bari z 15. století.\n"}
{"id": "272044", "url": "https://cs.wikipedia.org/wiki?curid=272044", "title": "Borobia", "text": "Borobia\n\nBorobia je španělské město v provincii Soria v autonomním společenství Kastilie a León 18 km vzdálené od města Olvega. Protéká jím řeka Manubles. V roce 2010 mělo 287 obyvatel. Těží se zde železná ruda v blízkosti svatyně Nuestra Señora de los Santos.\n"}
{"id": "272045", "url": "https://cs.wikipedia.org/wiki?curid=272045", "title": "Buitrago", "text": "Buitrago\n\nBuitrago je španělské město v provincii Soria a autonomním společenství Kastilie a León. Je součástí oblasti Campo de Gómara, nachází se 12,5 km od města Soria, 101 km od Logroña a 152 km od Burgosu. Má rozlohu 5,15 km². V roce 2010 zde žilo 60 obyvatel, 32 mužů a 28 žen, hustota obyvatel činí 11,84 obyvatel/km².\n"}
{"id": "272046", "url": "https://cs.wikipedia.org/wiki?curid=272046", "title": "Buberos", "text": "Buberos\n\nBuberos je španělská obec (\"municipio\") na východě provincie Soria v autonomním společenství Kastilie a León. V roce 2004 zde žilo 44 obyvatel, k 1. lednu 2015 klesl jejich počet na 36.\n\nBuberos leží na \"Río Rituerto\" asi 36 kilometrů (silniční vdálenost) jihovýchodně od hlavního města provincie Soria poblíž hranic se sousední provincií Zaragoza v nadmořské výšce kolem 1020 m n. m. Města Calatayud a Zaragoza jsou odsud vzdálena asi 67 respektive 147 kilometrů jihovýchodně.\n\nVe druhé polovině 19. století zde žilo 200 obyvatel. Zvyšující se mechanizace zemědělství a následná ztráta pracovních míst významně přispěla k výraznému poklesu počtu obyvatel v posledních desetiletích.\n"}
{"id": "272047", "url": "https://cs.wikipedia.org/wiki?curid=272047", "title": "Rape Me", "text": "Rape Me\n\n„Rape Me“(v překladu „Znásilni mě“) je píseň americké grungeové skupiny Nirvana, jejímž autorem je Kurt Cobain. Vyšla na stejnojmenném singlu roku 1994 k albu \"In Utero\".\n\nCobain skladbu napsal v březnu 1991 v Los Angeles – tedy již v době, kdy bylo připraveno k vydání druhé album kapely \"Nevermind\". Na box setu \"With the Lights Out\" z roku 2004 se nahrávka objevila v raritní akustické demo verzi. Podle Michaela Azzerada je píseň protestem proti MTV, která využívá hudbu jenom pro peníze. Takový závěr trochu podporuje koncert MTV Unplugged, ve kterém se Kurt ptal fanoušků o písničku na přání. Někdo zvolal „Rape Me“ a Kurt řekl, že si není jistý jestli by je to MTV nechala zahrát. Rovněž při předávání cen MTV Kurt začal hrát Rape Me, načež musel zahrát Lithium\n"}
{"id": "272048", "url": "https://cs.wikipedia.org/wiki?curid=272048", "title": "Aldealices", "text": "Aldealices\n\nAldealices je španělské město v provincii Soria v autonomním společenství Kastilie a León. Jeho rozloha je 6.33 km². V roce 2011 měla obec 25 obyvatel.\n"}
{"id": "272049", "url": "https://cs.wikipedia.org/wiki?curid=272049", "title": "Aldealafuente", "text": "Aldealafuente\n\nAldealafuente je španělské město v okrese Campo de Gómara v provincii Soria v autonomním společenství Kastilie a León. Při sčítání lidu v roce 2011 mělo město 106 obyvatel, v roce 2015 však žilo v obci již jen 93 obyvatel. Katastr města má rozlohu 45,72 km² a hraničí s obcemi Alconaba, Candilichera, Cabrejas del Campo, Aliud, Gómara, Tejado, Cubo de la Solana a Los Rábanos.\n"}
{"id": "272050", "url": "https://cs.wikipedia.org/wiki?curid=272050", "title": "Almajano", "text": "Almajano\n\nAlmajano je obec ve Španělsku. Leží v provincii Soria v autonomním společenství Kastilie a León. Nachází se na křižovatce cest N-122 a SO-V-6101 asi 14 kilometrů severovýchodně od Sorie. Jméno pochází z arabského slova pro \"křižovatku\".\n\nPodle sčítání Censo de Pecheros z roku 1528 zde žilo 57 \"pecheros\" (rodin, jež nuceně odváděly daně). Podle sčítání z roku 1842 zde v 81 domech žilo 324 obyvatel. V roce 2017 zde žilo 179 obyvatel.\n"}
{"id": "272051", "url": "https://cs.wikipedia.org/wiki?curid=272051", "title": "Aliud", "text": "Aliud\n\nAliud je španělské město v provincii Soria v autonomním společenství Kastilie a León. \n"}
{"id": "272052", "url": "https://cs.wikipedia.org/wiki?curid=272052", "title": "Alconaba", "text": "Alconaba\n\nAlconaba je obec ve Španělsku. Leží v provincii Soria v autonomním společenství Kastilie a León. Podle sčítání z roku 1842 zde v 40 domech žilo 162 obyvatel. V roce 2010 zde žilo 188 obyvatel, v roce 2017 pak 191 obyvatel.\n\nV roce 1270 je zmiňována ve tvaru \"Arconava\". V polovině 19. století k ní byly připojeny blízké vesnice Cubo de Hogueras, Martialay a Ontalvilla de Valcorba. V katastru obce se nachází přírodní rezervace Riberas del Río Duero o rozloze 21 ha, jež je zařazena v soustavě Natura 2000.\n"}
{"id": "272054", "url": "https://cs.wikipedia.org/wiki?curid=272054", "title": "Almazul", "text": "Almazul\n\nAlmazul je obec ve Španělsku. Leží v provincii Soria v autonomním společenství Kastilie a León. Nejstarší stopy osídlení v této oblasti pocházejí z 1. a 2. století.\n\nMezi místní pamětihodnosti patří:\n"}
{"id": "272056", "url": "https://cs.wikipedia.org/wiki?curid=272056", "title": "Alentisque", "text": "Alentisque\n\nAlentisque je španělské město v provincii Soria v autonomním společenství Kastilie a León. Katastrální území obce se rozkládá na ploše 34,97 km².\n\nJedná se o obec, která postupně přichází o své obyvatelstvo. Zatímco v roce 1940 žilo v obci 372 obyvatel, tak v roce 2001 jich bylo již jen 43 a v roce 2010 pak pouhých 32 obyvatel (z čehož bylo 17 mužů a 15 žen).\n"}
{"id": "272057", "url": "https://cs.wikipedia.org/wiki?curid=272057", "title": "Aldealpozo", "text": "Aldealpozo\n\nAldealpozo je španělské město v autonomním společenství Kastilie a León v provincii Soria. V roce 2016 v ní žilo 19 obyvatel. Název vesnice (z \"aldea\" – vesnice a \"pozo\" – studna) odkazuje na blízkost hluboké studně. V obci se nachází kostel sv. Jana Křtitele.\n"}
{"id": "272058", "url": "https://cs.wikipedia.org/wiki?curid=272058", "title": "Adradas", "text": "Adradas\n\nAdradas je španělská obec. Leží v provincii Soria v autonomním společenství Kastilie a León v nadmořské výšce 1 051 metrů nad mořem.\n\nObec leží na trati z Torralby do Sorie, hlavního města provincie. Místní nádraží bylo otevřeno 1. června 1892.\n"}
{"id": "272060", "url": "https://cs.wikipedia.org/wiki?curid=272060", "title": "All Apologies", "text": "All Apologies\n\n„All Apologies“ je píseň americké grungeové skupiny Nirvana, jejímž autorem je Kurt Cobain. Vyšla na stejnojmenném singlu v prosinci roku 1993 k albu \"In Utero\". Píseň rovněž zazněla na unpluggedu Nirvany na MTV. Koncert vyšel v roce 1994 na CD pod názvem \"MTV Unplugged in New York\".\n"}
{"id": "272062", "url": "https://cs.wikipedia.org/wiki?curid=272062", "title": "Pennyroyal Tea", "text": "Pennyroyal Tea\n\nPennyroyal Tea je píseň americké grungeové skupiny Nirvana, jejímž autorem je Kurt Cobain. Vyšla na stejnojmenném singlu v roce 1994 k albu \"In Utero\". Píseň rovněž zazněla na unpluggedu Nirvany na hudební stanici MTV. Koncert vyšel v roce 1994 na CD pod názvem \"MTV Unplugged in New York\".\n"}
{"id": "272063", "url": "https://cs.wikipedia.org/wiki?curid=272063", "title": "Elizabeth Bowes-Lyon", "text": "Elizabeth Bowes-Lyon\n\nJejí Veličenstvo královna Alžběta, královna matka, rodným jménem Elizabeth Angela Marguerite Bowes-Lyon (4. srpna 1900 – 30. března 2002), byla jako manželka Jiřího VI. královnou Spojeného království a britských dominií od roku 1936 do jeho smrti v roce 1952. Po jeho smrti byla známa jako královna Alžběta, královna matka, aby nedošlo k záměně s její dcerou Alžbětou II. Před korunovací svého manžela byla známa jako vévodkyně z Yorku, byla poslední irskou královnou a indickou císařovnou.\n\nNarodila se do skotské šlechtické rodiny na rodinném zámku Glamis. Pocházela ze starobylého skotského šlechtického rodu hrabat ze Strathmoru a Kinghornu. Za první světové války pracovala ve vojenském lazaretu jako zdravotní sestra a po válce krátký čas jako sekretářka svého otce. V 21 letech vedla skautský oddíl.\n\nNa důležitosti nabyla v roce 1923, když si vzala Alberta, vévodu z Yorku, druhého syna krále Jiřího V.\n\nV roce 1936 se její muž stal nečekaně králem poté, co jeho bratr král Eduard VIII. abdikoval, protože si chtěl vzít rozvedenou Američanku Wallis Simpsonovou. Jako královna doprovázela svého manžela na diplomatických cestách do Francie a Severní Ameriky v průběhu druhé světové války. Během války morálně podporovala britskou veřejnost, během bombardování Londýna ho odmítla opustit. V rámci propagandy byla Adolfem Hitlerem označena jako „nejnebezpečnější žena Evropy“. Po 2. světové válce se zhoršil zdravotní stav jejího manžela a již v 51 letech ovdověla.\n\nPostupně se stala nejstarším členem britské královské rodiny. Po celý život byla mezi Brity velmi oblíbená. Měla obrovské charisma a silnou vůli, která jí pomáhala překonávat životní problémy.\n\nPouze po nemoci a smrti své mladší dcery princezny Margaret vypadala jako slabá žena. Zemřela sedm týdnů po smrti své druhorozené dcery Margaret, ve věku 101 let. V roce svého úmrtí (2002) se stala v televizní anketě 61. největší britskou postavou v dějinách.\n\n\n"}
{"id": "272065", "url": "https://cs.wikipedia.org/wiki?curid=272065", "title": "Medard Boss", "text": "Medard Boss\n\nMedard Boss (4. října 1903 Sankt Gallen – 21. prosince 1990 Zollikon) byl švýcarský psychiatr a psychoterapeut, představitel daseinsanalýzy.\n\nBoss studoval medicínu v Curychu, pod vlivem E. Bleulera se rozhodl pro psychiatrii a v roce 1925 se podrobil analýze u S. Freuda. Od roku 1928 byl asistentem prof. Bleulera a v letech 1938-1948 pravidelně spolupracoval s C. G. Jungem. Později navázal na daseinsanalýzu švýcarského psychiatra L. Binswangera (1881-1966) – pokus doplnit psychoanalytickou metodu hlubším filosofickým porozuměním pro pacienta. Roku 1947 se habilitoval a seznámil s M. Heideggerem, což mělo pro oba značný význam. Na základě Heideggerovy analýzy pobytu vytvořil Boss terapeutický postup, který nehledá skryté příčiny pacientových nesnází, nýbrž bere jeho výpovědi vážně a snaží se mu zprostředkovat porozumění jeho lidské situaci, zejména jeho starosti, konečnosti a smrtelnosti. Heidegger se pravidelně účastnil tzv. Zollikonských seminářů, které Boss ve svém domě pořádal, a našel zde inspiraci pro řadu svých myšlenek. \n\nPodle Bosse je duševní choroba výrazem lidské konečnosti a vyžaduje pomoc terapeuta v tom, že ukáže pacientovi cestu, jak této situaci rozumět a vyrovnat se s ní. Vedle klasického „přenosu“ zde hraje roli i spolubytí s druhým, které také k lidskému pobytu nutně patří. Proto Boss chápal pacienta jako rovnocenného partnera v analytickém rozhovoru, v němž se mu snažil pomoci pochopit jeho vlastní svět tak, aby si do něho dovedl zařadit i své obtíže. \n\nBoss byl hostujícím profesorem na mnoha univerzitách v Indii, v Indonésii, v USA (Harvard 1963, 1965 a 1967), v Brazílii a v Argentině. Byl předsedou Švýcarské společnosti pro daseinsanalýzu a nositelem řady cen. Do českého prostředí přinesl Bossovy myšlenky Jiří Němec a rozvíjel je na psychologických seminářích, jichž se občas účastnil také Jan Patočka. O propagaci Bossova díla se zasloužil také psycholog Oldřich Čálek. \n\n\n\n"}
{"id": "272067", "url": "https://cs.wikipedia.org/wiki?curid=272067", "title": "Hornerovo schéma", "text": "Hornerovo schéma\n\nV numerické matematice je Hornerovo schéma (také Hornerův algoritmus či Hornerova metoda) název algoritmu pro efektivní vyhodnocování polynomů. Byl pojmenován po britském matematikovi Williamu Georgi Hornerovi.\n\nAčkoli byl algoritmus pojmenován po Williamu Georgi Hornerovi, který ho poprvé popsal v roce 1819, byl znám již Isaacu Newtonovi (1669) a dokonce již ve 13. století čínskému matematikovi Ch'in Chiu-Shao.\n\nNechť je dán monický polynom (tzn. koeficient nejvyššího členu je roven 1)\nkde formula_2 jsou reálná čísla.\nCílem je zjistit hodnotu tohoto polynomu pro jednu konkrétní hodnotu formula_3, kterou označíme formula_4.\n\nKlíčovým bodem k pochopení toho, jak Hornerovo schéma funguje, je nahlédnutí platnosti následující rovnosti\nŽe tato rovnost platí, je snadno vidět postupným roznásobením všech závorek.\n\nChceme-li nyní určit hodnotu formula_6, budeme ji počítat postupně „od vnitřku“ závorek. Tj. postupně vypočteme hodnoty následujících formula_7\nPak formula_8 je přesně hodnota formula_9, neboť\n\na postupným dosazováním formula_7 dostaneme\n\nVyhodnoťte formula_12 v bodě formula_13. \n\nOpakovaným vytknutím formula_14, může být formula_15 zapsáno jako formula_16. Pro větší přehlednost užijeme k zápisu průběhu výpočtu tzv. syntetický diagram.\n\nČísla ve třetím řádku jsou součty čísel v prvních dvou. Každé číslo ve druhém řádku je součinem hodnoty formula_14, v níž polynom vyhodnocujeme (v tomto příkladě tedy 3) s číslem ve třetím řádku o jeden sloupec více vlevo. Čísla v prvním řádku jsou koeficienty vyhodnocovaného polynomu. Výsledek vyhodnocování je vpravo dole – v našem případě tedy 5.\n\nDůsledkem věty o dělení polynomu polynomem je, že zbytek po vydělení f polynomem (x-3) je 5 a výsledkem tohoto dělení je polynom stupně 2 s koeficienty danými zbylými třemi čísly ve třetím řádku. Díky tomuto pozorování lze Hornerovo schéma použít i jako efektivní algoritmus k dělení polynomů.\n\nVydělte formula_23 polynomem formula_24:\n\nPoužijeme syntetický diagram z příkladu 1:\n\nVýsledek je tedy formula_25.\n\nNechť formula_26 a formula_27. Vydělte polynom formula_28 polynomem formula_29 užitím Hornerova schématu. \n\nTřetí řádka je součtem prvních dvou vydělená dvěma. Každé číslo ve druhé řádce je součinem čísla 1 s číslem ve třetí řádce o jeden sloupeček více vlevo.\n\nVýsledek tedy je:\n\nHornerovo schéma se často používá k převádění čísel mezi jednotlivými číselnými soustavami. V tomto případě se za \"x\" volí základ první číselné soustavy a koeficienty \"a\" reprezentují jednotlivé číslice zápisu daného čísla v této soustavě. Vyhodnocením vzniklého polynomu dosazením základu první číselné soustavy za \"x\" dostaneme hodnotu daného čísla v té soustavě, v níž provádíme výpočet.\n\nHornerovo schéma lze užít i je-li x matice. V tom případě je rozdíl efektivity Hornerova schématu v porovnání s běžnou metodou výpočtu ještě výraznější než pro x číslo.\n\nVyhodnocování polynomu stupně \"n\" klasickou metodou (prosté dosazení za x a vyhodonocování jednotlivých členů samostatně) vyžaduje provedení nejvýše \"n\" sečtení a (\"n\" + \"n\")/2 vynásobení. Budeme-li vyhodnocovat mocniny x iterační metodou všechny najednou, dostaneme se na \"n\" sečtení a 2\"n\" + 1 vynásobení. Paměťový prostor potřebný pro vyhodnocení polynomu stupně \"n\" v bodě x majícím \"b\" bitů je přibližně 2\"nb\" (délka prostoru v němž je uložen postupně vyčíslovaný polynom se s blížícím se koncem výpočtu blíží k \"nb\" (což je přibližně délka x) a další délka \"nb\" je nutná na ukládání postupných iterací x).\n\nNaproti tomu Hornerovo schéma potřebuje pouze \"n\" násobení a \"n\" sčítání a paměťový prostor pouhých \"nb\" bitů.\n\nAlexander Ostrowski dokázal v roce 1954, že neexistuje algoritmus na vyhodnocování polynomů, který by používal méně než \"n\" sčítání. Totéž o násobení ukázal v roce 1966 Victor Pan. Tedy Hornerovo schéma je optimální existující algoritmus na vyhodnocování polynomů v reálných číslech.\n\nJe-li x považováno za matici, pak již Hornerovo schéma není optimální.\n\nRovněž připustíme-li nějaké „předzpracování“ polynomu ještě před samotným výpočtem (což má smysl jen tehdy, vyhodnocuje-li se stejný polynom mnohokrát), je možné získat algoritmy efektivnější než je Hornerovo schéma. Nejlepší známý takový algoritmus pracuje s \"n\" sčítáními a pouhými formula_31 násobeními.\n\n"}
{"id": "272068", "url": "https://cs.wikipedia.org/wiki?curid=272068", "title": "Jiří Chvála", "text": "Jiří Chvála\n\nJiří Chvála (* 9. května 1933, Moraveč) je český sbormistr a profesor na Hudební fakultě Akademie múzických umění v Praze.\n\nVyrůstal v Písku a již v šesti letech se začal učit u Vladimíra Polívky na klavír. Jako malý pak doprovázel svého otce, nadšeného houslistu-amatéra. Roku 1952 odešel do Prahy studovat dirigování na pražské HAMU. Jedním z jeho profesorů byl i Jan Kühn, který mu ještě za studií nabídl místo sbormistra dvou těles – Českého pěveckého sboru a Kühnova dětského sboru . Po absolvování oboru dirigování působil jako sbormistr Českého pěveckého sboru (později Pražského filharmonického sboru) a vedoucí Píseckého komorního orchestru. \n\nV roce 1959 se stal druhým sbormistrem Kühnova dětského sboru, v jeho čele stojí pak od roku 1967. Navázal na mimořádný odkaz zakladatele sboru Jana Kühna a KDS dovedl na nejprestižnější světová pódia. Sbor se pod jeho vedením stal světovou špičkou, spolupracuje s předními osobnostmi hudebního světa, absolvoval řadu turné doma i v zahraničí na prakticky všech kontinentech, realizoval desítky nahrávek, vystupuje na hudebních festivalech. Členové sboru se podílí též na operách, operetách a muzikálech. Pod jeho vedením zvítězil sbor v řadě mezinárodních pěveckých soutěží, v roce 1998 dokonce získal European Grand Prix. Chválův úspěch vychází především z jeho vybraného vkusu pro výraz a sloh interpretované hudby, umělecké preciznosti, estetického cítění a fantazie, dramaturgické odvahy a pedagogického umu, ale i umělecké pokory.\n\n27. května 2018 uspořádal Kühnův dětský sbor na počest 85. narozenin svého profesora Jiřího Chvály slavnostní koncert v Sále Martinů na pražské HAMU, kde Chvála již 60 let vyučuje dirigování. V úvodu koncertu měl k Chválovi projev i český skladatel a člen umělecké rady HAMU Ivan Kurz. V rámci programu zazněly vokální skladby Felixe Mendelssohna-Bartholdyho pod vedením mladého sbormistra KDS Petra Louženského a výběr z Dvořákových Moravských dvojzpěvů, které řídil sám sbormistr Jiří Chvála. Poté vystoupil i sbor bývalých členů KDS nazvaný Canti di Praga, který pod vedením Jana Svejkovského přednesl Pět českých madrigalů od Bohuslava Martinů. Právě Martinů kantáta Otvírání studánek byla také vrcholem celého slavnostního koncertu. Za doprovodu Panochova kvarteta a klavíristy Stanislava Boguni, se ujal recitace český herec a dabér Pavel Soukup a barytonové sólo přednesl český barytonista a rovněž pedagog HAMU Roman Janál. V rámci narozeninového překvapení zazpívali panu profesorovi děti z KDS s houslovým doprovodem Petra Louženského a jedné z členek sboru na slavnostním rautu tři písně z oblasti Písecka, kde Jiří Chvála vyrůstal.\n\n21. října 2019 obdržel ocenění Ministerstva kultury za celoživotní přínos v oblasti hudby.\n\nOd roku 1958 působí na katedře dirigování HAMU, v roce 1986 zde byl jmenován profesorem. Přednášel též na mezinárodních sborových seminářích ve Vídni, Tokiu, Singapuru, Princetonu aj. a byl členem porot mnoha mezinárodních soutěží. Počínaje rokem 2004 stojí také v čele smíšeného sboru Canti di Praga, koncertujícího doma i v zahraničí. V roce 2009 se stal členem správní rady Pražského komorního sboru.\n\n\n\n"}
{"id": "272069", "url": "https://cs.wikipedia.org/wiki?curid=272069", "title": "David Gruber", "text": "David Gruber\n\nDavid Gruber (* 22. října 1955, Ostrava) je český autor, podnikatel a propagátor technik duševní práce.\n\nPo střední škole nastoupil na Vysokou školu báňskou Ostrava, obor systémové inženýrství. Asi v polovině Gruberových studií byl jeho obor zařazen pod nově vzniklou Ekonomickou fakultu VŠB, na níž Gruber také v roce 1979 promoval diplomovou prací psychologického zaměření – o systému v oblasti lidských potřeb.\n\nPozději se účastnil postgraduálního studia pedagogiky a psychologie na Filozofické fakultě Univerzity Palackého Olomouc, kde absolvoval závěrečnou státní zkoušku v září 1984. Studium ukončil závěrečnou vědeckou prací „Technika duševní práce jako složka dovednosti samostatně studovat“. V této práci splnil všechny požadavky na vznik nové odborné disciplíny - definoval její předmět, metodiku, položky, klasifikační systém a způsob začleňování položek do něj.\n\nDavid Gruber vytvořil námět, scénář a moderoval v Československu tři televizní vzdělávací seriály – o rychločtení (1986), o time managementu a využití osobních počítačů (1987), o práci s informacemi pro děti (1988). Jeho časopisecké seriály o technikách duševní práce se objevovaly např. v Mladém světě, časopise Československá televize, Květech aj.) nebo v řadě slovenských novin a časopisů. Od 1. září 1986 pracoval jako lektor, konzultant a kouč na volné noze. Od roku 1990 dosud pracuje již na živnostenský list převážně samostatně, ale též pro domácí i zahraniční školicí firmy, a publikuje. Pořádá kurzy rychločtení, racionálního čtení, koncentrace, paměti a tvořivosti, veškerých relevantních manažerských měkkých dovedností, efektivního rychlostudia cizích jazyků a dalších dovedností. V roce 2011 sestavil scénář desetidílného televizního seriálu „Kurz rychlého čtení“, v němž vystupoval spolu s moderátrokou Evou Jurinovou v TV Metropol. David Gruber publikoval celkem přes 50 klasických papírových knih; dohromady s publikovanými e-knihami a audioknihami pak přes 100 samostatných publikací.\n\n\n"}
{"id": "272075", "url": "https://cs.wikipedia.org/wiki?curid=272075", "title": "Veselí (Zákupy)", "text": "Veselí (Zákupy)\n\nVeselí (německá Wesseln) je vesnička v lesích na levém břehu Ploučnice připojená administrativně k 4 km vzdálenému městu Zákupy v roce 1971. Přes vesničku vede silnička do vsi Hradčany pod Mimoní.\n\nVes ukrytá v lesích jižně od Zákup vznikla v místech starého slovanského osídlení. Poprvé se připomíná roku 1471 jako součást panství Svojkova, od roku 1502 připojena k panství Nový Zámek. V roce 1757 zde došlo k souboji mezi pruskými jednotkami generála Winterfelda a rakouskými oddíly generála Becka. V tříhodinové bitvě, která byla součástí válek o Rakouské dědictví, zvítězili Prusové. Z roku 1775 pochází záznam o napadení zdejšího rychtáře vzbouřenými sedláky, kteří pak odtáhli na Nový Zámek. Obecní kronika byla založena v roce 1791. V roce 1848 se stala Veselí samostatnou obcí. V roce 1884 je v kronice záznam o požáru řady domů vč.hospodářských stavení. V období 1879–1880 byla obec spojena administrativně s Heřmaničkami. Významným pro široké okolí býval zdejší mlýn, který měl už v roce 1902 vlastní elektrický proud a kvůli němu bylo z Ploučnice napříč vsí vedeno umělé rameno, tzv.Mlýnský potok. V roce 1906 zde vznikl spolek dobrovolných hasičů.\n\nPo II.sv.válce bylo Veselí připojeno opět k Heřmaničkám, v říjnu 1945 se osamostatnilo, od roku 1950 patřilo k nedaleké vsi Brenná a spolu s ní bylo připojeno k Zákupům v roce 1971..\n\nVypráví o čeledínovi, který okradl svého hospodáře, zabil mu dceru i ženu a byl vesničany zadržen a popraven na vrchu, který se od té doby nazývá Popravčím.\n\nZáznamy o počtu obyvatel nasvědčují , že vesnička bývala vždy malá, v roce 1908 – 147 lidí, v roce 1930 bylo celostátní sčítání lidu : 144 Němců a 2 cizinci, v roce 1948 – 73 a roku 1970 pouhých 19. Ke dni 21. prosince 2001 zde bylo registrováno 24 stálých obyvatel.\n\nPo západní straně vsi vede okresní silnice (3.třídy) ze Zákup do Jestřebí a je zde i stará tzv. kummerská (hradčanská) cesta od České Lípy do Hradčan v Ralsku. Železnice tudy nevede, nejbližší trať je vzdálená 5 km. Nejbližší autobusová zastávka se nachází u vesnice Brenná, která je vzdálená 2 kilometry od Veselí směrem na Zákupy.\n\nVeselí je jmenována v seznamu katastrů připravované Evropsky významné lokality Horní Ploučnice (Natura 2000).\nV katastrální mapě má obec číslo 609838.\n\n"}
{"id": "272078", "url": "https://cs.wikipedia.org/wiki?curid=272078", "title": "CSLIP", "text": "CSLIP\n\nCSLIP (\"Compressed SLIP\") je linkový protokol vycházející z protokolu SLIP s možností komprese TCP+IP záhlaví. Protokol slouží k přenosu dat na sériové lince. Protokol CSLIP komprimuje 40 bajtů záhlaví protokolů TCP a IP (přesněji 20 bajtů z TCP-záhlaví a 20 bajtů z IP-záhlaví), na velikost 3 až 16 bajtů. Ke komprimaci dochází u TCP a IP záhlaví, nikoliv u dat.\n\nVýznam slova \"komprese\" záhlaví neznamená kompresi, jak si ji představujme (např. pomocí programu ZIP). Autor CSLIP (Van Jacobson) si uvědomil, že mnoho údajů v IP a TCP záhlaví během TCP spojení zůstává stejná nebo se mění nepatrně, takže je dostačující přenášet změněné položky IP a TCP záhlaví nebo jen přírůstky těchto položek.\nKe změně položek dochází:\nZměna ostatních položek je výjimečná. Položky \"celková délka IP-datagramu\" a \"kontrolní součet IP-záhlaví\" jsou nepotřebné.\n\nKe komprimování záhlaví dochází u TCP protokolu a v záhlaví se změní pouze výše uvedené položky. V opačném případě (např. pokud se jedná o ICMP paket, UDP datagram či fragment IP-datagramu, nebo je-li nastaven některý z příznaků RST,SYN,FIN ,nedojde ke kompresi a přenese se nekomprimovaný rámec.\n\nPosílá-li odesílatel TCP/IP paket, pak je paket na straně odesílatele předán kompresoru. Kompresor paket zkomprimuje nebo jej pustí bez změny. Na straně příjemce dekompresor sestaví paket do původní podoby. Kompresor komprimuje postupně jednotlivé datové toky (spojení). Všechny důležité informace ze záhlaví TCP a IP nutné pro kompresi a dekompresi si udržuje kompresor ve slotu.\n\nPři odesílání paketu projde odesílatelův paket kompresorem. Kompresor analyzuje, zda je paket komprimovaný či ne. Pokud je paket nekomprimovaný nebo byl odeslán paket ICMP, UDP datagram, fragment IP-datagramu nebo má paket nastaven některý z příznaků RST,SYN,FIN, je paket poslán bez komprese. V opačném případě je spuštěn proces komprimace záhlaví. Kompresor prohledá své sloty, zdali nemá uložené informace z TCP/IP záhlaví konkrétního paketu.\n\n\n\n\nKomprimované záhlaví obsahuje v prvním bajtu tzv.masku. Pomocí jednotlivých bitů masky lze zjistit, které položky v záhlaví originálního paketu se změnily.\n\n\n\nProto je možné komprimovat zároveň max. 255 připojení.\n\n\n\n\n\n\n\nTCP spojení je duplexní, ale komprimace záhlaví se provádí pro každý směr zcela samostatně.\n\nProtokol CSLIP je popsán v RFC-1144. Celý mechanismus a problematika komprese IP záhlaví je již možné přenést i na jiné protokoly (např. UDP, IPv6) a specifikace se nachází pod RFC-2507 až 2509.\n\n"}
{"id": "272080", "url": "https://cs.wikipedia.org/wiki?curid=272080", "title": "Jiří Potůček", "text": "Jiří Potůček\n\nJiří Potůček, (krycím jménem Tolar) (12. července 1919 Bruneck, dnes Itálie – 2. července 1942 les mezi vesnicemi Trnová a Rosice nad Labem) byl příslušník československé zahraniční armády v Anglii a radista výsadku Silver A.\n\nNarodil se 12. července 1919 v Brunecku v Jižním Tyrolsku. Otec Vilém Potůček byl osobním komorníkem hraběte Šternberka. Matka Antonie, roz. Karlová, byla u hraběte Šternberka komornou. Neměl sourozence. Rodina bydlela ve Šternberku, později se přestěhovala do Vranova (dnes se obec nazývá Břasy) u Rokycan. Zde rodiče zakoupili domek s hospodářstvím.\n\nObecnou školu absolvoval ve Vranově, měšťanskou školu v Horním Stupně. Po absolvování kurzu v Radnicích nastoupil k firmě Baťa, kde se vypracoval na gumárenského instruktora.\n\nV době vypuknutí 2. světové války byl na služební cestě v Osijeku v Jugoslávii. Odtud odjel přes Řecko, Turecko a Sýrii do Francie, kde byl v Agde 14. ledna 1940 prezentován do čsl. zahraniční armády. Byl zařazen k telefonní rotě jako spojař. Prodělal radiovýcvik, bojů o Francii se nezúčastnil. Po pádu Francie byl 26. června 1940 evakuován do Velké Británie. Tam byl zařazen ke spojovací rotě. 28. října 1940 byl povýšen na desátníka.\n\nV létě 1940 byl vybrán do výcviku pro zvláštní úkoly. Od 19. září do 25. prosince 1940 absolvoval základní sabotážní kurz, parakurz v Ringway u Manchesteru a radiotelegrafický kurz. V té době již byl jako radista zařazen do výsadku Silver A.\n\nKrátce po půlnoci 29. prosince 1941 byl společně s velitelem skupiny Alfrédem Bartošem a Josefem Valčíkem vysazen u obce Senice poblíž Poděbrad. Na území protektorátu obsluhoval radiostanici s krycím názvem \"Libuše\". S Londýnem se poprvé spojil 15. ledna 1942. Vysílal z kamenolomu Hluboká (kde byl s falešnými doklady na jméno Alois Tolar zaměstnán jako noční hlídač) u obce Ležáky a z Bohdanče. V polovině června 1942 se s ní přemístil do nového úkrytu v osadě Končiny u Bohdašína, kde na něj ale 30. června 1942 udělalo gestapo zátah. Jiří Potůček se prostřílel z obklíčení a unikal ještě tři dny, přičemž se pokoušel vrátit se na Pardubicko. Vyhladovělý a unavený usnul v křoví nedaleko obce Trnová. Zde jej našel štábní strážmistr protektorátního četnictva Karel Půlpán a ve spánku nebo v sebeobraně jej zastřelil. Po pitvě bylo tělo pohřbeno do hromadného hrobu na Ďáblickém hřbitově.\n\nDne 5. září 1945 byl postupně in memoriam povýšen do hodnosti podporučíka, v prosinci téhož roku byl postupně povýšen do hodnosti nadporučíka pěchoty. 7. dubna 1948 byl povýšen do hodnosti kapitána pěchoty. 24. června 2002 byl povýšen do hodnosti podplukovníka.\n\nMísto skonu Jiřího Potůčka v lesíku na severním okraji Pardubic označuje pomník (souřadnice 50°3'4.97\"N 15°44'58.46\"E), pojmenována je po něm i blízká ulice. Další pomník a pamětní deska připomínají Jiřího Potůčka v Břasích.\n\nJiří Potůček byl za své činy několikrát vyznamenán:\n\n\n"}
{"id": "272081", "url": "https://cs.wikipedia.org/wiki?curid=272081", "title": "North American F-86 Sabre", "text": "North American F-86 Sabre\n\nNorth American Aviation F-86 Sabre, někdy nazývaný Saberjet, je americký proudový transonický stíhací letoun. Vyráběn byl společností North American Aviation a vešel ve známost jako první americký stíhací letoun se šípovým křídlem, který mohl úspěšně čelit sovětskému letounu MiG-15 v soubojích během Korejské války (1950-1953), kde došlo k prvním střetům mezi proudovými letouny v historii. Vzhledem k tomu, že šlo o jeden z nejlepších a nejdůležitějších stíhacích letounů v této válce, je F-86 také vysoce hodnocen ve srovnání se stíhači jiné éry. Ačkoli byl vyvinut na konci čtyřicátých létech a koncem padesátých let byl již zastaralý, ukázal se jako všestranný a adaptabilní a jako frontový stíhací letoun nadále sloužil v četných vzdušných silách. Poslední letouny byly z aktivní služby vyřazeny v 90. letech v Bolívii.\n\nDíky úspěchu letounu bylo nakonec mezi lety 1949 a 1956 vyrobeno 7 800 letounů, a to nejen v USA, ale i v Itálii a Japonsku. Kromě toho bylo americkým námořnictvem nakoupeno 738 modifikovaných palubních letounu značených jako FJ-2 a -3. Varianty F-86 byly vyráběny také v Kanadě a Austrálii. Ve velkých sériích jej vyráběla kanadská firma Canadair pod označením Canadair Sabre. U těchto variant byl většinou instalován výkonnější motor Avro Canada Orenda. Kanadské F-86 používala také řada států NATO. Výrazně upravenou verzi F-86 vyráběla australská továrna CAC pod označením CAC CA-27 Sabre. Canadair vyrobil celkem 1 815 draků a Sabre se také stal nejvíce vyráběným západním proudovým stíhacím letounem s celkovou produkcí 9 860 kusů všech variant.\n\nFirma North American zareagovala na požadavek USAAF na vývoj stíhacího letounu středního doletu, schopný doprovodu bombardérů i útoků na pozemní cíle. Na projektu NA-140 začali konstruktéři firmy pracovat v listopadu 1944. Vycházeli přitom z projektu NA–134, který se do sériové výroby dostal jako typ North American FJ Fury.\n\nDne 18. května 1945 firma získala objednávku USAAF na postavení trojice prototypů označených XP-86. Maketa letounu byla schválena 20. června 1945, výsledky měření z aerodynamického tunelu ale ukázaly, že letoun v navrhované podobě nedosáhne požadované rychlosti 600 mil/hod (965 km/hod). Řešení se podařilo nalézt využitím poznatků o šípovém křídle z ukořistěných nacistických výzkumů. Pro letoun pak bylo zvoleno křídlo o šípu 35° (stejný šíp měly i ocasní plochy), štíhlostí 4,79, tloušťkou profilu 11 % u kořene a 10 % na konci, vybavené automatickými sloty na náběžné hraně. Praktické využití křídla si ovšem vyžádalo mnoho zkoušek, což stavbu prototypů oddalovalo.\n\nV prosinci 1946 objednalo letectvo zaváděcí sérii 33 letadel P-86A. První prototyp XP-86 vzlétl ze základny Muroc dne 1. října 1947. Pilotoval ho George Welch. Dne 26. dubna 1948 prototyp jako druhý americký letoun překonal rychlost zvuku. Stalo se tak v sestupném letu. Další dva prototypy následovaly počátkem roku 1948. První sériový F-86A-1 byl letectvu předán 28. května 1948.\n\nF-86 byl přijat do služby v americkém letectvu roku 1949. Známým se stal zejména pro své nasazení v Korejské válce, ve které byl hlavním americkým stíhacím letounem a pravidelně se střetával se stíhacími letouny sovětské konstrukce typu MiG-15. Výkony sovětského typu byly pro síly OSN nepříjemným překvapením a donutily USAAF k nasazení nových F-86 v Koreji. Oblast častých střetů s MiGy se dnes označuje jako „alej MiGů“. Pákistánské F-86 také bojovaly v Indicko-pákistánské válce v roce 1965.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "272083", "url": "https://cs.wikipedia.org/wiki?curid=272083", "title": "Kuhn", "text": "Kuhn\n\nKuhn a Kühn je příjmení různých osob. Jedná se o původně německé příjmení s významem \"smělý\". Další variantou je příjmení Kühnl.\n\n\n"}
{"id": "272086", "url": "https://cs.wikipedia.org/wiki?curid=272086", "title": "Seznam chorvatských královen", "text": "Seznam chorvatských královen\n\n"}
{"id": "272087", "url": "https://cs.wikipedia.org/wiki?curid=272087", "title": "Vlajka Nikaraguy", "text": "Vlajka Nikaraguy\n\nVlajka Nikaraguy se skládá ze tří stejně širokých vodorovných pruhů - modrého, bílého a modrého. Uprostřed je umístěný státní znak Nikaraguy z roku 1908.\n\nZnak je tvořen trojúhelníkem (jehož strany symbolizují rovnost, pravdu a právo), ve kterém se na hranicích dvou oceánů zvedá pět zelených vulkánů, symbolizujících Nikaraguu, Honduras, Guatemalu, Kostariku a Salvador, které se v letech 1823 až 1839 sdružili do Spojené provincie Střední Ameriky. Nad nimi je čapka svobody, vystřelující bílé louče, a duha míru. Okolo trojúhelníku je kruh a v něm ve žluté barvě nápis \"REPÚBLICA DE NICARAGUA. AMERICA CENTRAL\". Barvy vlajky jsou převzaté z vlajky již zmíněných Spojených provincií z roku 1823 a též uvedený „\"vulkánový\"“ znak, který používala tato federace od roku 1823.\n\nSymbolika barev odpovídá znaku: modré pruhy představují vody Karibského moře (Atlantský oceán) a Tichého oceánu, které omývají břehy spojených krajin, ale také spravedlnost a věrnost, bílá čistotu a poctivost.\n\nVlajka se používá od roku 1908, předtím platila v letech 1823–1854. Naposledy byla schválená roku 1971.\n\n"}
{"id": "272089", "url": "https://cs.wikipedia.org/wiki?curid=272089", "title": "Kostarická vlajka", "text": "Kostarická vlajka\n\nVlajka Kostariky má pět vodorovných pruhů – modrý, bílý, červený, bílý a modrý (1:1:2:1:1), v levé části prostředního pruhu je v bílém oválu státní znak z roku 1848 (potom několikrát upravovaný, naposledy roku 1964): v žlutě lemovaném štítě jsou tři zelené kostarické vulkány (Barva, Irazú a Poás), omývané Karibským mořem a Tichým oceánem, na kterých plují plachetnice. Na obzoru vychází žluté slunce svobody, nad horami je na obloze sedm bílých pěticípých hvězd, které představují sedm kostarických provincií. Do roku 1964 bylo těchto hvězd pět na připomínku pěti členských států tehdejších Spojených provincií Střední Ameriky (1823–1838) – Kostariky, Hondurasu, Guatemaly, Nikaraguy a Salvadoru. Nad hvězdami je na bílé stuze modrý text \"REPUBLICA DE COSTA RICA\", nad štítem je modrá stuha s tmavomodrým textem \"AMERICA CENTRAL\".\n\nBarvy vlajky byly původně modrá a bílá jako u všech krajin Středoamerické federace, roku 1848 byl však připojený červený pruh, čímž vlajka dostala na počest francouzské revoluce barvy francouzské trikolóry. To symbolizuje revoluční devizu – volnost, rovnost, bratrství.\n\nV roce 1998 se drobně změnil znak na státní vlajce.\n\nKostarika je unitární stát, který se administrativně člení na sedm provincií.\n\n"}
{"id": "272090", "url": "https://cs.wikipedia.org/wiki?curid=272090", "title": "Kubánská vlajka", "text": "Kubánská vlajka\n\nVlajka Kuby má pět vodorovných pruhů (střídavě tři modré a dva bílé), při žerdi červený rovnostranný trojúhelník a v něm bílou pěticípou hvězdu.\n\nModré pruhy představují tři tehdejší departmenty, na které byl ostrov rozdělený v době osvobození, bílá barva čistotu a vznešený charakter úmyslů Kubánců bojujících za nezávislost, červený trojúhelník připomíná tři ideály revoluce – volnost, rovnost a bratrství. Jeho barva krev prolitou za nezávislost. Bílá hvězda je hvězdou svobody.\n\nVlajka, nazývaná \"La Estrella Solitaria\" (\"Osamělá hvězda\"), vznikla roku 1849 v USA a je americkou vlajkou ovlivněná. Od osamostatnění Kuby v roce 1902 má oficiální charakter. Na kubánském území ji poprvé vztyčil generál Narciso López, když se 19. května 1850 po přistání u Cárdenasu pokusil o osvobození ostrova.\n\n"}
{"id": "272091", "url": "https://cs.wikipedia.org/wiki?curid=272091", "title": "Vlčí doupě", "text": "Vlčí doupě\n\nVlčí doupě (německy \"Wolfsschanze\", polsky \"Wilczy szaniec\") je kódové označení pro Vůdcův hlavní stan (německy \"Führerhauptquartier\"), který se nacházel u města Kętrzyn (německy \"Rastenburg\") ve Východním Prusku (na území dnešního Polska).\n\n\"Wolfsschanze\" se někdy překládá také jako „Vlčí hradba“. Sám Adolf Hitler zde strávil přes 800 dní, a to od června 1941 (operace Barbarossa, zahájení útoku na Sovětský svaz) do listopadu 1944, kdy z důvodu postupu Rudé armády odjel do Berlína. Poté dal bunkr zničit. Byl zde na něj také podniknut neúspěšný atentát, známý též pod krycím názvem „operace Valkýra“.\n\nV místě je dnes veřejnosti přístupné muzeum.\n\n"}
{"id": "272096", "url": "https://cs.wikipedia.org/wiki?curid=272096", "title": "Johannes Trithemius", "text": "Johannes Trithemius\n\nJohannes Trithemius, nebo Johannes Heidenberg nebo Johannes Zeller; také Johannes von Trittenheim (1. února 1462, Trittenheim – 13. prosince 1516, Würzburg) byl klášterním opatem ve Sponheimu, mnohostranný učenec a humanista. Byl známý také jako teoretik angelologie, bílé magie a čarodějnictví.\n\nJohannes Heidenberg se narodil v Trittenheimu nad Moselou. Později se pojmenoval jako Johannes Trithemius (podle latinského přepisu jeho rodného místa). Ještě než mu byl jeden rok, zemřel jeho otec Johann von Heidenburg. Jeho nevlastní otec, který si o sedm let později vzal jeho matku Elizabetu, byl odpůrcem vzdělávání a kladl mladému Trithemiovi do cesty mnoho překážek. Ten se jenom tajně a s velkými potížemi naučil řecky, latinsky a později také hebrejsky. V sedmnácti letech odešel z rodného domu, aby našel vynikajícího učitele. Přitom cestoval přes Trier, Kolín nad Rýnem, Holandsko a Heidelberg a na konci ledna roku 1482 došel až do benediktínského kláštera ve Sponheimu u lázní Bad Kreuznach. Tam byl 29. června roku 1483 již půl roku po vstupu do kláštera zvolen za 25. klášterního opata. 9. listopadu byl světícím biskupem Bertholdem von Obergem za opata také vysvěcen.\n\nTrithemius jako mnich velmi snadno a lehce přinesl početnými teologickými a pedagogickými aktivitami novou vážnost do života kláštera. Díky disciplinovanosti a nové regulaci klášterního práva se mu podařilo vědeckou prací ustálit klesající finance. V roce 1491 nechal založit rejstřík o vlastnictví kláštera a mimo to nechal vytvořit dvě \"sbírky moudrostí\" (zákoníky). Jeho neobvyklé aktivity nezůstaly dlouho nepovšimnuty a tak byl brzy dosazen jako visitator (lat. \"visitare\" – navštěvovat) do okolních klášterů a nakonec byl jmenován spoluprezidentem generální kapituly. Trithemius vykonávál službu svých úředních činností a objížděl jako žádaný kazatel a řečník širokou část Německa, což bylo velmi ku prospěchu jeho velké vášni – klášterní knihovně. Při jeho příchodu do kláštera tam bylo k dispozici 48 knih, což bylo na tehdejší dobu pro klášterní knihovny naprosto běžné číslo. Roku 1505, když Trithemius opouštěl Sponheim, vzrostl počet knih na 2000 exemplářů, tedy největší, pokud to tehdy nebyla vůbec úplně největší knihovna Německa. Však pro ni byl vynaložen převažující díl klášterních příjmů. Proslulost této \"pokladnice vědomostí\" zářila nad celou Evropou, učinila Trithemia známým, ukázala velkou sílu a přitahovala proudy učených návštěvníků do Sponheimu. \n\nVedle předních humanistů své doby, jako byli Johannes Reuchlin, Conrad Celtis, Johann von Dalberg, Dietrich Gresemund nebo Jakob Wimpheling byl alespoň v písemném kontaktu s biskupem, kurfiřtem a samotným císařem Maxmiliánem I. Habsburským.\n\nPočetní hosté z vyšších vrstev, o které muselo být usilovně pečováno, tak přinášelo pro mnichy mnoho práce. Proto Trithemius zavedl v klášterním životě přísný režim a netoleroval žádný nepořádek a lajdáctví. To vedlo postupně ke stále větší nevraživosti a nenávisti, až nakonec roku 1505, když Trithemius ležel nemocný ve své jizbě, mniši zapálili část jeho oblíbené knihovny. Propast mezi mnichy a jejich opatem se stala nepřekonatelnou a tak sám opustil ještě téhož roku Sponheim a začal žít jako poutník. Roku 1506 našel nový domov ve Skotském klášteře Svatý Jakub ve Würzburgu, kam ho povolal knížecí biskup Lorenz von Bibra. Tam byl také rovněž v tom samém roce zvolen opatem a tahle funkce mu zůstala vlastní až do jeho smrti v roce 1516. Ve Svatém Jakubu byl vysoce vážený díky své vzdělanosti, avšak ztráta knihovny zastínila a ztrpčila jeho podvečer života, přinesla drastický pokles návštěv a také kontaktů s nimi. Po smrti byl pohřben ve würzburském kostele. Epitaf, který jej zobrazuje v pontifikálním rouchu s mitrou a berlou pochází ze školy Tilmana Riemenschneidera.\n\nTrithemius platí za jednoho z mnohostranných a nejvýznamnějších německých osobností mezi učenci své doby, a to i přesto, že nikdy nenavštěvoval žádnou univerzitu. Vedle svých buditelských přednáškových činností byl žádaným učitelem a rádcem v intelektuálních a dvorních kruzích. Sami muži formátu jako Johannes Reuchlin a Conrad Celtis velebili jeho učenost. Alexander Hegius podal zprávu o své návštěvě slovy: \"Viděl jsem velké zářivé světlo světa.\" Kurfiřt Joachim I. Brandenburský, který pobýval jako u opata jako školák jej popsal jako \"světlo naší doby\" a jako „archu veškerého vědění“.\n\nNepříliš uspokojivě o sobě pak napsal v jednom dopise: \"\"Jsem ten Trithemius, kterého učenci považovali za neučeného, co věští jako Apollón.\"\"\n\nTrithemius sepsal více než 90 knih, počínaje Teologií a řeholními reformami. Později rozšířil svou tvorbu na zobrazování zpráv o zázracích svatých, rodové a klášterní kroniky, stejně tak si všímal mnoha závažných katalogů, seznamů a příruček.\n\nJeho kniha \"Liber de ecclesiatistics scriptoribus\" byla poprvé vytištěna roku 1494 v Basileji. Šlo o seznam církevních spisovatelů s 962 jmény a také o úvodní slovo jeho díla, pokládané za první Bibliografii. Stejně tak psal o astrologii a magii. Dále byl mimo jiné autorem \"Kryptographie\" a \"Steganographie\". Šlo o témata, která byla v té době velmi diskutována i čtena, a patřila do duchovní oblasti. \n\nRoku 1494 byl Trithemius, do té doby s velmi dobrou pověstí, poprvé nařčen z vědomého překrucování historie, když ve svém díle \"De laudibus sanctissimae matris Annae\" („Ke chvále svaté Anny“) tvrdil, že její dcera Marie vzešla z neposkvrněného početí. \n\nJeho žáky byli Heinrich Cornelius Agrippa z Nettesheimu (1486–1535) a Paracelsus (1493–1541).\n\nJeho nejznámější dílo je \"Steganographia\" (napsána roku 1499 a vydána ve Frankfurtu roku 1606, na \"Index Librorum Prohibitorum\" umístěna roku 1609). Tato kniha má tři svazky, a řadí se do černé magie, kvůli používání ducha (lat. \"spirit\") a duchovních mocností pro komunikaci na dlouhé vzdálenosti. Od té doby, kdy publikoval šifrovací klíč v prvních dvou svazcích roku 1606, vešel do známosti tím, že se začal zabývat kryptografií a steganografií. Ještě poměrně nedávno se o třetím svazku myslelo, že se jedná o magii, ale později se ukázalo, že se jedná o tzv. stegotexty s velkým kryptografickým významem. Toto dílo propůjčilo jméno moderní vědě steganografii.\n\nČím se tento duchovní učenec zabýval ve své době (kryptováním, šifrováním a kódováním) a co bylo považováno téměř za černou magii, tím se o pět století později začali seriózně zabývat kryptologové, vojenští a počítačoví experti.\n\nRoku 1508 dokončuje šest svazků díla Polygraphia, vytiskl ji r. 1518. V pátém díle se nachází tabulka „Tabula recta“. Soubor věnoval císaři Maxmiliánovi. Popularita byla tak veliká, že kniha byla přepisována a vydávána ještě celá staletí po autorově smrti. Například v r. 1561 ji přeložil Gabriel de Collanges, a po něm r. 1620 ještě Dominique de Hotting. \n\n\"Annales Hirsaugiensis\" plný název tohoto díla je \"Annales hirsaugiensis... complectens historiam Franciae et Germaniae, gesta imperatorum, regum, principium, episcoporum, abbatum, et illustrium virorum\", je Latinsky \"Letopisy Hirsau... obsahující dějiny Francie a Německa, pozoruhodné činy vládců, králů, princů, biskupů, opatů, a vynikajících mužů\".\n\nHirsau byl klášter blízko Württembergu, odtud zadal opat Trithemiovi zakázku roku 1495, ale práce mu trvala až do roku 1514, kdy dokončil dva svazky o 1400 stranách. Poprvé byl vydán r. 1690. \nNěkdo považuje toto dílo za jedno z prvních německých humanistických historických děl.\n\nSoubor díla Cipher Manuscripts byl zašifrován s použitím Trithemiovy šifry, jednoduchého zaměňování znaků, které popsal ve své knize Polygraphia. \"Cipher Manuscripts\" byl použit k založení Hermetického řádu úsvitu, první tajné sdružení, které velmi ovlivnilo Viktoriány a moderní evropský esoterismus.\n\nRoku 1509 napsal knihu \"De septem secundeis\", někdy se uvádí \"De septum secundeis\" (O sedmi duších, kteří řídí oběhy nebeských sfér), ve které sám podává zprávu o sedmi planetárních inteligencích, které z pověření boha vládnou světu. V knize, kterou věnoval císaři Maxmiliánovi píše: \"„Slavný císaři! Je názorem mnoha osobností starých časů, že tento stvořený svět je z vůle Nejvyšší Inteligence (kterou je Bůh) uspořádán a usměrňován druhotnými inteligencemi… mezi nimi sedmi duchy, kteří jsou ustanoveni vládci sedmi planet… ze kterých, od počátku nebe a země, každý vládne světu 354 let a 4 měsíce po pořádku.“\" Před ním se o tuto problematiku zajímal také Pietro d'Abano nebo Abraham ibn Ezra. Působením planet na život na Zemi se zabýval i Klaudios Ptolemaios. Ve svých proroctvích se o sedm vyšších inteligencí opíral ve svých proroctvích i Nostradamus. Dnes pokračuje v těchto stopách nauka angelologie.\n\nVelmi těžkopádně vyznívaly jeho magické zájmy. Přestože stále zdůrazňoval, že se zabývá pouze bílou magií, která je v souladu s křesťanskou naukou, brzy se ocitl v podezření, že je zainteresován také v černé magii a spolupracuje ve spojení s ďáblem. V díle \"Antipalus maleficiorum\" („Odpůrce čarodějnictví“) neohroženě a štvavě vystupuje proti kouzlům a čarodějnicím, které zastiňuje dokonce i \"Kladivo na čarodějnice\". To bylo i přes jeho naprosto opačné ujišťování okolním světem považováno za ďábelskou magii. Některá jeho díla se ocitla po celá staletí na indexu zakázaných knih (Index Librorum Prohibitorum), který vydávala katolická církev. Tento index byl zrušen v roce 1966 za papeže Pavla VI, po Druhém vatikánském koncilu. Církev však morálně stále nedoporučuje dávat do oběhu nebo číst tyto knihy. Až na základě svého řečnického nadání a s pomocí vlivných přátel se vyhnul obvinění z kacířství a upálení na hranici.\n\n\n\n\n\n\n"}
{"id": "272099", "url": "https://cs.wikipedia.org/wiki?curid=272099", "title": "Mexická vlajka", "text": "Mexická vlajka\n\nVlajka Mexika je zeleno-bílo-červená trikolóra se svislými pruhy. List vlajky má poměr 4:7. Uprostřed bílého pruhu je státní znak naposledy změněný roku 1968.\n\nZnak je tvořen hnědým orlem stojícím na zeleném nopálovém kaktusu, vyrůstajícím ze světle hnědé skály v modrých jezerních vodách. Orel zobrazený z profilu a v bojovém postavení hledí heraldicky doprava. V zobáku a pravém pařátu drží zeleného hada. Pod znakem jsou do půlkruhu prohnuté ratolesti dubu a vavřínu, svázané zeleno-bílo-červenou stužkou v národních barvách. Na rubové straně vlajky je znak převrácen tak, aby orlí hlava směřovala také k žerdi.\n\nZnak ilustruje starou aztéckou legendu, podle které měli (na příkaz boha slunce Huitzilopochtla) postavit svůj domov na ostrově u jezera, kde uvidí tuto scénu: v těchto místech u jezera Texcoco byl roku 1325 založený Tenochtitlán, dnešní hlavní město Mexiko.\n\nZelená barva vlajky představuje nezávislost, bílá čistotu náboženství, červená nezávislost a jednotu spojení španělské, indiánské i míšenecké krve.\n\nÚzemí dnešního Mexika bylo v předkolumbovské éře obýváno mnoha indiánskými kulturami a existovaly zde vyspělé říše. Byly to kromě jiného Zapotékové, Toltékové, Mayové (Mayská civilizace) nebo Aztékové. Přibližně v roce 1325 založili Aztékové na území dnešního hlavního města Ciudad de México své hlavní město Tenochtitlán. Roku 1428 vznikla po vítězné válce proti městskému státu Azcapotzalco konfederace tří městských států: Tenochtitlánu, Texcoca a Tlacopánu a Aztécká říše se stala dominantní silou Střední Ameriky. Roku 1517 přišli na toto území Španělé a pod vedením Hernána Cortése toto impérium v letech 1519–1521 zcela vyvrátili. V roce 1535 na dobytém území vyhlásili Místokrálovství Nové Španělsko, které v průběhu 16.–17. století rozšířili na celé Mexiko a přilehlé oblasti. Prvními státními (z dnešního pohledu) vlajkami byly na území dnešního Mexika od roku 1785 vlajky Španělské.\n\nVe druhé polovině 18. století vzrůstalo v zemi hnutí za nezávislost. 16. září 1810 vyzval Miguel Hidalgo y Costilla, farář z Atotonilco El Grande, k povstání proti španělské nadvládě. Protože neměl jiný, použil prapor určený k procesí s motivem Panny Marie Guadalupské. Povstalci pod tímto praporem bojovali asi do března 1811, kdy byl Hidalgo zajat a později popraven.\n\n6. listopadu 1813 přijal národní kongres \"Deklaraci o suverenitě a nezávislosti\" a 3. července 1815 byla přijata vlajka \"Mexické Ameriky\", tvořená modro-bílou šachovnicí s červeným lemem o poměru 1:2. V bílém obdélníku uprostřed vlajky byl umístěn nový státní znak. Zobrazená vlajka postrádá oproti zdroji bílý obdélník a znak je v bílém kruhu, poměr stran není 1:2 ale 3:5. Vlajka byla užívána některými vzbouřenci, je proto nazývána \"Bandera de los Insurgentes\" ().\n\nPo jednání španělského generála Agustína de Iturbide s vůdcem protišpanělského odboje Vicentem Guerrerem v Iguale dne 24. února 1921 nechal Iturbide vyrobit pro svou armádu prapory, rozdělené širokým šikmým zeleným pruhem (tedy z horního rohu do dolního cípu) rozdělující vlajku na tři části. Horní (vlající) část byla v červené barvě, dolní (žerďová) v barvě bílé. V dolním rohu byla umístěna zelená šesticípá hvězda, v horním rohu červená a v horním cípu bílá šesticípá hvězda. Uprostřed vlajky byla v zeleném pruhu královská koruna, kolem ní do kruhu černý nápis UNYON RELYGION YNDEPENDENCIA. Podle legendy se inspirací pro barvy stal voják, který mačetou rozpůlil meloun.\n\n28. září 1821 byla vyhlášena nezávislost Místokrálovství Nové Španělsko pod názvem Mexické císařství. 2. listopadu přijala provizorní Nejvyšší junta dekret s popisem první statní vlajky o poměru přibližně 4:7. Tu tvořila trikolóra s třemi svislými pruhy: zeleným, bílým a červeným. Uprostřed vlajky byl v bílém pruhu hnědý, korunovaný orel. 7. ledna 1822 byla tato vlajka potvrzena dalším dekretem. Podle jiných zdrojů seděl orel na nopálovém kaktusu, vyrůstajícím ze skály v jezeře (tedy s celým štítem ze státního znaku). 18. května 1822 se Iturbide prohlásil prvním mexickým císařem (pod jménem Augustín I.) a k zemi připojil celou Střední Ameriku. Vlajka i poté zůstala nezměněna.\n\n29. března 1823 byl císař svržen a po krátké emigraci v Evropě v roce 1824 popraven. 14. dubna 1823 byl název státu změněn na Mexiko a mexická vlajka byla mírně upravena (stále však s poměrem přibližně 4:7): z orlí hlavy byla odstraněna koruna, orel držel v zobáku hada, v dolní části emblému byly nově zkřížené ratolesti dubu a vavřínu převázané červenou stuhou. 4. října 1824 se z Mexika stala federativní republika, ale vlajka zůstala zachována i po několika změnách názvu státu:\n\n\nPo občanské válce bylo obnoveno tzv. Druhé Mexické císařství s císařem Maxmiliánem Habsburským. 18. června 1864 byla zavedena nová vlajka o poměru 1:2. Tu tvořila znovu trikolóra s třemi svislými pruhy: zeleným, bílým a červeným. Uprostřed, v bílém pruhu, byl nový státní znak. Vlajka byla oficiálně potvrzena dekretem ze dne 1. listopadu 1865. V rozích listu se nacházeli malí, korunovaní orli s hadem v zobáku, sedící na kaktusu (vše ze státního znaku a ve žluté barvě). Orli leželi na pomyslných úhlopříčkách s korunovanou hlavou směrem ke znaku (orli v dolní části vlajky) a od znaku (orli v horní části).\n\n15. května 1867 byl císař Maxmilián svržen a 19. června popraven. Republika se vrátila k názvu Spojené státy mexické a zároveň došlo k obnovení symbolů z let 1823–1864.\n\n30. prosince 1880 byly mexické státní symboly nahrazeny novými, jejichž autorem byl z pověření prezidenta Porfiria Díaze malíř Tomás de la Peña. Vlajka o poměru 2:3, se stejnou trikolórou jako na předchozí vlajce, měla uprostřed nový, upravený státní znak. Orel měl méně roztažená křídla, ratolesti dubu a vavřínu si vyměnily pozice a převázány byly bílou stuhou.\n\n1. ledna 1899 došlo k další drobné úpravě znaku a tím i vlajky. Znak vytvořil sochař Juan de Dios Fernández, vlajka měla poměr stran 2:3. Orel měl plnější tvary, měl světlejší (hnědou) barvu, ratolesti byly zmenšeny a ohraničovaly modré vody jezera.\n\n1. října 1916 byl opět změněn státní znak a tím i vlajka. Autorem výtvarné stylizace znaku byl malíř mexického Národního muzea pro archeologii, historii a etnografii Antonio Goméz R. Orel na znaku, a tím i na vlajce byl zobrazen z profilu, se skloněnou hlavou a heraldicky hledící doprava. Pod orlem jsou umístěny do půlkruhu prohnuté dubové a vavřínové ratolesti svázané na vlajce bílou stuhou. Nopálový kaktus měl osm výhonků s červenými květy. Poprvé byla vlajka vyvěšena až 15. září 1917.\n\n5. února 1934 byly (opět) změněny státní znak a vlajka. Výtvarný návrh navrhl Jorge Enciso. Ratolesti (dubové a vavřínové) byly uzavřeny do kruhu a svázány byly zeleno-bílo-červenou stuhou. Výhonky kaktusu jsou zredukovány na počet rovný pěti. Poměr stran byl 2:3, 1. listopadu 1965 byl oficiálně stanoven na 1:2.\n\nZobrazené vlajky z commons se podstatně liší od vlajek z uvedeného zdroje.\n\n17. srpna 1968 byly naposledy změněny státní symboly, nabyl účinnosti nový zákon, který stanovil poměr stran vlakového listu na 4:7. Zákon byl doplněn dalšími zákony (8. února 1984, 9. května 1995 a 7. prosince 2005).\n\nJiž od roku 1937 se každoročně slaví 24. února Den vlajky, kterým se připomínají události z roku 1821.\n\nMexiko je federativní stát, který se skládá z 31 států a 1 hlavního města (Ciudad de México).\n\n"}
{"id": "272101", "url": "https://cs.wikipedia.org/wiki?curid=272101", "title": "Kolie krátkosrstá", "text": "Kolie krátkosrstá\n\nKolie krátkosrstá, lidově „kraťanda“ (anglicky: \"Smooth Collie\"), je psí plemeno pocházejících ze Spojeného království, které vzniklo v 19. století a bylo původně využíváno k pasení ovcí. Nyní jej najdeme jen jako společníka, který se ale hodí i pro různé psí aktivity, jako jsou agility, dogdancing, záchranářský výcvik a podobně.\n\nKrátkosrstá kolie má původ ve Spojeném království, odkud jsou i její předci. To jsou místní ovčáčtí a honáčtí psi, kteří se mezi sebou volně křížili. S chovem ovcí se postupně víc a víc oceňovali honáčtí psi, mezi nimi i kolie krátkosrsté. Od 19. století ale chov ovcí upadal a s ním i tato psí plemena. Přibližně od té doby se krátkosrsté kolie využívají hlavně jako společenští psi. Až do 70. let 20. století se dala krátkosrstá kolie kříži s dlouhosrstou variantou, v těchto letech to ale FCI zakázala, tato doba označuje i pomyslnou hranici, kdy byli krátkosrsté kolie již vnímány jako samostatné plemeno.První krátkosrstou kolii do Česka, tehdy ještě ČSSR, dovezla Milada Cermanová z Prahy. Jednalo se o jednoho psa (samce) dovezeného z Německa. Jeho otec byl dlouhosrstý, matka krátkosrstá. Tento pes byl 2x použit při křížení s dlouhosrstými koliemi, avšak ze dvou vrhů vyšel jediný potomek s krátkou srstí.\n\n„Kolie” je z anglického slova „Collie” a může mít hned několik významů. První může být od slova coal, tedy uhlí. To proto, že tito psi pásli převážně ovce s černými hlavami, kterým se říkalo coaley. Možný původ tohoto slova je i od keltského col, což znamená tmavý.\n\nOd dlouhosrstých kolií se toto plemeno liší jak v celkovém vzhledu a typu, tak především v povaze. Krátkosrstá kolie jsou obecně považovány za původnější typ a dodnes si zachovala plné předpoklady pro pracovní využití. Nepoznamenala ji žádná popularita. Má více temperamentu a je vyrovnanější a o něco tvrdší v povaze. Také je celkově vitálnější a zdravější plemeno. Krátkosrsté kolie mají hlubší štěkot a svým bystrým myšlením a energickými reakcemi působí dojmem o něco ostřejšího hlídacího psa. Krátkosrstá kolie má hbitou, lehkou a sportovní stavbu těla vhodnou na práci.\nKrátkosrsté kolie jsou oddané, loajální a často i závislé na svém majiteli či jeho rodině, se kterými chtějí trávit svůj čas a odloučení často těžko nesou. Jsou přátelské, přizpůsobivé, inteligentní a učenlivé. Jsou hravé a pro svého majitele jsou schopné udělat cokoliv. Přesto jsou to dobří hlídači; na každého kolemjdoucího rázně upozorní a případného narušitele umí zadržet i bez výcviku. Ale velký \"kámen úrazu\" těchto psů je právě jejich štěkot, krátkosrsté kolie mohou být poněkud uštěkané a krom štěkání vydávají širokou škálu zvuků od mručení po vrnění. Hodí se k dětem a jejich hry dobře snášejí, přesto je dobré děti poučit, co se psem smí a nesmí dělat. S jinými psy se krátkosrstá kolie snáší dobře a je schopná s nimi pracovat i při nahánění. Co se jiných zvířat týče, musí majitel brát na vědomí, že toto psí plemeno má v genech nahánění a pokud před ním zvíře utíká, má sklony jej pronásledovat. Stejně tak mohou mít sklony pronásledovat rychle se pohybující věci, jako jsou cyklisté nebo automobily. Nemají vlohy pro myslivecký výcvik.\n\nKrátkosrstá kolie je venkovní pes, který se hodí pro celoroční pobyt venku, ale jen v případě, že tam s ní majitel tráví čas. Přivykne si i v městském bytě. Hodí se pro velkoměsto i na vesnici, pokud je jí poskytnut pohyb, veterinární péče apod.\n\nJejich srst je velmi krátká, hustá s podsadou. Mívá barvu sobolí, trikolor nebo blue-merle. Líná 2x ročně (na jaře a na podzim), v tomto období je nutné věnovat jí zvýšenou péči, mimo něj stačí srst pročesat 1x týdně a zbavit ji tak odumřelých chlupů. Koupání srsti neškodí, ale krátkosrsté kolie jsou známé i svým odporem k vodě.\n\nVyžadují hodně pohybu veškerého typu; od dlouhých túr, po psí sporty.\n\nVýcvik krátkosrsté kolie není složitý, už díky její vyvážené povaze, ale je to nutností. Krátkosrstá kolie bez výcviku může být nezvladatelná a agresivní. Rychle se učí novým povelům a hodí se i pro začínající chovatele. Výchova je taktéž jednoduchá; pes si rychle přivykne na styl života svého majitele.\nKolie krátkosrstá je relativně zdravé psí plemeno, přesto často trpí na dysplazii kyčelního kloubu a progresivní retinální atrofii. Jedinci se zbarvením blue-merle jsou náchylní na gen MDR1, který způsobuje přecitlivělou reakci na některé léky. Obecně lze říci, že krátkosrsté kolie nejvíce trpí na klouby a oči, proto je vhodné nechat udělat příslušné testy, obzvláště v případě chovných psů a fen.\n\n\n"}
{"id": "272104", "url": "https://cs.wikipedia.org/wiki?curid=272104", "title": "Krycí soustava", "text": "Krycí soustava\n\nKrycí soustava je v zoologii orgánová soustava na povrchu těl živočichů, do něhož se řadí kůže, vlasy, šupiny, nehty, potní žlázy a některé produkty (pot či sliz). Krycí soustava má rozmanité funkce - chrání před vodou (vodotěsná), chrání měkké tkáně, vylučuje odpadní látky, reguluje tělní teplotu a obsahuje některé smyslové senzory (bolesti, tlaku a teploty). \n\nJe to svou plochou největší orgánová soustava v lidském těle. \n\n"}
{"id": "272107", "url": "https://cs.wikipedia.org/wiki?curid=272107", "title": "Panamská vlajka", "text": "Panamská vlajka\n\nVlajka Panamy je tvořena čtvrceným listem, kde první pole je bílé s modrou pěticípou hvězdou, druhé je červené, třetí modré a čtvrté bílé s červenou pěticípou hvězdou. Vlajka je ovlivněna vlajkou USA, díky jejichž vlivu došlo k odtržení Panamy od Kolumbie. Poměr stran vlajky není zákonem stanoven, nejčastěji se užívá 2:3, ale běžně se užívá i 1:2.\n\nBílá barva představuje mír a svobodu, červená a modrá hlavní politické strany v zemi (\"liberální a konzervativní\"), hvězdy věrnost a sílu (podle jiného výkladu města Ciudad de Panamá a Colón, ležící při vjezdu a výjezdu z Panamského průplavu). Pravidelné rozdělení barev má naznačovat střídání politických stran při řízení státu. Další verze spojuje modrou barvu s vodami dvou oceánů, mezi kterými Panama leží. Červená barva je symbolem krve vlastenců, prolitá za svobodu.\n\nPrvním evropanem, který objevil panamské pobřeží, byl roku 1501 španělský mořeplavec Rodrigo Galván de Bastidas. Roku 1508 se stalo území Panamy španělskou kolonií. V letech 1524–1565 byla součástí Generálního kapitanátu Guatemala, poté součástí Místokrálovství Peru. V roce 1718 byla připojena k Místokrálovství Nová Granada. Prvními vlajkami vyvěšovanými na panamském území byly španělské vlajky.\n\n28. listopadu 1821 vyhlásila Panama nezávislost. Vlajka nebyla zavedena, o několik dnů později byla jako Provincie Istmo začleněna do konfederace Velká Kolumbie. V rámci federace byla užívána provinční vlajka, tvořena vlajkou Velké Kolumbie s místním znakem (není obrázek).\n\nPo odtržení Venezuely a Ekvádoru v roce 1830 se zbylý státní útvar (Panama zůstala součástí) přejmenoval na Republiku Nová Granada a zároveň došlo ke změně vlajky. Na ní se změnily poměry šířek pruhů na 2:1:1. Zákonem z 8. května 1834 byla přijata nová vlajka: červeno-modro-žlutá trikolóra s vertikálními pruhy a novým státním znakem uprostřed modrého pruhu. Stejně jako v předchozím útvaru užívala Provincie Istmo svou provinční vlajku (není obrázek).\n\nV roce 1842 Panama znovu vyhlásila nezávislost (trvala 13 měsíců) a v letech 1849–1855 ještě čtyřikrát. Neúspěšně. V roce 1856 vznikla z republiky nově Granadská konfederace sdružující 8 států (včetně Panamy). Konfederace užívala předchozí trikolóru ale bez státního znaku. Vlajka se znakem byla námořní válečnou vlajkou konfederace. Stejně jako v předchozích případech užíval stát Panama vlastní vlajku (a znovu není obrázek) vycházející z vlajky konfederace.\n\n26. července 1861 vznikly Spojené státy Nové Granady (s Panamou jako součástí nového státu). Vlajkou se stala znovu červeno-modro-žlutá trikolóra s vertikálními pruhy a s devíti, do oblouku (nebo spíše do krokve) seřazenými bílými pěticípými hvězdami v modrém pruhu, které symbolizovaly nově zřízený distrikt hlavního města a osm členských států (není obrázek). I v této federaci užívala Panama vlastní vlajku (není obrázek).\n\nJiž 26. listopadu 1861 došlo k přejmenování země na Spojené státy kolumbijské. Státní vlajkou se stal list se žluto-modro-červenými horizontálními pruhy v poměru šířek 2:1:1. Stát Panama užíval i svou vlastní vlajku (není obrázek). 5. srpna 1886 se ze země stala unitární Kolumbijská republika a změnila se i vlajka Panamské provincie (není obrázek).\n\nJeden z návrhů panamské vlajky pochází od francouzského inženýra a vojáka Philippe-Jean Bunau-Varilly, který vlajku představil v roce 1903. Design byl založeny na vlajce Spojených států: 13 pruhů, barvy změněny v souvislosti historické návaznosti na Španělsko, v kantonu dvě žlutá, propojená slunce symbolizující Jižní a Severní Ameriku a Panamskou šíji. Návrh byl panamskou revoluční radou odmítnut, z důvodu navržení cizincem.\n\nPrvní \"nezávislou\" panamskou vlajku tak navrhl 29. října 1903 první panamský prezident Manuel Amador Guerrero (2. listopadu vytvořila první exemplář jeho žena Maria Ossa de Amador). Poprvé byla tato vlajka užita 3. listopadu při vyhlášení nezávislosti Panamské republiky. List vlajky byl čtvrcen tak, že první pole bylo modré, čtvrté červené a druhé a třetí bílé s červenou (druhé pole) a modrou (třetí pole) pěticípou hvězdou.\n\nJiž 20. listopadu 1903 (jiný zdroj udává první vztyčení vlajky až na 20. prosinec) byla vlajka z neznámých důvodů upravena do dnešní podoby. Úprava spočívala v záměně čtvrcení podle horizontální osy. V této podobě byla vlajka vysvěcena a prvně vztyčena. Prozatímně schválena byla zákonem č. 64 ze dne 4. června 1904 ale trvale schválena až zákonem č. 4 v roce 1925. Jiný zdroj hovoří o přijetí vlajky 28. března 1941.\n\nVlajka se znakem (vlajka panamského prezidenta) byla znovu potvrzena zákonem č. 34 z roku 1949.\n\nÚzemí Panamského průplavového pásma bylo od 18. listopadu 1903 na základě smlouvy Hay–Bunau-Varilla mezi nově vzniklou Panamskou republikou a Spojenými státy americkými do roku 1979 pod správou USA, poté až do 31. prosince 1999 pod společnou správou Panamy a USA. Od roku 1903 do roku 1962 se na tomto teritoriu užívala pouze vlajka USA (v různých historických variantách), poté se mohla vyvěšovat spolu s vlajkou USA i vlajka panamská. V roce 2000 přešel průplav i okolní půda pod suverenitu Panamy.\n\nExistovala i vlajka guvernéra Panamského průplavového pásma (není obrázek).\n\nPanama je administrativně rozdělena na 10 provincií a 3 indiánské rezervace:\n\n"}
{"id": "272111", "url": "https://cs.wikipedia.org/wiki?curid=272111", "title": "Seznam silnic I. třídy na Slovensku", "text": "Seznam silnic I. třídy na Slovensku\n\nSeznam silnic I. třídy na Slovensku zahrnuje všechny silnice na Slovensku zařazené v kategorii I. třídy, tedy nikoliv dálnice ani rychlostní silnice.\n\nSilnice I. třídy na Slovensku jsou značeny jedno- až dvoucifernými čísly od 2 do 80. V tomto intervalu je však celá řada čísel vynechána (např. 3 až 8, 22 až 48), což je pozůstatek společného číslování z dob Československa, kdy byla nižší čísla použita v Čechách a na Moravě. Zděděná čísla silnic zůstala po rozdělení (1993) na Slovensku zachována a jen pomalu docházelo k úpravě číslování vkládáním nepoužitých čísel pro úseky převedené z II. do I. třídy nebo přečíslováním existujících úseků. Posledním výrazným posunem k autonomnímu číslování byla úprava schválená 1. srpna 2015, kdy bylo např. zrušeno číslo silnice 50 (pokračování české silnice I/50) a její úseky nově očíslovány jako I/9, I/16 a I/19.\n\n"}
{"id": "272115", "url": "https://cs.wikipedia.org/wiki?curid=272115", "title": "Kolumbijská vlajka", "text": "Kolumbijská vlajka\n\nVlajka Kolumbie má tři vodorovné pruhy – žlutý, modrý a červený (2:1:1), přičemž žlutá zabírá celou horní polovinu listu.\n\nJe odvozená z vlajky Francisca de Mirandy (z roku 1806) a Simóna Bolívara a z barev konfederace Velké Kolumbie, která v letech 1819-1830 sdružovala Novou Granadu (dnešní Kolumbii s Panamou), Venezuelu a od roku 1822 Ekvádor, když je Bolívar osvobodil od španělské nadvlády. Shodně s tím byla vlajka vykládaná tak, že zlatá Amerika je oddělená modrou vodou oceánu od krvavého Španělska. Červená a žlutá jsou však španělské barvy, jindy se žlutá spojuje s lidem Kolumbie, modrá s oceánem, který ji dělí od Španělska, červená s krví prolitou za svobodu. Podle dnešní interpretace symbolizuje žlutá barva státní nezávislost, modrá statečnost, ušlechtilost a věrnost, červená krev vlastenců prolitou za svobodu. Tyto barvy jsou použity ve stejném pořadí také na ekvádorské a venezuelské vlajce.\n\nVlajka byla vytvořená roku 1814 (až tři roky po vytvoření nezávislé Kolumbie). V letech 1834-1861 měla však Nová Granada, jak se tedy Kolumbie opět jmenovala, vlajku s vertikálními pruhy - červeným, modrým a žlutým.\n\nKolumbie je unitární stát, který se skládá z distriktu hlavního města Bogotá a 32 departementů.\n\n"}
{"id": "272116", "url": "https://cs.wikipedia.org/wiki?curid=272116", "title": "Izerskie Garby", "text": "Izerskie Garby\n\nIzerskie Garby (německy \"Weisser Steinrücken\") je hora ležící ve Vysokém jizerském hřebeni, v polské části pohoří Jizerské hory. Izerskie Garby sousedí z jedné strany s masivem Zielona Kopa, jemuž dominuje nejvyšší hora Jizerských hor Wysoka Kopa, a z druhé strany leží hory Zwalisko a Wysoki Kamień. Přímo na vrcholu se nachází dnes nevyužívaný lom Stanisław. Na počátku devadesátých let 20. století bylo poblíž lomu Stanisław postaveno deset kovových soch, rozestavených v pravidelných odstupech, s názvem \"Železní lidé\". Autorem byl Zbygniew Frąckiewicz.\n\nTento vrchol má neobvykle bohatou historii názvosloví. Říkalo se mu také Biały Lwiniec, Biały Kamień, Weisser Steinrücken, Weisse Flins nebo Bílé Garby.\n\nHřebenová červená turistická cesta Izerskie Garby obchází, ale asi 500 m od vrcholu z ní odbočuje neznačená cesta kolem lomu Stanisław, která vede až pod vrchol. Nejvyšší bod se nachází na západní hraně lomu, původní vrchol byl odtěžen.\n\nJiž Vlachové zde objevili pod povrchem obrovské křemenné žíly. Krystalický křemen mléčné barvy zde byl těžen od 13. století. Na jeho základě vznikl v oblasti sklářsko-hutnický průmysl. Na území hory Izerskie Garby se nenacházel pouze křemen či křišťál, ale také tzv. zlatonosný křemen, který zde byl těžen již ve středověku. Dodnes je zde dochován lom Stanisław, který byl na své jméno přejmenován po druhé světové válce. Tento důl je nejvýše položeným kamenolomem v Polsku. V souvislosti s lomem zde byla v minulosti vybudována i sklářská osada Orle, ve které do současnosti zbyly jen 3 budovy.\n"}
{"id": "272121", "url": "https://cs.wikipedia.org/wiki?curid=272121", "title": "Horský křišťál (Stifter)", "text": "Horský křišťál (Stifter)\n\nHorský křišťál (v originále \"Bergkristall\") je novela Adalberta Stiftera. Poprvé byla vydána v roce 1845, přepracovaná verze pak v roce 1853. Vyznačuje se podrobným popisem zobrazovaných skutečností, především přírodních. Celé dílo je také prodchnuto náboženskými motivy.\nNovela vypráví příběh o sourozencích – chlapec Konrád a dívka Sanna (po matce Susanna) jsou dětmi ševce a barvířovy dcery Susanny. Švec pochází z vesnice jménem Gschaid (Rakousko). Zde se lidé navzájem znají, žijí v harmonii s přírodou a de facto se izolují od okolního světa. Jejich nejbližším sousedem je vesnice Millsdorf, odkud pochází barvířova rodina. Tato vesnice naopak pěstuje kontakty s okolím, zavádí techniku do tradičního hospodářství. Gschaid i Millsdorf leží v horském prostředí, ve dvou nedaleko od sebe vzdálených údolích. Protože švec s rodinou žije v Gschaidu a příbuzní Susanny v Millsdorfu, navštěvují se obě rodiny jen zřídka. Když Konrád trochu povyroste, je mu dovoleno, aby šel i se sestrou do Millsdorfu sám. Takto absolvují několik výprav, hlavní linií příběhu je ale jejich putování na Štědrý den. Ráno se zdá, že počasí bude nádherné – děti se tedy vypraví na cestu, poobědvají u babičky a rychle se vydají zpět. Cestou však přijde sněhová vánice, která je donutí strávit noc v jeskyni. Díky zásobám od babičky se jim ji podaří ve zdraví přečkat. Přestože sourozenci ztratili cestu, podaří se je skupině utvořené z obyvatel Gschaidu a Millsdorfu najít a vše končí šťastně. Tato událost obě vesnice sblíží a vylepší jejich dosavadní vztahy.\n"}
{"id": "272124", "url": "https://cs.wikipedia.org/wiki?curid=272124", "title": "Orgánová soustava", "text": "Orgánová soustava\n\nOrgánová soustava neboli orgánový systém je souhrn všech orgánů, které vykonávají v těle stejnou funkci. Například jícen, žaludek, játra a střeva slouží k rozkládání potravy na jednodušší sloučeniny, a proto jsou všechny tyto orgány označovány jako trávicí soustava. Další velice důležité soustavy jsou nervová soustava, oběhová soustava, vylučovací soustava, rozmožovací soustava, oporná soustava (kostra) a svalstvo. Seznam článků o jednotlivých orgánových soustavách najdete v kategorii . \n\nToto je seznam nejčastěji uváděných orgánových soustav, který se však někdy může lišit. Seznam zahrnovaných orgánů není kompletní. \n\n"}
{"id": "272130", "url": "https://cs.wikipedia.org/wiki?curid=272130", "title": "Katarská vlajka", "text": "Katarská vlajka\n\nVlajka Kataru je kaštanově hnědá s bílým svislým pruhem při žerdi, odděleným devíti zuby od hnědého pole. Vlajka má neobvyklý poměr stran 11:28, ale často se používá i v poměrech 2:3 nebo 3:5.\n\nKatarský poloostrov byl dle archeologických nálezů osídlen již v době kamenné. Poté se na tomto území střídali různí panovníci, než se v 7. století dostalo pod nadvládu arabského chalífátu. Ve 13. století se Katar stal součástí Bahrajnu. Od 16. století soupeřili o toto území Portugalci, Persie, Osmanská říše a sousední emiráty. V 18. století založil kmen Banů Athán na poloostrově šejchát Katar. Vlajkou státu se stala jednoduchá vlajka s červeným listem, který byl užíván v celé oblasti Perského zálivu – červená barva byla barvou šerifů z Mekky.\n\nV roce 1783 ovládli Katar Chálifovci (pozdější vládci Bahrajnu). V roce 1821, jako trest za pirátství, svým bombardováním Britská Východoindická společnost zcela zničila dnešní katarské hlavní město Dauhá. Obyvatelstvo bylo donuceno k útěku a v důsledku toho vznikly katarské povstalecké skupiny, usilující o nezávislost na Bahrajnu. V roce 1855 se Katar smlouvou s Velkou Británií zřekl pirátství a na znamení toho začal používat vlajku s bílým pruhem u žerdi. Na rozdíl od vlajek sousedních států byla dělící čára mezi barvami pilovitá. Zubatý okraj pole neměl žádný symbolický význam ale pouze dekorativní charakter. Počet zubů, jejich velikost a šířka pruhu se na různých vyobrazeních liší. \n\nV letech 1871–1916 byl poloostrov okupován Osmanskou říší a byla vyvěšována Vlajka Osmanské říše, tj. červený list s bílým půlměsícem a bílou pěticípou hvězdou. 3. listopadu 1916 se stal Katar britským protektorátem a bylo obnoveno užívání vlajky z roku 1855.\n\nV roce 1932 byl rozšířen úzký bílý pruh asi na 1/5 délky vlajky, zubatý předěl mezi barvami byl změněn na vlnitý a odstín změněn na tmavě červenou (ale ještě ne na dnešní kaštanově hnědou). Poměr stran vlajky byl 1:2. V roce 1936 byla v důsledku možné záměny s novou bahrajnskou vlajkou z roku 1934 upravena i vlajka katarská. Nová vlajka se vrátila ke světlejší červené, měla 9 bílých zubů a do bílého pruhu bylo vloženo pod sebe 10 červených kosočtverců. Do červeného pole byl vložen arabský název Kataru. Poměr stran 1:2 byl zřejmě zachován (jiný zdroj však zobrazuje nápis větší, barvu kaštanově hnědou a poměr stran 11:30). \n\nI po změnách v roce 1936 docházelo k záměně vlajky s bahrajnskou vlajkou a s vlajkami některých emirátů Smluvního Ománu. Proto byla roku 1949 změněna barva z červené na kaštanově hnědou. Bylo to prý i proto, že přírodní barvivo, používané v Kataru, na slunci dostává kaštanově hnědý tón. Poměr stran byl stanoven na 11:30.\n\nRoku 1960 byly z vlajky vypuštěny kosočtverce a šířka bílého pruhu se změnila na 1/3 délky vlajky při zachovaném poměru stran 11:30.\n\nSpolu s vyhlášením nezávislosti 3. září 1971 byla vlajka mírně upravena. Poměr stran byl změněn na 11:28, bílý pruh (bez zubů) má šířku 4/14 a devět bílých zubů 1/14 délky vlajky. Kromě uvedeného poměru se užívají i vlajky s poměrem 2:3 nebo 3:5.\n\nVyobrazené historické vlajky z Wikimedia Commons neodpovídají přesně zdrojům informací:\nPří příležitosti národního dne vlajky byla v prosinci 2013 vytvořena největší vlajka světa a zapsána do Guinnessovy knihy rekordů. Katarská kaštanově-bílá vlajka byla rozvinuta v průmyslové zóně na severu hlavního města Dauhá na ploše 101 978 m. Vlajka vážila 9,8 tun a překonala předchozí rumunský rekord o 79 tisíc m. Později byla vlajka zrecyklována na 200 000 brašen pro školáky v 60 zemích světa.\n\n"}
{"id": "272133", "url": "https://cs.wikipedia.org/wiki?curid=272133", "title": "Laoská vlajka", "text": "Laoská vlajka\n\nVlajka Laosu byla přijata v roce 1975, kdy se země stala lidovou republikou. Jde vlastně o vlajku vlastenecké fronty Laosu (\"Neo Lao Istala\") označované v cizině běžně názvem Pathet Lao.\n\nPoté co v roce 1975 skončila válka ve Vietnamu, která zasáhla také Laos, vyhlásilo komunistické hnutí Pathet Lao v Laosu novou komunistickou republiku. Jeho vlajka pak byla stanovena za státní vlajku.\n\nList vlajky má tři vodorovné pruhy (1:2:1) v barvách červené, tmavě modré a červené; uprostřed širšího modrého pruhu je bílé kruhové pole o průměru rovnému 2/5 šířky vlajky (zároveň jsou to čtyři pětiny šířky modrého pruhu).\n\nČervená barva symbolizuje srdce laoského lidu a jeho krev prolitou za nezávislost, modrá jeho blahobyt, bílá jasnou budoucnost země i spravedlnost, které její lid dosáhl. Bílý kruh je zároveň náznakem měsíce v úplňku, starého symbolu štěstí a dobra.\n\nVlajka vznikla už roku 1945, když byla revolučními silami vyhlášená nezávislost Laosu. V roce 1947 však feudální království přijalo červenou vlajku se třemi bílými slony a až roku 1975 se stala vlajka z roku 1945 oficiálním státním symbolem.\n\n"}
{"id": "272136", "url": "https://cs.wikipedia.org/wiki?curid=272136", "title": "Oldřich Pechal", "text": "Oldřich Pechal\n\nOldřich Pechal (12. května 1913, Osvětimany – 22. září 1942, Mauthausen) byl československý voják a velitel paradesantní skupiny Zinc.\n\nNarodil se 12. května 1913 v Osvětimanech na statku v Hruškovicích. Otec Josef byl hajným, matka Marie, rozená Hložková, pracovala v hospodářství. Měl bratra Klimenta a sestru Boženu, provdanou později za Jana Žižlavského.\n\nDětství prožil ve vsi Vřesovice, kam byl jeho otec jako hajný přeložen. Gymnázium vystudoval v Kyjově a zde také v roce 1934 maturoval. Po odvodu nastoupil 6. července 1934 k horskému pluku do Popradu. Po absolvování školy důstojníků v záloze v Levoči sloužil jako velitel družstva horské roty. Povýšen na desátníka aspiranta byl 1. března 1935, do hodnosti četaře aspiranta 10. července. Od 1. října 1935 do 31. července 1937 studoval Vojenskou akademii v Hranicích na Moravě. Hodnosti poručíka dosáhl 1. srpna 1937. Později sloužil v Dolnom Kubíně jako velitel roty. Během mobilizace v roce 1938 byl s jednotkou převelen do prostoru Sušic.\n\nPo okupaci Československa v roce 1939 emigroval přes Polsko do Francie, kde vstoupil do Cizinecké legie. 8. září 1939 byl po prezentaci v Agde zařazen nejprve k 3. pěšímu pluku. Navíc prodělal francouzský kurz pro důstojníky v záloze. Bojů o Francii se nezúčastnil.\n\nPo pádu Francie byl evakuován do Anglie. V Anglii byl zařazen ke kulometné rotě. Dne 28. října 1940 byl povýšen do hodnosti nadporučíka pěchoty. Po přijetí nabídky k výcviku pro plnění zvláštních úkolů absolvoval od 25. května 1941 do 26. března 1942 ve Skotsku speciální parašutistický výcvik, poté kurzy šifrování a dešifrování a konspirační výcvik.\n\nDne 27. března 1942 v 19:55 odstartovalo letadlo typu Halifax řízené polskými piloty. 28. března 1942 v 01:15 hodin byl společně s ostatními příslušníky výsadku Zinc vysazen nedaleko Gbel na Slovensku, přičemž cílem výsadku byla oblast Chřibů (asi 4 km od Vřesovic). Skupina se zde rozdělila s tím, že se pokusí přejít na Moravu, a tam se ve Chřibech sejdou.\n\nV noci z 29. na 30. března při přecházení hranic u obce Petrov byl chycen hlídkou dvou německých celníků z nedalekého komisariátu pohraniční stráže ve Strážnici, kteří jej legitimovali a odváděli na strážnici. Využil jejich neopatrnosti; jednoho zastřelil, druhého smrtelně zranil a podařilo se mu uprchnout. Protože se blížila další hlídka, neměl čas hledat svou padělanou legitimaci, kterou mu před tím odebral německý celník. Gestapo tak získalo jeho fotografii a podle ní byl identifikován slovenskými četníky ze Skalice Glatzem a Višňovcem (byli s Pechalem na vojně). Totožnost však určil až jeho profesor z gymnázia v Kyjově, kde gestapo pátralo. Stačil ještě navštívit své rodiče, setkat se na Nové louce s členy skupiny Arnoštem Mikšem a Viliamem Gerikem, kterým oznámil, že skupinu musí rozpustit. Poté se ukrýval v Chřibech, kde unikal zátahům gestapa také díky pomoci učitele a svého vzdáleného příbuzného Cyrila Žižlavského z Koryčan, rolníka Berky a dalších. Patřili mezi ně také kněz Václav Kostiha a kaplan František Voneš, kteří Pechala i Žižlavského ukrývali od 6. května do začátku června 1942 na faře ve Ždánicích.\n\nPoté, co se Pechal konfidentem gestapa Viktorem Ryšánkem nechal vylákat na chatu nedaleko Brna, byl 2. června 1942 po rvačce zatčen a odvezen do Kounicových kolejí v Brně. Výslechy, při kterých byl krutě mučen, trvaly až do léta 1942, přičemž statečně odmítl všechny nabídky ke spolupráci a vůbec nevypovídal. Mezitím byli 12. června 1942 popraveni Pechalovi rodiče, sourozenci a příbuzní. Ovšem ani to Pechala nezlomilo a nezradil. Na Kyjovsku přišlo o život dalších téměř dvacet osob, mezi nimi i kněz Kostiha a kaplan Voneš, popravení 1. července.\nDne 22. září 1942 byl Pechal popraven oběšením v koncentračním táboře Mauthausen.\n\n1. prosince 1945 byl povýšen na kapitána pěchoty a následně na štábního kapitána pěchoty in memoriam. V roce 2007 mu byla na budově gymnázia v Kyjově odhalena pamětní deska.\n\n\n"}
{"id": "272137", "url": "https://cs.wikipedia.org/wiki?curid=272137", "title": "Malajsijská vlajka", "text": "Malajsijská vlajka\n\nVlajka Malajsie je inspirována vlajkou Spojených států amerických a má i podobnou symboliku. Čtrnáct vodorovných pruhů, sedm červených a sedm bílých, představuje 13 členských zemí federace a teritorium hlavního města a toto číslo se opakuje i v počtu cípů žluté hvězdy. Ta je spolu se žlutým půlměsícem umístěná v modrém poli v levém horním poli vlajky.\n\nČervená a bílá jsou oblíbené barvy v zemích Jihovýchodní Asie, modrá z britské vlajky připomíná příslušnost k britskému Společenství, a žlutá – královská barva – reprezentuje sultány v devíti sultanátech federace. Půlměsíc a hvězda jsou symboly islámu.\n\nVlajka v této podobě je z roku 1963, předtím od roku 1950 měla jedenáct pruhů a jedenácticípou hvězdu s půlměsícem.\n\n"}
{"id": "272138", "url": "https://cs.wikipedia.org/wiki?curid=272138", "title": "Medvídek (film)", "text": "Medvídek (film)\n\nMedvídek je český film natočený v roce 2007 Janem Hřebejkem. Jde o příběh tří párů ve středním věku.\n\n\n"}
{"id": "272140", "url": "https://cs.wikipedia.org/wiki?curid=272140", "title": "Turnaj", "text": "Turnaj\n\nTurnaj je soutěž většího počtu účastníků, kteří v nějakém sportu, hře či jiné disciplíně zápolí o celkové vítězství. Sestává z řady jednotlivých utkání, na jejichž základě se pak vybere vítěz turnaje. Typickými formáty jsou vyřazovací turnaj, v němž se po každém kole počet aktivních účastníků zmenší na polovinu, protože prohrávající odstoupí, a dále turnaj typu každý s každým, v němž se všichni účastníci postupně střetnou se všemi. Kromě toho se turnaj může hrát nějakým jiným systémem, například švýcarským. Může se také hrát kombinací několika systémů, např. základní skupiny se hrají systémem každý s každým, následují vyřazovací boje doplněné utkáním o třetí místo.\n\n"}
{"id": "272143", "url": "https://cs.wikipedia.org/wiki?curid=272143", "title": "Voderady (okres Trnava)", "text": "Voderady (okres Trnava)\n\nVoderady jsou obec na Slovensku v okrese Trnava.\nNacházejí se 11 km na jih od okresního města Trnavy. Na severu sousedí se Slovenskou Novou Vsí a obcí Cífer, na jihu a východě s obcí Pavlice a na západě s katastrem vsí Pusté Úľany a Veľký Grob.\n\nVoderady jsou typická zemědělská obec. Rozkládají se na území Trnavské pahorkatiny. Jsou zde velmi příznivé podmínky pro zemědělskou výrobu. Vzhledem k ročnímu srážkovému průměru 300–350 mm patří Voderady k nejteplejším a současně k nejsušším zemědělským oblastem na Slovensku. V roce 2013 zde žilo 1 424 obyvatel.\n\nPrvní písemná zmínka o obci pochází z roku 1243.\n\nV 18. století patřily Voderady k panství uherského šlechtice Františka Zičiho. Jeho rodinné sídlo – zámek s přilehlým parkem je dodnes dominantou obce.\n\n\n"}
{"id": "272146", "url": "https://cs.wikipedia.org/wiki?curid=272146", "title": "Brenná", "text": "Brenná\n\nBrenná (\"německy Brenn\") je vesnička na Brennském kopci, nazývaném dříve Ovčí vrch (295 m. n.m.) poblíž soutoku Svitávky a Ploučnice, 4 km jižně od města Zákupy, k němuž byla připojena roku 1971.\n\nSoudě dle náletů v náplavkách Ploučnice zde žily lovecké tlupy v období 10 000 – 80 000 let př. n. l. Z období 5 000 – 7 000 let př. n. l. pochází nálezy volutové keramiky na kopci, kde později vznikla obec Brenná. Pak v oblasti žily slovanské charvátské kmeny, po nichž zůstaly známky hradiště. Průzkumy je řadí do 9. století (tzv. střední fáze doby hradební).\n\nPrvní zápis o existenci vesnice pochází z roku 1316, kdy byla součástí panství pánů z Vartenberka. Patřila vždy k zákupskému panství a spolu s ním byla postupně poněmčována. Od roku 1344 jsou záznamy o existenci zdejší fary. Farnost náležela v letech 1360-1852 k zákupskému děkanskému kostelu. Kronika obce byla vedena od vzniku roku 1520 v němčině. V roce 1578 je první doložená zpráva o škole, existující zřejmě již dříve, na níž učil Antonín Bartl. \n\nV době třicetileté války se v okolí několikrát střetly pruské a rakouské armády, většina stavení časem zůstala pustých, proto připadly zákupské vrchnosti, která zde vybudovala ovčín. Z let 1595, 1598, 1617, 1726, 1772, 1868, 1897 pochází záznamy o přírodních pohromách, vichřicích, krupobití, povodni, hladomoru, moru. V roce 1779 navštívil Brennou císař Josef II. v doprovodu generála Laudona, protože hledal místo pro založení pevnosti (později zvolil Terezín). V roce 1800 zahájil brennský rychtář potiskování plátna, v konkurenci zákupské kartounky však neuspěl. V letech 1853-1856 byla vybudována silnice do Zákup. V letech 1860-1862 navštívil několikrát kostel v Brenné excísař Ferdinand I. Dobrotivý, lovit si sem zajížděl v období let 1862-1863 i následník trůnu Rudolf Habsburský. V těch letech se stávala obec vyhledávaným letoviskem. \n\nJeště v roce 1930 tu byl mlýn, pila, dva obchody, spořitelna, dvě trafiky a řada řemeslníků. Po válce byli Němci odsunuti, noví čeští přistěhovalci tento úbytek nedokázali nahradit a devastace vesnice se stále prohlubovala, živnosti vč. obchodu a hospody zmizely. V roce 1971 byla Brenná spolu s nedalekou vsí Veselí připojena k Zákupům. \n\nNejbližší pošta je v Zákupech, ovšem směrovací číslo pro Brennou na příslušný poštovní úřad se změnilo před několika lety na 47002 Česká Lípa, pošta 2. \n\nDne 4. června 2009 zde byl založen \"Jezdecký klub Brenná\", kterému město Zákupy pronajalo 4. září 2009 pozemky na pastviny. Klub vznikl po nedobrovolném odchodu 8 členek obdobného klubu v Dobranově z jejich podnětu, patřičně se zaregistroval a získal IČO 26556073. Brzy koně prodal a stal se pasivním. \n\nPodél západního okraje obce vede okresní silnice (3. třídy) ze Zákup do Jestřebí. Železnice tudy nevede, nejbližší trať je vzdálená 4 km. Veřejnou dopravu tedy obstarává ČSAD Česká Lípa jednou denně z České Lípy, pod kopcem s Brennou je autobusová zastávka Brenná rozcestí. Přes obec je vedena červeně značená dálková trasa pro pěší turisty z České Lípy do Mimoně a spodem vedou cyklotrasy 3045 a 3054.\n\nKatastr obce je veden pod číslem 609820.\n\nNa počátku 20. století bylo v Brenné 117 domů s 446 německými obyvateli, v roce 1930 registrováno 423 lidí, z nichž bylo 416 Němců. K 31. prosinci 2001 žilo v obci 80 stálých obyvatel.\n\nVe vsi působil v letech 1940-1951 farář německé národnosti Josef Richter. Je autorem ojedinělého souboru 113 svazků farní a obecní kroniky obce, které psal v letech 1946-1976. Větší jejich část jsou kresby všech stavení a staveb obce i okolní krajiny. Kroniky psané německy a latinsky jsou uloženy ve státním okresním archivu v České Lípě. Josef Richter krátce spravoval i fary v nedalekých Zákupech a Velenicích, i tam se staral o farní kroniky.\n\n\n\n\n\n"}
{"id": "272147", "url": "https://cs.wikipedia.org/wiki?curid=272147", "title": "Soutěž", "text": "Soutěž\n\nSoutěž je zápolení dvou nebo více stran o něco, co je cenné pro všechny soutěžící a čeho není dost pro všechny. V ekologii přirozeně vzniká jako kompetice mezi živými organismy sdílejícími totéž prostředí a zápolícími o potravu, prostor nebo partnery. V ekonomii je hospodářská soutěž neboli konkurence vztahem firem usilujících o stejného zákazníka. Ve sportu jde o zápasy nebo turnaje, kde účastníkům jde o zisk vítězství a dalších hodnocení.\n\n"}
{"id": "272148", "url": "https://cs.wikipedia.org/wiki?curid=272148", "title": "Kontaminace (lingvistika)", "text": "Kontaminace (lingvistika)\n\nKontaminace (\"křížení\", doslova \"znečištění\", \"smíšení\") je v etymologii a mluvnici název pro jev, kdy dvě slova, slovní vazby nebo morfémy s podobným významem se vzájemně ovlivňují nebo splynou.\n\nKontaminována druhým slovem může být buď podoba slova (morfému, vazby), nebo jejich význam (kontaminace významu). Kontaminovat se vzájemně mohou nejen dva kořeny slov, ale i například morfémy používané obecněji, například koncovky, kmenotvorné přípony atd., pak jde o morfologickou analogii.\n\nPodobným jevem jako kontaminace je tvorba nových slov nikoliv skládáním kořenů na základě jejich významu, ale skládáním jiných částí slova nesoucích významové asociace.\n\nTermín kontaminace je použit i ve vzdělávacím programu Národní škola. V nadstavbové části učebního plánu, v předmětu \"Cvičení z jazyka českého (hrátky s češtinou)\", se pro 8. až 9. ročník v popisu témat tvaroslovných cvičení na str. 116 i stylizačních cvičení na str. 117 doporučuje procvičovat předložkové vazby a jejich křížení (kontaminace, směšování konstrukcí). \n\n\n\nKontaminace bývá někdy způsobem, jak obejít tabuizaci slov.\n\n\n\n"}
{"id": "272149", "url": "https://cs.wikipedia.org/wiki?curid=272149", "title": "Kaple svatého Cyrila a Metoděje (Olomouc)", "text": "Kaple svatého Cyrila a Metoděje (Olomouc)\n\nKaple svatého Cyrila a Metoděje zvaná také Moravská kaple je zaniklá kaple v Olomouci. Nacházela se v areálu hřbitova u kostela svatého Mořice (hřbitov zrušen v roce 1784) a byla nejvýznamnější ze čtyř místních hřbitovních kaplí. Kromě ní se na hřbitově nacházela ještě kaple svatého Mikuláše ze 14. století (první zmínka 1331, zbořena 1549), kaple svaté Anny a svatého Augustina z roku 1403 a kaple svatých Felixe a Adaukta z roku 1360, zbořena po požáru roku 1492.\n\n\n"}
{"id": "272154", "url": "https://cs.wikipedia.org/wiki?curid=272154", "title": "Dobrá Voda (Březnice)", "text": "Dobrá Voda (Březnice)\n\nDobrá Voda je místní část města Březnice v okrese Příbram. Rozkládá se pod vrchem \"Stražiště\" na levém břehu říčky Vlčavy (Skalice) zhruba 3 km východně od Březnice. Sídlem prochází silnice Bor–Nestrašovice a železniční trať č. 200 Zdice–Protivín, na níž je situována železniční zastávka \"Dobrá Voda u Březnice\". V roce 2011 zde trvale žilo 65 obyvatel.\n\nPrvní písemná zmínka o vesnici pochází z roku 1713.\n\nKulturní památky:\n\nOstatní:\n\n"}
{"id": "272155", "url": "https://cs.wikipedia.org/wiki?curid=272155", "title": "Fridrich IV. Habsburský", "text": "Fridrich IV. Habsburský\n\nFridrich IV. Habsburský zv. \"s prázdnou kapsou\" (1382 – 24. června 1439) byl vévoda a hrabě tyrolský v letech 1406–1439. Stal se zakladatelem tzv. starší tyrolské větve Habsburků.\n\nNarodil se jako čtvrtý syn rakouského vévody Leopolda III. a Viridis Viscontiové.\n\nUž jako chlapec se podílel na vládě se starším bratrem Leopoldem v Předních Rakousích a v roce 1406 se ujal vlády v Tyrolsku a územích před Arlbergem. Zpočátku se musel bránit Appenzellernům, žijícím severně od Tyrol, poté Benátčanům, kteří se usídlili na území tridentské kapituly a nakonec Wittelsbachům ze severu. Fridrich si počínal velmi dobře a všechny tyto útoky zažehnal. Dalšímu konfliktu čelil ze strany tyrolské šlechty vedené hofmistrem Heinrichem Rottenburgem.\n\nVévoda Fridrich podporoval během kostnického koncilu papeže Jana XXIII. a za pomoc při papežově útěku roku 1415 byl dokonce dán císařem Zikmundem do klatby a k tomu uvězněn. Z kostnického vězení se podařilo vznešenému vězni na jaře roku 1416 uprchnout a po čase se s císařem smířil. Přišel však o území v Aargau, které získalo Švýcarské spříseženstvo. Území před Arlbergem opět ovládl až v roce 1424. Vládu v Tyrolsku se pokoušel udržet i Fridrichův bratr Arnošt Železný, což se nakonec podařilo i díky podpoře sedláků a měšťanů.\n\nOd roku 1420 sídlil Fridrich v Innsbrucku. Díky příjmům z obchodování a těžby stříbra v Gossensassu a ve Schwazu se stal nejbohatším Habsburkem. V letech 1424–1435 byl opatrovníkem Fridricha a Albrechta, synů zemřelého bratra Arnošta.\n\nZemřel roku 1439 a pohřben byl v cisterciáckém klášteře Stams.\n\nByl dvakrát ženatý. Z prvního manželství s Alžbětou Falckou († 1408) se narodila dcera:\n\nZ druhého manželství s Annou Brunšvickou († 1432) měl čtyři děti, z nichž se dospělosti dožil pouze jeden syn:\n\n\n"}
{"id": "272160", "url": "https://cs.wikipedia.org/wiki?curid=272160", "title": "Baranja", "text": "Baranja\n\nBaranja \"(maďarsky Baranya, chorvatsky Baranja, srbsky Барања)\" je historické území o rozloze 5176,31 km² rozdělené dnes mezi Maďarsko, jemuž náleží většina území a Chorvatsko. Maďarská část je téměř identická s moderní župou Baranya, zatímco chorvatská část tvoří sever Osijecko-baranjské župy. Od 11. století až do roku 1918 patřilo území k jádru uherského státu, v jehož rámci tvořilo pod maďarským názvem Baranya jednu z žup.\n"}
{"id": "272161", "url": "https://cs.wikipedia.org/wiki?curid=272161", "title": "Johana II. Neapolská", "text": "Johana II. Neapolská\n\nJohana II. Neapolská či \"Jana z Drače\" (25. června 1373, Neapol – 2. února 1435, Neapol) byla neapolská princezna a královna, sňatkem vévodkyně rakouská, štýrská, korutanská, kraňská a hraběnka z La Marche.\n\nByla druhorozenou dcerou neapolského krále Karla III. a jeho ženy a zároveň sestřenice Markéty z Durazza.\n\nRoku 1403 se provdala za Viléma Habsburského, vévodu korutanského, syna rakouského vévody Leopolda III. Manželství trvající cca 3 roky bylo bezdětné a zakončila ho Vilémova smrt. Mladá vdova se poté vydala zpět do slunné Itálie a po bratrově smrti se roku 1414 se stala držitelkou trůnu neapolského a jeruzalémského.\n\nPodruhé se provdala za Jakuba z Bourbonu, hraběte z La Marche († 1438), kterého učinila svým spoluvládcem. Jakub, toužící po moci, uvěznil Johanu na zámku, odkud byla vysvobozena šlechtou, která Jakuba nejprve uvěznila a následně donutila vzdát se roku 1419 koruny a opustit zemi.\n\nJelikož byla bezdětná, adoptovala v roce 1421 aragonského krále Alfonse V. Po dvou letech prohlásila adopci Alfonse za neplatnou a místo něho adoptovala Ludvíka III. z Anjou, který však roku 1434 zemřel bezdětný. Johana poté převedla dědická práva na jeho bratra Reného.\n\nZemřela roku 1435 a byla pohřbena v bazilice Santa Chiara v Neapoli.\n\n"}
{"id": "272162", "url": "https://cs.wikipedia.org/wiki?curid=272162", "title": "Menachem Begin", "text": "Menachem Begin\n\nMenachem Begin (: , : , : , \"Menachem Volfovič Begin\"; 16. srpna 1913, Brest – 9. března 1992, Tel Aviv) byl izraelský politik a zakladatel politických stran a aliancí Cherut, Gachal a Likud. V letech 1977 až 1983 se stal vůbec prvním izraelským premiérem z řad pravice, čímž ukončil téměř třicetiletou hegemonii levicových stran.\n\nNarodil se v carském Rusku, vyrůstal v Polsku a již od mládí byl horlivým sionistou. Během univerzitních studií se stal následovníkem zakladatele revizionistického sionismu Vladimira Žabotinského a záhy stanul v čele jeho mládežnického hnutí Bejtar. Během druhé světové války byl pro své sionistické aktivity zatčen sovětskou státní bezpečností a poslán na osm let do gulagu. Po předčasném propuštění se dostal do britské mandátní Palestiny, kde se stal velitelem militantní revizionistické skupiny Irgun, která v únoru 1944 vyhlásila vzpouru proti britské mandátní správě. Z této pozice nařídil několik útoků, které si vysloužily odsouzení jak od vedení palestinské židovské komunity, tak především od Spojeného království, které Irgun prohlásilo za teroristickou organizaci.\n\nPo vzniku Izraele byl zvolen poslancem Knesetu a svůj mandát vykonával následujících 35 let. Po osmi neúspěšných volebních střetech (od roku 1955 coby vůdce nejsilnější opoziční strany) nakonec v roce 1977 zvítězil v parlamentních volbách a stal se premiérem. Jeho nejvýznamnějším počinem v této funkci bylo uzavření mírové smlouvy s Egyptem v roce 1979, za což mu byla, společně s egyptským prezidentem Anvarem Sadatem, udělena Nobelova cena za mír. Za Beginovy vlády došlo k vůbec největší výstavbě izraelských osad na Západním břehu Jordánu a v Pásmu Gazy, a anexi Golanských výšin. V obavě před iráckým jaderným programem nařídil v roce 1981 vybombardovat irácký jaderný reaktor u Bagdádu. O rok později jeho vláda schválila vojenskou invazi do Libanonu v reakci na palestinské raketové a teroristické útoky. Libanonská válka ale nakonec ve všech ohledech přesáhla rámec původně daný vládou. Ačkoli z krátkodobého hlediska splnila své cíle, z dlouhodobého byla zcela kontraproduktivní. Nesplnila očekávání, která v ní Begin vkládal, a výrazně rozdělila izraelskou společnost.\n\nV důsledku svého zdravotního stavu, smrti manželky a neustávajícího tlaku a kritiky veřejnosti kvůli libanonské válce se nakonec v říjnu 1983 rozhodl rezignovat. Poté se zcela stáhl z veřejného života a svůj byt opouštěl jen zřídkakdy. Zemřel v březnu 1992 na srdeční infarkt.\n\nNarodil se v Brestu, který tehdy patřil carském Rusku, než se stal v jeho pěti letech součástí Druhé Polské republiky, jako nejmladší ze tří dětí Ze'eva Dova Begina (též Bieguna) a Chasji, rozené Korsovské. Měl sestru Rachel a bratra Herzla. Jeho narození připadlo na \"šabat nachamu\" („šabat útěchy“), což je označení šabatu následujícího po postním dni Tiš'a be-av. Z toho důvodu mu rodiče dali jméno Menachem, což znamená „utěšitel“. Matka pocházela z rabínské rodiny, zatímco otec, obchodník se dřevem, byl horlivý sionista a obdivovatel Theodora Herzla, angažující se v místní židovské obci. Když se Ze'ev Dov Begin v srpnu 1904 se svým přítelem Mordechajem Scheinermanem (jehož vnukem byl Ariel Šaron) dozvěděl o Herzlově smrti, chtěli za něj v místní synagoze pronést kadiš, modlitbu za zemřelé. Brestský rabín, který si Herzla uctít nepřál, to však zakázal, a tak dvojice vyrazila dveře zamčené budovy, aby se dostala dovnitř a mohla tak učinit. Scheinermanova manželka Mirjam, povoláním porodní asistentka, o devět let později pomohla Menachemu Beginovi na svět.\n\nByl vychováván v duchu židovských tradic a nacionalismu. Získal tradiční židovské vzdělání v chederu (židovské základní škole) a po jeho absolvování začal studovat na škole tachkemoni, náležící nábožensky-sionistickému hnutí. V devíti letech vstoupil do levicově-sionistické mládežnické skupiny ha-Šomer ha-ca'ir. Již tehdy se začal zajímat o řečnické umění a o rok později přednesl směsicí hebrejštiny a jidiš svůj první veřejný projev. Ve čtrnácti letech jej rodiče poslali do polského gymnázia, kde se stal občasným terčem antisemitských útoků. V šestnácti letech (podle některých zdrojů v patnácti) se zhlédl v myšlenkách revizionistického sionismu, opustil ha-Šomer ha-ca'ir a vstoupil do revizionistického mládežnického hnutí Bejtar.\nV roce 1931 začal studovat práva na Varšavské univerzitě. V Bejtaru mezitím rozpoznali Beginovy kvality, díky čemuž se roku 1932 stal členem výkonného vedení tohoto hnutí v Polsku s odpovědností za organizační záležitosti. Promoval v roce 1935, ale právnickou praxi nikdy nevykonával. V té době se stal žákem Vladimira Žabotinského, zakladatele hnutí revizionistického sionismu, s nímž se v roce 1937 názorově střetl na Světovém kongresu Bejtaru v Krakově kvůli svému požadavku na radikální změnu politiky s cílem dobytí židovské domoviny silou, s čímž se Žabotinský neztotožnil. Postupně stoupal v hierarchii tohoto mládežnického hnutí; v roce 1936 stanul v čele jeho československé pobočky a o dva roky později se stal vedoucím polského Bejtaru, což byla jedna z nejvlivnějších vedoucích pozic v evropských židovských komunitách před holocaustem. V rámci náboru nových podporovatelů a členů cestoval po celém Polsku a aby ušetřil, nocoval v domech členů hnutí. Během jedné takové návštěvy poznal svou budoucí manželku, Alizu Arnoldovou (1920–1982), která byla dcerou jeho hostitele. O dva roky později se 29. května 1939 vzali Na svatbě byli oba oblečeni do uniforem Bejtaru.\n\nPo vypuknutí druhé světové války se počátkem září 1939 Beginovi podařilo pro sebe a manželku zajistit výjezdní víza, díky nimž se chtěli dostat nejprve do Rumunska a posléze lodí do britské mandátní Palestiny. Kvůli německému bombardování železničních tratí putovali pěšky a 13. září dorazili do města Włodawa, nacházejícího se asi 60 kilometrů jižně od Brestu. Odtud se nejprve vydali na východ, nakonec se ale rozhodli, že odejdou do Vilna (dnešní Vilnius v Litvě), toho času již obsazeného Rudou armádou na základě paktu Ribbentrop-Molotov. Dorazili tam 28. října, tedy v den, kdy Sovětský svaz předal město a okolí Litvě, a žili zde téměř rok.\n\nNa začátku srpna 1940 Litvu anektoval Sovětský svaz a 1. září byl Begin předvolán na místní radnici, ale výzvu ignoroval. Jakožto přední sionistický vůdce byl 20. září zatčen sovětskou tajnou službou (předchůdkyní KGB) a umístěn ve věznici Lukiškės ve Vilně. Tam byl podrobován spánkové deprivaci a kvůli malým přídělům jídla rychle ztrácel na váze. Sověti jej obvinili z toho, že je „agentem britského imperialismu“ a 1. dubna 1941 byl jakožto „element nebezpečný pro společnost“ odsouzen k osmi letům odnětí svobody, které si měl odpykat v gulagu. Ještě před jeho transferem jej manželka Aliza ve vězení navštěvovala a tajně mu pašovala balíčky s oblečením. Na jednom z propašovaných kapesníků mu skrze vyšitou šifru dala vědět, že odjíždí do mandátní Palestiny. Begin byl nakonec v rámci velké skupiny vězňů poslán do pracovního tábora Pečora na severu Sovětského svazu, kde pracoval v mrazivých podmínkách šestnáct hodin denně, kvůli čemuž byl v té době často nemocný. V gulagu zažil mučení od sovětských dozorců i antisemitské útoky od polských spoluvězňů. Své vzpomínky na toto období později popsal v knize („Bílé noci“), publikované poprvé v roce 1957.\n\nPo německém útoku na Sovětský svaz v létě 1941 došlo k uzavření dohody mezi sovětskou a polskou exilovou vládou, známé jako pakt Sikorski-Majski, na jejímž základě byli v srpnu téhož roku propuštěni polští občané věznění v gulazích, včetně Begina. Tomu se poté podařilo nalézt sestru Rachel. V Sovětském svazu vstoupil do polských ozbrojených sil pod vedením generála Władysława Anderse, známých jako Andersova armáda. V jejím rámci následně putoval přes Írán a Irácké království do britské mandátní Palestiny, kam dorazil v květnu 1942. Po příjezdu se shledal s manželkou Alizou a dozvěděl se, že jeho rodiče a starší bratr Herzl zahynuli během holocaustu.\n\nBezprostředně po svém příjezdu kontaktoval velení revizionistické vojenské organizace Irgun. Na podzim 1942 se ještě coby polský voják ujal pozice vůdce Bejtaru v mandátní Palestině. Po půl roce však bylo zřejmé, že se jeho povinnosti vyplývající z této funkce neslučují se zařazením v polské armádě. Přátelé na něj proto naléhali, aby dezertoval, což však odmítl (podle historika Howarda Sachara však tímto způsobem armádu skutečně opustil). Nakonec byl po sérii jednání s vedením polských sil demobilizován v listopadu nebo prosinci 1943. Podrobnosti se však různí. Podle Beginova spolupracovníka Arje Ben Eli'ezera se dočkal úplného propuštění z armády se ctí. Politolog Amos Perlmutter naproti tomu uvedl, že byl propuštěn pouze na rok, aby se v rámci židovské delegace vydal do Spojených států usilovat o podporu polské exilové vlády. K vypravení delegace však nedošlo a Begin již zpět do armády povolán nebyl. V březnu 1943 se Beginovi narodil syn Binjamin Ze'ev (znám jako Benny), později měli s manželkou ještě dcery Chasju (* 1946) a Leu (* 1948).\nPo uvolnění z armády byl osloven vedením Irgunu s nabídkou, aby se stal jeho velitelem. S ohledem na vývoj druhé světové války, informace o holocaustu a britské trvání na imigračních kvótách pro židovské uprchlíky, se totiž tato vojenská organizace rozhodla obnovit odboj proti Britům a vypovědět závazek neútočení. Bylo však třeba učinit zásadní změny v jejím vedení. Od roku 1941 byl totiž velitelem Ja'akov Meridor, který pro tuto funkci postrádal jak charisma, tak autoritu. Ani jedna z těchto vlastností naopak nechyběla Beginovi, který nabídku přijal a v prosinci 1943 se stal novým velitelem Irgunu. Následně vytvořil nový generální štáb, sestávající z Arje Ben Eliezera, Elijahu Lankina a Šlomo Lev Amiho, který na svém prvním zasedání schválil bezodkladné vyhlášení odboje proti Britům. K tomu nakonec došlo 1. února 1944, kdy Irgun vylepil po celé mandátní Palestině plakáty s názvem „Prohlášení povstání“ (). V textu se mimo jiné psalo:\nBegin tak dal otevřeně najevo, že chce předání vlády nad mandátní Palestinou dosáhnout dlouhotrvající kampaní destrukce. Uvědomoval si však nezbytnost vítězství Spojenců nad Německem, a proto rozhodl, že Irgun nebude napadat britská vojenská zařízení dokud válka trvá. Cílem prvního útoku se symbolicky staly imigrační úřady, které byly 12. února současně napadeny v Jeruzalémě, Tel Avivu a Haifě. Následovaly útoky na finanční úřady zodpovědné za výběr daně z příjmů, policejní stanice a sídla zpravodajské služby. Často spolupracoval s Lechi (radikální skupinou, která se od Irgunu odtrhla v roce 1940, známou též jako Sternova skupina), a to navzdory zákazu ze strany Židovské agentury, neoficiální židovské vlády v mandátní Palestině, která požadovala ukončení násilí proti Britům. V září 1944 se Begin zúčastnil schůzky s představiteli hlavní židovské vojenské organizace Hagana, kteří se jej neúspěšně snažili přesvědčit, aby Irgun okamžitě zastavil své operace.\n\nOkamžik zlomu ve vzájemných vztazích s Židovskou agenturou a Haganou nastal 6. listopadu 1944, když dva příslušníci Lechi zavraždili v Káhiře britského ministra lorda Moyna. Vedení Židovské agentury na tento atentát, který způsobil šok v mandátní Palestině i po celém světě, zareagovalo rázně a zahájilo tzv. loveckou sezónu, trvající až do února 1945, během které Hagana předávala Britům jak informace o Irgunu a Lechi, tak také jejich příslušníky, které sama chytala. Celkem takto bylo předáno na tisíc osob, které byly buď drženy ve věznici Latrun či deportovány do internačních táborů v Africe. K násilnostem mezi židovskými skupinami nedošlo jen díky Beginovu rozkazu irgunistům, požadujícím zdrženlivost. Obával se totiž vtažení židovské komunity do občanské války, a nechtěl si do budoucna pokazit vztahy s Haganou. Jemu samotnému se celou dobu dařilo úspěšně skrývat. Ačkoli lovecká sezóna zasadila Irgunu vážnou ránu, nezlikvidovala jej, po několika měsících začal znovu nabírat na síle a v květnu 1945 obnovil protibritské akce.\n\nZásadní otázkou, nad kterou panovala shoda napříč židovskými skupinami, bylo umožnění židovského přistěhovalectví, které bylo i po holocaustu stále omezováno MacDonaldovou bílou knihou. Pokračování v této britské politice vedlo k radikalizaci palestinské židovské komunity. Hagana, Irgun a Lechi se dohodli na spolupráci pod vedením Davida Ben Guriona v rámci Židovského hnutí odporu. Společně pak během vojenské akce Noc mostů v polovině června 1946 vyhodili do povětří většinu mostů spojující mandátní Palestinu s okolními státy. Následné britské represálie vůči Židům vyvolaly bouřlivou odezvu, která vyvrcholila 22. července v Jeruzalémě, kde Irgun na Beginův rozkaz podnikl bombový útok na hotel Krále Davida, v němž sídlily orgány britské mandátní správy, včetně vojenského velitelství a oddělení kriminálního vyšetřování (CID). Při výbuchu 350 kilogramů výbušnin bylo zdemolováno celé jedno křídlo hotelu a zahynulo 91 lidí, včetně 17 Židů. Podle Begina byli Britové před útokem předem telefonicky varováni, ti to však popřeli. Útok šokoval židovské i arabské obyvatelstvo mandátu a Židovská agentura jej odsoudila jako zbabělý zločin. Vedl k ukončení spolupráce v rámci Židovského hnutí odporu a Irgun s Lechi již nadále operovali odděleně od Hagany. V říjnu téhož roku spáchala skupina irgunistů bombový útok na britské velvyslanectví v Římě. Britská vláda Irgun označila za teroristickou skupinu, čemuž se však Begin bránil s poukazem na to, že vyvolání strachu či teroru není cílem židovského ozbrojeného povstání. V souvislosti s tím později napsal: „Podzemní bojovníci Irgunu povstali, aby svrhli a nahradili režim. Použili jsme fyzickou sílu, protože jsme čelili fyzické síle.“\nV únoru 1947 uskutečnil Irgun za Beginova vedení (ačkoli on sám se plánování neúčastnil) velkou akci v podobě osvobození židovských vězňů z věznice ve městě Akko. Britská správa v tamní citadele věznila 90 členů různých židovských vojenských podzemních organizací. Při útoku se podařilo osvobodit 27 židovských vězňů a v nastalém zmatku uprchlo i 182 vězněných Arabů. Akce poškodila britskou prestiž a zatímco americký deník \"New York Herald Tribune\" k ní poznamenal, že podzemí provedlo „jednu z jeho nejnáročnějších a nejambicióznějších misí perfektním stylem“, vysoce postavený britský důstojník ji ze symbolického hlediska postavil na roveň dobytí Bastily. Britským vojákům se při útoku podařilo zajmout pět irgunistů, z nichž tři byli následně odsouzeni k trestu smrti. Beginova organizace v reakci na to zajala dva britské seržanty, a pohrozila jejich zabitím v případě, že Britové popraví zajaté příslušníky Irgunu. Když Britové ultimátu nevyhověli a popravu vykonali, Irgun oba zajaté Brity oběsil a podminoval půdu pod jejich těly. Tento čin ve Spojeném království vyvolal vlnu hněvu.\n\nAčkoli Britové po Beginovi usilovně pátrali, dařilo se mu vyhýbat zatčení, přičemž často používal přestrojení za ortodoxního rabína a používal jméno Jisra'el Sassover. Britská mandátní správa za jeho dopadení (živého či mrtvého) vypsala finanční odměnu ve výši 8 000 amerických dolarů, která postupně vzrostla až na 50 000 dolarů.\n\nV září 1947 předložila Zvláštní komise OSN návrh řešení arabsko-židovského konfliktu v podobě plánu na rozdělení Palestiny, podle něhož se mělo území britského mandátu rozdělit na arabský a židovský stát, přičemž Jeruzalém a okolí měl být pod mezinárodním dohledem (). O dva měsíce později, 29. listopadu 1947, jej Valné shromáždění OSN schválilo. Zatímco Židovská agentura v čele s Ben Gurionem tento plán přijala, arabští představitelé jej odmítli. Proti návrhu se postavil i Begin, podle něhož bylo „rozdělení [židovské] domoviny nelegální“. Podobné názory však byly v palestinské židovské komunitě menšinové.\n\nV důsledku emocí předcházejících konci britského mandátu vypukla v Palestině v letech 1947 až 1948 občanská válka mezi Židy a Araby. V odvetných opatřeních na zabíjení Židů spáchal Irgun celou řadu bombových útoků proti arabským civilistům, při nichž zahynuly desítky lidí. Během občanské války došlo k obléhání Jeruzaléma, při němž bylo jeho židovské obyvatelstvo postupně odříznuto od zásobování. V dubnu 1948 zahájila Hagana operaci Nachšon, jejímž cílem bylo ovládnutí přístupového koridoru do Jeruzaléma obsazením strategických návrší a sousedních arabských vesnic. Jednou z nich měl být i Dejr Jásin, nacházející se západně od Jeruzaléma. Na vesnici ale nakonec 9. dubna zaútočily oddíly Irgunu a Lechi, čítající dohromady 110–120 mužů. Setkali se však s tuhým odporem a dostali se pod palbu odstřelovačů a místních obyvatel, a třetina z nich padla nebo byla zraněna. Zbývající muži se nakonec rozhodli oblast vyčistit pomocí ručních granátů a výbušnin. Dohromady během osmihodinové bitvy zemřelo mezi 110 a 250 Arabů (arabské zdroje uvádí 110 obětí, židovské 200–250 obětí), mezi nimiž byli muži, ženy i děti. Od masakru se distancovala jak Hagana, tak Židovská agentura. Události v Dejr Jásinu později přispěly k exodu Arabů, jejichž strach a paniku ještě umocnili jejich představitelé, kteří v rozhlase lživě tvrdili, že irgunisté během útoku znásilnili arabské ženy (někteří arabští představitelé nicméně k exodu otevřeně vyzývali). Begin později ve svých pamětech k celé události poznamenal:\nDne 14. května 1948 byla vyhlášena nezávislost státu Izrael, který ještě téhož dne napadly sousední arabské státy v izraelské válce za nezávislost. Následující den vystoupil Begin v rozhlasovém vysílání s projevem k národu. V něm kromě jiného sdělil, že Irgun opustil podzemí. Vzpomenul též na vznik Československa, konkrétně na slova prezidenta T. G. Masaryka pronesená v Praze po jeho návratu z exilu: „Je obtížné založit stát, ale ještě obtížnější je ho udržet.“, která by podle něj měla pro nově vzniklý židovský stát být varováním. Irgun ve válce bojoval po boku Hagany a Lechi, premiér Ben Gurion však skupinu považoval za separatisty a narušitele sionistické jednoty. Koncem května schválila prozatímní vláda vznik Izraelských obranných sil a 3. června Begin podepsal dohodu, podle níž se Irgun začlení do nově vzniklé izraelské armády.\nNěkteré jeho jednotky (zejména v Jeruzalémě) však i nadále operovaly nezávisle, což ukončila až konfrontace kvůli nákladní lodí \"Altalena\". Ta přivážela z Francie do nově vzniklého státu pro revizionistickou skupinu velké množství zbraní, munice a dobrovolníků. Loď dorazila 20. června během prvního příměří uprostřed války za nezávislost. Ben Gurion byl svolný s jejím přistáním a počítal s využitím zbraní na jeruzalémské frontě. S tím Begin souhlasil, požadoval však, aby 20 % výzbroje připadlo jeho jednotkám. Tato reakce Ben Guriona rozzuřila, neboť ji považoval za porušení autority vlády. \"Altalena\" i přesto zakotvila u mošavu Kfar Vitkin v centrálním Izraeli. Begin dostal ultimátum k předání zbraní, a po jeho odmítnutí došlo k přestřelce mezi irgunisty a izraelskými vojáky, během níž padlo osm lidí. Loď však zvládla odplout a zamířila na jih k Tel Avivu, kam dorazila druhý den ráno. Na palubě byl tou dobou už i Begin, který se mezitím přidal k pasažérům. V rozhlasovém vysílání tvrdil, že armádní odstřelovači dostali za úkol jej zabít, a v novinách 21. června vyšlo prohlášení Irgunu varující před občanskou válkou. Když se loď dostala k pobřeží, zahájily armádní jednotky na Ben Gurionův rozkaz palbu z lehkých a těžkých zbraní, v důsledku čehož začala loď hořet. Na její palubě propukl požár a cestující vyskákali do moře. Celkem během přestřelky padlo jedenáct lidí a Begin jen těsně unikl smrti. Tento incident přivedl Izraelce vůbec nejblíž občanské válce. Aby jí zabránil, nařídil Begin svým jednotkám neopětovat palbu. Vláda po incidentu s \"Altalenou\" rozhodla o definitivním rozpuštění Irgunu v rámci izraelské armády. Oficiálně Irgun přestal existovat 20. září, když Begin vyhověl ultimátu požadujícím ukončení činnosti a odevzdání všech zbraní. To vláda vydala v rámci tvrdého postoje vůči všem podzemním organizacím poté, co příslušník Lechi spáchal atentát na vyslance OSN pro Blízký východ Folke Bernadotta.\n\nS blížícími se prvními izraelskými parlamentními volbami Begin založil, spolu s dalšími někdejšími členy nejvyššího vedení Irgunu, v srpnu 1948 politickou stranu Cherut („Svoboda“). Jejími členy byli zpravidla bývalí irgunisté a politickým programem se řadila k izraelské pravici. Z hlediska ideologie šlo o nacionálně-liberální stranu podporující soukromé podnikání, redukci státní správy a zrušení vojenské správy arabského obyvatelstva. Zároveň však odmítala možnost repatriace palestinských Arabů, kteří ze země utekli, neboť takový krok považovala za ohrožení národní bezpečnosti. V rámci zahraničně-politické agendy zastávala radikální postoje a byla pro teritoriální expanzi. Neuznávala například legitimitu Jordánského království a volala po jeho začlenění pod Izrael.\n\nV listopadu 1948 se Begin vydal na cestu po Spojených státech v rámci předvolební kampaně k izraelským parlamentním volbám. Během jeho pobytu v USA vyšel v deníku \"The New York Times\" otevřený dopis skupiny prominentních židovských intelektuálů v čele s Albertem Einsteinem a Hannou Arendtovou, v němž byl Beginův Cherut popsán jako strana „svou organizací, metodami, politickou filosofií a sociálním apelem podobná nacistickým a fašistickým stranám“. Zároveň jej obvinili z „kázání směsice ultranacionalismu, náboženského mysticismu a rasové nadřazenosti“.\nCherut ve volbách, které proběhly v lednu 1949, nakonec získal 11,5 % hlasů a 14 poslaneckých mandátů, čímž se stal čtvrtou nejsilnější parlamentní stranou. Předseda vítězného Mapaje, David Ben Gurion, však zásadně odmítl možnost jeho účasti ve vládě, neboť byl přesvědčen, že usiluje o zničení demokracie. Před formováním vlády vyslovil zásadu, že se na ní mohou podílet všechny strany „bez Cherutu a Maki [komunistů]“. Později, již jako premiér, odmítal vyslovit Beginovo jméno, a namísto toho používal různé pohrdavé výrazy, jako například „dvorní šašek“ či „muž, který obvykle sedí vedle poslance Badera“. Cherut se díky svým postojům, předsedovi a provázanosti s Irgunem dostal do izolace, a na dlouhá léta se stal hlavní opoziční stranou. Begin byl nicméně v prvních parlamentních volbách zvolen poslancem, a mandát člena Knesetu zastával nepřetržitě následujících 35 let v deseti funkčních obdobích, a to až do srpna 1984. Zároveň se stal vůdcem opozice, v jejímž čele stál v letech 1949–1967 a 1970–1977. V těchto obdobích zasedal střídavě ve dvou výborech parlamentu, konkrétně v zahraničním a branně-bezpečnostním výboru, a výboru pro ústavu, právo a spravedlnost.\n\nByl zarputilým kritikem Ben Gurionovy vlády a již tři měsíce po volbách vyvolal v dubnu 1949 neúspěšné hlasování o její nedůvěře kvůli podepsání dohody o příměří s Jordánskem. V roce 1950 vyšla v hebrejštině jeho z části autobiografická kniha („Povstání“), ve které se věnoval vývoji Irgunu od jeho vzniku, přes boj proti Britům a Arabům až po válku za nezávislost. O rok později byla přeložena do angličtiny, v níž ji četli jak příslušníci Irské republikánské armády (IRA), kteří ji používali jako manuál guerrilového boje, tak Nelson Mandela, jehož povzbudila v boji proti jihoafrickému apartheidu.\n\nVe druhých parlamentních volbách, které se konaly předčasně v červenci 1951, Cherut znatelně oslabil, když získal jen 8 poslaneckých mandátů. Výsledek na Begina dolehl natolik, že zvažoval odchod ze všech politických funkcí a odmítal formálně přijmout svůj poslanecký mandát. Nakonec však vedl k ještě militantnější politice vůči vládnímu Mapaji.\n\nPříležitost k ostrému vymezení se vůči vládě dostal Begin ještě téhož roku kvůli Ben Gurionovu požadavku finančních reparací po Západním Německu. Důvodem tohoto kroku byla zoufalá finanční tíseň, s níž se Izrael potýkal kvůli velkému množství přistěhovalců. Získané finanční prostředky měly být použity jako pomoc při absorpci statisíců přeživších holocaust, a nemělo jít o „kompenzace“ za miliony židovských obětí. I přesto se proti podobnému ujednání zvedla vlna nevole napříč politickým spektrem. Zdaleka nejhlasitějším odpůrcem však byla strana Cherut a její předseda Begin. Ten reparace označil za „naprostou sprosťárnu, jíž podobnou jsme nepoznali od doby, co jsme se stali národem“ a tvrdil, že přijetí reparací by fakticky znamenalo odpuštění nacistických zločinů. Předběžná jednání se Západním Německem byla uzavřena v prosinci 1951 a k projednávání vlastní dohody o reparacích v Knesetu došlo 7. ledna 1952.\nToho dne pronesl Begin dramatický projev na Sijónském náměstí v Jeruzalémě, kde se shromáždilo na 15 tisíc protestujících. V něm napadl vládu a Izraelce vyzval k občanské neposlušnosti. Přislíbil obětovat svůj život, aby dohodám zabránil, a boj proti nim označil za bitvu na život a na smrt. Roznícený dav se poté vydal směrem k parlamentu (v té době sídlil ve Fruminově domě v ulici Krále Jiřího), který byl z bezpečnostních důvodů ohrazen zátarasy s ostnatým drátem a bráněn policisty. Tam dorazil i Begin – vůbec poprvé od svého opětovného zvolení (úřední přísahu složil pouhé dvě hodiny předtím). Ve svém proslovu verbálně napadl premiéra Ben Guriona, kterého označil za fašistu a výtržníka, a horoval proti reparacím:\nDav mezitím venku zaútočil kameny na budovu parlamentu a posléze i na zasahující policisty. Po pěti hodinách nepokojů se povolané armádě podařilo situaci zklidnit za použití vodních děl a slzného plynu. Stovky lidí byly zatčeny, přičemž 200 demonstrantů, 140 policistů a několik poslanců bylo zraněno. Begin byl činěn osobně odpovědným za podněcování davu a slovní útoky na premiéra, kvůli čemuž mu byla na tři měsíce zakázána účast na zasedáních Knesetu. I přes nepokoje se dohodu o dva dny později podařilo schválit těsnou většinou 61 hlasů.\n\nRevizionistický odpor vůči reparačním dohodám však byl hluboký. V březnu 1952, kdy stále probíhala izraelsko-německá jednání, byla německými úřady zachycena dopisová bomba adresovaná západoněmeckému kancléři Konradu Adenauerovi. Při zneškodňování vybuchla, zabila jednoho pyrotechnika a další tři zranila. V souvislosti s útokem bylo následně v Paříži zadrženo pět Izraelců, kteří byli všichni bývalými členy Irgunu. Německo i Izrael se rozhodli držet celou věc v tajnosti, aby neohrozili vztahy mezi oběma zeměmi. O čtyřicet let později byl v pamětech jednoho z pětice zadržených mužů Begin označen za organizátora pokusu o atentát.\n\nJen dva roky po násilnostech kolem reparačních dohod se objevila nová kauza, z níž Beginův Cherut politicky profitoval. Státní úředník a člen Mapaje Rudolf Kastner, který za války s Adolfem Eichmannem dojednal svobodu pro téměř 1700 maďarských Židů, byl nařčen z kolaborace s nacisty. V následném soudním sporu s novinářem, který jej obvinil, se podařilo proces obrátit nejen proti Kastnerovi, ale i proti činnosti vládnoucí strany Mapaj za války. Toho využil Cherut, jehož tisk útočil jak na svého hlavního politického rivala, tak na Kastnera. Rozsudek byl vynesen koncem června 1955, pouhý měsíc před izraelskými parlamentními volbami. Podle předsedajícího soudce byla Kastnerova činnost „kolaborací v plném smyslu toho slova“, jíž „zaprodal svou duši ďáblu“. Vláda Moše Šareta podala odvolání k Nejvyššímu soudu, načež Cherut 27. června zareagoval předložením návrhu na vyslovení nedůvěry vládě v Knesetu. Ten sice neprošel, ale zdržení se hlasování vládní strany Všeobecní sionisté vedlo premiéra k rezignaci. Beginova strana se snažila z celé situace vytěžit maximum, což se jí nakonec podařilo, když ve volbách téměř zdvojnásobila počet poslaneckých mandátů (z 8 na 15) a stala se druhou nejsilnější stranou parlamentu. Téhož roku Begin zahájil jednání s Všeobecnými sionisty o vytvoření jednotného nesocialistického politického bloku (k realizaci tohoto plánu však došlo až o deset let později). V roce 1956 byl podporovatelem sinajské války proti Egyptu, zároveň však chtěl, aby se válka rozšířila i proti Jordánsku.\nV květnu 1965 se Beginovi podařilo dojednat vznik pravicové volební aliance Gachal (akronym pro „Blok Cherutu a Liberálů“), kterou tvořil Cherut a Liberální strana (nástupce Všeobecných sionistů). Díky tomuto spojení, ale i díky Ben Gurionovu odchodu z čela vlády před dvěma lety, dostal Begin svou stranu do centra izraelského politického povědomí. V listopadových parlamentních volbách sice uskupení získalo 26 poslaneckých mandátů, stále však o 19 zaostávalo za vítězným Ma'arachem (nástupce Mapaje). Následující rok jej proto na stranické konferenci Cherutu vyzval jeden z účastníků, tehdy dvacetiletý Ehud Olmert (pozdější izraelský premiér), k rezignaci. Rozzuření delegáti se na mladíka vrhli a zastavil je až Begin, který poznamenal, že dokud nejde o konspiraci, je výzva k rezignaci legitimním politickým nástrojem. Begin však předsedou zůstal a Olmert stranu opustil.\nPočínaje jarem 1967 docházelo ke stále intenzivnějším konfrontacím mezi arabskými státy a Izraelem, během nichž Egypt uzavřel 22. května Tiránskou úžinu pro izraelské lodě. Následujícího dne se uskutečnila mimořádná schůze vlády a představitelů armády, kam byl pozván i Begin coby vůdce opozice. Izrael následně oznámil, že egyptský krok považuje za \"casus belli\". Počátkem června vytvořil premiér Levi Eškol vládu národní jednoty – vůbec první v izraelských dějinách, kam pozval i seskupení Gachal, jehož předseda Begin se stal ministrem bez portfeje. Stále rostoucí eskalace vyvrcholila 5. června, kdy Izrael zahájil preemptivní vojenskou operaci, která vešla ve známost jako šestidenní válka. V druhý den bojů naléhal Begin spolu s Jigalem Alonem na premiéra Eškola, aby nechal obsadit Staré Město, a ten nakonec svolil. Izraeli se válku podařilo vyhrát během šesti dnů, kdy obsadil východní Jeruzalém, Západní břeh Jordánu, Pásmo Gazy, Golanské výšiny a Sinajský poloostrov. Po jejím skončení však u některých území vyvstala otázka nad jejich budoucností. Nově vzniklé Hnutí za Velký Izrael, které Begin povzbuzoval, volalo po ponechání si všech obsazených území. Vláda národní jednoty pokračovala i v následujících letech, a Begin se v ní, jak za premiéra Eškola, tak později za jeho nástupkyně Goldy Meirové, snažil zabránit jednáním s arabskými státy, která by měla za cíl izraelské stažení ze Západního břehu Jordánu a Pásma Gazy. Když proto ministerská předsedkyně Meirová v srpnu 1970 souhlasila se zahájením jednání o americké mírové iniciativě, známé jako Rogersův plán, předpokládající vyhovění rezoluci Rady bezpečnosti č. 242, Gachal na protest proti tomuto postupu opustil vládu.\n\nBegin si uvědomoval, že ačkoliv Gachal ve volbách v roce 1969 obhájil počet mandátů získaných před čtyřmi roky, nemá za stávající situace potenciál ohrozit vládnoucí Ma'arach. Ten totiž ve stále větším rozsahu prováděl pravicovou politiku, a to zejména ve vztahu k osidlování a rozvoji území obsazených v šestidenní válce. V roce 1973, kdy se měly konat další parlamentní volby, proto Begin přišel s myšlenkou vytvoření širšího bloku středopravicových stran. Problémem se však ukázalo být rozdílné politické smýšlení a osobní nevraživost mezi předsedy jednotlivých stran. To se nakonec podařilo překlenout až Arielu Šaronovi, oblíbenému generálovi a členovi Liberální strany, kterého Begin pověřil vyjednáváním. Navzdory počátečním problémům tak Begin v polovině září oznámil vznik formace Likud („Jednota“), která kromě Cherutu a Liberální strany sdružených do Gachalu sestávala ze stran ha-Merkaz ha-chofši, Rešima mamlachtit a Hnutí za Velký Izrael.\n\nO měsíc později došlo na počátku října k vypuknutí jomkipurské války, při níž byl Izrael napaden Egyptem a Sýrií. Konflikt nakonec, za cenu mimořádných obětí a díky vojenské pomoci Spojených států, vyhrál. Šokovaný národ však žádal vysvětlení a rezignaci osob, které byly za počáteční neúspěchy a podcenění hrozby války zodpovědné. Za účelem nalezení odpovědí jmenovala vláda Goldy Meirové Agranatovu vyšetřovací komisi. Mezitím se blížily kvůli válce odložené parlamentní volby a významným tématem byla zamýšlená Ženevská konference, kde mělo být, na základě rezoluce Rady bezpečnosti č. 338, hledáno řešení arabsko-izraelského konfliktu. Begin izraelskou účast na konferenci zásadně odmítal a stavěl se i proti jakémukoli stahování z území obsazených v obou válkách, které by podle něj „ohrozilo mír a bezpečnost státu“. V prosincových volbách Likud získal 39 poslaneckých mandátů a zůstal tak na druhém místě. Znatelně však posílil, za což vděčil především jomkipurské válce. Podle Jicchaka Rabina ze strany Ma'arach uteklo Likudu volební vítězství kvůli odmítání mírové konference. Počátkem dubna zveřejnila Agranatova komise předběžnou zprávu, která konstatovala selhání ze strany vedení armády a vojenské rozvědky. Přestože Meirová i její ministr obrany Moše Dajan byli zproštění osobní zodpovědnosti, veřejnost požadovala jejich rezignaci. Likud za této situace vyvolal hlasování o nedůvěře vládě. Nakonec k němu však nedošlo, neboť ministerská předsedkyně sama rezignovala a vláda padla.\nNová vláda Jicchaka Rabina se potýkala s řadou problémů, jako byla například špatná ekonomická a sociální situace, pošramocená reputace armády či vnitrostranické spory. V červenci 1976 byl Begin jakožto vůdce opozice přizván Rabinem ke konzultacím vojenské mise na záchranu židovských a izraelských pasažérů letu společnosti Air France, které palestinští a němečtí teroristé drželi v ugandském Entebbe jako rukojmí. Koncem roku vláda padla, když se její představitelé v čele s premiérem zúčastnili ceremonie přivítání nové letky stíhacích letounů F-15, která se časově protáhla a narušila šabat. Likud se následně postavil proti vládě při hlasování o nedůvěře. Došlo tak k vyhlášení předčasných voleb, které byly stanoveny na květen 1977. Veřejné mínění však bylo stále zatíženo následky jomkipurské války a podle rozšířeného názoru již strana Ma'arach nebyla schopna vládnout. Navíc ji stíhal jeden skandál za druhým a Begin nevynechal v Knesetu jedinou příležitost, aby její chyby či politiku napadl. Šlo o četné případy korupce a zpronevěry ve státních institucích a podnicích, ale i ve vládní straně samotné (například Jadlinova aféra). Rabin nakonec jako volební lídr Ma'arachu rezignoval, když deník \"Haaretz\" odhalil, že jeho manželka Lea vlastní ve Spojených státech nelegální dolarový účet. Dva měsíce před volbami Begin utrpěl infarkt myokardu, v důsledku čehož se do kampaně nezapojil.\n\nPředčasné parlamentní volby ze 17. května 1977 znamenaly historický předěl v izraelských dějinách. Hlavní levicová strana Ma'arach, která do té doby stála v čele všech izraelských vlád (dříve jako Mapaj), v nich utrpěla těžkou porážku, a vůbec poprvé od vzniku státu se tak vítězem stala pravicová strana v podobě Likudu. Beginova volební aliance získala celkem 43 poslaneckých mandátů, zatímco Ma'arach pouze 32.\nNa výsledku se odrazila hned celá řada faktorů. Kromě stigmatu jomkipurské války a zhoršení americko-izraelských vztahů za Rabinovy vlády šlo především o hlubší socioekonomické změny, přinášející nové schéma rozložení sil mezi jednotlivými skupinami izraelské společnosti. Jednalo se o vyvrcholení frustrace a snah sefardských a orientálních Židů o získání většího vlivu, započatých o necelé dvě desítky let dříve. Ti si totiž v Izraeli, kde ekonomickým a politickým institucím dominovali již od vzniku státu aškenázští Židé, připadali jako občané druhé kategorie. Přestože Begin byl sám Aškenáz, podařilo se mu díky obratné rétorice a minulosti outsidera sefardské voliče získat. Část voličů Ma'arachu navíc přešla k nově vzniklému Demokratickému hnutí za změnu (známému pod akronymem Daš).\n\nVe svém prvním povolebním projevu Begin označil vítězství Likudu za „zvrat v dějinách židovského lidu“. V Knesetu poté přednesl výzvu k míru:\nHistoricky první pravicovou vládu Begin sestavil ze stran Likud, Šlomcijon, Národní náboženské strany a Agudat Jisra'el. Jako nezařazený poslanec v ní navíc byl prominentní levicový politik a bývalý náčelník Generálního štábu Moše Dajan. Tomu nabídl post ministra zahraničních věcí, a to jednak kvůli jeho mezinárodní pověsti, ale i proto, aby uklidnil mezinárodní společenství, které mělo z pravicové vlády obavy. Později, koncem října, rozšířila řady vlády strana Daš, čímž jí zajistila téměř dvoutřetinovou většinu v parlamentu. Beginův kabinet se ujal vlády 20. června, kdy složil slib.\nJeho prvním rozhodnutím ve funkci premiéra bylo udělení azylu 66 vietnamským uprchlíkům prchajícím před tamním komunistickým režimem, které o deset dní dříve uprostřed Jihočínského moře zachránila izraelská nákladní loď. Skutečnost, že byli předtím odmítnuti ve všech státech sousedících s Vietnamem, připomněla Beginovi podobný osud, který potkal židovské uprchlíky, snažící se po moři uprchnout holocaustu. V následujících dvou letech jeho vláda poskytla útočiště více než třem stovkám uprchlíků z Vietnamu.\n\nBěhem první státní návštěvy Spojených států v polovině července 1977 hovořil Begin s americkým prezidentem Jimmy Carterem o arabsko-izraelském konfliktu a naznačil možnost podstatného stažení Izraele ze Sinajského poloostrova výměnou za mír s Egyptem. Zároveň ale odmítl diskusi o Golanských výšinách a s Carterem se zásadně neshodl v otázkách izraelských osad a palestinského problému. Ve vztahu k Egyptu se snažil o zlepšení vzájemných vztahů, a proto rozhodl o předání zpravodajských informací o připravovaném atentátu na egyptského prezidenta Anvara Sadata ze strany palestinských radikálů, které se podařilo získat Mosadu. Sadat byl za informace Izraelcům velmi vděčný a v srpnu 1977 vyjádřil při setkání s americkým ministrem zahraničních věcí Cyrusem Vancem odhodlání sejít se Beginem. V polovině září se za zprostředkování Nicolae Ceaușeska a Hasana II. uskutečnilo v Maroku setkání mezi Moše Dajanem a egyptským místopředsedou vlády Hasanem Tuhamím, které otevřelo prostor pro schůzku mezi izraelským premiérem a egyptským prezidentem. Jak Begin, tak Sadat preferovali egyptsko-izraelskou mírovou iniciativu před těžkopádnou mezinárodní konferencí v Ženevě prosazovanou Carterem. Dne 9. listopadu Sadat přednesl projev v egyptském parlamentu, v němž prohlásil, že je ochoten osobně jet jednat do Izraele: „Chci jít třeba až na konec světa kvůli míru. Izrael se nyní podiví nad tím, co teď před vámi řeknu, a to je, že jsem připraven jít do jejich vlastního domu, do Knesetu, abych k němu hovořil.“ Prohlášení způsobilo ohromení nejenom v Egyptě, ale i ve Spojených státech a Izraeli. Begin se rozhodl Sadata do Jeruzaléma pozvat, a ten nabídku přijal. Dne 20. listopadu se během historické cesty stal Anvar Sadat vůbec prvním arabským vůdcem, který Izrael oficiálně navštívil. Ve svém 40minutovém projevu v Knesetu mimo jiné řekl:\n\nBezprostředně po setkání byla zahájena egyptsko-izraelská jednání, která se ale komplikovala, neboť Egypt požadoval izraelské stažení ze všech okupovaných území a souhlas se sebeurčením palestinských Arabů. Zároveň považoval za neakceptovatelný izraelský návrh postupného odsunu ze Sinajského poloostrova, který měl skončit až v roce 2000. Koncem prosince 1977 se Begin a Sadat sešli v Ismáilii, ale setkání skončilo fiaskem. V lednu 1978 se vyjednávání zadrhla úplně a následující půl roku uvázla na mrtvém bodě. V březnu předala skupina záložních důstojníků Beginovi otevřený dopis, v němž jej žádala, aby pokračoval v mírových jednáních – z tohoto počinu následující měsíc vzešlo mírové hnutí Mír nyní. Téhož měsíce došlo 14. března k izraelské invazi do Libanonu v reakci na soustavné přeshraniční palestinské teroristické útoky (například masakr na pobřežní silnici). Při operaci Lítání obsadila izraelská armáda desetikilometrové pásmo podél hranice a systematicky ničila základny Organizace pro osvobození Palestiny (OOP). Po třech měsících se armáda stáhla a dohled nad oblastí převzaly prozatímní jednotky OSN v Libanonu (UNIFIL). V jižní části Libanonu si však Izrael i nadále zachoval nepřímou kontrolu prostřednictvím podpory proizraelské Jiholibanonské armády, které přenechal pásmo území severně od svých hranic.\nSpojené státy se pokusily dát stagnujícím rozhovorům nový impuls a koncem srpna pozvaly obě strany na schůzku v americkém prezidentském sídle Camp David v Marylandu. Ta začala 4. září 1978 a kromě Begina, Sadata a jejich týmů se jí jako prostředníci účastnili prezident Carter a jeho poradce Zbigniew Brzezinski. Usilovná jednání trvala třináct dnů, během nichž téměř ztroskotala, neboť Begin trval na tom, aby si Izrael ponechal své osady a letiště na Sinaji, což bylo pro Egypt nepřijatelné. Nakonec ale izraelský premiér ustoupil po Carterově příslibu vybudování dvou nových leteckých základen v Negevské poušti na náklady USA. Egypt a Izrael tak dosáhly shody nad rámcovými dohodami, které vešly ve známost jako dohody z Camp Davidu. Ty měly dvě části. První vyzývala k palestinské autonomii na Západním břehu Jordánu a v Pásmu Gazy a požadovala uznání legitimního práva palestinského národa. Zároveň volala po normalizaci vztahů mezi Izraelem a jeho arabskými sousedy. Izrael tak vůbec poprvé připustil národní aspirace palestinských Arabů. O šestnáct let později se všechny základní principy a komponenty této první dohody staly základem mírových dohod z Osla. Druhá část tvořila rámec pro uzavření mírové smlouvy mezi Egyptem a Izraelem, a počítala se stažením izraelských vojsk ze Sinajského poloostrova v horizontu tří let, navázáním diplomatických vztahů mezi oběma zeměmi či právem průjezdu izraelských lodí Suezským průplavem.\nDohody byly Beginem, Sadatem a Carterem podepsány 17. září 1978. Poslanci Knesetu je ratifikovali o deset dní později 84 hlasy ze 120, čehož však Begin dosáhl jen díky hlasům opozice. Jejich schválení vedlo k rozkolu v Beginově straně Likud. Hlavním důvodem bylo plánované vyklízení izraelských osad na Sinaji, kde žilo přes sedm tisíc Izraelců, a vrácení Šarm aš-Šajchu, který je klíčovým místem pro kontrolu Akabského zálivu. Řada prominentních členů Likudu (například Jicchak Šamir), proti dohodám protestovala, další (například Ge'ula Kohenová či Moše Šamir) stranu opustili. Jednotlivé krajně pravicové frakce se nakonec v říjnu 1979 spojily ve stranu Techija.\nZávěrečná jednání o mírové smlouvě začala v říjnu ve Washingtonu. Záhy se však jako problém ukázalo být izraelské moratorium na výstavbu osad na Západním břehu Jordánu. Zatímco Carter předpokládal jeho trvání do zvolení palestinské samosprávné rady, Begin oznámil jeho trvání ve lhůtě tří měsíců a odmítal ustoupit. Sadat se mezitím kvůli dohodám z Camp Davidu ocitl pod ještě větším vnitropolitickým i zahraničním tlakem (kritizován byl již za návštěvu Jeruzaléma) a počátkem listopadu Egypt podmínil uzavření mírové smlouvy definitivním rozvrhem pro palestinskou autonomii. Beginova vláda tyto nové požadavky odmítla. Počátkem března se Carter vypravil do Egypta a posléze do Izraele, a podařilo se mu mezi oběma státy dosáhnout dohody. Na izraelské straně díky dodatečným příslibům zhruba tří miliard dolarů každoroční vojenské a ekonomické pomoci.\n\nPoslanci Knesetu nakonec mírovou smlouvu ratifikovali 20. března 1979, po 28 hodin dlouhé bouřlivé debatě, 95 hlasy ze 120. Begin, Sadat a Carter ji posléze slavnostně podepsali o šest dní později, 26. března, před Bílým domem ve Washingtonu. Begin tehdy ve svém projevu řekl, že jde o třetí největší den jeho života: „Ten první nastal, když byla vyhlášena nezávislost Izraele. Druhý, když se z Jeruzaléma opět stalo jedno město, a ten třetí, to je právě teď.“ Podepsání mírové smlouvy znamenalo zlomový okamžik v dějinách Blízkého východu. Šlo totiž o vůbec první mírovou smlouvu mezi arabským státem a Izraelem. Vzhledem k významu, jaký má Egypt v arabském světě, a s ohledem na skutečnost, že do té doby šlo o největšího a nejmocnějšího izraelského nepřítele, měla mírová smlouva daleké strategické a geopolitické dopady. Za své mírové úsilí obdrželi Menachem Begin a Anvar Sadat Nobelovu cenu za mír, kterou Begin slavnostně převzal 10. prosince 1979 v norském Oslu (Sadat přítomen nebyl).\n\nIzrael musel postupně předat Egyptu celý Sinajský poloostrov, který okupoval od šestidenní války. Za tu dobu v oblasti vybudoval osmnáct sídel a rozsáhlou infrastrukturu, počínaje silnicemi a letišti, až po nemocnice, továrny, turistické resorty při Akabském zálivu a ropná pole. Poloostrov byl ale důležitý také z vojenského hlediska; jednak poskytoval strategickou obrannou hloubku pro případ napadení a nadto zde bylo umístěno také 170 izraelských vojenských zařízení, včetně leteckých základen. Egypt nakonec pokračoval v plnění dohod aniž by došlo k jakémukoli pokroku v otázce palestinské samosprávy na Západním břehu Jordánu a v Pásmu Gazy. K jejímu vytvoření nedošlo z důvodu obstrukcí ze strany izraelské pravice, arabských států a OOP v čele s Jásirem Arafatem.\n\nZa Beginovy vlády došlo na Západním břehu Jordánu a v Pásmu Gazy k rozsáhlé expanzi izraelských osad, s cílem posílit izraelskou bezpečnost a do budoucna prakticky znemožnit jakékoli územní ústupky či vznik palestinského státu. V zásadě nastal odklon od zalidňování periferních oblastí v duchu Alonova plánu (například v údolí řeky Jordán), a namísto toho byl kladen větší důraz na místa spojená s židovskými dějinami a lokality podél zelené linie a v okolí Jeruzaléma. Realizaci osadnické politiky měl na starost Ariel Šaron, a to nejprve jako ministr zemědělství a posléze i coby ministr obrany. V roce 1979 vláda zrušila omezení na nákup půdy na Západním břehu Jordánu. Šaron zároveň prosadil finanční motivace pro všechny, kdo budou ochotni se do osad přestěhovat, a to v podobě nižších cen nemovitostí, levnějších hypoték či daňových úlev.\n\nMezi lety 1977 a 1983 vzrostl počet izraelských osad více než čtyřnásobně (z 24 na 106). Ještě rychlejší růst zaznamenal počet Izraelců, kteří v nich žili – téměř devítinásobný (z 3200 na 28 400). Cílem vlády bylo, aby koncem 80. let žilo v osadách 100 tisíc Izraelců. Odmítání palestinské autonomie a stavba osad však rozdělovala vládu, z níž proto v říjnu 1979 odešel nejprve ministr zahraničí Moše Dajan, následně v květnu 1980 ministr obrany Ezer Weizman. Dajana poté nahradil Jicchak Šamir, zatímco portfolio obrany si ponechal Begin. Nakonec koalici opustila i strana Daš, která se fakticky rozpadla, kvůli čemuž byly na červen 1981 vyhlášeny předčasné parlamentní volby.\n\nDne 30. července 1980 prosadila jeho vláda (tzv. Jeruzalémský zákon), který formálně sjednotil západní a východní Jeruzalém, a prohlásil jej „věčným nedělitelným hlavním městem Izraele, zcela pod izraelskou suverenitou“. Rada bezpečnosti OSN v reakci na tentok krok přijala rezoluci č. 478, jíž zákon označila za neplatný a jeho přijetí za porušení mezinárodního práva.\n\nV březnu 1981 došlo k izraelsko-syrské konfrontaci v Libanonu, když Sýrie porušila podmínky dohody, kterou s Izraelem uzavřela během libanonské občanské války v roce 1976. Eskalaci konfliktu se nakonec podařilo zabránit zvláštnímu americkému emisarovi Philipu Habibovi. O několik měsíců později se Izrael v červenci střetl s OOP, kdy izraelské letectvo podnikalo vzdušné údery na její tábory, zatímco OOP raketami Kaťuša paralyzovala sever židovského státu. I tentokrát příměří vyjednal Habib. Pro Begina však bylo ponižující, neboť hrozbu v Libanonu, ať palestinskou či syrskou, neřešilo.\n\nMezi zásadní témata Beginovy první vlády patřil irácký jaderný program, Izraelem pokládaný za existenční hrozbu. V roce 1975 se Saddámu Husajnovi podařilo dojednat koupi 40megawattového francouzského lehkovodního reaktoru třídy Osiris, který měl být vybudován nedaleko Bagdádu. Izrael se obával možnosti jeho využití k výrobě jaderných zbraní, jak na základě zpravodajských informací, tak z důvodu, že i přes irácké proklamace o mírovém účelu reaktoru se Husajn nijak netajil svými záměry jaderného zbrojení. Izraelská diplomacie se neúspěšně snažila přesvědčit Francii a Itálii (ta byla subdodavatelem) k ukončení spolupráce s Irákem již za předchozí Rabinovy vlády, a v tomto úsilí pokračovali i ministři zahraničí Dajan a Šamir. V rámci snah o oddálení výstavby provedl Mosad v dubnu 1979 tajnou operaci, při níž výbušninami vážně poškodil reaktorové jádro, připravené ve Francii k vyexpedování do Iráku.\nBegin byl přesvědčen, že Irák usiluje o získání jaderné zbraně a nebyl ochoten to dopustit. Jeho rozhodnutí motivovalo jak snaha zabránit dalšímu možnému holocaustu, tak obava, že pokud by byl poražen v blížících se parlamentních volbách, levicová vláda by nemusela najít odvahu preventivní úder provést. Rozhodnutí o útoku bylo ve vládě ostře diskutováno, a to i z důvodu možných mezinárodních dopadů. Tábor zastánců operace nakonec převážil, když vláda získala zpravodajské informace o blížící se přepravě palivových tyčí, neboť po jejich instalaci a zprovoznění reaktoru by jeho bombardování mohlo způsobit radioaktivní spad. Letecký útok byl schválen v říjnu 1980, načež Begin nařídil náčelníkovi Generálního štábu Rafa'elu Ejtanovi vypracovat plán jeho provedení. Izraelské letectvo nakonec přísně tajnou akci, nesoucí kódový název operace Opera, provedlo 7. června 1981. Zúčastnilo se jí osm letounů F-16A a šest doprovodných letounů F-15A, které musely na cestě ke svému cíli překonat vzdálenost 1610 kilometrů a narušit vzdušný prostor Saúdské Arábie a Iráku. Letecký útok byl úspěšný a pilotům se podařilo kompletně zničit nejen reaktor, ale i jeho chladicí zařízení a údajně i tajnou podzemní linku na úpravu plutonia pro vojenské účely. Bylo to vůbec poprvé v dějinách, kdy byl letecky zničen jaderný reaktor. Následující den vydala izraelská vláda prohlášení, jehož závěrečná část vešla ve známost jako tzv. Beginova doktrína:\nIzraelskou operaci ostře odsoudila Rada bezpečnosti, která jí v jednomyslně přijaté rezoluci č. 487 označila jako porušení charty Spojených národů. Kvůli načasování útoku (uskutečnil se pouhé tři týdny před volbami) vládu zkritizoval šéf nejsilnější opoziční strany Šimon Peres, který jej označil za předvolební trik. Se svým názorem se však setkal s odporem izraelské veřejnosti, která premiérovo rozhodnutí podporovala. Beginův Likud nakonec volby vyhrál, bezesporu i díky této vojenské operaci. Ve 120členném Knesetu získal 47 mandátů a jeho druhá vláda sestávala ze stran Likud, Národní náboženská strana, Agudat Jisra'el, Tami, Telem a Techija (poslední zmíněná do vlády vstoupila až v červenci 1982). Klíčová portfolia obrany a zahraničních věcí v ní získali Ariel Šaron a Jicchak Šamir.\n\nUzavřením míru s Izraelem se egyptský prezident Sadat zapsal do dějin, zároveň ale rozdělil egyptskou společnost, což vyvrcholilo 6. října 1981, kdy na něj islámští fundamentalisté pro jeho podporu mírového uspořádání spáchali atentát. Stalo se tak během vojenské přehlídky při příležitosti výročí operace Badr, při níž egyptská armáda na počátku jomkipurské války úspěšně překročila Suezský průplav. Sadat byl na místě mrtev a novým prezidentem se stal jeho viceprezident Husní Mubárak. Atentát mír mezi oběma státy neohrozil, stal se ale tzv. „studeným mírem“, a nedošlo k naplnění některých aspirací, jako hospodářské spolupráce, rozvoje obchodu a turistiky apod.\n\nDne 14. prosince 1981 prosadila Beginova vláda zákon o Golanských výšinách, kterým \"de facto\" anektovala Golanské výšiny (ač zákon tento postup za anexi neoznačoval). Izrael se za tento krok (podobně jako při sjednocení Jeruzaléma) dočkal na mezinárodní scéně kritiky a Rada bezpečnosti zmíněný zákon rezolucí č. 497 jednomyslně prohlásila za neplatný a postrádající mezinárodní právní účinek. Administrativa amerického prezidenta Ronalda Reagana navíc na Izrael uvalila finanční sankce, na což Begin zareagoval slovy, že je s Izraelem „zacházeno jako s vazalským státem“.\nKdyž mělo v roce 1982 dojít k evakuaci izraelských osad na Sinajském poloostrově v rámci naplňování mírové smlouvy s Egyptem, řada osadníků odmítala odejít, a bylo proto nutné je vyhnat násilím za použití armády. Vojáci místní usedlíky často odnášeli, protože odmítli odejít, jindy je stahovali ze střech. Nejnapjatější byla situace ve městě Jamit, kde se skupina mužů, následovníků radikála Me'ira Kahaneho, zavřela do bunkru a hrozila odpálením nálože v případě vojenské akce. Nakonec ale bunkr opustili dobrovolně. Armáda poté systematicky ničila místní infrastrukturu, aby se osadníci neměli kam vrátit. Navzdory traumatu, které vysídlení přineslo, politická podpora mírové smlouvě nevyprchala a Sinajský poloostrov byl Egyptu předán 25. dubna 1982. Beginovo smíření se s navrácením Sinaje a vyklizením osad bylo motivováno čistě pragmatickými důvody: nemusel výměnou za to učinit to samé v případě Západního břehu Jordánu. Navíc v tomto ohledu ani nemusel ustupovat ze svých revizionistických zásad, neboť Sinajský poloostrov nebyl nikdy součástí biblické země izraelské.\n\nV dubnu 1982 se vládní Národní náboženské straně podařilo Begina přimět k prosazení zákazu letů národního leteckého přepravce El Al o šabatu. Podle historika Martina Gilberta toto rozhodnutí znamenalo „bod obratu v rovnováze mezi světskou a náboženskou částí izraelské společnosti.“ Mezi dubnem až červnem 1982 probíhala v jižním Atlantiku válka o Falklandy mezi Argentinou a Spojeným královstvím. Podle argentinského novináře Hernana Dobryho měl během ní Begin nařídit tajné dodávky izraelských zbraní do Argentiny, neboť stále nenáviděl Brity a chtěl se jim pomstít za smrt svého přítele Dova Grunera, který byl za dob mandátní Palestiny popraven britskými úřady.\n\nBěhem svých funkčních období usiloval o ekonomickou liberalizaci a věnoval velké prostředky na rozvojové programy pro chudší oblasti a společenské vrstvy. Přílišná liberalizace však vedla k růstu cen řady životních potřeb (potravin, dopravy, bydlení), což mělo za následek řadu celostátních stávek. Počet obyvatel žijících pod hranicí chudoby navíc přesáhl 100 tisíc. Velkým problémem, se kterým se izraelská ekonomika potýkala, byla vysoká míra inflace, která v době Beginova nástupu do premiérského úřadu dosahovala 40,2 %. Počátkem roku 1980 však činila již 122,9 %, a vláda tak přistoupila k řadě ekonomických opatření, jejichž součástí byla měnová reforma v září téhož roku, v níž nahradila izraelskou liru (někdy též libru), která byla oficiální měnou od srpna 1948, izraelským šekelem, a to v poměru 1 šekel = 10 lir. Nová měna však vydržela pouhých pět let, neboť v důsledku ekonomické krize a zadlužené ekonomiky se inflace dostala do pádivého tempa a na jaře 1985 přesahovala již 400 %. Na vině byla jednak ekonomická politika Beginovy vlády, vysoké ceny ropy, zemědělská deprese, nízká poptávka po izraelských zemědělských produktech, ale také velký armádní rozpočet a finančně náročné budování nových osad.\n\nV roce 1977 došlo poprvé k organizovanému přesunu etiopských Židů do Izraele. V důsledku probíhající etiopsko-somálské války se podařilo dosáhnout tajné dohody s Etiopií, které měl Izrael letecky poskytovat vojenský materiál výměnou za umožnění odchodu emigrantů. Celkem se takto povedlo převézt 121 osob, pak ale vyšla dohoda najevo a po protestech izraelské veřejnosti byla ukončena. Přistěhovalectví bylo obnoveno v roce 1980, kdy do Izraele přišlo 209 etiopských Židů, v následujících letech se počet imigrantů ustálil na dvou stech měsíčně. Za Beginovy vlády byly zahájeny přípravy na záchranu a přesun zbývajícího etiopského židovstva, které později za jeho následovníků vedly k přesunu takřka celé tamní židovské komunity do Izraele v rámci tajných operací Mojžíš (1984) a Šalamoun (1991). Zintenzivnil rovněž snahy o umožnění emigrace sovětských Židů do Izraele.\n\nPočátkem ledna 1982 se ministr obrany Šaron s Beginovým svolením tajně sešel s proizraelským vůdcem maronitských křesťanů Bašírem Džamáílem v libanonské Džuniji. Společně diskutovali možnost izraelské invaze, která by vedla ke zničení infrastruktury OOP a umožnila vznik vlády nakloněné k mírovému ujednání s Izraelem (v září toho roku se totiž v Libanonu měly konat prezidentské volby). Šaron preferoval ambiciózní plán, známý jako operace Velká borovice, který předpokládal totální invazi, zničení přítomnosti OOP a syrského vlivu v zemi, dosazení Džamáíla a uzavření izraelsko-libanonské mírové smlouvy. Neexistují jisté důkazy, zdali byl Begin srozuměn s podrobnostmi tohoto plánu. Katalyzátorem jeho realizace se stal atentát, který 3. června 1982 v Londýně spáchala palestinská teroristická skupina na tamního izraelského velvyslance Šlomo Argova. Přestože měl Begin informace, že jej provedla organizace Abú Nidala, tedy skupina s OOP soupeřící, rozhodl se tuto informaci své vládě nesdělit. Ta o dva dny později schválila rozsahem omezenou vojenskou akci v Libanonu, tzv. operaci Malá borovice, která měla během několika dní vytlačit dělostřelectvo OOP z dostřelové vzdálenosti od izraelských hranic. Následujícího dne, 6. června 1982, byla zahájena operace Mír pro Galileu (změnu názvu prosadil Begin, aby zdůraznil obranný charakter vojenské akce), která vešla ve známost jako první libanonská válka.\n\nPodle historika Avi Šlajima se Šaron nakonec rozhodl realizovat rozsáhlejší variantu invaze v etapách tak, že se pokoušel akcemi izraelské armády vyprovokovat reakci nepřátelské strany. Vojenský historik Martin van Creveld se naproti tomu k teorii o záměrné mystifikaci vlády ze strany ministra obrany vyjádřil v tom smyslu, že tato otázka „zůstane navždy otevřená a těžko ji nějak uspokojivě zodpovědět. Nelze ani vyloučit, že Begin využíval Šarona k účelům, k nimž se nemohl otevřeně přiznat; ať už byly jeho chyby jakékoliv, nebyl to v žádném případě hlupák.“\nIzraelská armáda rychle postupovala do libanonského vnitrozemí a v třetí den války byla pouhé tři kilometry od hlavního města. Zároveň se střetla se syrskou armádou, které způsobila těžké ztráty. I přes souhlas se zastavením palby daným vládou Šaron i nadále pokračoval v postupu. Týden po zahájení invaze armáda obklíčila Bejrút, který následující dva měsíce intenzivně bombardovala. Počátkem července proběhla v Tel Avivu první protiválečná demonstrace čítající na sto tisíc lidí, a zároveň s tím klesala podpora války mezi izraelskou veřejností. V důsledku těžkého bombardování libanonské metropole se za amerického zprostředkování podařilo 12. srpna dojednat odchod OOP do Sýrie, Jordánska a Tuniska (tam odešlo její vedení), který proběhl počátkem září za dohledu mezinárodních sil. Jen pár dní předtím byl Džamáíl zvolen libanonským prezidentem.\nDne 1. září proběhla v severoizraelské Nahariji schůzka s Džamáílem, při které na něj Begin s Šaronem naléhali, aby podepsal mírovou smlouvu jakmile se ujme prezidentského úřadu. Ten to však odmítl a namísto toho navrhoval pouze pakt o neútočení. Begin zuřil a na Džamáíla po chvíli začal křičet. Toho zase popudilo, když mu Šaron řekl, aby byl rozumný a souhlasil s uzavřením míru, neboť Izrael momentálně Libanon ovládá. Schůzka tak skončila nezdarem, ale v následujících dnech proběhly další. Než se ale cokoliv dohodlo, zahynul Džamáíl 14. září při pumovém atentátu v Bejrútu, který spáchal prosyrský disident. K atentátu se však přihlásili palestinští muslimové. Izraelská armáda následující den obsadila západní část města, aby prosyrské a palestinské skupiny nemohly využít nastalé situace ve svůj prospěch. Falangistickým oddílům zesnulého prezidenta Džamáíla poté 16. září umožnila vstoupit do palestinských uprchlických táborů Sabra a Šatíla, kde měly hledat ozbrojené příslušníky OOP. V průběhu následujících dvou dnů namísto toho zmasakrovaly 474 až 2300 mužů, žen a dětí. Tento čin šokoval celý svět i izraelskou veřejnost a 25. září vedl k do té doby největší demonstraci v izraelských dějinách. Do dění se vložil izraelský prezident Jicchak Navon, který hrozil rezignací, pokud nebude jmenována nezávislá vyšetřovací komise. Hluboce otřesený Begin nakonec svolil a vláda o tři dny později jmenovala Kahanovu vyšetřovací komisi. I nadále však válku a civilní oběti mezi arabským obyvatelstvem obhajoval, přičemž používal příměry holocaustu, který měl ze strany OOP hrozit maronitské menšině. Libanon mezitím znovu upadl do občanské války, tentokrát však za dvojí okupace (izraelské a syrské). V polovině listopadu byl Begin na státní návštěvě Spojených států, kde jej těžce zasáhla zpráva o smrti manželky Alizy, která zemřela 14. listopadu v důsledku srdečního selhání.\nDne 7. února 1983 byla zveřejněna zpráva Kahanovy komise, která konstatovala, že hlavní vinu na krveprolití mají jednotky falangistů. Ministra obrany Šarona však činila nepřímo odpovědným kvůli „přehlížení nebezpečí aktů pomsty“, a obdobně kriticky se vyjádřila k vedení armády. Begina naproti tomu zkritizovala pro „lhostejnost“ a „absolutní nezájem o akce falangistů v táborech“. V následujících dnech a týdnech docházelo k opakovaným demonstracím a protidemonstracím a část veřejnosti požadovala demisi vlády. Podle historika Howarda Sachara byl tehdy izraelský národ rozpolcen ostřeji než kdykoli předtím od krize kvůli německým reparacím v roce 1952. Po pěti měsících jednání se Izraeli podařilo uzavřít s Libanonem 17. května 1983 dohodu, která ukončovala válečný stav mezi oběma zeměmi a předpokládala odchod všech cizích vojsk (tedy i syrského). To však rezolutně odmítl syrský prezident Asad. Izrael se postupně začal stahovat do bezpečnostní zóny na libanonské straně izraelsko-libanonské hranice, kde spolupracoval s jiholibanonskou armádou. Z krátkodobého hlediska válka tedy sice měla úspěch v podobě vypuzení OOP, z dlouhodobého však své cíle nesplnila a byla naopak zcela kontraproduktivní. Vedla například ke vzniku ší'itského teroristického hnutí Hizballáh. Bezpečnostní situace v Libanonu se stále zhoršovala, stejně jako počet padlých a zraněných izraelských vojáků. Neutuchala ani kritika Beginovy vlády, protiválečné demonstrace a výzvy k vyvození osobní zodpovědnosti.\n\nDeprimovaný Begin nakonec 28. srpna 1983 oznámil svůj úmysl rezignovat. Ačkoli své rozhodnutí nikdy plně nevysvětlil, mezi příčiny se uvádí jeho zdravotní stav, skon manželky Alizy a tlak a kritika veřejnosti kvůli libanonské válce. Mezi méně často zmiňované důvody patří ztroskotání hospodářské politiky nebo hluboký odpor k uvítání německého kancléře Helmuta Kohla na jeho blížící se státní návštěvě v Jeruzalémě. O necelé tři týdny později předal 15. září prezidentu Chajimu Herzogovi rezignační dopis. Ve funkci premiéra jej nahradil jeho ministr zahraničí Jicchak Šamir.\n\nPo odchodu z politiky se Begin uchýlil do ústraní svého bytu, odkud vycházel na veřejnost pouze když chtěl navštívit hrob své manželky, aby u něj pronesl kadiš. Jeho syn Benny byl v parlamentních volbách v říjnu 1988 zvolen poslancem za stranu Likud, v níž se stal uznávaným a respektovaným členem. Podle něj otec litoval, „že se nechal Šaronem zatáhnout do libanonského dobrodružství, které poškodilo vnitřní i mezinárodní image země, i když původního cíle, tedy zajištění bezpečí lokalit v Horní Galileji, nedosáhlo.“\n\nV Libanonu se mezitím situace zhoršovala a v únoru 1984 zemi v důsledku sebevražedných útoků Hizballáhu a dalších skupin opustily jednotky mezinárodních sil bránící bejrútské mezinárodní letiště. Následující měsíc vypověděla libanonská vláda na nátlak Sýrie dohodu s Izraelem z května 1983. V roce 1985 dokončila izraelská armáda stažení do bezpečnostní zóny v jižním Libanonu a Izrael tuto oblast následně okupoval až do roku 2000, kdy ji za vlády Ehuda Baraka vyklidil. O šest let později vedl za vlády Ehuda Olmerta (onoho politika, který v roce 1965 vyzval Begina k rezignaci) druhou libanonskou válku proti hnutí Hizballáh.\n\nBeginův zdravotní stav byl sledován již v době, kdy působil ve funkci premiéra. Před volbami v roce 1977 totiž utrpěl těžký infarkt myokardu, o dva roky později jej postihla cévní mozková příhoda, v roce 1980 prodělal další srdeční infarkt a nadto byl léčen pro perikarditidu. Dne 3. března 1992 zkolaboval v ranních hodinách ve svém telavivském bytě a byl okamžitě převezen do nemocnice Ichilov, kam dorazil paralyzován na levou polovinu těla a v bezvědomí. Lékaři jej umístili na jednotku intenzivní péče a zprvu u něj mylně předpokládali cévní mozkovou příhodu. Již záhy ale bylo zřejmé, že ve skutečnosti utrpěl těžký srdeční infarkt. Jeho zdravotní stav se lehce zlepšil a po dvaceti hodinách nabyl vědomí. Kvůli nepravidelnosti srdečního rytmu mu byl 5. března voperován kardiostimulátor. Begin byl však příliš slabý na to, aby překonal následky infarktu a 9. března se kolem 3.15 ráno začal jeho stav prudce zhoršovat. Pohotovostní tým lékařů a zdravotních sester se jej pokusil resuscitovat, ale o patnáct minut později, ve 3.30, zemřel. Jeho skon byl veřejnosti oznámen o hodinu a půl později. Pohřební bratrstvo chevra kadiša následně připravilo tělo k převozu do Jeruzaléma.\n\nPohřeb se konal ještě téhož dne na židovském hřbitově na Olivové hoře. Tam byla jeho rakev nesena ze čtyři kilometry vzdáleného pohřebního ústavu Sanhedrija v průvodu, kterého se zúčastnily tisíce lidí. V souladu s jeho přáním proběhl pouze jednoduchý židovský pohřební obřad na Olivové hoře a nikoliv státní pohřeb na národním hřbitově na Herzlově hoře, kde jsou národní vůdci tradičně pohřbíváni. Toto místo si Begin vybral, neboť chtěl spočinout po boku své manželky Alizy a vedle Me'ira Feinsteina z Irgunu a Moše Barazaniho z Lechi, kteří v dubnu 1947 spáchali sebevraždu ve vězení, kde čekali na popravu Brity. Jeho syn Benny Begin následně pronesl kadiš a blízký osobní přítel Jechi'el Kadišaj modlitbu el male rachamim. Podle policejního odhadu se Beginova pohřbu zúčastnilo na 75 tisíc lidí a dorazili rovněž premiér Jicchak Šamir, prezident Chajim Herzog, členové vlády, soudcové Nejvyššího soudu, většina poslanců Knesetu a řada zahraničních velvyslanců. Rakev nesli někdejší členové vrchního velení Irgunu. Následující den otiskl deník \"The Jerusalem Post\" na titulní straně větu: „Ještě nikdy předtím Jeruzalém nezažil pohřeb, jako byl tento.“\n\nBeginovo jméno nese na jeho počest řada míst po celém Izraeli. Jde například o čtvrti Kirjat Menachem Begin v Jeruzalémě a Ramat Begin v Haifě, Beginovu dálnici v západním Jeruzalémě, či jednu z hlavních silnic v Tel Avivu. V letech 1993 a 2004 byly na jeho počest vydány poštovní známky o nominální hodnotě 80 agorot respektive 2,5 šekelu.\n\nV roce 2005 byl v internetové soutěži 200 největších Izraelců deníku \"Ynet\" zvolen 4. největším Izraelcem všech dob.\nBeginův odkaz a památku nesou v Izraeli mimo jiné dvě instituce. První z nich je Beginovo–Sadatovo centrum pro strategická studia při Bar-Ilanově univerzitě v Ramat Ganu, založené v roce 1993. Jedná se o think tank, zabývající se výzkumem v oblasti strategie, bezpečnosti a míru na Blízkém východě, a témat dotýkajících se izraelské zahraniční politiky a národní bezpečnosti.\n\nDruhým je Centrum odkazu Menachema Begina (), zřízené v březnu 1998 zákonem o zásluhách Menachema Begina, které uchovává Beginův odkaz a úspěchy, a slouží jako výzkumný institut. Nachází se v Jeruzalémě u kostela sv. Ondřeje, nedaleko staré železniční stanice. Jeho sídlo bylo slavnostně otevřeno v roce 2004 tehdejším premiérem Arielem Šaronem a slouží zároveň i jako Beginovo muzeum a archiv. Již od roku 1999 však centrum každoročně udílí Beginovu cenu, a to osobám nebo organizacím, které „učinily mimořádný čin nebo činy ve prospěch Izraele nebo židovského lidu“. Jejími laureáty jsou například první izraelský astronaut Ilan Ramon nebo organizace Nefeš be-nefeš.\n\nKromě celé řady biografických knih, které o Beginovi pojednávají (více v sekci Literatura), je jeho osoba zmíněna například v románu \"Pátý jezdec – strach\" spisovatelů Larryho Collinse a Dominiqua Lapierra. V knize \"Exodus\" od Leona Urise byl volnou předlohou pro postavu Akivy Ben Canaana. V prvním vydání patnáctého dílu komiksové série \"Tintinova dobrodružství\", známé jako \"Tintin v zemi černého zlata\", se krátce vyskytl bezejmenný příslušník Irgunu, později identifikovaný jako Begin. Chris Claremont, dlouholetý autor komiksové série \"X-Men\", v rozhovoru pro deník \"New York Entertainment\" prozradil, že mu postavy Profesora X a Magneta vždy připomínaly Davida Ben Guriona a Menachema Begina.\n\nEpizody z jeho života se taktéž objevily v řadě televizních a filmových snímků. V roce 1977 ho v televizním filmu \"Operace Blesk\", pojednávajícím o záchraně rukojmích z ugandského Entebbe, ztvárnil americký herec David Opatoshu (ten ztvárnil i již zmíněnou postavu Akivy Ben Canaana ve filmu \"Exodus\" z roku 1960), a v televizním minisérii \"Sadat\" z roku 1983 jej zahrál britsko-kanadský herec Barry Morse. Coby ministerský předseda se objevil v celovečerním animovaném filmu \"Valčík s Bašírem\".\n\nPublikace Menachema Begina\nPublikace o Menachemu Beginovi\n\n\n\n"}
{"id": "272166", "url": "https://cs.wikipedia.org/wiki?curid=272166", "title": "PythagoraSwitch", "text": "PythagoraSwitch\n\nPythagoraSwitch ( ピタゴラスイッチ, \"Pitagora Suičči\") je patnáctiminutový japonský vzdělávací televizní pořad pro děti, který vysílá japonská stanice NHK od roku 2002. Program se snaží učit děti „jak myslet“ pod dohledem Masahiko Satóa (佐藤雅彦) a Masumi Učina (内野真澄). Mimo Japonsko je na stanici NHK World Premium k dispozici též pětiminutová verze \"PythagoraSwitch Mini\". V Brazílii ji vysílá stanice TV Cultura pod názvem \"Viva Pitágoras\". Program se proslavil především tancem \"algorithm march\" (viz níže).\n\nV pořadu vystupují loutkové postavy, které uvádějí tak zvané \"koutky\". Ty představují hlavní náplň pořadu. Zábavnou formou jsou zde děti seznamovány s různými fyzikálními jevy a zákony a dalšími informacemi o světě.\n\nNa začátku, konci a mezi každým \"koutkem\" se objevují tak zvaná \"Pythagorova zařízení\" (ピタゴラ装置, Pitagora Sóči). Tento druh zařízení je v anglofonních zemích známý jako „stroj Rubyho Goldberga“ (zejména ve Spojených státech) nebo také „Heath Robinsonův vynález“ (Británie). Jedná se o velmi komplikované zařízení, jehož činnost lze dobře pozorovat, ale zpravidla plní jednoduchý úkol.\n\nDalší charakteristický prvek pořadu jsou \"algoritmická cvičení\" (algorithm excercise) a \"algoritmický pochod\" (algorithm march). V prvním případě se cvičí ve dvojicích, v pochodové verzi pak v prakticky libovolně dlouhých řadách. Za hudebního doprovodu vystupující provádí dané cviky, které na sebe navazují v daném pořadí tak, aby všichni byli v perfektní souhře (například cvičící se ohne ve chvíli, kdy osoba za ním předpaží). Algoritmický pochod je tedy zvláštní druh tance. Zvláště jedna verze tohoto tance si ve světě získala velkou popularitu. Na internetu se objevují amatérská videa, kde jej lidé v různých kostýmech a při různých příležitostech předvádějí. Nejvíce „tanečníků“ algorithm march se shromáždilo v roce 2006, když jej nacvičilo 967 filipínských vězňů.\n\nNa 30. ročníku Japan Prize International Educational Program Contest vyhrála 25. epizoda programu \"Let's Look at It Another Way\" první cenu v kategorii raného vzdělávání. V soutěži Prix Jeunesse v Mnichově v roce 2004 získal pořad také první cenu v kategorii non-fiction pro děti do šesti let.\n\n\n"}
{"id": "272167", "url": "https://cs.wikipedia.org/wiki?curid=272167", "title": "Rise of Nations", "text": "Rise of Nations\n\nRise of Nations je realtimová strategie, kterou vyvinulo studio Big Huge Games a byla vydána Microsoftem 20. května 2003. Tým vývojářů vedl Brian Reynolds, který má za sebou tituly jako Civilization II a Sid Meier's Alpha Centauri. Hra obsahuje 18 hratelných národů a 8 různých historických období.\n\nKaždý národ může být hrán ve všech historických obdobích, nehledě na to, jestli v té době skutečně existoval nebo ne. Všechny národy mají také pro každou dobu unikátní grafický design. Vítězství může hráč dosáhnout několika způsoby, podle nastavení hry (dobytím hlavního města, získáním určitého počtu bodů za divy světa, určité velikosti území, vyprodukováním určitého množství surovin, nebo dosažení určitého technologického pokroku).\n\nKaždý hráč začíná s jedním městem. Města nelze zničit, ale pouze dobýt. Většina infrastrukturních budov musí být postavena blízko nějakého města a u každého města jich může být pouze omezený počet. Vojenské budovy může hráč stavět kdekoli na svém území.\n\nDivy světa tvoří zvláštní kategorii budov. Jsou náročnější na suroviny a stavějí se déle. Každý div světa může být postaven jen jednou za hru. Hráč, který div světa postaví, získává různé bonusy, jako například zvýšení populačního limitu nebo zrychlení těžby některých surovin.\n\nVe hře je více než 200 druhů jednotek. Každý národ má nejméně tři unikátní jednotky, které jsou u každého národa přístupné v různých historických obdobích. Například Rusové mají tanky T-80, Britové bombardéry Avro Lancaster a Němci tanky Tiger II a Leopard 2. Každá jednotka má jednotky proti kterým má výhodu a proti kterým je slabá (například voják s kopím zabije rytíře, rytíř zabije lukostřelce a lukostřelec zabije vojáka s kopím).\n\n\n"}
{"id": "272170", "url": "https://cs.wikipedia.org/wiki?curid=272170", "title": "Sergěj Ingr", "text": "Sergěj Ingr\n\nJan Sergěj Ingr (2. září 1894 Vlkoš – 17. června 1956 Paříž) byl československý armádní generál, legionář, ministr národní obrany londýnské exilové vlády a velvyslanec.\n\nNarodil se ve Vlkoši u Kyjova starostovi obce Janu Ingrovi. Měl tři bratry a čtyři sestry. Dle rodinné tradice byl zakladatelem rodu Ingrů švédský voják Michal Unger, který se v roce 1620 usadil v severomoravském Kunvaldu. Část obyvatel Kunvaldu později osídlila vesnici Skoronice, která sousedí s Vlkošem. Jméno Unger se časem změnilo na Inger a později na Ingr. Dle jiných pramenů je jméno Ingr odvozeno z německého \"Jünger\". V roce 1913 maturoval na kyjovském gymnáziu a v Brně se přihlásil jako jednoroční dobrovolník do královopolské kadetky.\n\nPo vypuknutí první světové války odjel jako velitel čety 15. září 1914 na ruskou frontu. Na podzim 1915 upadl do zajetí v ruském Caricynu (dnes Volgogradu). Nábor do československých legií byl pozastaven, a proto vstoupil do 1. srbské dobrovolnické divize a bojoval proti bulharské armádě v Dobrudži. V roce 1916 přešel ke 2. československému střeleckému pluku Jiřího z Poděbrad v hodnosti poručíka. Přijal pravoslaví a jméno Sergěj (jméno pocházející z bulharštiny). Na podzim 1917 odjel do Francie, v roce 1918 bojoval v Ardenách, v srpnu 1918 byl převelen do italského Foligna. Na konci války měl hodnost kapitána a hovořil pěti jazyky (německy, rusky, srbsky, francouzsky a italsky).\n\nV prosinci 1918 se vrátil do Československa, kde pomáhal vytlačit maďarskou armádu za hranice Slovenska a obsadit Bratislavu. Pak byl převelen na Těšínsko, kde československá armáda pod velením podplukovníka Šnejdárka vytlačila polskou armádu, 27. ledna dobyla Jablunkov, později Třinec. 28. února 1919 byl Sergěj Ingr povýšen na majora a byl mu udělen Československý válečný kříž. Postupoval ve vojenských hodnostech a velitelských funkcích, při mobilizaci v roce 1938 byl v hodnosti divizního generála velitelem III. armádního sboru.\n\nDne 20. června 1939 odešel na výzvu prezidenta Edvarda Beneše přes Polsko do exilu. V Paříži vybudoval Československou vojenskou kancelář. Československá vojska ve Francii byla organizována u městečka Agde na středomořském pobřeží. V roce 1940 zde bylo soustředěno 11 405 dobrovolníků, kteří se v květnu a červnu 1940 účastnili spolu s francouzskou armádou bojů na Marně, Seině a Loiře. 21. července 1940 vznikla v Londýně exilová vláda a Sergěj Ingr se stal jejím ministrem národní obrany. Na nátlak exilového vedení KSČ v Moskvě byl však z funkce 19. září 1944 odvolán. Beneš jej postavil do čela Hlavního velitelství československé branné moci, ale 5. dubna 1945 byl odvolán i z této funkce a dán na zdravotní dovolenou.\n\nDne 6. června 1945 byl povýšen na armádního generála, 27. srpna 1947 se stal mimořádným velvyslancem v Haagu. 3. března 1948 na funkci rezignoval a se svými dvěma syny zůstal v exilu. V roce 1949 spoluzaložil Radu svobodného Československa a 17. června 1956 zemřel na infarkt v Paříži. V roce 1991 mu československý prezident Václav Havel udělil Řád M. R. Štefánika in memoriam.\n\nSyn Jiří Ingr nechal v Paříži v roce 2004 exhumovat a převézt do Česka jeho ostatky. 2. září 2012 byly uloženy v rodném Vlkoši.\n\n\n\n"}
{"id": "272173", "url": "https://cs.wikipedia.org/wiki?curid=272173", "title": "Karel III. Neapolský", "text": "Karel III. Neapolský\n\nKarel III. Neapolský, Karel II. Uherský a také Karel, vévoda z Durazza či Karel z Drače (1345 – 24. února 1386) byl král neapolský v letech 1382–1386, v letech 1383–1386 kníže achajský, král uherský (jako Karel II.) v letech 1385–1386 z dynastie Anjou.\n\nNarodil se jako syn Ludvíka z Durazza, pravnuk neapolského a sicilského krále Karla II. V únoru 1369 se oženil se svou sestřenicí a vrstevnicí Markétou.\n\nRoku 1382 se Karlovi podařilo sesadit z neapolského trůnu svou tetu Johanu I. a zmocnit se trůnu. Po smrti uherského krále Ludvíka Velikého byla Karlovi nabídnuta jako dědici Anjouovců také uherská koruna. V prosinci 1385 sesadil z trůnu Marii Uherskou a 31. prosince téhož roku byl korunován svatoštěpánskou korunou. Vdova po Ludvíkovi Alžběta Bosenská jej 7. února 1386 pozvala pod záminkou odevzdání listu od Zikmunda Lucemburského do svých komnat na přátelskou audienci. Na Karla zde čekal Blažej Forgáč (číšník královny Marie) a na příkaz královny vdovy jej napadl ve snaze jej zabít. Karel byl těžce zraněný a přišel o jedno oko, následující noci byl zajat a byl uvržen do žaláře na hradě Visegrád, kde buď zemřel na následky zranění nebo byl zavražděn (údajně jedem, který mu dali do rány).\n"}
{"id": "272180", "url": "https://cs.wikipedia.org/wiki?curid=272180", "title": "Arnošt Mikš", "text": "Arnošt Mikš\n\nArnošt Mikš (27. července 1913 Janov u Rakovníka – 30. dubna 1942 Požáry na Křivoklátsku) byl československý voják a příslušník výsadku Zinc.\n\nNarodil se 27. července 1913 v Janově u Rakovníka. Otec Antonín byl kovář a malorolník, matka Agháta, rozená Polívková pracovala na rodinném hospodářství. Měl tři mladší sourozence.\n\nAbsolvoval obecnou školu v Janově a 3 roky měšťanské školy v Kounově. Vyučil se zedníkem a pracoval na stavbách v okolí, zároveň absolvoval tři ročníky živnostenské školy. Byl členem Sokola, kde vykonával funkci hospodáře. Krátce pracoval v kaolínových dolech.\n\nZákladní vojenskou službu nastoupil u 38. pěšího pluku v Berouně. Zde se spřátelil s Vladimírem Hauptvoglem. Absolvoval poddůstojnickou školu a postupně dosáhl hodnosti četaře. 14. října 1938 odešel do zálohy a živil se opět jako zedník.\n\nPo okupaci odešel 25. listopadu 1939 do exilu s V. Hauptvoglem. Cestovali přes Slovensko, Maďarsko, Jugoslávii a Turecko do Francie. Na začátku roku 1940 byl v Agde prezentován do československé zahraniční armády. Jako velitel minometného družstva se účastnil bojů o Francii. Po pádu Francie byl 13. července 1940 evakuován do Anglie, kde se připojil k jednotkám čsl. armády v Anglii. 28. října 1940 byl povýšen na rotného.\n\nPočátkem roku 1941 byl vybrán do výcviku pro plnění zvláštních úkolů. Od 15. srpna 1941 do 26. března 1942 absolvoval základní sabotážní kurz, parakurz a kurz průmyslové sabotáže. Po povýšení na rotmistra absolvoval kurz střelby a kurz, ve kterém se seznamoval s poměry v protektorátu. Během tohoto kurzu byl zařazen do výsadku Zinc.\n\nSpolečně s ostatními byl 28. března 1942 byl vysazen omylem na Slovensku u obce Gbely. Skupina byla rozpuštěna. Přesunul se do Čech a s pomocí bratra Františka získal nové doklady. Poté odešel do Prahy a společně s pomocníkem Josefem Kusým se 30. dubna 1942 pokusili vyzvednout ukrytý operační materiál skupin Bioscop a Bivouac u obce Požáry na Křivoklátsku. Prostor byl ale střežen četnictvem. Při následné přestřelce zastřelil četníka a těžce zranil druhého. Sám raněný spáchal na místě sebevraždu. V odvetě byli Němci na kobyliské střelnici popraveni dva jeho mladší bratři František, četnický strážmistr v Táboře a Antonín, úředník v Praze.\n\n\n\n"}
{"id": "272182", "url": "https://cs.wikipedia.org/wiki?curid=272182", "title": "Algorithm March", "text": "Algorithm March\n\nAlgorithm March je humorný tanec, který vznikl v Japonsku podle předlohy v dětském televizním programu PythagoraSwitch. Za tvůrce se považuje Arugorizumu Koushin. Algorithm March si velmi rychle získal popularitu po celém světě, především díky své jednoduchosti, vtipnosti a také tomu, že existuje množství různých videonahrávek tohoto tance – například s nindži, se zaměstnanci letiště či s fotbalovými útočníky Kawasaki.\n\nTakovýto jednoduchý typ tance, který rychle získá velkou popularitu se nazývá fad dance. Jiná ukázka fad dance je například macarena.\n\nTančí se v řadách za sebou. Každá řada může být prakticky libovolně dlouhá. Tanec je rozdělený do jednotlivých kroků, ve kterých se vykonávají dané pohyby (viz níže). Na začátku předvede první tanečník v řadě první taneční pohyb, poté celá řada postoupí o jeden krok dopředu. První tanečník vykoná druhý pohyb, druhý tanečník první pohyb a řada opět postoupí o krok vpřed. Podobně se postupuje dále, dokud nejsou do tance zapojeni všichni. Po vyčerpání všech pohybů začíná tanečník znovu od prvního. Protože se po každém kroku postoupí dopředu, na daném místě se vždy vykonává stejný pohyb.\n\nTaneční pohyby:\n\nNa internetu se objevuje množství amatérských videonahrávek Algorithm Dance. Tanečníci vystupují při různých příležitostech (na festivalech, oslavách), často i v různých převlecích. Největší počet tanečníků se shromáždil v roce 2009, kdy tanec nacvičilo a předvedlo 1088 skautů v Josefově na roverském setkání Obrok 2009. Byl tak překonán rekord filipínských vězňů z roku 2006, kteří tančili v počtu 967 tanečníků.\n\n\n"}
{"id": "272184", "url": "https://cs.wikipedia.org/wiki?curid=272184", "title": "Židé v Bělorusku", "text": "Židé v Bělorusku\n\nŽidé v Bělorusku byli před druhou světovou válkou třetí největší běloruskou etnickou skupinou a tvořili více než 40 % populace měst, kde Židé a Poláci tvořili majoritu, zatímco Bělorusové žili povětšinou ve vesnických oblastech. Města jako Minsk, Pinsk, Mohylev, Bobrujsk, Vitebsk a Homel měla více než 50 % obyvatelstva židovského. V roce 1897 bylo v Bělorusku celkem 724 548 Židů, což bylo 13,6 % celkové populace. V době Sovětského svazu bylo židům v BSSR umožněno přihlásit se k „židovské národnosti“. Během holocaustu bylo vyvražděno 800 tisíc Židů - přibližně 90 % běloruské židovské populace. K roku 2002 se v Bělorusku nachází 24 300 Židů. \n\nMezi známé běloruské Židy patří například Marc Chagall, Chajim Weizmann, Aba Achime'ir nebo Menachem Begin.\n\n"}
{"id": "272189", "url": "https://cs.wikipedia.org/wiki?curid=272189", "title": "Tharsis Tholus", "text": "Tharsis Tholus\n\nTharsis Tholus je kupovitá hora na povrchu Marsu vzniklá vulkanickou činností, která se nachází na severní polokouli v oblasti Tharsis. Sopka leží jižně od sopečné skupiny \"Uranius\" s hlavní sopkou Uranius Patera, východně od Ascraeus Mons, západně od Echus Chasma přecházející v Kasei Valles a jižně od rozsáhle oblasti Valles Marineris.\nSopka Tharsis Tholus se vypíná nad okolní pláně do výše 8 km a rozkládá se na přibližně 150 km, což odpovídá velikostně pozemské sopce Mauna Loa. Nicméně samotný kužel sopky je částečně pohřben okolními lávovými proudy, takže je těžké určit původní výšku a velikost sopky. Na vrcholku se nachází několikanásobná kaldera, které vznikla pravděpodobně kolapsem sopečného kužele po vyprázdnění magmatického krbu. Na základě počítání množství impaktních kráterů na povrchu sopky se odhaduje, že sopka je přibližně 2 miliardy let stará.\n\nPojmenována byla v roce 1973.\n\n\n"}
{"id": "272190", "url": "https://cs.wikipedia.org/wiki?curid=272190", "title": "Heinrich Wilhelm Olbers", "text": "Heinrich Wilhelm Olbers\n\nHeinrich Wilhelm Matthias Olbers (11. října 1758 – 2. března 1840) byl německý astronom a lékař.\n\nNarodil se v Arbergenu poblíž Brém a vystudoval lékařství v Göttingenu. Studium ukončil v roce 1780, pak začal praktikovat medicínu v Brémách. V noci věnoval svůj čas astronomickým pozorováním, horní patro svého domu předělal na observatoř. Vymyslel také první fungující metodu výpočtu kometárních oběžných drah.\nV roce 1802 Olbers objevil a pojmenoval planetku 2 Pallas a v roce 1807 objevil planetku 4 Vesta (tu pojmenoval Carl Friedrich Gauss). Předpokládal, že pás planetek, kde se tato tělesa nacházejí, je pozůstatkem po zničené planetě Phaeton. Tato teorie není v současné době vědeckým společenstvím přijímána.\n\n6. března 1815 Olbers objevil periodickou kometu, která byla pojmenována po něm (13P/Olbers).\n\nOlbersův paradox, který popsal v roce 1823 (a který byl přeformulován v roce 1826), je fyzikálně paradoxní pozorování toho, že noční obloha je temná – zatímco ve statickém nekonečném vesmíru by noční obloha musela být jasná.\n\nObjekty ve vesmíru, které byly pojmenovány na počest Heinricha Wilhelma Olberse:\n\n"}
{"id": "272194", "url": "https://cs.wikipedia.org/wiki?curid=272194", "title": "Jednotky sboru dobrovolných hasičů v okrese Blansko", "text": "Jednotky sboru dobrovolných hasičů v okrese Blansko\n\nJednotku sboru dobrovolných hasičů obce je podle § 68 zákona č. 133/1985 Sb., o požární ochraně,\npovinna zřídit každá obec. Mnohé obce jich zřizují více. Své sbory dobrovolných hasičů zřizují též některé průmyslové, dopravní a jiné firmy.\n\nVětšina sborů má ve svém názvu buď celá slova Sbor dobrovolných hasičů nebo jen zkratku SDH, některé sbory však mají názvy tvořené jinak.\n\nSbory dobrovolných hasičů v Česku zastřešuje Sdružení hasičů Čech, Moravy a Slezska (SH ČMS),\nsbory na Moravě včetně moravského Slezska Moravská hasičská jednota.\n\n\n\n\n\n"}
{"id": "272199", "url": "https://cs.wikipedia.org/wiki?curid=272199", "title": "Jednotky sboru dobrovolných hasičů v okrese Znojmo", "text": "Jednotky sboru dobrovolných hasičů v okrese Znojmo\n\nJednotku sboru dobrovolných hasičů obce je podle § 68 zákona č. 133/1985 Sb., o požární ochraně,\npovinna zřídit každá obec. Mnohé obce jich zřizují více. Své sbory dobrovolných hasičů zřizují též některé průmyslové, dopravní a jiné firmy.\n\nVětšina sborů má ve svém názvu buď celá slova Sbor dobrovolných hasičů nebo jen zkratku SDH, některé sbory však mají názvy tvořené jinak.\n\nSbory dobrovolných hasičů v Česku zastřešuje Sdružení hasičů Čech, Moravy a Slezska (SH ČMS),\nsbory na Moravě včetně moravského Slezska Moravská hasičská jednota.\n\n\n\n\n\n"}
{"id": "272202", "url": "https://cs.wikipedia.org/wiki?curid=272202", "title": "Amazonomachie", "text": "Amazonomachie\n\nAmazonomachie bylo v antickém řeckém, helénistickém a římském výtvarném umění znázornění mytologické bitvy mezi Řeky a Amazonkami. Tento podivný kmen ženských válečnic pocházel podle mytologie z krajů severně od Černého moře. Býval znázorňován v boji s Řeky, zejména s řeckými hrdiny Théseem, který zajal a oženil se s jejich královnou Hippolyté (nebo Antiopé) a později Amazonky zahnal z athénské Akropole, s Achillem, který před hradbami Tróje zabil královnu Penthésileiu a s Héraklem.\n\nPro Řeky symbolizoval boj s Amazonkami vítězství nad barbary, přesto však u nich Amazonky vzbuzovaly pozornost a sympatie.\nKonkrétní vyznění se měnilo podle kontextu doby a uměleckého záměru. Například výjev ve výzdobě Parthenónu, který byl postaven po řecko-perských válkách, odkazuje na vítězství Řeků v těchto válkách, konkrétně pak Athéňanů – díky přítomnosti Thésea, legendárního zakladatele Athén, ve výjevu.\n\nMezi nejvýznamnější stavby, které ve své výzdobě mají tento výjev patří (v chronologickém pořadí):\n\nAmazonomachie se stala námětem i pro malířskou výzdobu. Byla ztvárněna například na štítu monumentální sochy Athény Parthenos v Parthenónu (zachováno v římské kopii), a byla námětem i malířské výzdoby stoy na Athénské agoře – odtud Stoa poikilé (malovaná). Námět se objevuje taktéž na antické keramice.\n\n\n"}
{"id": "272203", "url": "https://cs.wikipedia.org/wiki?curid=272203", "title": "Jednotky sboru dobrovolných hasičů v okrese Vyškov", "text": "Jednotky sboru dobrovolných hasičů v okrese Vyškov\n\nJednotku sboru dobrovolných hasičů obce je podle § 68 zákona č. 135/1985 Sb., o požární ochraně,\npovinna zřídit každá obec. Mnohé obce jich zřizují více. Své sbory dobrovolných hasičů zřizují též některé průmyslové, dopravní a jiné firmy.\n\nVětšina sborů má ve svém názvu buď celá slova Sbor dobrovolných hasičů nebo jen zkratku SDH, některé sbory však mají názvy tvořené jinak.\n\nSbory dobrovolných hasičů v Česku zastřešuje Sdružení hasičů Čech, Moravy a Slezska (SH ČMS),\nsbory na Moravě včetně moravského Slezska Moravská hasičská jednota.\n\n\n\n\n\n"}
{"id": "272204", "url": "https://cs.wikipedia.org/wiki?curid=272204", "title": "Robert Holman", "text": "Robert Holman\n\nRobert Holman (* 20. prosince 1953 Snina) je český ekonom-finančník a pedagog, bývalý vrchní ředitel České národní banky a od roku 2005 do roku 2011 člen její bankovní rady.\n\nPůsobil či působí jako poradce řady politiků a taktéž jako vysokoškolský pedagog. V roce 1997 byl jmenován profesorem ekonomické teorie. Od roku 1984 působí na katedře ekonomických teorií (dnešní katedra ekonomie) na Národohospodářské fakultě VŠE v Praze, v současné době přednáší předmět Dějiny ekonomického myšlení. Je autorem učebnice \"Ekonomie\" a řady dalších vysokoškolských učebnic. Od prosince 2002 do listopadu 2004 byl ředitelem české pobočky poradenské společnosti Efficient Investments.\n\n\n"}
{"id": "272205", "url": "https://cs.wikipedia.org/wiki?curid=272205", "title": "Jednotky sboru dobrovolných hasičů v okrese Hodonín", "text": "Jednotky sboru dobrovolných hasičů v okrese Hodonín\n\nJednotku sboru dobrovolných hasičů obce je podle § 68 zákona č. 135/1985 Sb., o požární ochraně,\npovinna zřídit každá obec, nebo může více obcí sdružit své prostředky a zřídit společnou jednotku. Mnohé obce zřizují jednotek více. Své dobrovolné jednotky zřizují též některé průmyslové, dopravní a jiné firmy.\n\nNaproti tomu Sbor dobrovolných hasičů je občanské sdružení na úseku požární ochrany. V ČR existuje několik organizací. Nejznámější z nich je Sdružení hasičů Čech, Moravy a Slezska (SH ČMS), dále např. Moravská hasičská jednota (MHJ) apod. Ve většině případů jsou členové jednotek zároveň členy sdružení, ale nemusí tomu tak být.\n\n\n\n\n"}
{"id": "272206", "url": "https://cs.wikipedia.org/wiki?curid=272206", "title": "Jednotky sboru dobrovolných hasičů v okrese Břeclav", "text": "Jednotky sboru dobrovolných hasičů v okrese Břeclav\n\nJednotku sboru dobrovolných hasičů obce je podle § 68 zákona č. 133/1985 Sb., o požární ochraně,\npovinna zřídit každá obec. Mnohé obce jich zřizují více. Své sbory dobrovolných hasičů zřizují též některé průmyslové, dopravní a jiné firmy.\n\nVětšina sborů má ve svém názvu buď celá slova Sbor dobrovolných hasičů nebo jen zkratku SDH, některé sbory však mají názvy tvořené jinak.\n\nSbory dobrovolných hasičů v Česku zastřešuje Sdružení hasičů Čech, Moravy a Slezska (SH ČMS),\nsbory na Moravě včetně moravského Slezska Moravská hasičská jednota.\n\n\n\n\n\n\n"}
{"id": "272210", "url": "https://cs.wikipedia.org/wiki?curid=272210", "title": "Jednotky sboru dobrovolných hasičů v okrese Brno-venkov", "text": "Jednotky sboru dobrovolných hasičů v okrese Brno-venkov\n\nJednotku sboru dobrovolných hasičů obce je podle § 68 zákona č. 133/1985 Sb., o požární ochraně,\npovinna zřídit každá obec. Mnohé obce jich zřizují více. Své sbory dobrovolných hasičů zřizují též některé průmyslové, dopravní a jiné firmy.\n\nVětšina sborů má ve svém názvu buď celá slova Sbor dobrovolných hasičů nebo jen zkratku SDH, některé sbory však mají názvy tvořené jinak.\n\nSbory dobrovolných hasičů v Česku zastřešuje Sdružení hasičů Čech, Moravy a Slezska (SH ČMS),\nsbory na Moravě včetně moravského Slezska Moravská hasičská jednota.\n\n\n\n\n\n\n"}
{"id": "272213", "url": "https://cs.wikipedia.org/wiki?curid=272213", "title": "Seznam jednotek sboru dobrovolných hasičů v Brně", "text": "Seznam jednotek sboru dobrovolných hasičů v Brně\n\nJednotku sboru dobrovolných hasičů obce jsou obce povinny zřizovat podle § 68 zákona č. 133/1985 Sb., o požární ochraně,\nSvé sbory dobrovolných hasičů zřizují též některé průmyslové, dopravní a jiné firmy.\n\nVětšina sborů má ve svém názvu buď celá slova Sbor dobrovolných hasičů nebo jen zkratku SDH, některé sbory však mají názvy tvořené jinak.\n\nSbory dobrovolných hasičů zastřešuje Sdružení hasičů Čech, Moravy a Slezska (SH ČMS) a Moravská hasičská jednota (MHJ).\n\n\n\n\n\n"}
{"id": "272215", "url": "https://cs.wikipedia.org/wiki?curid=272215", "title": "Sbory dobrovolných hasičů v Moravskoslezském kraji", "text": "Sbory dobrovolných hasičů v Moravskoslezském kraji\n\nJednotku sboru dobrovolných hasičů obce je podle § 68 zákona č. 135/1985 Sb., o požární ochraně,\npovinna zřídit každá obec. Mnohé obce jich zřizují více. Své sbory dobrovolných hasičů zřizují též některé průmyslové, dopravní a jiné firmy.\n\nVětšina sborů má ve svém názvu buď celá slova Sbor dobrovolných hasičů nebo jen zkratku SDH, některé sbory však mají názvy tvořené jinak.\n\nSbory dobrovolných hasičů v Česku zastřešuje Sdružení hasičů Čech, Moravy a Slezska (SH ČMS),\nsbory na Moravě včetně moravského Slezska Moravská hasičská jednota.\n\nSbory jsou označeny šesticiferným evidenčním číslem (první trojčíslí odpovídá okresu) a podle své velikosti, významu a vybavení se člení do kategorií:\nnejvětší sbory bývají v kategorii II, jiné významnější sbory v kategorii III, malé sbory v kategorii V a podnikové v kategorii VI.\n\nTento seznam obsahuje zatím především sbory uvedené v adresáři SH ČMS. Ve skutečnosti každá obec zřizuje nejméně jeden sbor.\n\n\n\n"}
{"id": "272218", "url": "https://cs.wikipedia.org/wiki?curid=272218", "title": "Sbory dobrovolných hasičů ve Zlínském kraji", "text": "Sbory dobrovolných hasičů ve Zlínském kraji\n\nJednotku sboru dobrovolných hasičů obce je podle § 29 zákona č. 135/1985 Sb., o požární ochraně povinna zřídit každá obec jako svoji organizaci, jejíž provoz a vybavení plně obec financuje. Mnohé obce jich zřizují více. Své jednotky sborů dobrovolných hasičů podniků zřizují též některé průmyslové, dopravní a jiné firmy. Jednotky sborů dobrovolných hasičů obcí a jednotky sborů dobrovolných hasičů podniků jsou mimo svého názvu označeny i šesticiferným evidenčním číslem (první trojčíslí odpovídá kraji a okresu) a podle své velikosti, významu a vybavení se člení do kategorií: jednotky, na něž jsou kladeny největší nároky jsou zařazeny v kategorii JPO II, jiné významnější jednotky v kategorii JPO III, malé jednotky jen s místní působností v obci v kategorii JPO V a podnikové jednotky s působností jen v podniku v kategorii JPO VI.\n\nHodně často díky svému názvu bývají zaměňovány se spolky, které se nazývají Sbor dobrovolných hasičů (např. Sbor dobrovolných hasičů Trnava). V tomto případě se jedná o spolky (bývalá občanská sdružení), které sdružují občany v rámci jejich volnočasových aktivit. Tyto spolky neprovádějí zásahovou činnost u mimořádných událostí (požárů, technických zásahů apod.), ale podílí se na výchově dětí a mládeže v oblasti požární ochrany, pořádají společenské akce v obci (plesy, masopustní průvody...). Na jejich činnost přispívají obce dotacemi, obdobně jako pro myslivecké sdružení, fotbalisty, zahrádkáře, ...\n\nVětšina sborů dobrovolných hasičů, které jsou spolky registrované dle občanského zákoníku, má ve svém názvu buď celá slova Sbor dobrovolných hasičů nebo jen zkratku SDH, některé sbory však mají názvy tvořené jinak.\n\nSbory dobrovolných hasičů (spolky) v České republice zastřešuje nejčastěji Sdružení hasičů Čech, Moravy a Slezska (SH ČMS), některé sbory v Čechách i Česká hasičská jednota a některé sbory na Moravě včetně moravského Slezska i Moravská hasičská jednota.\n\nTento seznam obsahuje zatím především sbory uvedené v adresáři SH ČMS. Ve skutečnosti každá obec zřizuje nejméně jeden sbor.\n\n\n\n"}
{"id": "272219", "url": "https://cs.wikipedia.org/wiki?curid=272219", "title": "Sbory dobrovolných hasičů v Olomouckém kraji", "text": "Sbory dobrovolných hasičů v Olomouckém kraji\n\nJednotku sboru dobrovolných hasičů obce je podle § 68 zákona č. 135/1985 Sb., o požární ochraně, povinna zřídit každá obec. Mnohé obce jich zřizují více. Své sbory dobrovolných hasičů zřizují též některé průmyslové, dopravní a jiné firmy.\n\nVětšina sborů má ve svém názvu buď celá slova Sbor dobrovolných hasičů nebo jen zkratku SDH, některé sbory však mají názvy tvořené jinak.\n\nSbory dobrovolných hasičů v Česku zastřešuje Sdružení hasičů Čech, Moravy a Slezska (SH ČMS), sbory na Moravě včetně moravského Slezska Moravská hasičská jednota.\n\nSbory jsou označeny šesticiferným evidenčním číslem (první trojčíslí odpovídá okresu) a podle své velikosti, významu a vybavení se člení do kategorií:\nnejvětší sbory bývají v kategorii II, jiné významnější sbory v kategorii III, malé sbory v kategorii V a podnikové v kategorii VI.\n\nTento seznam obsahuje zatím především sbory uvedené v adresáři SH ČMS. Ve skutečnosti každá obec zřizuje nejméně jeden sbor.\n\n\n"}
{"id": "272220", "url": "https://cs.wikipedia.org/wiki?curid=272220", "title": "Sbory dobrovolných hasičů v Kraji Vysočina", "text": "Sbory dobrovolných hasičů v Kraji Vysočina\n\nJednotku sboru dobrovolných hasičů obce je podle § 68 zákona č. 133/1985 Sb., o požární ochraně,\npovinna zřídit každá obec. Mnohé obce jich zřizují více. Své jednotky sboru dobrovolných hasičů zřizují též některé průmyslové, dopravní a jiné firmy.\n\nVětšina sborů má ve svém názvu buď celá slova Sbor dobrovolných hasičů nebo jen zkratku SDH, některé sbory však mají názvy tvořené jinak.\n\nSbory dobrovolných hasičů v Česku zastřešuje Sdružení hasičů Čech, Moravy a Slezska (SH ČMS),\nsbory v Čechách zastřešuje Česká hasičská jednota,\nsbory na Moravě včetně moravského Slezska Moravská hasičská jednota.\n\nJednotky jsou označeny šesticiferným evidenčním číslem (první trojčíslí odpovídá okresu) a podle své velikosti, významu a vybavení se člení do kategorií:\nnejvětší jednotky bývají v kategorii II, jiné významnější jednotky v kategorii III, malé jednotky v kategorii V a podnikové v kategorii VI.\n\nTento seznam obsahuje zatím především sbory uvedené v adresáři SH ČMS. Ve skutečnosti každá obec zřizuje nejméně jeden sbor.\n\n\n"}
{"id": "272221", "url": "https://cs.wikipedia.org/wiki?curid=272221", "title": "Sbory dobrovolných hasičů v Pardubickém kraji", "text": "Sbory dobrovolných hasičů v Pardubickém kraji\n\nJednotku sboru dobrovolných hasičů obce je podle § 68 zákona č. 135/1985 Sb., o požární ochraně,\npovinna zřídit každá obec. Mnohé obce jich zřizují více. Své sbory dobrovolných hasičů zřizují též některé průmyslové, dopravní a jiné firmy.\n\nVětšina sborů má ve svém názvu buď celá slova Sbor dobrovolných hasičů nebo jen zkratku SDH, některé sbory však mají názvy tvořené jinak.\n\nSbory dobrovolných hasičů v Česku zastřešuje Sdružení hasičů Čech, Moravy a Slezska (SH ČMS),\nsbory v Čechách zastřešuje Česká hasičská jednota.\n\nSbory jsou označeny šesticiferným evidenčním číslem (první trojčíslí odpovídá okresu) a podle své velikosti, významu a vybavení se člení do kategorií:\nnejvětší sbory bývají v kategorii II, jiné významnější sbory v kategorii III, malé sbory v kategorii V a podnikové v kategorii VI.\n\nTento seznam obsahuje zatím především sbory uvedené v adresáři SH ČMS. Ve skutečnosti každá obec zřizuje nejméně jeden sbor.\n\n\n\n"}
{"id": "272222", "url": "https://cs.wikipedia.org/wiki?curid=272222", "title": "Sbory dobrovolných hasičů v Královéhradeckém kraji", "text": "Sbory dobrovolných hasičů v Královéhradeckém kraji\n\nJednotku sboru dobrovolných hasičů obce je podle § 68 zákona č. 135/1985 Sb., o požární ochraně,\npovinna zřídit každá obec. Mnohé obce jich zřizují více. Své sbory dobrovolných hasičů zřizují též některé průmyslové, dopravní a jiné firmy.\n\nVětšina sborů má ve svém názvu buď celá slova Sbor dobrovolných hasičů nebo jen zkratku SDH, některé sbory však mají názvy tvořené jinak.\n\nSbory dobrovolných hasičů v Česku zastřešuje Sdružení hasičů Čech, Moravy a Slezska (SH ČMS),\nsbory v Čechách zastřešuje Česká hasičská jednota.\n\nSbory jsou označeny šesticiferným evidenčním číslem (první trojčíslí odpovídá okresu) a podle své velikosti, významu a vybavení se člení do kategorií:\nnejvětší sbory bývají v kategorii II, jiné významnější sbory v kategorii III, malé sbory v kategorii V a podnikové v kategorii VI.\n\nTento seznam obsahuje zatím především sbory uvedené v adresáři SH ČMS. Ve skutečnosti každá obec zřizuje nejméně jeden sbor.\n\n\n\n\n\n\n"}
{"id": "272223", "url": "https://cs.wikipedia.org/wiki?curid=272223", "title": "Sbory dobrovolných hasičů v Libereckém kraji", "text": "Sbory dobrovolných hasičů v Libereckém kraji\n\nJednotku sboru dobrovolných hasičů obce je podle § 68 zákona č. 135/1985 Sb., o požární ochraně,\npovinna zřídit každá obec. Mnohé obce jich zřizují více. Své sbory dobrovolných hasičů zřizují též některé průmyslové, dopravní a jiné firmy.\n\nVětšina sborů má ve svém názvu buď celá slova Sbor dobrovolných hasičů nebo jen zkratku SDH, některé sbory však mají názvy tvořené jinak.\n\nSbory dobrovolných hasičů v Česku zastřešuje Sdružení hasičů Čech, Moravy a Slezska (SH ČMS),\nsbory v Čechách zastřešuje Česká hasičská jednota.\n\nSbory jsou označeny šesticiferným evidenčním číslem (první trojčíslí odpovídá okresu) a podle své velikosti, významu a vybavení se člení do kategorií:\nnejvětší sbory bývají v kategorii II, jiné významnější sbory v kategorii III, malé sbory v kategorii V a podnikové v kategorii VI.\n\nTento seznam obsahuje zatím především sbory uvedené v adresáři SH ČMS. Ve skutečnosti každá obec zřizuje nejméně jeden sbor.\n\n\n\n\n\n\n"}
{"id": "272224", "url": "https://cs.wikipedia.org/wiki?curid=272224", "title": "Sbory dobrovolných hasičů v Ústeckém kraji", "text": "Sbory dobrovolných hasičů v Ústeckém kraji\n\nJednotku sboru dobrovolných hasičů obce je podle § 68 zákona č. 135/1985 Sb., o požární ochraně,\npovinna zřídit každá obec. Mnohé obce jich zřizují více. Své sbory dobrovolných hasičů zřizují též některé průmyslové, dopravní a jiné firmy.\n\nVětšina sborů má ve svém názvu buď celá slova Sbor dobrovolných hasičů nebo jen zkratku SDH, některé sbory však mají názvy tvořené jinak.\n\nSbory dobrovolných hasičů v Česku zastřešuje Sdružení hasičů Čech, Moravy a Slezska (SH ČMS),\nsbory v Čechách zastřešuje Česká hasičská jednota.\n\nJednotky jsou označeny šesticiferným evidenčním číslem (první trojčíslí odpovídá okresu) a podle své velikosti, významu a vybavení se člení do kategorií:\nnejvětší jednotky bývají v kategorii II, jiné jednotky v kategorii III, malé jednotky v kategorii V a podnikové v kategorii VI.\n\nTento seznam obsahuje zatím především sbory uvedené v adresáři SH ČMS. Ve skutečnosti každá obec zřizuje nejméně jeden sbor.\n\n\n"}
{"id": "272225", "url": "https://cs.wikipedia.org/wiki?curid=272225", "title": "Sbory dobrovolných hasičů v Karlovarském kraji", "text": "Sbory dobrovolných hasičů v Karlovarském kraji\n\nJednotku sboru dobrovolných hasičů obce je podle § 68 zákona č. 135/1985 Sb., o požární ochraně,\npovinna zřídit každá obec. Mnohé obce jich zřizují více. Své sbory dobrovolných hasičů zřizují též některé průmyslové, dopravní a jiné firmy.\n\nVětšina sborů má ve svém názvu buď celá slova Sbor dobrovolných hasičů nebo jen zkratku SDH, některé sbory však mají názvy tvořené jinak.\n\nSbory dobrovolných hasičů v Česku zastřešuje Sdružení hasičů Čech, Moravy a Slezska (SH ČMS),\nsbory v Čechách zastřešuje Česká hasičská jednota.\n\nSbory jsou označeny šesticiferným evidenčním číslem (první trojčíslí odpovídá okresu) a podle své velikosti, významu a vybavení se člení do kategorií:\nnejvětší sbory bývají v kategorii II, jiné významnější sbory v kategorii III, malé sbory v kategorii V a podnikové v kategorii VI.\n\nTento seznam obsahuje zatím především sbory uvedené v adresáři SH ČMS. Ve skutečnosti každá obec zřizuje nejméně jeden sbor.\n\n\n"}
{"id": "272226", "url": "https://cs.wikipedia.org/wiki?curid=272226", "title": "Sbory dobrovolných hasičů v Plzeňském kraji", "text": "Sbory dobrovolných hasičů v Plzeňském kraji\n\nJednotku sboru dobrovolných hasičů obce je podle § 68 zákona č. 135/1985 Sb., o požární ochraně,\npovinna zřídit každá obec. Mnohé obce jich zřizují více. Své sbory dobrovolných hasičů zřizují též některé průmyslové, dopravní a jiné firmy.\n\nVětšina sborů má ve svém názvu buď celá slova Sbor dobrovolných hasičů nebo jen zkratku SDH, některé sbory však mají názvy tvořené jinak.\n\nSbory dobrovolných hasičů v Česku zastřešuje Sdružení hasičů Čech, Moravy a Slezska (SH ČMS),\nsbory v Čechách zastřešuje Česká hasičská jednota.\n\nSbory jsou označeny šesticiferným evidenčním číslem (první trojčíslí odpovídá okresu) a podle své velikosti, významu a vybavení se člení do kategorií:\nnejvětší sbory bývají v kategorii II, jiné významnější sbory v kategorii III, malé sbory v kategorii V a podnikové v kategorii VI.\n\nTento seznam obsahuje zatím především sbory uvedené v adresáři SH ČMS. Ve skutečnosti každá obec zřizuje nejméně jeden sbor.\nPokud si obec nemůže dovolit jednotku zřídit, většinou uzavírá dohodu s některou ze sousedních obcích o poskytování požární ochrany její jednotkou.\n\n\n"}
{"id": "272227", "url": "https://cs.wikipedia.org/wiki?curid=272227", "title": "Sbory dobrovolných hasičů v Jihočeském kraji", "text": "Sbory dobrovolných hasičů v Jihočeském kraji\n\nJednotku sboru dobrovolných hasičů obce je podle § 68 zákona č. 133/1985 Sb., o požární ochraně,\npovinna zřídit každá obec. Mnohé obce jich zřizují více. Své sbory dobrovolných hasičů zřizují též některé průmyslové, dopravní a jiné firmy.\n\nVětšina sborů má ve svém názvu buď celá slova Sbor dobrovolných hasičů nebo jen zkratku SDH, některé sbory však mají názvy tvořené jinak.\n\nSbory dobrovolných hasičů v Česku zastřešuje Sdružení hasičů Čech, Moravy a Slezska (SH ČMS), Česká hasičská jednota a Moravská hasičská jednota.\n\nSbory jsou označeny šesticiferným evidenčním číslem (první trojčíslí odpovídá okresu) a podle své velikosti, významu a vybavení se člení do kategorií:\nnejvětší sbory bývají v kategorii II, jiné významnější sbory v kategorii III, malé sbory v kategorii V a podnikové v kategorii VI.\n\nTento seznam obsahuje zatím především sbory uvedené v adresáři SH ČMS. Ve skutečnosti každá obec zřizuje nejméně jeden sbor.\n\n\na další\n\n\n\na další\n\na další\n\nA další\n\na další\n\na další\n\n\n"}
{"id": "272228", "url": "https://cs.wikipedia.org/wiki?curid=272228", "title": "Sbory dobrovolných hasičů ve Středočeském kraji", "text": "Sbory dobrovolných hasičů ve Středočeském kraji\n\nJednotku sboru dobrovolných hasičů obce je podle § 68 zákona č. 133/1985 Sb., o požární ochraně,\npovinna zřídit každá obec. Své sbory dobrovolných hasičů zřizují též některé průmyslové, dopravní a jiné firmy.\n\nVětšina sborů má ve svém názvu buď celá slova Sbor dobrovolných hasičů nebo jen zkratku SDH, některé sbory však mají názvy tvořené jinak.\n\nSbory dobrovolných hasičů v Česku zastřešuje Sdružení hasičů Čech, Moravy a Slezska (SH ČMS),\nsbory v Čechách zastřešuje Česká hasičská jednota.\n\nSbory jsou označeny šesticiferným evidenčním číslem (první trojčíslí odpovídá okresu) a podle své velikosti, významu a vybavení se člení do kategorií pomocí označení římskými číslicemi II až VI (číslo I mají profesionální sbory HZS ČR):\n\nNa hasičské zbrojnici je trvale připraveno k výjezdu několik hasičů 24 hodin denně.\nJednotka musí vyjet z místa trvalé dislokace do 5 minut od vyhlášení poplachu.\n\nJednotka musí vyjet z místa trvalé dislokace do 10 minut od vyhlášení poplachu.\n\nVětšinou se na těchto požárních stanicích slouží trvalé směn jako je to u jednotek HZS.\nJednotka musí vyjet z místa trvalé dislokace do 2 minut od vyhlášení poplachu.\n\nJednotka musí vyjet z místa trvalé dislokace do 10 minut od vyhlášení poplachu.\n\nJednotka musí vyjet z místa trvalé dislokace do 10 minut od vyhlášení poplachu.\n\nTento seznam obsahuje zatím především sbory uvedené v adresáři SH ČMS. Ve skutečnosti každá obec zřizuje nejméně jeden sbor.\n\n\na další\n\n\n\n\n\n\n\n\n\n\n\n\n\n\n"}
{"id": "272229", "url": "https://cs.wikipedia.org/wiki?curid=272229", "title": "Sbory dobrovolných hasičů v Praze", "text": "Sbory dobrovolných hasičů v Praze\n\nJednotky sboru dobrovolných hasičů obce, zřizované podle § 68 zákona č. 133/1985 Sb., o požární ochraně,\nv Praze doplňují činnost profesionálních hasičských záchranných sborů, zejména v okrajových částech Prahy. Kompetence obce týkající se zřizování a vybavování dobrovolných hasičských sborů Statut hlavního města Prahy svěřuje všem 57 městským částem. Své sbory profesionálních i dobrovolných hasičů zřizují v Praze též mnohé průmyslové, dopravní a jiné firmy.\n\nVětšina dobrovolných sborů má ve svém názvu buď celá slova Sbor dobrovolných hasičů nebo jen zkratku SDH, některé sbory však mají názvy tvořené jinak.\n\nSbory dobrovolných hasičů v Česku zastřešuje Sdružení hasičů Čech, Moravy a Slezska (SH ČMS),\nsbory v Čechách zastřešuje Česká hasičská jednota.\n\nSbory jsou označeny šesticiferným evidenčním číslem (první trojčíslí odpovídá okresu) a podle své velikosti, významu a vybavení se člení do kategorií:\nnejvětší sbory bývají v kategorii II, jiné významnější sbory v kategorii III, malé sbory v kategorii V a podnikové v kategorii VI.\n\nTento seznam obsahuje zatím především sbory uvedené v adresáři SH ČMS. Sborů je v Praze mnohem více.\n\n\n\n"}
{"id": "272237", "url": "https://cs.wikipedia.org/wiki?curid=272237", "title": "Seznam hrabství na Islandu", "text": "Seznam hrabství na Islandu\n\nIsland se tradičně dělí na 23 hrabství (\"sýsla\", množné číslo \"sýslur\") a 24 nezávislých měst (\"kaupstaðir\").\n"}
{"id": "272241", "url": "https://cs.wikipedia.org/wiki?curid=272241", "title": "HPV", "text": "HPV\n\nVýznam zkratky HPV může být:\n"}
{"id": "272242", "url": "https://cs.wikipedia.org/wiki?curid=272242", "title": "Geografie Islandu", "text": "Geografie Islandu\n\nIsland (\"ledová země\") je ostrovní stát v severozápadní části Evropy u pobřeží Atlantského oceánu.\n\nIsland je ostrovní stát, nacházející se v severozápadní části Evropy při pobřeží Severního Atlantského oceánu. 99,8 % Islandu leží na stejnojmenném ostrově - Island, který má rozlohu 103 000 km² a je druhým největším ostrovem v Evropě po Velké Británii. Celkem má Island rozlohu 103 125 km². Leží mezi 300 km vzdáleným Grónskem na severozápadě, 550 km vzdáleným ostrovem Jan Mayen na severovýchodě, 1000 km vzdáleným Norskem na východě a 450 km vzdálenými Faerskými ostrovy na jihovýchodě. Vzdálenost mezi Prahou a hlavním městem Reykjavíkem je kolem 2650 km.\n\nStřed Islandu má souřadnice 64° 45' s.š., 18° 30' z.d. Nejsevernější bod hlavního ostrova Islandu je Rifstangi (66° 32' s.š.), nejjižnější bod je Kötlutangi (63° 24 s.š.), nejzápadnější bod je Bjargtangar (24° 32' z.d., je také nejzápadnějším bodem Evropy) a nejvýchodnější bod je Gerpir (13° 30' z.d.). Island včetně jeho malých ostrůvků má nejsevernější bod nad severním polárním kruhem, kam hlavní ostrov nezasahuje. Zasahují tam ostrovy Grímsey a Kolbeinsey. Kolbeinsey je mnohem severněji a je to nejsevernější bod Islandu (67° 09' s.š.). Nejjižnějším bodem je ostrov Surtsey (63° 18' s.š.).\n\nIsland je se svou rozlohou 103 125 km² druhým největším ostrovem v Evropě. Jeho břehy jsou od Skotska vzdáleny kolem 800 km, od Norska 970 km, od Grónska 287 km a od Faerských ostrovů 420 km. Na severu se téměř dotýká severního polárního kruhu, avšak pouze ostrůvek Grímsey je jím skutečně protnut. Zejména střed a východ ostrova se nachází v dost velké nadmořské výšce, směrem k severnímu pobřeží vybíhají řekami oddělené hřbety.\n\nKrajinu zdobí několik desítek vulkánů s dominantní výškou, které tvoří zdaleka viditelné kužely. Starší skalní hřbety vystupují z náhorních plošin a ledovců. Nejznámější je sopka Hekla měřící 1 491 m. Patří k nejaktivnějším na světě. Leží 50 km od jižního pobřeží. Má zhruba tvar loďky obrácené dnem vzhůru, na jejímž dně se prolamují jednotlivé krátery o hloubce až 100 m. Její historie představuje více než 7 000 let střídavého vylévání lávy a popela ze sopouchů situovaných na puklině dlouhé přibližně 8 km. Celkový počet erupcí vulkánu pravděpodobně přesáhl stovku, avšak po osídlení ostrova Vikingy je jich zaznamenáno pouze šestnáct. Nejstarší výbuch je doložen z roku 1104, poslední byl pozorován v roce 1991. Na Islandu se nachází také velké množství štítových sopek.\n\nHvannadalshnjúkur měřící 2109,6 m leží na jihovýchodním pobřeží Islandu v oblasti ledovce Vatnajökull na okraji zaledněné kaldery sopky Öraefajökull. Je nejvyšším bodem ostrova, v průměru má 35 km, vrcholová část představuje kalderu o průměru 5 km. Hora vznikla ve čtvrtohorách a svrchní partie jsou tvořeny dokonce holocénními lávami. Je stále aktivní.\n\nKrafla měřící 818 m se nachází severovýchodně od jezera Mývatn v centrální části ostrova. Také tato sopka je vázána na hlubinné zlomy. Na jejím jihozápadním svahu se nachází maar Vítí o průměru 320 m, který vznikl v roce 1724. Nedaleko byla postavena geotermální elektrárna. Západně od sopky leží mladé lávové pole, z něhož se doposud kouří, syčí tam solfatary a víří bahenní sopky.\n\nVrchoviny pokrývají většinu rozlohy státu. Jsou položeny nad nadmořskou výškou 400 až 500 m a jsou téměř neobydleny, protože z dešťů a sněhu voda neodtéká, ale zůstane stát. Mnoho ledovců jako jsou Vatnajökull, Langjökull a Hofsjökull patří také do vrchovin. Vegetace je pouze na okrajích ledovcových řek. Vrchoviny jsou dostupné pouze v letních měsících. V zimních měsících jsou silnice do vnitrozemí zavřené.\n\nNížin na Islandu je poměrně málo, asi nejrozsáhlejší nížina se nachází pod ledovcem Vatnajökull a v okolí města Selfoss. Další nížiny jsou na východě v okolí města Egilsstaðir, na poloostrově Reykjanes a v Reykjavíku.\n\nVětšina výstupů na nejvyšší horu ostrova (poprvé zlezena v roce 1813) začíná v okolí opuštěné farmy Sandfell, asi 12 km jihovýchodně od národního parku Skaftafell. Na sopku Hekla se vystupuje od jihozápadu od Naefurhotu a cesta má 14 km.\n\nNa Islandu jsou tři národní parky:\n\nIsland leží na riftové zóně styku dvou litosférických desek středoatlantského hřbetu, který probíhá přes pevninu a vytváří mladou tektonickou zónu.\n\nNa severní straně začíná v oblasti poloostrova Melrakkaslétta a pokračuje na jih přibližně do poloviny ostrova, kde mění směr na jihozápadní a rozdvojuje se. Sopečný materiál budující vlastně celý Island můžeme rozdělit do tří základních zón. Geologicky nejstarší část tvoří tzv. starší bazaltové plató složené z třetihorních čedičů o stáří až 16 milionů let. Tato formace buduje rozsáhlé oblasti zejména na severu a severozápadě ostrova, a také na východním pobřeží. Mladší bazaltové pásmo je šedě zbarvené a lemuje v úzkých pruzích současnou vulkanickou zónu. Prokazatelné stáří se pohybuje mezi 0,2 až 3 miliony let. Plošiny jsou složeny převážně čedičem a doleritem, v menší míře se zde vyskytují i horniny kyselejší, především ryolity.\n\nCentrální mladá vulkanická zóna je tvořena horninami, jejichž stáří se pohybuje v rozmezí 0,7 milionu let až po nedávné výlevy čedičů. Jde o jednu z nejaktivnějších oblastí na světě s více než 2 000 erupcemi v poledové době (tj. za 10 000 let). Unikátní jsou tvary vzniklé podledovcovými výbuchy. Láva se při styku s ledem nebo tavnou vodou rychle ochlazuje a tuhne. Pokud přitom pronikne ledovcovou hmotou nebo hladinou jezera, vzniká útvar podobný stolové hoře (v islandštině \"stapi\").\n\nIsland leží v blízkosti centra tlakové níže a přes svou severní polohu má díky teplým vodám Golfského proudu mírné oceánské klima. Míšení teplých a chladných mořských vod má za následek vznik vydatných dešťů. Občas se zde vidí i polární záře.\n\nMnožství srážek klesá přibližně směrem od jihozápadu na severovýchod. Jejich roční úhrn je na jihozápadě 1500 až 3000 mm podle nadmořské výšky, na severu a východě pouze 250 až 350 mm. Velká proměnlivost charakterizuje počasí celého ostrova. V Reykjavíku je průměrný roční úhrn srážek 779 mm, v Akureyri 445 mm. V Reykjavíku je průměrně 18 deštivých dnů za měsíc, v Akureyri pouze 14 dnů.\n\nZima je na jihu mírná s průměrnou lednovou teplotou v nížinách od 2 °C do -1 °C na horách až -5 °C. Na severu je zima chladnější než na jihu asi o 2 °C, tedy v nížinách mezi 0 °C až -3 °C na horách i -10 °C. Letní teploty jsou na jihu v průměru o 1 °C vyšší než na severu. Nejnižší teploty jsou u otevřeného pobřeží 11 °C, nejvyšší 14 °C ve vnitrozemí, ne ovšem ve vysokých polohách, tam jsou teploty mezi 7 až 11 °C u ledovců pouze 5 °C.\n\nNoční teploty nejsou u pobřeží kruté, pohybují se v zimě od 0 °C na otevřeném pobřeží až -4 °C v údolích. Na horách jsou teploty mnohem nižší, pohybují se od -3 °C do -15 °C na ledovcích. Noční teploty v létě jsou nejteplejší na jihu až 9 °C, na severu a vnitrozemí mezi 0 až 6 °C.\n\nReykjavík leží u částečně otevřeného pobřeží na západě ostrova, Bolungarvík na severozápadě u otevřeného pobřeží, Akureyri na severu ve vnitrozemí a Vestmannaeyjar u otevřeného pobřeží na jihu.\n\nNejvyšší naměřená teplota byla na jihovýchodě území a to 30,5 °C naopak nejnižší ve vnitrozemí -39,7 °C. Nejvyšší teplota v Reykjavíku byla naměřena dne 11. srpna 2004 a to 25,1 °C. Nejnižší 21. ledna 1918 a to -24,5 °C.\n\nVítr většinou vane z východu. Jen velmi zřídka je to ze západu nebo severozápadu. Rychlost větru se zmenšuje směrem k nižším polohám, ale i tam je při bouřkách silný. Nejvyšší naměřená rychlost větru byla větší než 50 m/s (180 km/h).\n\nBouřky jsou na Islandu velmi vzácné. Vyskytnou se v průměru pouze pětkrát za rok na jihu Islandu, nejčastěji v letních měsících. Ojediněle se vyskytují i v zimě a to v případě, že tlaková níže z jihozápadu přejde Island. Studený vzduch z Kanady se při cestě na Island ohřeje teplým vzduchem přicházejícím z Evropy a tím vznikají bouřkové mraky. Blesk v roce 1865 zabil tři osoby na jihozápadě Islandu.\n\nPísečné bouře se také vyskytují na Islandu. Vznikají silným větrem od ledovců hlavně od ledovce Vatnajökull.\n\nPrakticky celý ostrov nese stopy po činnosti ledovců, jako jsou velká ledovcová údolí s čedičovými vrstvami vyhlazenými při pohybu ledové hmoty, nebo naopak rozbrázděnými úlomky materiálu, který uvízl na bázi ledovců. Podobně svědčí o ledovcové aktivitě i množství morén a obrovské výplavové plošiny - \"sandry\". V pleistocénu prodělal ostrov klimatické změny, které měly za následek postup a ústup ledovců. Celkem ledovce pokrývají 11 % rozlohy Islandu.\n\nNejvětší ledovcová oblast ostrova a druhá v celé Evropy, Vatnajökull na jihozápadě měří 8 100 km², což představuje zhruba 8 % rozlohy Islandu. Větším ledovcem v Evropě je pouze na Špicberkách. Ačkoliv Vatnajökull vypadá jako jednoduchá ledovcová čapka, ve skutečnosti se skládá z několika nezávislých ledových těles umístěných na podledovcových sopečných vrcholech. Sopky překryté ledovou hmotou jsou v řadě případů aktivní (naposledy v r. 1997). Jejich činnost vyvolala katastrofické povodně, které se valily údolím řeky Jökulsá á Fjöllum na sever a vytvořily unikátní tvary na severním pobřeží ostrova.\n\n\nV horských oblastech pramení největší zdejší řeky napájené ledovci. Patří mezi ně Þjórsá, Hvítá a nejvodnější Jökulsá á Fjöllum. V důsledku mladých tektonických pohybů se vodní toky vyznačují množstvím vodopádů založených na puklinách a zlomech (Dettifoss, Skógafoss, Gullfoss). Typickým rysem krajiny je také množství jezer vytvořených činností ledovců (jezero Lagarfljót) nebo vzniklých v důsledku tektonických poklesů (jezero Þingvallavatn). Řada jezer vznikla v kráterech sopek (maar Vítí), případně jsou hrazena lávovými proudy (jezero Mývatn) či ledovcovými morénami.\n\n2796 km² státu tvoří voda, což je 2,71 % z celkové rozlohy státu.\n\nSe sopečnou činností úzce souvisí termální prameny a gejzíry. Typickým doprovodným znakem vulkanické činnosti je i přítomnost bahenních sopek, sirovodíkem páchnoucích solfatar a fumarol. Nejznámější místo výskytu těchto úkazů je Námaskard u jezera Mývatn. Největší koncentrace gejzírů je v lokalitě Haukadalur, 50 km od jižního pobřeží. Od místního tzv. Velkého gejzíru pochází ono mezinárodně užívané slovo gejzír. V současnosti je však tento otec gejzírů nečinný a hlavní atrakcí oblasti je jeho menší obdoba Strokkur, pravidelně chrlící vodu až do výše 30 m.\n\nNejvětším ostrovem mimo ostrov Island je ostrov Heimaey s rozlohou 13,4 km². Mnohem známějším ostrovem je Surtsey. Surtsey vznikl sopečnou erupcí v roce 1963. Měl rozlohu 2,7 km², nyní jen 1,4 km². Tyto dva ostrovy patří do souostroví Vestmannaeyjar. Dalšími většími ostrovy jsou Grímsey na sever od Islandu a Hrísey u města Akureyri.\n\nJedinými stromy, s nimiž se zde v současnosti setkáme, jsou trpasličí vrby, zakrslé břízy typické pro tundrovou vegetaci a jalovec. Rostou tu různé druhy brusnicovitých a šichovitých rostlin. Hojné jsou lišejníky a ostřicové trávy typické pro bažiny a mokřiny. Nápadnějšími květy upoutají v krátkém létě např. kakost, endemitní mák, nízký turan, smetánka či zvonek. Z nízkých orchidejí můžeme vidět \"Platanthera hyperborea\", roste tu protěž aj.\n\nJednotvárná vegetace neposkytuje dostatek potravy zvěři, která je druhově velmi chudá. Žije tu liška polární, na krách sem občas zabloudí medvěd lední. Nejrozšířenější faunou ostrova jsou bezpochyby ptáci a také ovce. Kolonie papuchalků, alek, chaluh a racků v pobřežních fjordech patří k turisticky vyhledávaným lokalitám.\n\nNezanedbatelným druhem jsou islandští koně, jediné koňské plemeno žijící na ostrově, považované za jedno z nejčistších plemen světa. Je známé svými chody (\"tölt\", rychlý mimochod), které jsou odlišné od chodů ostatních koňských plemen Evropy.\n\nHlavním a největším městem je Reykjavík. Je nejseverněji položené hlavní město na světě. Žije v něm 117 721 obyvatel, což je 38 % z celkového počtu obyvatel Islandu. Akureyri se považuje za druhé největší město, protože města Kópavogur a Hafnarfjörður, která jsou větší, patří do aglomerace Reykjavíku a jsou téměř spojena.\n\nSeznam měst nad 5000 obyvatel podle pořadí:\n\n\nIsland se dělí na obce (\"sveitarfélög\"), hrabství (\"sýslur\"), regiony (\"hluti\") okruhy (\"kjördæmi\").\n\nIslandské obce jsou lokální administrativní části, kde se provozují různé služby jako jsou mateřské školky, základní školy, sociální služby, třídění odpadu, státní dům, veřejná doprava a služby pro penzisty a invalidy. Každá musí mít svého starostu. Jsou upravovány každé čtyři roky.\n\nNejvětší počet obcí byl v roce 1950, kdy jich bylo 229. Roku 1995 se počet zmenšil na 170. Nyní je jejich počet 79. Rozmezí počtu obyvatel je mezi 48 až 117 721 a rozmezí rozlohy mezi 2 km² až 8884 km².\n\nSeznam obcí naleznete zde.\n\nIsland se tradičně dělí na 23 hrabství (\"sýsla\", množné číslo \"sýslur\") a 24 nezávislých měst (\"kaupstaðir\").\n\nSeznam hrabství naleznete zde.\n\nIsland se dělí na 8 regionů. Islandský region je to samé jako kraj.\n\nSeznam regionů\n\nIsland je rozdělen na 6 okruhů, z toho 3 velké a 3 malé. Mezi velké okruhy patří Norðvestur (severozápadní), Norðaustur (severovýchodní) a Suður (jižní). Mezi malé patří Suðvestur (jihozápadní) a Reykjavík Norður a Reykjavík Suður (Reykjavík severní a Reykjavík jižní). Okruhy byly vytvořeny roku 1999.\n\nRozloha\n\nKrajní body\n\nVyužití půdy\n\nZavlažovaná půda\n\nPřírodní katastrofy\n\nPřírodní zdroje\n"}
{"id": "272244", "url": "https://cs.wikipedia.org/wiki?curid=272244", "title": "Vlajka Jižní Georgie a Jižních Sandwichových ostrovů", "text": "Vlajka Jižní Georgie a Jižních Sandwichových ostrovů\n\nVlajka Jižní Georgie a Jižních Sandwichových ostrovů je tvořena britskou modrou státní námořní vlajkou (Blue Ensign) s vlajkovým emblémem těchto ostrovů () ve vlající části.\n\nPůvodní vlajka byla schválena roku 1985, kdy bylo toto teritorium vytvořeno. Znak na vlajce byl tehdy menší a v bílém kruhu. Aktuální verze vlajky byla přijata mezi lety 1999–2002.\n\nPřed vytvořením teritoria byly ostrovy součástí Falkland a používala se zde falklandská vlajka. Argentina stále považuje ostrovy za součást své provincie Tierra del Fuego.\n\n"}
{"id": "272245", "url": "https://cs.wikipedia.org/wiki?curid=272245", "title": "Sázava (Nový Rychnov)", "text": "Sázava (Nový Rychnov)\n\nSázava () je vesnice, část obce Nový Rychnov v okrese Pelhřimov. Nachází se 2 km na severovýchod od Nového Rychnova. V roce 2009 zde bylo evidováno 91 adres.\n\nJméno „Sázava“ vzniklo ze slovesa „sázeti“ a znamenalo řeku sázející se – usazující se.\n\nV historických pramenech se připomíná Sázava kolem roku 1343, kdy náležela k panství řečickému.\nCelé řečické panství mělo značnou rozlohu, čítalo 93 osad a 4 města (Řečici, Pelhřimov, Rychnov a\nVyskytnou), měřilo asi 370 km čtverečních. Převažovalo zde české osídlení. Bylo to za arcibiskupa\npražského Arnošta z Pardubic (1343-1364). V roce 1415 byla Sázava prodána Jankovi z Chotěmic. V té době měla asi 8 lánů a bylo zde 14 usedlých rodin. Z jednoho lánu se platila královská berně 2 kopy a 36 grošů. Jména usedlíků například: Ježek 1/4 lánu, Jan 1/2 lánu, Matěj 1 lán, Pešek (biskupský hajný) 1/4 lánu, Blažej 1/4 lánu. V té době měl jeden lán v dnešních mírách rozlohu asi 18 ha.\n\n\n"}
{"id": "272247", "url": "https://cs.wikipedia.org/wiki?curid=272247", "title": "Vlajka Kajmanských ostrovů", "text": "Vlajka Kajmanských ostrovů\n\nVlajka Kajmanských ostrovů je tvořena britskou modrou státní námořní vlajkou (Blue Ensign) s vlajkovým emblémem těchto ostrovů () ve vlající části.\n\nPůvodní vlajka byla schválena roku 1958. Znak na vlajce byl do roku 1999 menší a v bílém kruhovém poli. \n\nV horní červené části štítu je umístěný žlutý anglický lev, pod ním jsou v šestkrát bíle a modře vlnitě pruhovaném poli tři zelené, žlutě lemované pěticípé hvězdy, reprezentující tři hlavní ostrovy (Grand Cayman, Little Cayman a Cayman Brac). Nahoře na štítu je želva a ananasovník, pod štítem je nápis \"HE HATH FOUNDED IT UPON THE SEAS\" (\"Založil je nad mořem\").\n\nBěhem letních olympijských her v letech 2004, 2008 a 2012 a během zimních olympijských her v letech 2010 a 2014 nastupovali sportovci Kajmanských ostrovů pod vlajkou guvernéra Kajmanských ostrovů.\n\n"}
{"id": "272250", "url": "https://cs.wikipedia.org/wiki?curid=272250", "title": "Reakce", "text": "Reakce\n\nReakce představuje odezvu na určitou událost. Může být:\n\n\n\n\n\n\n\n\n\n\n\n\n"}
{"id": "272255", "url": "https://cs.wikipedia.org/wiki?curid=272255", "title": "Rozpad", "text": "Rozpad\n\nRozpad může být:\n\n\n\n\n\n"}
{"id": "272257", "url": "https://cs.wikipedia.org/wiki?curid=272257", "title": "Židé v afrických zemích", "text": "Židé v afrických zemích\n\nŽidovské komunity v Africe, zvláště pak některé z nich, patří k nejstarším na světě a datují se více než 2700 let zpět. Židovský národ má s Afrikou úzké vztahy již od biblických časů. Tóra zmiňuje například Abrahamův dočasný pobyt v Egyptě nebo židovské zajetí pod faraonskou nadvládou. Africké židovstvo se vyznačuje etnickou a náboženskou rozmanitostí a bohatostí. Africké židovské komunity zahrnují:\n\nAčkoliv ne všichni afričtí Židé jsou zbožní, většina obřadů v afrických židovských komunitách je ortodoxní.\n\n\"Zdroj dat: American Jewish Committee Archives (rok 2005), SimpleToRemember.com – World Jewish Population, Nationmaster.com – Estimated number of Jews by country\"\nUvedená data jsou přibližná a liší se v závislosti na jednotlivých průzkumech. Na těchto stránkách jsou k naleznutí demografické populační tabulky týkající se židovské populace:\n\n"}
{"id": "272261", "url": "https://cs.wikipedia.org/wiki?curid=272261", "title": "Salmonelóza", "text": "Salmonelóza\n\nSalmonelóza je označení pro akutní průjmová bakteriální onemocnění způsobovaná netyfoidními bakteriemi rodu \"Salmonella\" (těmi, které nezpůsobují břišní tyfus, tedy \"S. typhi\"). Jedná se o bakteriální gastroenteritidu, nejčastějším původcem je ve střední Evropě \"Salmonella enteritidis\".\n\nJedná se o velmi hojné onemocnění, kterým například v USA ročně onemocní až 1,4 milionu osob (hlášen je však pouze zlomek případů) a způsobí tam až 600 úmrtí. V ČR je ročně hlášeno několik desítek tisíc případů (např. r. 2006 – 25102 případů), ale počet hlášených případů se za posledních deset let silně snížil. V České republice se během letních měsíců vyskytuje v desítkách případů na 100 tisíc obyvatel.\n\nPřenáší se obvykle alimentárně, konkrétně nakaženou potravou nebo kontaminovanou vodou, u dětí také fekál-orálně. Salmonelly se mohou množit prakticky v každé potravině, pokud má přiměřenou teplotu, vlhkost a pH. Pasterizace při teplotě 72 °C po dobu 16 sekund je zabíjí. Často onemocnění u lidí propuká po konzumaci nedostatečně tepelně upraveného kontaminovaného masa a vajec, případně výrobků obsahujících tyto suroviny, kontaminovaných při nesprávné manipulaci a nedodržení hygienických postupů. Avšak aby došlo k nákaze, musí člověk pozřít poměrně velký počet mikrobů, tzv. infekční dávku.\n\nInkubační doba je 6-48 hodin. Projevují se zejména průjmy - někdy i 20-30× denně s kolikovitými bolestmi, často též zvracením, horečkou a bolestmi hlavy. Taktéž se může následně dostavit dehydratace. Průjmy trvají v závislosti na formě salmonelózy, stejně tak horečky.\n\nPři léčbě není obvykle vhodné podávat antibiotika. Doporučuje se hodně pít, jíst lehké potraviny (banány – obsahují draslík, rýži, později přidávat mléčné výrobky). Dále se může podávat živočišné uhlí, Endiaron, tablety Santax, pro děti je vhodné aplikovat formou sáčků Santax anebo také obsah WHO roztoku. Ošetřovací doba je cca 7-14 dní, poté příznaky samy odezní. U některých lidí může salmonelóza přetrvávat ve žlučových cestách. Při dlouhodobé nákaze salmonelózou se nemoc může stát chronickou a způsobit poškození jater, ledvin a podobně.\n\n"}
{"id": "272265", "url": "https://cs.wikipedia.org/wiki?curid=272265", "title": "Okrouhlé pletací stroje", "text": "Okrouhlé pletací stroje\n\nOkrouhlý pletací stroj je zařízení na výrobu textilií ve tvaru hadice o průměru od cca 2 mm do 100 cm.\n\nPrvní stroje přišly do sériové výroby v roce 1856 jako \"stávky\", první provozuschopný stroj s \"pohyblivými jehlami\" zkonstruoval v roce 1866 Američan \"MacNary\". Nejstarší patent na \"dvouválcový\" stroj obdrželi v roce 1900 Angličani \"Stretton a Johnson\" v roce 1900.\n\n Stroje jsou vybaveny jazýčkovými jehlami seřazenými do kruhu vedle sebe. Jehly se pohybují jednotlivě časově jedna po druhé v drážkách válce, který se během práce otáčí.\nPatky jehel jsou při tom uchopeny pevně stojícím zámkem, do jehož zakřiveného kanálu zapadají. Tímto způsobem dochází k pohybu jehel nahoru a dolů, přiváděná nit je zachycena hlavičkou jehly, vytvoří očko a provlékne je hotovou částí pleteniny.\n\nZámek a vodič niti spolu tvoří tzv. \"systém\", na stroji je zpravidla instalováno několik systémů, jejich počet je totožný s počtem řádků, které se upletou během jedné otáčky stroje.(Na snímku vpravo je zkušební pletací zařízení s jedním systémem).\n\n\nKe vzorování pleteniny se používá ovládání pohybu jehel\n\nJsou to stroje do průměru do 165 mm. Jsou to stroje do průměru do 165 mm. Na začátku 21. století se stavějí obvykle s průměrem jehelního lůžka 4 inches (10,2 cm). Se 4 nebo 6 pletacími systémy dosahují maximálně 1200 obr. / min.\n\nNa velkoprůměrových strojích může být instalováno až 144 systémů, jednoduché vazby se mohou plést až do 50 otáček/min., při kterých se dá vyrobit až cca 7 m² pleteniny za minutu. (V porovnání s tím: osnovní stávek asi 10 m² a víceprošlupní tkací stroj 1,5 m².) Stroje se vyrábí v nejméně 20 variantách (oboulícní vazby, žakár, plyš, krycí nit, příčný proužek aj.) s jemností až 28 jehel/cm.\n\nPletenina se buďto vyrábí jako metrové zboží nebo se patřičný rozměr a tvar dá programovat tak, že z pletacího stroje vychází částečně nebo zcela hotové spodní prádlo, košile, svetry atd.\n\nV desetiletí 2005-2014 bylo ve světě nově instalováno cca 300 000 okrouhlých pletacích strojů, z toho asi 45 % jednolůžkových (\"single jersey\") a 55 % dvoulůžkových (\"double jersey\"). \n"}
{"id": "272278", "url": "https://cs.wikipedia.org/wiki?curid=272278", "title": "Lívia Ághová", "text": "Lívia Ághová\n\nLívia Ághová (* 7. října 1963, Šaľa, Československo) je slovenská operní zpěvačka-sopranistka.\n\nV roce 1984 absolvovala konzervatoř. Začínala ve Slovenském národním divadle v Bratislavě (1985).\n\nOd roku 1988 je sólistkou opery Národní divadlo v Praze, kde vystupovala v rolích: Nedda (R. Leoncavallo, \"Komedianti\"), Júlie (Ch. Gounod, \"Romeo a Júlie\"), Bystrouška (L. Janáček, \"Liška Bystrouška\"), Žofie (R. Strauss, \"Růžový kavalír\"). Hostovala téměř na všech významných operních scénách Evropy.\n\n"}
{"id": "272281", "url": "https://cs.wikipedia.org/wiki?curid=272281", "title": "Velkoknížectví", "text": "Velkoknížectví\n\nVelkoknížectví je dnes již historický státní útvar: feudální monarchie, jejímž panovníkem je velkokníže.\n\n\n\n\n\n\n"}
{"id": "272283", "url": "https://cs.wikipedia.org/wiki?curid=272283", "title": "Soilwork", "text": "Soilwork\n\nSoilwork je švédská melodic death metalová skupina založená v roce 1995 pod názvem \"Inferior Breed\". V roce 1996 se přejmenovali na \"Soilwork\". Táto kapela pochází ze švédské metalové \"gothenburg\" scény, kam patří i Dark Tranquillity, At the Gates a In Flames. Raná tvorba skupiny Soilwork se skládá z klasických death metalových elementů ovlivněnými hlavně skupinami z 80. a začátku 90. let.\n\nPozdější Soilwork jsou spíš thrash než death metaloví, čímž skupina dokazuje progresivitu a experimentálnost. O jejich pokroku svědčí hlavně fakt, že postupem času začali k typickým \"death\" vokálům skoro v každé skladbě přidává i melodické čisté vokály.\n\n\nBaskytara:\n\nkytara:\n\nBicí:\n\nKlávesy:\n\n\n\n\n"}
{"id": "272290", "url": "https://cs.wikipedia.org/wiki?curid=272290", "title": "North American P-82 Twin Mustang", "text": "North American P-82 Twin Mustang\n\nNorth American P-82/F-82 Twin Mustang byl americký eskortní a noční stíhací letoun. Byl to poslední pístový stíhací letoun, jehož výrobu americké letectvo objednalo. Konstrukce vycházela z osvědčeného typu North American P-51 Mustang. P-82 byl původně vyvíjen jako dálkový stíhací letoun, ale později vznikla také jeho noční stíhací verze. Radiolokátorem vybavené F-82F/G ve službě nahradily druhoválečné těžké noční stíhací letouny Northrop P-61 Black Widow. Během korejské války byly z Japonska startující F-82 mezi prvními letouny USAF, které zasáhly do bojů. První tři spojenecké sestřely v korejské válce byly dosaženy právě letouny F-82 Twin Mustang.\n\nP-82 byl původně vyvíjen jako dálkový doprovodný stíhač, který měl chránit americké těžké bombardéry Boeing B-29 Superfortress při útocích během americké invaze na japonské ostrovy. Základní projekt doprovodného stíhače byl USAAF představený v únoru 1944 a krátce nato byly objednány čtyři prototypy a 500 sériových kusů. Pro letoun byla zvolena dvoutrupá koncepce, která byla podobná například německému letounu Messerschmitt Bf 109Z.\n\nLetoun tvořily dva prodloužené trupy varianty P-51H, spojené novým obdélníkovým prostředním křídlem a ocasní plochou. Odlišný byl čtyřstopý podvozek, kdy se každá z dvou hlavních podvozkových nohou sklápěla do trupu letounu. První prototyp a stíhací varianty P-82B a P-82E měly dvě pilotní kabiny, pozdější noční stíhací varianta měla jednoho pilota, zatímco druhý člen posádky obsluhoval radar.\n\nPřestože několik draků P-82 bylo hotovo ještě před koncem druhé světové války, čekaly až do roku 1946 na motory, takže v této válce už žádný Twin Mustang nebojoval.\n\nPrvní dva prototypy XP-82 a počátečních 20 kusů varianty P-82B, poháněly motory Packard V-1650 (Rolls-Royce Merlin vyráběné v licenci americkou firmou Packard). S nimi dosahovaly skvělého doletu i výkonů, ovšem z politických důvodů nakonec musely ostatní kusy pohánět slabší motory Allison V-1710-100, aby byl podpořen domácí letecký průmysl. Tyto varianty měly menší rychlost a obecně horší výkony ve velkých výškách. Motory Allison dostal už třetí prototyp, označený XP-82A. Ten provázela řada problémů s pohonnými jednotkami. Stavba čtvrtého prototypu byla zrušena.\n\nVarianta P-82 s motory Merlin nebyla vyráběna ve velkých sériích. Ještě během války USAAF objednalo stavbu 500 kusů P-82B, ale v prosinci 1945 byla objednávka snížena na 270 kusů. Továrna měla připravených 20 kusů draků P-82B, které byly pod označením P-82Z určené pro testování (jinak byly téměř shodné s XP-82). USAAF všechny tyto letouny zakoupilo. Dva byly dodány v lednu 1946, čtyři v únoru 1947 a 13 v březnu 1947.\n\nJeden kus P-82B byl v létě 1946 upraven a testován jako noční stíhací P-82C. Nesl pod střední částí křídla dlouhé pouzdro s radarem \"SCR-720\", který nesl i typ P-61 Black Widow. Pravá kabina u něj byla vyhrazena pro operátora radaru. Sériová varianta byla označena P-82F.\n\nDalší z vyrobených P-82B byl základem jiné varianty Twin Mustangu pro noční stíhání, označené P-82D. Letoun měl lepší radar \"APS-4\", který byl mnohem menší a pracoval s vlnovou délkou 3 cm. Sériová varianta P-82D byla označena P-82G\n\nP-82E byly de facto variantou P-82B s motory Allison. Letectvo jich objednalo celkem 96 kusů a byly dodány během roku 1948. Dne 11. června 1948 bylo USAAF přeorganizováno na United States Air Force. Vedlo to i k přejmenování kategorie stíhacích letounů z \"pursuit\" na \"fighter\", a proto se označení Twin Mustangu změnilo z P-82 na F-82.\n\nPo skončení druhé světové války už nebyla potřeba eskortních stíhačů tak velká a USAF se rozhodlo nahradit letouny P-82 dosluhující noční těžké stíhačky Northrop P-61 Black Widow.\n\nNoční stíhací varianta F-82F/G musela být značně upravena. Konstrukce byla vyzkoušena na dvou upravených P-82B. Pravá pilotní kabina už nebyla vybavena pro řízení letounu, ale upravena na stanoviště operátora radaru. Pod střední částí křídla bylo podvěšené dlouhé pouzdro radaru, které mělo umožnit, aby byl radar před vrtulemi letounu. Kupodivu tato úprava příliš nepoznamenala výkony letounu. Radar bylo možné nouzově odhodit, například před nouzovým přistáním, stalo se také, že se utrhla během manévru s vysokým přetížením.\n\nPrvní F-82F/G, které se lišily především typem radaru, se dostaly do služby v roce 1948. V polovině roku sloužilo v USAF celkem 225 letounů F-82 v modifikacích E, F a G. F-82G sloužily také v \"347. stíhací skupině\" v Japonsku. F-82 upravené pro službu v arktických podmínkách, označené F-82H, byly nasazeny na Aljašce.\n\nF-82E byla první varianta Twin Mustangu v operační službě. První kusy byly v roce 1948 zařazeny do stavu 27. stíhacího křídla na základně Kearney v Nebrasce. Ta je až do roku 1958 používala k doprovodu letounů Boeing B-29 Superfortress, Boeing B-50 a Convair B-36 Peacemaker strategického letectva. Ve strategickém letectvu sloužily jen krátce a to do března 1953, i tak se ale 27. stíhací křídlo stalo poslední jednotkou Strategického letectva, používající pístové stíhací letouny.\n\nNa počátku korejské války v červnu 1950 americké síly evakuovaly americké civilisty, včetně žen a dětí, z Jižní Koreje. Celkem 682 lidí bylo odvezeno 26. června na palubě norské lodi \"Reinholte\", která je převezla z Inčchonu do japonského přístavu Sasebo. Ostatní měly odvézt dopravní letouny Douglas C-54 Skymaster. Protože se americké velení obávalo, že by se dopravní letouny pokusilo sestřelit Severokorejské letectvo, požádalo o jeho stíhací doprovod.\n\nProudové letouny Lockheed F-80 Shooting Star byly k dispozici, ale měly příliš malý dolet na to, aby mohly letoun chránit celou dobu a pístové F-51 Mustang nebyly k dispozici. Na základnách v Japonsku a na Okinawě ale byly k dispozici tři squadrony pro operace za každého počasí (F(AW)S) se stroji F-82G. Byly to \"4th F(AW)S\", \"339th F(AW)S\" a \"68th F(AW)S\" na letištích Mizawa, Jokota a Itazuke. Pro ochranu evakuace vzlétlo 27 F-82G.\n\nKdyž zrána tři letky F-82G dorazily na letiště Kimpo, spatřily přibližující se skupinu pěti severokorejských stíhacích letounů typů Jak-9, Jak-11 a La-7 mířících k letišti. Jeden z Jaků-9 zasáhl ocasní plochy F-82G Lt. Charlese Morana. Naopak Lt. William G. \"Skeeter\" Hudson zasáhl jeden Jak-11, který začal hořet a jeho pilot z něj vyskočil. Přistál na letištní ploše, kde se jej pokusili zajmout jihokorejští vojáci, ale byl zabit v přestřelce. O chvíli později Lt. Moran přímo nad letištěm sestřelil jednu La-7, zatímco Maj. James W. Little sestřelil další La-7 o několik mil dále. Dopravní letoun letiště opustil bez poškození a F-82G z 68. a 339. F(AW)S sestřelily tři z pěti útočníků. Pilot Lt. William G. \"Skeeter\" Hudson a jeho radarový operátor Lt. Carl Fraiser tak dosáhli pravděpodobně prvního amerického vzdušného vítězství korejské války.\n\nTwin Mustangy v Koreji bojově operovaly celý rok 1951 a během dalšího roku je v jejich úkolech vystřídaly nové proudové letouny Lockheed F-94 Starfire. Během války F-82 zničily celkem 20 nepřátelských letounů, z toho 4 ve vzduchu a 16 na zemi.\n\nV létě 1952 byly F-82 přelétnuty z Koreje do Japonska, aby byly jako F-82H upraveny pro službu v arktických podmínkách. Většina těchto letounů měla sloužit jako stíhací doprovod strategických bombardérů B-36 Peacemaker při případném útoku na Sovětský svaz a Twin Mustangy se tak vrátily ke své původní úloze. Zbytek letounů na Aljašce sloužil až do roku 1953, kdy byly pro značné opotřebování a nedostatek náhradních dílů vyřazeny z provozu a většina tu byla i sešrotována.\n\nP-82B, sériového čísla \"44-65168\", pojmenovaná \"Betty Jo\" vytvořila 27. února 1947 rekord, když bez mezipřistání přeletěla z Havajských ostrovů do New Yorku. Letoun uletěl vzdálenost 8129 km (5051 mil) za 14 hodin a 32 minut (tedy průměrnou rychlostí 559 km/h (347,5 mil/h)). Jde o dodnes platný rekord dálkového přeletu pístového stíhacího letounu (nejdelší let pístového letounu vůbec provedl letoun Scaled Composites Voyager amerického konstruktéra Burta Rutana).\n\n\n\n\n"}
{"id": "272294", "url": "https://cs.wikipedia.org/wiki?curid=272294", "title": "Laco Lučenič", "text": "Laco Lučenič\n\nLadislav Lučenič nebo Laco Lučenič (* 23. listopadu 1952, Cífer, Československo) je slovenský hudebník, zpěvák, hudební skladatel a producent.\n\nZačátky jeho hudební kariéry jsou spojeny se skupinou Prúdy, podílel se na albu \"Hráč\" (basová kytara, zpěv). Později působil (jako kytarista či producent) ve skupinách Fermáta, Modus, Limit. Byl dlouholetým spolupracovníkem Miroslava Žbirky, kterému produkoval všechna alba a to až do roku 1996. Také je autorem hudby k písničkovému CD pro děti \"Išla myška briežkom\" (1996).\n\nPo rozchodu s Miroslavem Žbirkou se kromě produkování alb pro slovenské či české kapely věnoval elektronické hudbě a zvukovému experimentování. Svoje zkušenosti zúročil na remixovém 2-CD \"Proudy - Tribute to Prúdy\". Album obsahuje i píseň \"Chladná (jako zmrzlinový pohár)\", která je součástí soundtracku k českému filmu \"Samotáři\".\n\nV roce 2004 vytvořil hudebně-divadelní projekt \"Satisfactory\". Na podzim v roce 2006 absolvoval s projektem velké slovenské turné a záznam lednového koncertu z bratislavského divadla Astorka Korzo '90 vydal na DVD pod názvem \"Satisfactory Live In Concert\" na vlastní značce \"doubleL\".\n\n\n"}
{"id": "272295", "url": "https://cs.wikipedia.org/wiki?curid=272295", "title": "Hermann Zwierzina", "text": "Hermann Zwierzina\n\nHermann Zwierzina (12. října 1825 Třemošnice – 19. června 1873 Mariánské Lázně) byl český podnikatel a politik německé národnosti, syn známého ostravského průmyslníka Josefa Zwierziny a první starosta Moravské Ostravy.\n\nNarodil se jako prvorozený v rodině majitele železáren Josefa Zwierziny. V letech 1836–1840 studoval na německém gymnáziu v Olomouci. Poté studoval na vídeňské polytechnice a báňské škole v Lubně. V roce 1844 začal pracovat jako horní úředník v dolech Rothschildů na Ostravsku, ačkoliv jeho otec sám měl dva doly ve Slezské Ostravě. Po otcově smrti v roce 1858 převzal vedení jeho dolů. Kromě toho vlastnil se svými sourozenci také domy na nynějším ostravském Masarykově náměstí a v Pivovarské ulici. Také investoval do výstavby cihelny v Čertově Lhotce, ve své době největší na Ostravsku.\n\nDo komunální politiky se zapojil v šedesátých letech 19. století. Dne 14. února 1861 byl zvolen starostou Moravské Ostravy. Jeho velkým snem bylo zřízení střední školy, avšak pro tuto myšlenku nebylo v dané době příznivé prostředí.\n\nV 60. letech se zapojil i do vysoké politiky. V zemských volbách roku 1861 byl zvolen na Moravský zemský sněm, za kurii městskou, obvod Moravská Ostrava, Místek, Brušperk. Mandát zde obhájil v zemských volbách v lednu 1867 i krátce poté konaných zemských volbách v březnu 1867. V roce 1867 se uvádí jako kandidát tzv. Ústavní strany, liberálně a centralisticky orientované. Na sněmu vystupoval jen zřídka, ale byl jednou z opor Ústavní strany. V zemských volbách roku 1871 dobrovolně ustoupil a podporoval kandidaturu starosty Místku Josefa Grossmanna.\n\nJelikož jeho podnikatelské aktivity zabíraly spoustu jeho času a navíc vykonával mandát poslance zemského sněmu v Brně, rozhodl se, že v roce 1865 již nebude kandidovat na starostu Moravské Ostravy.\n\nHermann Zwierzina zemřel v červnu 1873. Zemřel v Mariánských Lázních na břišní tyfus ve věku 48 let. Jeho ostatky byly převezeny do Moravské Ostravy a 23. června 1873 uloženy na hřbitově poblíž Mlýnské ulice (dnešní Husův sad).\n\nV politice byl aktivní i jeho bratr Eduard Zwierzina (1830–1894), majitel dolů na Ostravsku a poslanec Moravského zemského sněmu na přelomu 70. a 80. let 19. století, který spáchal koncem května 1894 sebevraždu v lese poblíž svého ostravského dolu.\n"}
{"id": "272303", "url": "https://cs.wikipedia.org/wiki?curid=272303", "title": "Židé v Jemenu", "text": "Židé v Jemenu\n\nJemenští Židé, nebo Tejmanim jsou Židé, kteří žijí nebo jejich předci žili v Jemenu na jižním cípu Arabského poloostrova. Jsou považování za součást \"edot ha-mizrach\". V letech 1949 až 1950 byla většina jemenských Židů přepravena do Izraele v rámci operace Létající koberec. K roku 2013 žilo v Jemenu méně než 90 Židů.\n\nJejich původ není znám. Kolují mýty a legendy o části národa, která zde našla domov za exilu z Egypta, o Královně ze Sáby či o ztracených deseti izraelských kmenech. První osídlení Jemenu začalo pravděpodobně ve 3. století př. n. l. – 3. století n.l., tj. v období kdy vrcholil arabský obchod s kořením. Je také známá skutečnost, že do této oblasti poslal z Judeje Herodes roku 25 př. n. l. pomocné sbory, aby podpořili Římany při dobývání jižní Arábie. Tyto sbory se zpět nikdy nevrátily.\n\nNejstarší dochované zmínky lze nalézt na nápisech, kde jsou záznamy o židovském království v \"Himjáru\" a jeho králi \"Júsufu As'aru Zú Nuwásovi\" (517-525), který přijal judaismus. Další informace poskytují islámské prameny v 7. století, kdy byly jihoarabské kmeny obráceny na Islám. V 9. století mohli jemenští Židé ještě vlastnit půdu a jejich postavení bylo o mnoho lepší než postavení jiných Židů v muslimských státech. Rozkvět místní komunity, a to jak ekonomický tak kulturní, nastal v době vzrůstajícího obchodu s Indií mezi 10. a 13. stoletím. Toto období znamenalo odtrhnutí se od duchovních center v Babylónu a Palestině a přimknutí k egyptské majmonovské škole.\n\nÚpadek obchodu s Indií znamenal i úpadek a stagnaci místní židovské komunity. Po následující čtyři století (13. až 17.) jakékoliv zprávy o této komunitě chybějí. Zmínky lze najít až v roce 1629 poté, co se v zemi znovu chopili vlády šiítští zajdovští imámové a Židé se stali terčem útoků, kvůli legitimitě vlastní přítomnosti v zemi. Roku 1680 následovalo vyhnání ze San'á a středního Jemenu do \"Mauzy\" v Tihámě. Vyhnanství trvalo pouze rok, stačilo však k tomu, aby si Židé uvědomili, že asimilovat či soupeřit se zvyky a tradicemi jiných židovských diaspor prostě nelze.\n\nVelký zlom v dějinách jemenských Židů nastal v 18. století, kdy dynastie kasimovských imámů přinesla zemi politickou integritu a hospodářský rozkvět. Židé měli taková privilegia, že některé rodiny (\"Irákí\" či později \"Halevi aš-Šajch\") byly ustanoveny za dozorce nad ražením mincí a vybíráním daní. V tomto období se do popředí dostávají jména mnohých slavných duchovních vůdců jako například \"Jehuda Sa'dí\", \"David Mašrikí\" či \"Jahjá Sálih\".\n\n19. století a kmenová povstání a invaze znamenaly pro jemenskou židovskou komunitu úpadek. Politického chaosu v zemi využili Britové a roku 1839 dobyli Aden. O 33 let později se stal Jemen opět provincií osmanské říše a na krátkou dobu se otevřel cizím vlivům. V roce 1891 byla znovuobnovena šiítská vláda a židovské postavení bylo opět v úpadku.\n\nNástup sionismu znamenal konec historie jemenských Židů. Během první alije (1881–1882) začalo velké stěhování do Palestiny. Do roku 1945 přišlo do země celkem 30 tisíc repatriantů. Při operaci Létající koberec v září roku 1950 bylo do Izraele přepraveno na 50 tisíc Židů.\n\n\n"}
{"id": "272304", "url": "https://cs.wikipedia.org/wiki?curid=272304", "title": "Rebutia torquata", "text": "Rebutia torquata\n\nRebutia torquata je velmi pěkný a nápadný druh, který byl nalezen F. Ritterem roku 1962 a později nebyl dlouhá léta znovu v přírodě objeven, až byl opět nově nalezen a sbírán R. Hillmannem a L. Fischerem. Pojmenován byl podle tvaru svých žeber, \"torquatus\" znamená zkroucený, stočený.\n\nRitter, Friedrich; Buining, Albert F.H.; Succulenta, 56: 63, 1977\n\nSekce \"Digitorebutia\", řada \"Torquata\"\n\nStonek odnožující až trsovitý, 20 – 30 mm tlustý, sloupkovitý, později i několikanásobně dlouhý, s řepovitým kořenem; pokožka zelená. Žeber 8 – 10, asi 3 mm vysoká, zvýrazněná širokými plochými oddělujícími brázdami, hustě hrbolatá, rozčleněná úzkými příčnými vruby do poloviny výšky na malé, velmi hustě stojící, často až vzájemně se dotýkající hrbolky; areoly 1 mm dlouhé, bíle plstnaté, velmi málo vzdálené, často až navzájem se dotýkající a tvořící souvislý pás. Trny jen okrajové, 6 – 10, stranou směřující, jen asi 1 mm dlouhé, někdy 2 mm, vůči délce relativně silné, bílé s červenohnědou zesílenou bází.\n\nKvěty hluboce postranní, asi 30 mm dlouhé a 40 – 50 mm široké, ohnivě červené se žlutým jícnem; květní lůžko tmavě zelené s malými černými šupinami, vločkami bílé vlny a vzácně i jednotlivými vlasovými štětinami; květní trubka asi 15 mm dlouhá, z toho 3 – 4 mm srostlá s čnělkou, uvnitř bledě žlutá, vně pokrytá jako květní lůžko, černé šupiny větší; okvětní lístky asi 12 mm dlouhé, 5 mm široké, kopisťovité, tupé, řeřichově červené ve vysoké sytosti, dole přecházející do bledě žluté, vnější s krátkou špičkou, stejně zbarvené, jen na konci téměř černé; nitky 6 – 7 mm dlouhé, nahoře nažloutlé, dole nazelenalé, nasazené po celé trubce, prašníky žluté; čnělka světle zelená, s 8 zelenými, asi 4 mm dlouhými rameny blizny nad úrovní nejvyšších prašníků. Plod kulovitý, načervenalý, asi 4 mm široký, pokrytý 1 – 2 mm dlouhými, úzce trojúhelníkovitými, tmavými šupinami a bílými vlnatými vlasy. Semena 1,2 mm dlouhá, 0,7 mm široká, černohnědá, s matnou, sotva znatelně jemně hrbolatou testou.\n\nVariety ani formy nebyly popsány, jako \"R. torquata\" byl dlouho označen jen typový sběr FR1117, jinak tento druh dlouho nebyl znovu sbírán, až teprve nedávno byly jako \"R. torquata\" označeny sběry LF295, LF305, RH315 a RH324. Rostliny jsou všeobecně velmi jednotné a charakteristické vybarvením svých květů a zejména tvarem žeber, na kterých vytvářejí hustě stojící areoly souvislé pásky z areolové vlny a trnů.\n\nJako místo typového sběru \"R. torquata\" bylo F. Ritterem uvedeno Mal Paso (Bolívie, departament Potosí, provincie Sud Chicas), s doplňujícím údajem vysoké horské polohy. Druh byl nalezena roku 1962 F. Ritterem jako velká vzácnost. Rovněž u sběrů R. Hillmanna a L. Fischera bylo jako místo původu uvedeno Mal Paso, u sběrů LF295 a LF305 navíc nadmořská výška 3970 a 3670 m.\n\nZe stejné oblasti jako \"R. torquata\", z okolí Mal Paso F. Ritter uvedl i několik dalších sběrů rodu \"Rebutia\", jmenovitě R. rutiliflora, R. tropaeolipicta, R. rosalbiflora, R. lanosiflora, R. gracilispina, R. mixta a R. iridescens. Většina z těchto taxonů zůstala v podstatě neznámá nebo alespoň problematická, např. v práci J. Pilbeama je mezi známé druhy zařazena kromě \"R. torquata\" ještě R. tropaeolipicta, a R. rutiliflora je vedena jako synonymum Rauschovy R. diersiana, i když uváděná místa nálezů těchto posledních dvou rostlin tomu příliš neodpovídají. Všechny ostatní Ritterovy druhy s původem z oblasti Mal Paso, z vysokého horského pásma v hraničním území provincií Sud Chichas (dep. Potosí) a Sud Cinti (dep. Chuquisaca), zde nalezneme v závěrečné části mezi pochybnými a nejasnými jmény a kromě původních Ritterových popisů o nich v současnosti mnoho dalšího nevíme. Ve sbírkách se občas vyskytuje R. rosalbiflora, jejíž ztotožnění s Rauschovou R. eos je také problematické. V CITES Cact. Checklist (1992) i v nejnovějším shrnutí čeledi \"Cactaceae\" (D. Hunt, The New Cactus Lexicon, 2006) je \"R. torquata\" připojena mezi synonyma k R. pygmaea.\n\n\"R. torquata\" je pěstitelsky zajímavý a nápadný druh. Charakteristické jsou dvoubarevné květy a zejména neobvyklý vzhled žeber, na kterých hustě stojící areoly vytvářejí souvislé pásky areolové vlny a trnů. Požadavky na kulturu se nijak neliší od většiny miniaturních rebucií s řepovitými kořeny, \"R. torquata\" navíc patří mezi druhy, jejichž růst na vlastních kořenech patří k nejpomalejším. Vegetativní rozmnožování z vytvářených odnoží je jednodušší než množení ze semen, která jsou nabízena jen velmi vzácně. Druh je s největší pravděpodobností cizosprašný.\n\n\n"}
{"id": "272306", "url": "https://cs.wikipedia.org/wiki?curid=272306", "title": "Alois Anderka", "text": "Alois Anderka\n\nAlois Anderka (25. června 1825, Nové Lublice – 6. dubna 1886, Moravská Ostrava) byl druhým moravskoostravským starostou.\n\nNarodil se v rodině zahradníka a do Moravské Ostravy přišel v roce 1848 jako účetní spedičního obchodu. V roce 1851 se do Moravské Ostravy natrvalo přestěhoval. V polovině padesátých let 19. století převzal špeditérství, jehož zakladatelem byl Adalbert Lux, otec Antona Luxe.\n\nV roce 1858 se Anderka stal předsedou spolku ostravských právovárečných měšťanů. Tato významná a čestná funkce dokládá, že v té době třiatřicetiletý politik byl již brán jako řádný člen zdejší komunity. V roce 1861 byl zvolen do obecního výboru a stal se radním, v roce 1864 pak byl zvolen starostou. Téhož roku ovdověl, avšak hned v dalším roce se znovu oženil.\n\nBěhem prusko-rakouské války byla Moravská Ostrava obsazena pruskými vojsky. Alois Anderka nejenom, že spolupracoval s okupačními silami, přijal navíc z jejich rukou také místo prozatímního okresního hejtmana v Místku. Tuto spolupráci však v žádném případě nelze označovat za kolaboraci, neboť Anderka byl znám jako „Rakušan starého ražení“ a neudělal by nic, co by poškodilo monarchii. Také mnozí lidé tehdy vnímali tuto válku jako bratrovražednou a Prusy nevnímali jako nepřátele na život a na smrt. Anderkovi se mimořádným úsilím podařilo minimalizovat škody, které přítomnost pruských vojsk znamenala pro malé město (mj. dokázal odvrátit hrozbu rozsáhlých kontribucí). Jako uznání těchto zásluh byl po uzavření míru vyznamenán císařem.\n\nKromě této válečné epizody je třeba vyzdvihnout i další starostovy zásluhy. Roku 1868 Moravská Ostrava získala povolení k založení hlavní školy. V roce 1869 jel Anderka v čele deputace moravskoostravských radních do Vídně a vyjednal zde umístění nádraží nově budované Ostravsko-Frýdlantské dráhy (dnešní nádraží Ostrava-střed). Plynové veřejné osvětlení bylo vybudováno roku 1870, nový městský hřbitov založen v roce 1871 a byla také zřízena přípojka městského vodovodu z Vítkovic.\n\nInvestiční akce spojené s výkupem pozemků však způsobily deficit městské pokladny ve výši 170 tisíc zlatých. Je pravděpodobné, že proto v roce 1873 již Anderka zvolen starostou nebyl. Na komunální politiku však nezanevřel a nadále působil v obecním výboru. Zemřel ve věku 61 let na těžkou plicní chorobu. Obyvatelé na něj vzpomínali jako na pilného a oblíbeného starostu.\n"}
{"id": "272308", "url": "https://cs.wikipedia.org/wiki?curid=272308", "title": "Izmajilská oblast", "text": "Izmajilská oblast\n\nIzmajilská oblast ( Ізмаїльська область) byla správní jednotkou \"(oblastí)\" Ukrajinské SSR. Existovala od 4. srpna 1940 do 15. února 1954. Oblast byla zřízena v II. světové válce při sovětském vpádu do Rumunska, kterému mezi válkami patřila celá Besarábie. Zatímco většinu Besarábie zaujala nově zřízená Moldavská SSR, její jižní část – oblast zvaná Budžak) – byla připojena k Ukrajině. Hlavním městem byl původně Akkerman (dnešní Bilhorod-Dnistrovskyj), přičemž území neslo název \"Akkermanská oblast\"; již v prosinci 1940 však bylo centrum přeneseno jižněji, do Izmajilu. Od července 1941 do srpna 1943 byla oblast opět obsazena rumunskými (a německými) vojsky.\n\nOblast měla rozlohu 12 400 km² a žilo zde asi tři čtvrtě miliónu obyvatel mnoha etnik: Rumuni, Ukrajinci, Rusové, Bulhaři, Gagauzové i Němci. Administrativně se dělila na 13 rajónů. Roku 1954 byla při administrativní reformě připojena k Oděské oblasti, která se tak stala největší oblastí Ukrajiny; Budžak, resp. Izmajilská oblast tvoří její jižní část. Tento stav trvá dodnes.\n"}
{"id": "272310", "url": "https://cs.wikipedia.org/wiki?curid=272310", "title": "Tublatanka", "text": "Tublatanka\n\nTublatanka je slovenská rocková kapela, kterou v roce 1982 založili Martin Ďurinda (kytara) a Juraj Černý (bicí).\n\nNázev skupiny pochází z knihy Edgar Rice Burroughse, \"Tarzan\". Jeho základem je jméno nevlastního Tarzanova opičího otce, zlého opičáka jménem \"Tublat\" s příponou po vzoru tehdejšího velmi populárního dechovkového orchestru Moravanka (dechovka = žánr české a moravské lidovky). Přípona se u původního názvu \"Tublat\" objevila nejdříve díky recesi kamarádů zakládajících členů, následně ale v názvu zůstala. Údajný lidový charakter a hrdost na svou příslušnost ke slovenskému národu dříve zvýrazňovaly i kostýmy, jimiž byly pocvočkované slovenské lidové kroje. Ty kapela používala při svých vystoupeních v cca prvních deseti letech kariéry.\n\n\nAutorem textů (textařem) a manažerem skupiny byl Martin Sarvaš. Mezi hudební vzory Maťa Ďurindy a Ďura Černého patřili Led Zeppelin, Deep Purple, Thin Lizzy, Nazareth, The Who, Yes a Pink Floyd. Skupina se v počátcích své dráhy stylově přikláněla k hard rocku. Dále též rocková tria - např. Cream či Emerson, Lake & Palmer a další.\n\nPo festivalu amatérských skupin v PKO v Bratislavě, který pod názvem „\"Mladá vlna 82\"“ organizoval Richard Müller dostala Tublatanka nabídku od jediného tehdejšího slovenského hudebního vydavatelství Opus k nahrávce LP desky. Prvního alba, které vyšlo pod názvem \"Tublatanka\" (1985), bylo prodáno okolo 100 tisíc hudebních nosičů a tak skupina dostala nabídku na vydání dalšího alba, které vyšlo o rok a půl později pod názvem \"Skúsime to cez vesmír\" (1986). Toto LP pak překonala svojí prodejností první album.\n\nTřetí album \"Žeravé znamenie osudu\" (1988) dosáhlo v prodeji až 250 000 kusů. Žánrově bylo toto album silně ovlivněno rozmachem metalu v druhé polovině 80. let 20. století. Už od vydání druhého LP se skupina Tublatanka vydávala na koncertní turné po Slovensku, po vydání třetího alba koncertovala po celém Československu. V listopadu 1988 vystupovala na velkém stadionu v moskevských Lužnikách na desítkách koncertů, kde byla návštěvnost 14000-15000 lidí. V lednu 1989 koncertovala skupina ve Vídni a v červnu hrála v Praze na Stadionu Evžena Rošického na koncertě rockových skupin před 20000 diváky. O tomto jejich vystoupení napsal kladnou recenzi i německý časopis \"Heavy Metal\".\n\nV počátcích Sametové revoluce v listopadu 1989 skupina Tublatanka na první tři dny zapůjčila organizátorům demonstrací na náměstí SNP v Bratislavě svoji zvukovou aparaturu. V tomto období sa staly aktuálními hity skladby \"Loď, ktorá sa plaví do neznáma\" (na této skladbě spolupracoval\ní Fero Griglák – kytarista ve skupinách Fermáta, či Collegium Musicum) a hlavně píseň \"Pravda vítězí\", která patřila spolu se skladbami \"Slíbili jsme si lásku\" od (Ivana Hoffmana) a \"Modlitba pro Martu\" (Marty Kubišové) mezi hymny oněch dnů.\n\nV devadesátých letech skupina ještě v původní sestavě vydala dvě alba: Nebo – peklo – raj(1990) a \"Volání divočiny\" (1992). Na druhém albu sa jako textař podílel i hudebník zvaný Whisky, který se později stal členem skupiny Slobodná Európa. Krátce po německém koncertu v Karlsruhe v roce 1993\nze skupiny odešel Pavol Horváth. Následující album z konce roku 1993 s vánočními koledami v rockovém stylu \"Pojďme bratři do Betléma\" nahráli už jen dva členové: Juraj Černý hrál na bicí a Maťo Ďurinda nahrál sólovou i basovou kytaru.\n\nV tomto období začal mít Juraj Černý problémy s užíváním drog. Nezvládl další vystupování a nahrávání se skupinou, později odešel aby se podrobil protidrogové léčbě. V deníku Nový čas se objevil inzerát, že skupina Tublatanka hledá nové muzikanty. Konkurzy neprobíhaly úspěšně, nakonec se Maťovi Ďurindovi podařilo získat kytaristu a zpěváka Doda Dubána, bývalého člena skupiny Money Factor a baskytaristu Juraje Topora. V době nahrávání následujícího alba \"Znovuzrodenie\" (1996) se ke skupině opět připojuje Juraj Černý. Skladby nové sestavy skupiny Tublatanka získávají popovější charakter. Tublatanka pokouší štěstí na Velké ceně Evrovize v irském Dublinu se skladbou \"Nekonečná píseň\", která se nakonec umístila až na 17. místě (z 25 účinkujících celkem).\n\nPo koncertu v USA v dubnu 1994 znovu ze skupiny odchází Juraj Černý a za bicí nastupuje Martin Uherčík. Skupina vydává kompilace \"Najväčšie hity No. 1\" a \"No. 2\", koncertuje na letních festivalech v Česku a na Slovensku. V druhé polovině 90. let převládá na Slovensku módní vlna dancefloorové hudby, popularita rockových kapel klesá.\n\nV létě roku 2000 skupina Tublatanka spolu s českými kapelami Pražský Výběr, Olympic, Etc... vystupuje na československém rockovém festivalu v Chicagu. V listopadu 2000 skupina vydává studiové album pod názvem \"Pánská jízda\", na kterém 10 písní z 15 otextoval Martin Ďurinda. V roce 2017 se se skupinou Citron dali dohromady a udělali turné pro CZ a SK s názvem \"Souboj rebelů\".\n\n\n\n"}
{"id": "272316", "url": "https://cs.wikipedia.org/wiki?curid=272316", "title": "Konstantin Grünwald", "text": "Konstantin Grünwald\n\nKonstantin Grünwald (19. února 1831, Moravská Ostrava – 17. dubna 1918, Moravská Ostrava) byl třetím moravskoostravským starostou.\n\nJednalo se o potomka váženého koželužského a barvířského rodu, který v Moravské Ostravě působil minimálně od roku 1642. Zajímavostí je, že jeden z předchůdců Konstantina Grünwalda se v letech 1649–1655 podílel jako radní na správě města. Grünwaldovi patřil dům na náměstí a obchod střižním zbožím.\n\nV roce 1865 vstoupil do komunální politiky jako člen obecního výboru, avšak v červnu 1869 rezignoval na svoji funkci na protest proti negativnímu postoji Aloise Anderky k otevření hlavní chlapecké školy v Moravské Ostravě. Život ve městě mu však nebyl lhostejný, proto se rozhodl opět kandidovat. Dne 17. července 1873 byl zvolen starostou.\n\nOtevřeně se hlásil k české národnosti a i úřední věci vyřizoval v češtině. V roce 1873 se stal ředitelem nově založené moravskoostravské spořitelny; tuto funkci vykonával až do roku 1897. Poněkud kontroverzní bylo založení nižší reálné školy s německým vyučovacím jazykem v roce 1877. Založení českého gymnázia v Ostravě totiž schválil zemský sněm, avšak radnice byla proti a argumentovala tím, že dobrého vzdělání je možné dosáhnout pouze v německých školách. Tyto argumenty byly zčásti pravdivé, protože vyšší vzdělání bylo možné získat pouze v němčině a také odborná literatura vycházela převážně v tomto jazyce. Proti české škole se (anonymně) postavil i Ignát Vondráček, jinak velký podporovatel českých věcí.\n\nDne 23. května 1880 podal Grünwald abdikaci na funkci starosty jako výraz nesouhlasu s rezolucí osmnácti německých členů obecního výboru. Ti nesouhlasili s tzv. Stremayrovými jazykovými nařízeními z dubna téhož roku, která v úředním styku zrovnoprávnila češtinu s němčinou.\n\nKonstantin Grünwald zůstal členem obecního výboru až do roku 1892 (v letech 1882–1892 jako radní). Působil také ve spolkovém životě. Patřil mezi zakladatele a aktivní členy Matice ostravské, byl předsedou Občanské besedy, Moravského klubu a spolku Národní dům. Od roku 1914 byl v představenstvu ostravské pobočky Živnostenské banky.\n\nJako výraz uznání mu bylo 8. července 1898 uděleno čestné občanství města. Když v roce 1918 zemřel, německé noviny Ostrauer Zeitung v nekrologu napsaly: „Byl to Čech, ale neznal nic ze šovinismu… Byl to čestný a otevřený charakter, kterému leželo na srdci blaho obce a na jehož vedení se dalo spoléhat.“\n"}
{"id": "272321", "url": "https://cs.wikipedia.org/wiki?curid=272321", "title": "Jazyková nařízení", "text": "Jazyková nařízení\n\nJazyková nařízení je označení pro výnosy rakouské (předlitavské) vlády z roku 1880 a 1897–1898. Ta upravovala používání češtiny a němčiny jako úředních jazyků a představovala jeden z pokusů o řešení česko-německých národnostních sporů.\n\nV roce 1880 byla vydána tzv. Stremayrova jazyková nařízení, která zrovnoprávnila češtinu a němčinu ve vnějším úředním styku, tzn. že na podání v češtině mělo být odpovězeno rovněž česky.\n\nVnitřní úřadování však zůstalo německé, a to až do roku 1897, kdy byla vydána tzv. Badeniho jazyková nařízení. Ta zrovnoprávnila češtinu a němčinu i ve vnitřním úřadování. Úředník, který přijal podání v češtině, tak byl nucen vyřídit celou věc rovněž česky. Badeniho nařízení však pochopitelně vyvolala odpor Němců a přispěla k pádu jeho vlády.\n\nObdobně neuspěla ani Gautschova jazyková nařízení či Thunův jazykový zákon. V tzv. Svatodušním programu z roku 1899 německé politické strany z českých i alpských zemí odmítly jazykové požadavky Čechů i federalizaci Předlitavska. Konflikty výrazně zhoršily vztah mezi Čechy a Němci, což nakonec přispělo k rozpadu Rakouska-Uherska na konci první světové války.\n"}
{"id": "272322", "url": "https://cs.wikipedia.org/wiki?curid=272322", "title": "Činohra", "text": "Činohra\n\nČinohra je dramatický útvar (z řec. \"drama\", čin, jednání), kde se – na rozdíl od opery a baletu – na jevišti jedná a mluví, obvykle v próze. Činohra neodpovídá starověkému rozlišení na vznešenou tragédii a lidovou komedii, stojí někde mezi nimi a její děj se obvykle odehrává ve střízlivém občanském prostředí, často soudobém. Na rozdíl od starších podob divadla, kde hrál významnou úlohu sbor (\"chorus\"), v činohře vystupují jednotlivé a výrazně profilované osoby či charaktery různého původu a postavení. Významné místo ve vzniku činohry patří Williamu Shakespearovi.\n\nV odvozeném významu se jako činohra označuje i odpovídající herecký soubor, případně i budova.\n\nVe vlastním významu je činohra literární dílo patřící do literárně-dramatického žánru. Obvykle je to klasická divadelní hra, jež často zobrazuje nějaké vážné společenské, obecně lidské či mezilidské vztahy a problémy. Hru tvoří jednotlivé postavy či role s výraznou psychologií, kterou herci na jevišti dotvářejí. Hra nemusí končit tragicky, ale může obsahovat i prvky tragického nebo komediálního žánru.\n\nHerec, který se věnuje tomuto oboru divadelní práce, se nazývá činoherec, ve starší literatuře i charakterní herec. Činohra pak v přeneseném významu může znamenat profesionální herecký soubor, věnující se činoherní divadelní práci, resp. divadelním žánrům spadajícím do oboru činohry v nějakém divadle. Pokud je nějaká divadelní budova věnována pouze činohře, přenáší se označení i na ni.\n\nNa činohru se specializuje například pražský Činoherní klub a řada dalších divadel.\n\n\n\n"}
{"id": "272323", "url": "https://cs.wikipedia.org/wiki?curid=272323", "title": "Malý fotbal", "text": "Malý fotbal\n\nMalý fotbal je míčový sport z jehož struktury vzešel futsal. Největší členskou základnu má především ve střední a východní Evropě a na Britských ostrovech, konkrétně v Anglii. Z mimoevropských kontinentů je to potom Asie a Afrika.\n\nOd futsalu se tento sport liší velikostí míče 5., hrací plochy (44 - 54 m x 24 - 30 m) a hrací dobou 2 x 20 minut. Auty se vhazují a týmy nastupují v sestavě 5 hráčů a jeden brankář. Tresty a karetní napomenutí jsou stejné jako v kopané. Pokud je ovšem hráč potrestán červenou kartou, může po pěti minutách nastoupit do pole zpět hráč jiný. Vyloučený hráč již nesmí do utkání zasáhnout. Tato pravidla vychází z Mezinárodních pravidel malého fotbalu.\n\nV České republice funguje od roku 1971. V roce 2005 byla založena Asociace malého fotbalu České republiky, která vzešla z aktivit oblastních (regionálních) lig malého fotbalu, zejména brněnské. První Mistrovství se konalo v roce 1980, pod tehdejším názvem PMML - Pohár mistrů městských lig. Série Mistrovství skončila v roce 1989 a navázal na ni až rok 2006, kdy se konalo první novodobé Mistrovství ČR. Od roku 2006 se Mistrovství koná v různých městech ČR, ve kterých se tento sport hraje. Na Mistrovství ČR postupuje každoročně nejlepší tým, resp. týmy z nejvyšší soutěže oblastního svazu malé kopané. Počet postupujících týmů záleží na počtu týmů v dané oblasti, resp. v daném oblastním svazu.\n\nOd roku 2016 se soutěž jmenuje DRFG Superliga malého fotbalu - podle generálního partnera DRFG.\n\nOd roku 2006 spadá Asociace malého fotbalu České republiky pod dohled Antidopingového výboru, od roku 2013 je potom členem Světové federace malého fotbalu, od roku 2012 potom členem Evropské federace malého fotbalu.\n\nV roce 2016 se na Vyšehradě (Praha) konalo Mistrovství Evropy do 21 let a Česká republika vyhrála titul. Na Mistrovství Evropy 2016 vyhrála všechny zápasy, ale v semifinále podlehla Kazachstánu 0-3. V boji o 3.místo (o bronz) český tým vyhrál 2-0 nad Černou Horou a získal bronz. V roce 2017 hostilo mistrovství Evropy Brno a Česká republika na něm vybojovala 2. místo po prohře v penaltách s Ruskem. Ve stejném roce na Mistrovství světa v Tunisku Česká republika získala titul.\n\n\n"}
{"id": "272329", "url": "https://cs.wikipedia.org/wiki?curid=272329", "title": "Bénazír Bhuttová", "text": "Bénazír Bhuttová\n\nBénazír Bhuttová (Benazir Bhutto; IPA []; , ; n. 21. června 1953, Karáčí – 27. prosince 2007, Rávalpindí) byla pákistánská politička, první žena zvolená do čela postkoloniálního muslimského státu. \n\nV šestnácti letech opustila Pákistán, aby mohla studovat na Harvardu a poté na Oxfordu, kde graduovala v roce 1977. Za 8 let studií ovládla plynnou komunikaci v anglickém jazyce. \n\nBénazír Bhuttová byla dcerou bývalého premiéra Zulfikára Alího Bhutta, který byl krátce po jejím návratu do vlasti, během vojenského převratu uvězněn a o dva roky později, v roce 1979, popraven. I Bhúttová byla několikrát vězněna; v roce 1984 ji bylo dovoleno emigrovat. Usadila se v Londýně, kde se svými dvěma bratry založila undergroundovou organizaci namířenou proti vojenským diktaturám. O rok později se vrátila do Pákistánu, kde byla opět zavřena za údajné protistátní aktivity. Bhúttová byla dvakrát premiérkou Pákistánu, poprvé v roce 1988 za Pákistánskou lidovou stranu, avšak byla odvolána po 20 měsících tehdejším prezidentem Ghulámem Isákem Chánem kvůli obvinění z korupce. V roce 1993 byla Bhuttová znovu jmenována do funkce premiérky. I její druhé funkční období bylo kontroverzní; mimo jiné finančně i morální podporou napomohla nástupu Tálibánu v sousedním Afghánistánu, od čehož si slibovala nastolení stabilnější situace. Z funkce odešla v roce 1996 z podobných důvodů jako roku 1989. \nBhuttová odešla do exilu do Dubaje v roce 1998, kde zůstala až do svého návratu do Pákistánu 18. října 2007 po dohodě s prezidentem Parvízem Mušarafem, který jí zaručil stažení všech obvinění z korupce. Hned po návratu se však její konvoj stal terčem útoku, který sice Bhuttová bez zranění přežila, ale o život přišlo 133 lidí.\n\nPřesto pokračovala v politických aktivitách. Kritizovala kroky prezidenta Mušarafa a zahájila i kampaň před parlamentními volbami.\nByla zabita 27. prosince 2007 při sebevražedném bombovém útoku v Rávalpindí. Podle pákistánské vlády stála za útokem organizace Al-Káida, která se tím snažila destabilizovat situaci v Pákistánu, Al-Káida i mnozí příznivci Bhuttové ale naopak vinili vládu.\nBhúttová v jednom z rozhovorů s Davidem Frostem cca dva měsíce před smrtí řekla, že Usáma bin Ládin byl zavražděn a ten samý vrah pravděpodobně usiluje i o její život.\n\n"}
{"id": "272337", "url": "https://cs.wikipedia.org/wiki?curid=272337", "title": "Falašové", "text": "Falašové\n\nFalašové, Etiopští Židé neboli Baita Israel („Dům Izraele“, hebrejsky: ביתא ישראל; ge'ez: ቤተ፡ እስራኤል \"Baita Jisrael\"; známí také jako Falášové, či Felašové – amharsky „cizinci“ či „přistěhovalci“) jsou Židé, kteří žijí nebo jejich předkové žili v Etiopii. Současná židovská komunita v Etiopii má přibližně několik tisíc osob.\n\nEtiopští Židé se sami označují jako potomci jednoho z deseti ztracených kmenů Izraele, které se ztratily po zničení Šalamounova chrámu, konkrétně kmene Dan. Další legendy je označují jako potomky hebrejského kmene, který se oddělil během exodu z Egypta či jako potomky doprovodu přiděleného králem Šalomounem legendární královně ze Sáby, či jejího syna Menelika I.\n\nVětšina soudobých vědců však tvrdí, že jejich původ lze spíš nalézt ve vlivu semitské a židovské kultury, které pronikaly do Etiopie z Arabského poloostrova. Studie DNA přesvědčivě prokázaly, že etiopští Židé jsou po genetické stránce podobní jiným obyvatelům Etiopie. To ukazuje, že k judaismu zřejmě kdysi konvertovali. Studie z roku 2012 ukázala, že i když se Falašové více podobají původnímu obyvatelstvu Etiopie, mají vzdálený židovský původ starý asi 2000 let.\n\nHistorii etiopských Židů není možné rekonstruovat před 13. století. Jediné, co se ví o předcházejícím období je to, že tato skupina praktikovala primitivní formu judaismu, jež nebyla ovlivněna vnějšími vlivy, že nehovořili semitskými jazyky a že v 10. století ztratili nezávislost, když je porazil jeden z císařů dynastie Aksúm.\n\nLépe zaznamenaná historie etiopských Židů začíná roku 1270, kdy bylo obnoveno semitsko-křesťanské království, tzv. Šalamounovská dynastie. Podle etiopských kronik se místní Židé v dobách centralizujícího režimu císařů snažili udržet si autonomii. Pod vedením svých králů a královen sice prohráli mnoho bitev, ale vždy byli schopni se znovu pozvednout. Falašská vláda padla, když nastala obnova křesťanské císařské moci společně s portugalskou intervencí.\nPůvodní náboženské a sociokulturní rysy etiopské židovské komunity se vyvinuly v průběhu 14. a 15. století. Tehdejší vláda podporovala misionářství mezi Falaši a tito misionáři následně vyvolali celou řadu reforem a vznik literatury v jazyce ge'ez. Po zákazu vlastnictví půdy nekřesťany z 15. století se Židé stali izolovanou horskou komunitou.\n\nPoté, co byli Falašové zbaveni politické organizace, se z nich stala jedna ze skupin žijících na okraji etiopské společnosti. V této době se také mnoho Etiopanů židovské víry obrátilo na křesťanství. Za důvod jejich přežití se uvádí zejména styky se západem. Jako důsledek přijetí západních misionářů se jeví vystoupení jednoho z pseudomesiášů, kterého mnoho Etiopanů židovského vyznání následovalo na dlouhém pochodu do Palestiny, na němž však většina z nich zmizela. Velikost etiopské židovské komunity se v 19. století odhaduje na zhruba 200 000.\n\nŽidovské náboženské instituce neměly vůči Falašům jednotný názor. Hlavní izraelský rabinát je uznal za Židy až roku 1973. Avšak v roce 1974 , kdy skončila císařská vláda Haile Selassieho, tj. po nástupu prosovětské komunistické diktatury M.H.Mariama, se situace Falašů stala nesnesitelnou. V průběhu 80. a začátkem 90. let tak proběhly operace Mojžíš, Jozue a Šalamoun, při kterých izraelská armáda ve spolupráci se CIA přemístila většinu etiopské židovské komunity do Izraele. V pondělí 19. listopadu 2018 proběhla v etiopském hlavním městě Addis Abebě demonstrace několika stovek etiopských židů - Falašů. Protestovali proti rozhodnutí izraelské vlády. Ta totiž už v září 2018 schválila přesídlení jen 1.000 z přibližně 8.000 zbylých etiopských židů - Falašů do Izraele. \n\nEtiopští Židé, kteří se usadili v Izraeli, se potýkají s problémy s integrací do izraelské společnosti. Bylo vynaloženo velké množství veřejných peněz, které byly použity na integraci, ale pokrok je téměř nulový. Částky vydané v roce 2007 jasně ukazují, jak vážné kulturní a sociálně-ekonomické rozdíly přetrvávají mezi etiopskou populací Izraele a většinovou izraelskou společností. Etiopští Židé neznají Talmud a své náboženské právo zakládají pouze na Tóře. Neznali ani hebrejštinu, ve své literatuře používají etiopský jazyk ge'ez. Jejich každodenním jazykem je kvara. Sami si říkají Bete Israel („Dům Izraele“). Etiopané žijí v chudých čtvrtích, čelí rostoucí nezaměstnanosti, mají nejvyšší procento neúspěšných studentů středních škol ze všech židovských skupin v Izraeli. Průměrný příjem na obyvatele mezi nimi je 2000 NIS měsíčně, což je zhruba polovina průměrného příjmu ostatních izraelských Židů a je dokonce výrazně nižší než u arabské populace. Etiopské děti často zaostávají v základních školních dovednostech jako je čtení, psaní a počítání. Zhruba 40 procent etiopských dospělých v produktivním věku nemá jiné než základní vzdělání a tak se v chudinských čtvrtích dramaticky zvyšuje užívání drog a na vzestupu je i trestná činnost.\n\n\n\n"}
{"id": "272340", "url": "https://cs.wikipedia.org/wiki?curid=272340", "title": "Záviš, kníže pornofolku", "text": "Záviš, kníže pornofolku\n\nZáviš, kníže pornofolku pod vlivem Griffithovy Intolerance a Tatiho Prázdnin pana Hulota aneb Vznik a zánik Československa (1918–1992) je český filmový dokument natočený v roce 2007 Karlem Vachkem. Písničkář Záviš společně s režisérem Karlem Vachkem dokumentují svět 21. století.\n"}
{"id": "272341", "url": "https://cs.wikipedia.org/wiki?curid=272341", "title": "Martinická vlajka", "text": "Martinická vlajka\n\nVlajka Martiniku je zároveň vlajkou Francie.\n\nMartinik je ale i francouzským departementem (kód 972) a francouzským regionem. Oba tyto celky mají i svou vlajku. Tyto vlajky mají pouze lokální nebo turistický charakter.\n\nVlajku s rozložením podobnému české vlajce je možno považovat za vlajku departementu. Tato vlajka má červený klín, horní část zelenou a dolní černou.\n\nNejčastěji používanou vlajkou je neoficiální \"hadí\" vlajka. Na této vlajce je na modrém poli bílý středový kříž, který rozděluje vlajkový list na čtyři části. V každé z nich je umístěný bílý vztyčený had. Vlajka pochází z roku 1766, kdy byl Martinik spojený s tehdy francouzskou Svatou Lucií, a vztyčuje se na ostrově vedle oficiální francouzské vlajky. Tato \"hadí\" vlajka je např. na uniformách nebo vozidlech policistů a hasičů, obyvatelé na ostrově ji používají na sportovních akcích. Její použití je však sporné.\n\n"}
{"id": "272342", "url": "https://cs.wikipedia.org/wiki?curid=272342", "title": "Cliff Richard", "text": "Cliff Richard\n\nSir Cliff Richard OBE (rozený jako Harry Rodger Webb) (* 14. října 1940, Lakhnaú, Indie) je jedním z nejúspěšnějších britských zpěváků. Jako jeden z mála anglofonních zpěváků vytvořil také úspěšné nahrávky v cizích jazycích, mj. v němčině a japonštině. V r. 1995 byl britskou královnou, jako první rocková hvězda, pasován na rytíře s právem užívat titul Sir.\n\n\n\n"}
{"id": "272343", "url": "https://cs.wikipedia.org/wiki?curid=272343", "title": "Vlajka Montserratu", "text": "Vlajka Montserratu\n\nVlajka Montserratu je od roku 1960 tvořena britskou modrou státní námořní vlajkou (Blue Ensign) s montserratským vlajkovým emblémem ( ) ve vlající části.\n\nJe to štít s postavou ženy oblečené do zeleného roucha, která objímá černý kříž a drží zlatou harfu. Žena na znaku představuje Erin, ženskou personifikaci Irska a zlatá harfa je dalším irským symbolem. Odkazuje to na irskou kolonii. Znak pochází z roku 1909.\n\nV letech 1871–1956 se na ostrově používala vlajka britské kolonie Závětrných ostrovů ( ).\n\n"}
{"id": "272344", "url": "https://cs.wikipedia.org/wiki?curid=272344", "title": "Anton Lux", "text": "Anton Lux\n\nAnton Lux (12. srpna 1837, Moravská Ostrava – 24. prosince 1889, Moravská Ostrava) byl čtvrtým moravskoostravským starostou.\n\nNarodil se v rodině obchodníka a majitele špeditérství Adalberta Luxe. Jeho dětství a dospívání poznamenala těžká oční choroba (patrně šedý zákal), kvůli které již v devíti letech úplně ztratil zrak. Byl proto svěřen do péče Moravskoslezského slepeckého institutu v Brně. Ačkoliv jeho naděje na uzdravení byla malá, neztrácel chuť a vůli k životu. Byl výborným pianistou a skvělým počtářem. Ve Vídni se posléze podrobil dvojnásobné operaci, po které sice bylo jeho pravé oko téměř zničeno, zato na levé alespoň částečně viděl. I tak však bylo nemyslitelné, že by byl schopen studia na nějaké škole, byl proto odkázán na samostudium. Po otcově smrti v roce 1858 převzal jeho obchod se smíšeným zbožím na náměstí.\n\nVe třiceti letech byl zvolen do obecního výboru. V roce 1876 se stal radním a 20. května 1880 jej zvolili starostou města. Zatímco německý tisk jeho zvolení přivítal, český byl o poznání kritičtější. Hned první měsíce ve funkci starosty znamenaly velkou zkoušku jeho organizačních schopností. V srpnu 1880 postihla Moravskou Ostravu ničivá povodeň, největší v historii města. Materiální škody, stejně jako počty postižených, byly obrovské. Starosta se likvidaci škod a organizaci pomoci obětem katastrofy věnoval s velkým nasazením, které ocenilo i moravského místodržitelství. Pro prevenci dalších záplav Lux inicioval rozsáhlá jednání o regulaci řeky Ostravice, k níž však kvůli nedostatku finančních prostředků došlo až mnohem později. Realizován nebyl ani jeho podnět k výstavbě linky parní tramvaje z Moravské Ostravy do Přívozu.\n\nMezi úspěchy jeho období patří rozšíření školské sítě mj. o samostatnou českou obecnou chlapeckou školu a dívčí školu s paralelkou ve Františkově údolí (1883). Byla také zahájena výstavba nemocnice na Fifejdách (1884) a zejména stavba nového kostela Božského Spasitele (1883).\n\nKostel stál městskou pokladnu značnou částku a v říjnu 1885, kdy byla projednávána nová půjčka na kostel, mohl být dokonce příčinou Luxovy předčasné abdikace. Obecní výbor totiž odmítl půjčku schválit a místo toho nařídil audit hospodaření. Na to reagoval starosta značně podrážděně a ještě týž den složil svoji funkci. Výbor však jeho abdikaci nepřijal a po deputaci radních se Anton Lux 1. ledna 1886 vrátil zpět do úřadu.\n\nRoku 1888 již Lux znovu nekandidoval. I nadále však pracoval jako radní a člen řady spolků a organizací.\n\nV prosinci 1889 silně prochladl při hašení požáru a na Štědrý den zemřel ve svém domě na zápal plic.\n"}
{"id": "272345", "url": "https://cs.wikipedia.org/wiki?curid=272345", "title": "Proskynéze", "text": "Proskynéze\n\nProskynéze (z řec. προσκύνησις [\"proskynésis\"] = „políbení“) je původem východní (perský) ceremoniál spočívající v pokleknutí nebo až v padnutí na zem před panovníkem a políbením země. Obecněji je to akt projevení pokory (až ponížení) před osobou vyššího sociálního statusu.\n\nProskynéze byla rozšířena v perské říši za Achaimenovců. Po dobytí říše Alexandrem Velikým chtěl tento ceremoniál Alexandr převzít a narazil u svých spolubojovníků na odpor, poněvadž podle jejich názoru šlo o ceremoniál nedůstojný pro svobodné lidi a vyhrazený jen pro uctívání bohů. To také nejspíše vedlo ke kulturní interpretaci, že Peršané uctívají svého krále jako boha.\n\nProskynéze byla rovněž zavedena v Římě za pozdního císařství (dominátu). V rámci židovství a křesťanství byla přeměněna na gesto modlitby v náboženském smyslu.\n"}
{"id": "272346", "url": "https://cs.wikipedia.org/wiki?curid=272346", "title": "Igor Bázlik", "text": "Igor Bázlik\n\nIgor Bázlik (* 5. prosince 1941, Banská Bystrica, Slovenský stát) je hudební skladatel a koncertní klavírista.\n\nV roce 1958 odmaturoval na jedenáctileté střední škole v Banské Bystrici. Po maturitě odešel na konzervatoř do Bratislavy. Po jejím úspěšném absolutoriu v roce 1962 nastoupil na VŠMU v Bratislavě, kterou ukončil v roce 1966.\n\nJako absolvent se stal hudebním redaktorem Československého rozhlasu v Bratislavě, později zde působil jako hudební režisér. Od roku 1979 působí ve svobodném povolání jako hudební skladatel, dirigent, hráč na klávesové nástroje a současně jako pedagog hudebně-dramatického oboru konzervatoře v Bratislavě.\n\nIgor Bázlik je autorem okolo 1500 hudebních skladeb. Součástí jeho hudebního díla jsou dvě opery, čtyři muzikály, okolo 600 tanečních písní, množství scénické hudby k činohrám, rozhlasovým a televizním hrám, jakož i hudby k filmům. Zkomponoval víceré sborové skladby, upravoval lidové písně a je znám i svými skladbami pro děti.\n\n"}
{"id": "272349", "url": "https://cs.wikipedia.org/wiki?curid=272349", "title": "Všechno nejlepší!", "text": "Všechno nejlepší!\n\nVšechno nejlepší! je český film natočený v roce 2007 Martinem Kotíkem. Hlavní role obsadili Jan Dolanský a Viktor Preiss.\nCelý film se odehrává během jednoho dne v pražských ulicích a popisuje 24 hodin jednoho mladého taxikáře, který nepříliš šťastně narazil na dopravního inspektora. Do příběhu vstupují taxikářova žena, milenka, šéf a tetička a další jeho pasažéři.\nFilm nebyl točen na klasickou filmovou kameru, ale na digitální BetaCam, poté barevně upraven a posléze vypálen ArriLaserem na filmový materiál.\n\n"}
{"id": "272352", "url": "https://cs.wikipedia.org/wiki?curid=272352", "title": "Rate monotonic scheduling", "text": "Rate monotonic scheduling\n\nAlgoritmus RMS je plánovací algoritmus používaný v operačních systémech reálného času (RTOS) se statickým přidělováním priorit.\n\nVýběr plánovacího algoritmu záleží na cílech, které chceme sledovat. Představme si, že máme 5 úloh, z nichž každá trvá 100ms. Systém může vykonat jednu po druhé podle pořadí (nejdříve první, pak druhou, atd...). Práce systému zabere 500ms. Ale co když jedna z nich nebo více má deadline? Když například 4. úlohu musíme vykonat do 300ms (například akční zásah do systému v případě řízení). Pokud ji vykonáme jako 4., bude splněna až po 400ms a to je již pozdě.\nDále předpokládejme, že výše zmíněné úlohy jsou periodické. Jde například o počítač, který řídí jistý proces (např. průmyslová automatizace) a má za úkol:\nV systému tak běží jedna nebo více úloh, které jsou periodické (v nejjednodušším případě měření dat každých 100ms v měřícím systému).\nUvažujeme tak úlohy, které vyžadují konstantní čas CPU a musí skončit během své periody (sebrání dat a vyvození akčního zásahu).\nO systému, který vytváří takové prostředí můžeme mluvit jako o fixed-priority preemptive RTOS (Operační systém reálného času s preempcí a fixní prioritou úloh).\n\nAlgoritmus RMS můžeme použít pokud:\n\nSkupina úloh je plánovatelná, pokud všechny úlohy ze skupiny pokaždé splní svůj deadline (časový okamžik, do kterého musí proběhnout).\n\nV roce 1973, Liu a Layland dokázali že pro skupinu formula_1 periodických procesů, existuje plánování, které vždy splní deadline, pokud je využití CPU formula_2:\n\nKde formula_4 je výpočetní čas potřebný pro proces, formula_5 je perioda procesu.\n\nPokud roste počet procesů k nekonečnu, je limita výrazu:\n\nPriorita je úlohám přidělována podle jejich periody: čím kratší perioda úlohy, tím větší priorita. Úlohy jsou periodicky spouštěny za sebou podle přidělené priority.\nChceme dodržet deadlines všech úloh a splnit je v rámci jejich periody. Zdůrazněme, že RMA je static-priority algoritmus = priorita je pro danou úlohu statická, nemění se. Algoritmus RMA je optimální static-priority plánovač. Tím chceme říci: Pokud skupina úloh nemůže být úspěšně plánována pomocí algoritmu RMA, neexistuje static-priority algoritmus, který by plánování provedl úspěšně. Jedna z hlavních limitací static-priority plánování je ten, že není vždy možné plně využít kapacity CPU.\n\nNěkdy není možné pomoci fixních priorit dosáhnout plánovatelnosti úloh a je třeba zkusit dynamické přidělování priorit. To zatím není v mnoha RTOS standardem.\n\n"}
{"id": "272357", "url": "https://cs.wikipedia.org/wiki?curid=272357", "title": "SUSE Linux Enterprise Server", "text": "SUSE Linux Enterprise Server\n\nSUSE Linux Enterprise Server (SLES) je komerční serverově orientovaná linuxová distribuce vyvíjená firmou SUSE Linux, určená primárně pro firemní zákazníky. V současnosti jsou nové verze (service packy) vydávané každých 12 měsíců.\n\nSLES byl vyvíjen na základech SUSE Linux týmu, který vedl Marcus Kraft. První verze byla vydána 31. října 2000 a byla určená pro počítače typu IBM S/390. Prvním veřejně známým firemním zákazníkem se v prosinci 2000 stala nadnárodní telekomunikační společnost Telia. V dubnu 2001 byla vydaná verze pro architekturu x86.\n\nV srpnu 2004 se na trh dostává verze SLES 9. O 16 měsíců později, v prosinci 2005, je dostupný 3. service pack. V tomto období už SLES podporuje většina prodejců hardwaru: IBM, Hewlett-Packard, Sun Microsystems, Dell a SGI.\n\nSUSE Linux Enterprise Server 10 byl vydán, spolu se svým sesterským produktem SLED, 17. července 2006. První service pack byl vydán 18. června 2007.\n\n\n"}
{"id": "272383", "url": "https://cs.wikipedia.org/wiki?curid=272383", "title": "Whist", "text": "Whist\n\nWhist je zdvihová karetní hra pro 4 hráče, která se hraje s jedním balíčkem francouzských hracích karet. Vznikla ze starší hry Ruff and Honours (dnes již mrtvé) a hrála se zejména v 18. a 19. století. V 19. století byla ustanovena přesná pravidla, vznikla herní etiketa a základní techniky a whist se stal nejpopulárnější karetní hrou, kterou zůstal až do začátku 20. století, kdy toto místo zaujal bridž, který se z whistu vyvinul. Dnes je whist na ústupu, nicméně stále se hraje například ve Velké Británii. V průběhu času také v různých místech světa vzniklo mnoho variant whistu, v některých z nich před sehrávkou probíhá licitace (podobně jako v bridži nebo mariáši), v níž se jednotlivé strany zavazují uhrát určitý počet zdvihů a podle toho, zda závazek splní nebo ne, získávají nebo ztrácejí body.\n\nPřestože pravidla whistu jsou velmi jednoduchá, jeho zvládnutí je velmi obtížné a vyžaduje mnoho zkušeností.\n\nWhist hrají čtyři hráči ve dvou dvojicích. Na začátku se rozlosuje (snímáním karet), kdo bude hrát s kým, přičemž partneři sedí proti sobě. Hraje se s jedním balíčkem 52 francouzských hracích karet (hodnoty od nejnižší po nejvyšší 2–10, J, Q, K, A) bez žolíků.\n\nV prvním kole rozdává vylosovaný hráč. Rozdávající rozdá všem hráčům všechny karty (po jedné), takže každý má na ruce 13 karet. Pravidla whistu přísně zakazují jakkoli komentovat obdržené karty nebo dávat jakýkoli signál partnerovi. Poslední karta, kterou obdrží rozdávající, se otočí lícem nahoru a její barva bude v tomto kole trumfová. Tato karta zůstane lícem nahoru až do chvíle, kdy rozdávající zahraje kartu v prvním zdvihu.\n\nJako první vynáší hráč po levici rozdávajícího. Jako první kartu zdvihu může vynést libovolnou kartu. Další hráči po směru hodinových ručiček zahrají vždy jednu kartu do zdvihu. Má-li hráč kartu stejné barvy jako první karta zdvihu, musí ji vynést („přiznat barvu“). Jinak může vynést libovolnou kartu (na rozdíl od některých jiných zdvihových her nemusí vynést trumf). Zdvih získá hráč, který vynesl nejvyšší trumf. Není-li ve zdvihu trumf, získá ho hráč, který vynesl nejvyšší kartu v barvě první karty. V dalším zdvihu jako první vynáší hráč, který získal předchozí zdvih. Získané zdvihy si hráč pokládá před sebe lícem dolů. Každý hráč si smí prohlížet všechny karty ve zdvihu až do zahrání první karty dalšího zdvihu, ale po jejím zahrání si už nikdo nesmí prohlížet předchozí získané zdvihy. Takto se pokračuje až do odehrání všech 13 zdvihů.\n\nPo skončení kola strana, která získala více zdvihů, obdrží tolik bodů, o kolik získala více zdvihů než 6. Při hře zkušených hráčů se jen výjimečně stává, že vítězná strana získá v jednom kole více než 2 body. Pak hra pokračuje dalším kolem, v němž rozdává hráč po levici hráče, který rozdával v tomto kole. Hraje se do chvíle, kdy některá strana získá 5 bodů. Toto číslo se při rekreačním hraní často mění, například oblíbenou variantou je americká, kdy se hraje do 7 bodů, nebo „dlouhá“, hraná do 9 bodů.\n\nV delších variantách hry se často na konci kola počítají body za \"honéry\". Tyto body se neudělují za získané zdvihy, ale jen za karty obdržené při rozdání, takže závisejí pouze na štěstí. Strana, která při rozdání dostala čtyři nejvyšší karty (A, K, Q, J) v trumfové barvě, obdrží 4 body. Strana, která dostala tři z těchto karet, obdrží 2 body. Body za honéry se počítají až po bodech za zdvihy a nemohou být posledními body k vítězství. Například hraje-li se do 9 bodů, některá strana má 6 bodů, v dalším kole uhrála 7 zdvihů a má honéry, získá 1 bod za zdvihy a jen 1 bod za honéry, aby nezískala vítězný počet bodů za honéry. Seriózní hráči body za honéry nepočítají, protože tyto body ve hře značně zvyšují prvek náhody.\n\n\n"}
{"id": "272393", "url": "https://cs.wikipedia.org/wiki?curid=272393", "title": "RVP", "text": "RVP\n\nProtokol Routing Vector Protocols (RVP) patří mezi směrovací protokoly a slouží směrovačům k automatickému doplnění směrovacích tabulek. Protokoly jsou vhodné pro menší sítě (max.do 10 LAN) a jejich implementace je okamžitá bez nutnosti konfigurace. \n\nProtokoly RVP slouží k výměně obsahu směrovacích tabulek sousedních směrovačů. Routery vysílají do sítě (respektive na svůj interface záznam routovací tabulky), které umožňují směrovačům doplnit si vlastní tabulku o nové záznamy. Router zapíše záznam svého sousedního routeru do směrovací tabulky a u nového záznamu zvýší metriku. Následovně kontroluje nový záznam se starým záznamem a pokud najde novou (lepší) cestu k síti, tak přepíše stávající záznam v tabulce novými informacemi.\n\nPříkladem protokolů RVP jsou protokoly RIP a RIP 2.\n\n"}
{"id": "272401", "url": "https://cs.wikipedia.org/wiki?curid=272401", "title": "Riemannova hypotéza", "text": "Riemannova hypotéza\n\nRiemannova hypotéza (také Riemannova zeta-hypotéza) je jeden z nejslavnějších a nejdůležitějších nevyřešených problémů současné matematiky. Poprvé byla formulována německým matematikem Bernhardem Riemannem v roce 1859. Dokázáním Riemannovy hypotézy by bylo vyřešeno velké množství hlubokých problémů z různých oblastí matematiky (zejména teorie čísel), nejen proto byla v roce 2000 zařazena mezi 7 nejdůležitějších nevyřešených matematických problémů nového tisíciletí (problémy tisíciletí). Dne 24. září 2018 prohlásil sir Michael Atiyah, že ji vyřešil.\nZa vyřešení je vypsaná odměna 1 milion dolarů.\n\nRiemannova hypotéza je domněnka o rozložení kořenů Riemannovy funkce zeta definované v celé komplexní rovině kromě bodu 1. Tato funkce má některé ze svých kořenů, \"triviální nulové body\", v sudých záporných celých číslech. Kromě těchto kořenů existují ještě další, které se nazývají \"netriviální nulové body\". Riemannova hypotéza je tvrzení:\n\nČísla, jejichž reálná část je rovna 1/2, tvoří v komplexní rovině přímku, která se nazývá \"kritická přímka\".\n\nNejsilnějšími známými částečnými řešeními Riemannovy hypotézy jsou různé verze věty o kritické přímce, které říkají, že na kritické přímce se vyskytuje „hodně“ netriviálních nulových bodů.\n\nV roce 1900 byla s matematickou jistotou známa následující fakta o umístění netriviálních nulových bodů v komplexní rovině:\nPoužijeme-li komplexní rovinu ke znázornění této situace, můžeme říci, že víme, že všechny netriviální nulové body leží v kritickém pásu.\nRiemannova hypotéza je však daleko silnější tvrzení - totiž že všechny leží na kritické přímce.\nJinými slovy, je-li formula_1 nulový bod, je i formula_2 nulový bod.\nTedy jestliže existuje nějaký nulový bod mimo kritickou přímku, pak jeho zrcadlový obraz podle kritické přímky je také nulovým bodem.\n\n\n\n"}
{"id": "272403", "url": "https://cs.wikipedia.org/wiki?curid=272403", "title": "Účastníci zájezdu (film)", "text": "Účastníci zájezdu (film)\n\nÚčastníci zájezdu je český film natočený v roce 2006 podle románu Michala Viewegha Účastníci zájezdu. Film pojednává o prázdninové cestě několika náhodně se setkavších lidí k moři do Chorvatska.\n\n"}
{"id": "272406", "url": "https://cs.wikipedia.org/wiki?curid=272406", "title": "Jižní Asie", "text": "Jižní Asie\n\nJižní Asie je geopolitická oblast asijského kontinentu, skládající ze států v podhůří Himálají a oblast od ní na západ. Je obklopena západní Asii, střední Asii, východní Asii a jihovýchodní Asii.\n\nJižní Asie se skládá z následujících států a teritorií:\n\nTyto státy, kromě Britského indooceánského území jsou v současné době členy regionální skupiny Jihoasijského sdružení pro regionální spolupráci (SAARC), které jimi bylo také založeno. Pro podobné geografické, kulturní a historické důvody jsou také často do oblasti jižní Asie zahrnuty tyto státy a teritoria:\n"}
{"id": "272408", "url": "https://cs.wikipedia.org/wiki?curid=272408", "title": "Abbás III.", "text": "Abbás III.\n\nZillulláh Abú-l-Muzaffar Sultán Abbás Šáh, zkráceně Abbás III. (leden 1732 Isfahán – únor 1740 Sebzevár [v Chorásánu]), byl perský šáh z dynastie Safíovců vládnoucí v letech 1732–1736. Byl druhým synem šáha Tahmáspa II., jeho starší bratr Alkáz Mírzá zemřel před rokem 1732.\n\nTeprve osmiměsíčního Abbáse dosadil na trůn vojevůdce Tahmáspkulí Chán z kmene Afšárů, když předtím zbavil moci jeho otce Tahmáspa II., syna Husajnova. Abbás, který nominálně panoval za regentství Tahmáspkulího Chána, byl sesazen již po necelých čtyřech letech, 8. března 1736, a jím v podstatě skončila vláda Safíovců v Persii. Nastala éra afšárovské dynastie, jejíž zakladatel – dosavadní regent – přijal jméno Nádir Šáh (1736–1747).\n\nSvrženého Abbáse dal spolu s otcem zavraždit počátkem roku 1740 Nádirův syn Rezákulí, údajně z obav, aby přívrženci safíovské strany nevyužili jejich osoby při případném převratu.\n\n\n"}
{"id": "272409", "url": "https://cs.wikipedia.org/wiki?curid=272409", "title": "Eva Vejmělková", "text": "Eva Vejmělková\n\nEva Vejmělková (* 4. března 1969, Karviná) je česká herečka, básnířka, scenáristka a psychoterapeutka.\n\nVystudovala herectví na ostravské konzervatoři a psychologii na Univerzitě Palackého v Olomouci. Kromě herectví se věnuje psychologii a práci s drogově závislými. Se svým manželem Dušanem Rapošem a s dvěma dcerami Tarou a Ritou žije v Havířově.\n\n\n\n"}
{"id": "272410", "url": "https://cs.wikipedia.org/wiki?curid=272410", "title": "Pavel Janoušek", "text": "Pavel Janoušek\n\nPavel Janoušek (* 26. března 1956) je český literární a divadelní vědec. Zabývá se teorií, historií i lexikografií české literatury a divadla, zvláště dramatu a prózy 20. století. Systematicky se věnuje také literární kritice. \n\nV letech 1971–1975 studoval na Střední uměleckoprůmyslové škole v Praze (obor propagační grafika a velkoplošná reklama), následně v r. 1975–1980 na FF UK v Praze (obory čeština, výtvarná výchova, divadelní a filmová věda).\n\nPo studiích začal působit v Ústavu pro českou literaturu Akademie věd ČR (tehdy Ústav pro českou a světovou literaturu AV ČR), mezi roky 1984–1987 nejprve jako odborný pracovník, od roce 1987 jako vědecký pracovník oddělení teorie literatury. Od roku 1990–1999 zastává místo vedoucího oddělení současné literatury, respektive oddělení pro výzkum literatury 20. století a literatury současné. 1993–1999 byl zástupcem ředitele, 1999-2011 ředitelem Ústavu pro českou literaturu AV ČR. V letech 1999–2001 a 2010-2013 byl členem vědecké rady Akademie věd ČR, v letech 2013-2017 byl členem její Akademické rady, kde měl na starosti zejména propagaci a popularizaci vědy. \n\nČtyřsvazkové Dějiny české literatury 1945-1989, jež vypracoval tým vedený Pavlem Janouškem, obdržely Hlávkovu cenu za nejlepší publikaci v oblasti humanitních věd za rok 2008. Monografie Ten, který bude, byla v roce 2014 nominována na cenu Magnesia Litera za literaturu faktu.\n\nV prosinci 1989 patřil mezi zakladatele Obce spisovatelů. V roce 1990 spolu s dalšími založil literární časopis Tvar a stal se předsedou jeho redakční rady. Od roku 1993 je předsedou občanského sdružení Klub přátel Tvaru, které tento časopis vydává.\n\nJako literární kritik používal řadu pseudonymů, zejména Alois Burda a Eliška F. Juříková.\n\nOd sklonku osmdesátých let vyučuje na vysokých školách, zejména na Filozofické fakultě UK (divadelní věda 1988-1989 a od 2007), ale i fakultě pedagogické pražské (1999-2009) a ústecké 2010-2013). Od roku 2009 pak soustavně působí rovněž na Divadelní fakultě AMU.\n\nMá manželku Jiřinu.\n\nPavel Janoušek zastává, či v minulosti zastával mimo jiné tyto akademické funkce:\n\n\n"}
{"id": "272411", "url": "https://cs.wikipedia.org/wiki?curid=272411", "title": "Akrobatické lyžování", "text": "Akrobatické lyžování\n\nAkrobatické lyžování () je sport, který se skládá ze šesti olympijských disciplín: akrobatické skoky, jízda v boulích, skikros, slopestyle, U-rampa a big air. Dříve mezi ně spadal i balet na lyžích (acroski), který už ale není pořádán na vrcholové úrovni.\n\nVe dnech 22. a 23.9.1984 bylo prvně v historii Československého sportu vzato na oficiálních místech na vědomí akrobatické lyžování jako rovnocenné sportovní odvětví a byly podniknuty první kroky k oficiálnímu schválení tohoto sportu v ČSSR.\nStalo se tak na zasedání předsednictva výboru Svazu lyžování ÚV ČSTV v Banské Bystrici ve dnech 22-23.září 1984 – byly vydány první pokyny ohledně masového rozvoje LA, její organizace a řízení.\n\nVšechny disciplíny jezdí jak muži tak ženy. Každé 2 roky se koná mistrovství světa a existuje i světový pohár. Na Zimních olympijských hrách 2010 se i skikros stal olympijskou disciplinou. Již předtím se olympijskými sporty staly akrobatický sjezd neboli jízda v boulích (, 1992) a akrobatické skoky (, 1994). Na Zimních olympijských hrách 2014 se nově objevil také slopestyle a závody na U-rampě ().\nNa ZOH 2022 bude nově zařazena disciplína big air (jiná varianta akrobatických skoků).\n\nZávodní trať je rozdělená na sekce s boulemi a 2 skoky. Závodníci musí sjet nejen rychle (20 % výsledku) a odskákat kvalitní triky na skocích (taktéž 20 % výsledku), ale hlavně musí boulemi projet technicky čistě, bez pádu, úhledně a s lehkostí (60 % výsledku). ČR špičkově reprezentovali Nikola Sudová a Daniel Honzig.\n\nZávodníci skáčí na speciálních můstcích a předvádí skoky s manévry, salta a salta s vruty. Rozhodčí hodnotí provedení, výšku a délku skoku a dopad. Známka je pak násobena koeficientem obtížnosti skoku. Nejúspěšnější český reprezentant historie je Aleš Valenta.\n\nSkikros je disciplína, kde se 4 nebo 6 závodníků pustí ze svahu dolů a na točité trati se každý snaží dojet do cíle dřív než soupeř - nejrychlejší vyhrává. Českou republiku mimo jiné reprezentoval několikanásobný mistr světa Tomáš Kraus.\n\nSlopestyle (jízda ve snowparku) je disciplína, při níž závodník sjíždí trať s umělými překážkami, na nichž se snaží udělat co největší množství co nejobtížnějších triků. Důraz je kladen na různorodost triků, která má při hodnocení přednost před opakováním jednoho vysoce obtížného triku.\n\nPři jízdě v U-rampě závodníci sjíždí hluboké koryto s cca 5 metrů vysokými stěnami a snaží se při každém skoku získat body za co nejobtížnější triky.\n"}
{"id": "272413", "url": "https://cs.wikipedia.org/wiki?curid=272413", "title": "Dušan Rapoš", "text": "Dušan Rapoš\n\nDušan Rapoš (* 20. června 1953 Moravany) je slovenský režisér, scenárista, textař a hudební skladatel. Manžel české herečky Evy Vejmělkové.\n\nVystudoval katedru žurnalistiky na Filosofické fakultě Univerzity Komenského v Bratislavě (1975) a filmovou režii na bratislavské VŠMU (1982). V době studií pracoval jako novinář a redaktor v rozhlasu (Dobré ráno). Od roku 1982 pracoval v zpravodajském filmu a věnoval se tvorbě týdenníků. Kromě práce ve filmu se věnuje divadelní tvorbě, komponování hudby (např. balet \"Deti Titanicu\") a textařství. V roce 1992 založil produkční spoločnost \"Welcome Film\". V roce 2010 měla premiéru rocková opera Petr a Lucie (Pietro e Lucia), která vyzývá ke společnému zápasu lidí všech kontinentů proti mezinárodnímu terorismu.\n\nZ prvního manželství má dcery Katarínu a Dušanu. S Evou Vejmělkovou má dve dcery, Taru a Ritu. Žije v Havířově.\n\n"}
{"id": "272414", "url": "https://cs.wikipedia.org/wiki?curid=272414", "title": "Vak", "text": "Vak\n\nVak (zdrobněle váček) může označovat:\n\n\n\n"}
{"id": "272418", "url": "https://cs.wikipedia.org/wiki?curid=272418", "title": "Oceán (hudební skupina)", "text": "Oceán (hudební skupina)\n\nOceán je česká hudební skupina, působící nejprve v letech 1985–1993 a následně, po svém obnovení, od roku 2011. Jejími členy do rozpadu na počátku devadesátých let 20. století byli Petr Muk (zpěv), Petr Kučera (klávesy), Jan Vozáry (bicí) a Dušan Vozáry (od roku 1987, klávesy), Zdeněk Pavelec (1985–1987, kytara).\n\nV prosinci 1989 vystupoval Oceán jako předkapela Erasure na turné po Velké Británii. V březnu 1990 skupina nahrála v bratislavském studiu Opus debutové album \"Dávná zem\". Album zaznamenalo veliký úspěch a v nasledujícím roce Oceán ve studiu nahrál i své druhé album \"Pyramida snů\". V červenci 1991 skupina vystoupila ve valdštejnské zahradě a záznam z koncertu tehdy nahrávala Československá televize. Oceán zažil strmý vzestup a nahrával videoklipy v Řecku. Na začátku roku 1992 vyšel maxisingl Haifa, v němž se nacházely čtyři remixy písní z alba \"Pyramida snů,\" a v témže roce vyšla také LP kompilace \"2 1/2\", která obsahovala stará dema a dosud nevydané singly. Od roku 1992 vytvořili Petr Muk, Petr Kučera a textař skupiny Petr Hons nový projekt Shalom, který pokračoval i po rozpadu skupiny Oceán.\n\nV roce 2011 skupina obnovila svoji činnost. Zesnulého Petra Muka nahradila zpěvačka Jitka Charvátová. Koncem roku 2014 skupinu opustil Dušan Vozáry. Místo něho se plnohodnotným členem stal kytarista Petr Hons, dlouhodobý textař skupiny.\n\n\n\n\n\n"}
{"id": "272419", "url": "https://cs.wikipedia.org/wiki?curid=272419", "title": "Východní Asie", "text": "Východní Asie\n\nVýchodní Asie je subregion asijského kontinentu, který může být definován geograficky nebo kulturně. Geograficky tato oblast leží na ploše 12 000 000 km², což je 28 % kontinentu Asie a je o 15 % větší než Evropa. Žije zde více než 1,5 miliardy lidí, což je přibližně 40 % asijské populace a pětina celosvětové populace. Tato oblast patří mezi nejvíce zalidněná místa na světě. Hustota zalidnění ve východní Asii je 130 obyvatel/km², což je přibližně trojnásobná průměrná hustota zalidnění na světě.\n\nKulturně zahrnuje ty společnosti, které byly po dlouhou dobu ve sféře vlivu čínské kultury, respektive je ovlivňoval:\n\nTato kombinace jazyka, politické filosofie a náboženství (stejně tak jako umění, architektury, svátků, atd.) přesahuje geografické vymezení východní Asie. Východní Asie je moderní výraz pro tradiční označení Dálný východ, který popisuje geografickou pozici oblasti vůči Evropě, spíše než oblast v rámci Asie.\n\nMezi státy, které geografický náleží do východní Asie patří:\nKulturně, avšak již ne geograficky, do této oblasti dále patří:\n\n"}
{"id": "272425", "url": "https://cs.wikipedia.org/wiki?curid=272425", "title": "Ligurské Alpy", "text": "Ligurské Alpy\n\nLigurské Alpy jsou pohoří nacházející se zcela na jihu Alpského oblouku v Itálii (Piemont, Ligurie). Alpy tímto pohořím definitivně přecházejí do dalších velkého celku – Apenin. Pohoří je složeno výhradně z vápence a z jedné své strany je obklopeno Ligurským mořem. Druhá strana se pozvolna ztrácí v Pádské nížině. Pohoří leží svou většinou na italském území, ve Francii se nachází pouze zlomek z celkové rozlohy 4500 km².\n\nPohoří je na západě odděleno od Přímořských Alp sedlem Colle di Tenda (1870 m). Na jihu tvoří hranici území sedlo Colle Altare (Passo Giove), které jej odděluje od masivu Apenin. Vzhledem k blízkosti moře a vápencovému podloží se Ligurské Alpy považují za ráj botaniky.\n\nLigurské Alpy tvoří složitý labyrint masivů a dolin. Až na střední část hlavního hřebene působí rozložení hor chaoticky a neuspořádaně. Pohoří je rozděleno na několik skupin:\n\nHory mají převážně travnatý charakter, pouze v nejvyšších partiích jsou skalnaté. Nejvyšším vrcholem je vápencová pyramida Punta Marguareis (2650 m), která leží v přírodním parku Alta Valle Pesio. Hora Monte Pietravecchia leží pouze 20 km od moře a jedná se tak v rámci jihu o poslední alpskou dvoutisícovku.\n\nV Ligurských Alpách je vzhledem k jejich nízké popularitě špatná infrastruktura avšak podmínky pro turistiku nejsou špatné.\n\n\n"}
{"id": "272426", "url": "https://cs.wikipedia.org/wiki?curid=272426", "title": "Operační systém reálného času", "text": "Operační systém reálného času\n\nOperační systém reálného času ( , zkratka RTOS) je v informatice typ operačního systému, který poskytuje možnost reagovat na události v okolí počítače průběžně (tj. v reálném čase). RTOS poskytuje uživateli (nebo programátorovi) záruky, že je určitou činnost v určitém časovém úseku možné dokončit. RTOS je používán například ve vestavěných systémech, robotice, automatizaci, elektronických měřeních nebo v telekomunikacích.\n\nU desktopového systému, který používá běžný uživatel, nevadí, když je potřeba na dokončení některých operací počkat. Avšak při průmyslovém nasazení není taková možnost přípustná, protože by mohlo dojít k poškození výrobku, zranění, narušení výrobního procesu a podobně. V těchto situacích je nutné nasadit RTOS (operační systém reálného času). Například od počítače, který řídí výtah, vyžadujeme, aby se signál od čidla, oznamující, že dosáhl požadovaného patra, zpracoval ihned a výtah se zastavil (tj. není například možné, aby „zaneprázdněnost“ počítače zobrazováním čísla patra na displeji způsobilo, že výtah v daném patře nestihne zastavit a zastaví až v následujícím).\n\nRTOS systém nemusí být výkonný, aby zajistil požadované vlastnosti. Není výhodné používat RTOS na desktopu, protože běžného uživatele zajímá nejlepší možný případ a nikoliv průběžné striktní plnění požadavků (tj. uživatel si bez problémů chvíli počká), a navíc na zajištění požadavků RTOS je spotřebovávána část výkonu počítačového systému, což je pro desktopové nasazení nevhodné.\n\nDalší charakteristické vlastnosti:\n\nBěžné RTOS fungují tak, že požadavky na stihnutí určité operace typicky nezaručují naprosto dokonale (negarantují je stoprocentně), ale snaží se k takovému stavu co nejvíce přiblížit. Podle toho jsou RTOS rozdělovány na dva podtypy:\n\n\nTzv. tvrdý real time OS. Zde je požadavek na stanovení času reakce absolutní. Na RTOS klademe většinou následující požadavky:\n\nMůžeme také říci: systém je hard-real time, pokud by případné nedodržení časových limitů mělo katastrofální následky.\n\nNa rozdíl od hard real time OS se u soft real time OS dovolují drobné odchylky v reakcích.\n\nRTOS typicky používají speciální plánovače procesů (), který reakce v reálném čase zajišťuje tak, že specifickým způsobem přiděluje běžícím procesům systémové prostředky počítače (typicky procesor). Mezi základní charakteristiky RTOS (a tím i jeho plánovače procesů) patří:\n\n\nPříklady plánovačů procesoru pro RTOS:\n\nExistuje několik různých definic RTOS systému:\n\nReal-time systém je systém, ve kterém správnost výstupu je závislá nejen na správnosti výsledku výpočtu, ale též na čase, v němž je výsledek spočten.\n\nReal-time systém je systém, který reaguje předvídatelným způsobem na nepředvídatelné externí události.\n\nPokud lze dokázat, že realtime systém splní svá ultimáta (deadlines) (a to za použití chování systému v nejhorším možném případě, nikoliv analýzou průměrného chování systému), potom můžeme říci, že chování systému je předvídatelné.\n\nRTOS může být jak systém speciálně vyvinutý jako RT nebo klasický systém (Windows, Linux) s doinstalovaným vybavením, případně upraveným jádrem.\n\nPikeOS je operační systém pracující v reálném čase pro bezpečnostně kritické aplikace speciálně vyvinutý pro snadné oddělení či verifikaci jednotlivých částí elektronického systému. Je založený na mikrojádře a používá se převážně v embedded systémech a serverech. Deterministické chování a konfigurovatelné paravirtualizační schopnosti PikeOS umožňují široké využití v letectví a dopravní a automobilové technice (MPC5200), kosmonautice (LEON3), zdravotnictví (X86), automatizaci (ARM) a dalších odvětvích.\n\nWindows NT/2000/XP v základním provedení nejsou operační systémy reálného času. OS byly vyvinuty především pro domácí a kancelářské aplikace, nicméně jejich použitelnost jako RTOS byla Microsoftem zkoumána.\n\nHlavní důvody proč nemohou být použity jako RTOS jsou:\nExistují však doplňky, které mají rozšířit možnosti Windows na RTOS. Jedním z nich je například RTX (Real-Time eXtension) od společnosti VenturCom.\n\nRTX\nPo nainstalování RTX zůstávají zachovány vlastnosti Windows jako běžného operačního systému.\n\nRTLinux je malý a rychlý operační systém, který je v souladu s normou POSIX 1003.13, což je architektura pro minimální operační systémy reálného času. RTLinux lze považovat za úplný operační systém s předvídatelnou činností v reálném čase, bez rozhraní pro standardní Linux bez reálného času. Vlákna RTLinuxu jsou zpracovány přímo plánovacím algoritmem s pevnou prioritou. Jádro a všechny procesy standardního Linuxu jsou řízeny plánovačem RTLinuxu jako úlohy v pozadí. RTLinux vytváří úplný obecný operační systém, který běží nad malým předem definovaným jádrem RTOS.\n\nje operační systém pro řízení v reálném čase, který se vyznačuje RT mikrojádrem wind. Toto jádro zahrnuje většinu nástrojů pro podporu reálného času.\nPatří k nejrozšířenějším operačním systémům reálného času zejména v oblasti průmyslových aplikací embedded systémů.\nMezi základní charakteristiky patří:\nMikrojádro je navrženo s minimální režii systému, což umožňuje rychlou a deterministickou odezvu na externí událost.\nTento systém je bezpečný i při použití v kritických aplikačních úlohách (byl použit v aplikacích meziplanetárního výzkumu).\nSystém je kompatibilní s řadou průmyslových standardů a lze jej používat na běžných CPU.\n\n\n\n"}
{"id": "272427", "url": "https://cs.wikipedia.org/wiki?curid=272427", "title": "Portorická vlajka", "text": "Portorická vlajka\n\nVlajka Portorika má tři červené a mezi nimi dva bílé vodorovné pruhy, u žerdi modrý klín ve tvaru rovnoramenného trojúhelníku s bílou pěticípou hvězdou.\n\nJe barevnou variantou kubánské vlajky (symbolika shromáždění Portoričanů napojených na \"Kubánskou revoluční stranu\" v Chimney Corner Hall v New Yorku v roce 1895, při snaze o nezávislost na Španělsku) a připomíná i vlajku Spojených států.\n\nDesign vznikl roku 1895. Používání Portorické vlajky ale bylo postaveno mimo zákon. Po objevení Ameriky (druhá výprava Kryštofa Kolumba) byla v letech 1493–1898 oficiální vlajkou Portorika tehdejší španělská vlajka, po Španělsko-americké válce roku 1898 byla do roku 1952 oficiální vlajkou vlajka USA (s měnícím se počtem hvězd dle historické varianty). Neuspěšné pokusy o zoficiálnění portorické vlajky proběhly v letech 1916, 1922, 1927 a 1932.\n\nOd roku 1952, kdy se ostrov stal přidruženým státem USA (viz Nezačleněné území Spojených států amerických), je oficiální portorickou vlajkou, smí se však vztyčovat pouze spolu s vlajkou americkou.\n\n"}
{"id": "272431", "url": "https://cs.wikipedia.org/wiki?curid=272431", "title": "Vlajka Saint Pierru a Miquelonu", "text": "Vlajka Saint Pierru a Miquelonu\n\nVlajka Saint Pierru a Miquelonu je zároveň vlajkou Francie.\n\nSaint Pierre a Miquelon je ale i francouzským zámořským společenstvím (kód 975). Tento celek má i svou vlajku. Tato vlajka má pouze lokální nebo turistický charakter.\n\nTato neoficiální vlajka je modrá se žlutou plachetnicí Jacquese Cartiera, francouzského mořeplavce, který tu přistál roku 1535.\n\nVe svislém pruhu u žerdi je vyobrazená baskická vlajka (červená se zeleným křížem Svatého Patrika a bílým křížem Svatého Jiří), pod ní je kanton bretaňské vlajky a pod ním vlajka normandská (červená se dvěma žlutými leopardy). Touto symbolikou se připomínají národy, které na ostrovech taktéž přistály.\n\nVlajku používají místní úřady a organizace, nemá však oficiální charakter.\n\n"}
{"id": "272433", "url": "https://cs.wikipedia.org/wiki?curid=272433", "title": "Euscorpius concinnus", "text": "Euscorpius concinnus\n\nEuscorpius concinnus je štír čeledi z čeledi Euscorpiidae. Byl nově vyzvednut na úroveň druhu.\n\n\"Euscorpius concinnus\" je zbarven velice tmavě až černě. Tmavším štírem rodu Euscorpius může být jen \"Euscorpius sicanus\". Metasoma je mohutná.\n\n\"E. concinnus\" vždy obývá přírodní prostředí a \"Euscorpius sicanus\" a \"Euscorpius tergestinus\" jsou synantropní.\n\n\"Euscorpius concinnus\" je široce rozšířen v Itálii (Bergamo až Salerno). Byl zjištěn v nadmořské výšce 1500 m. Vyskytuje se v jihovýchodní Francii (oblast Nice). Jedovatost je bezvýznamná.\n"}
{"id": "272434", "url": "https://cs.wikipedia.org/wiki?curid=272434", "title": "Vlajka Turks a Caicos", "text": "Vlajka Turks a Caicos\n\nVlajka Turks a Caicos je tvořena britskou modrou státní námořní vlajkou (Blue Ensign) s místním vlajkovým emblémem ( ) ve vlající části.\n\nJe to štít ze znaku, na kterém jsou na žlutém poli vyobrazené tři nejdůležitější místní produkty: lastura, langusta a kaktus (rod Melocactus). \n\nVlajka byla přijata roku 1968. Do té doby byl emblém kulatý s vyobrazením námořní plachetnice.\n\n"}
{"id": "272435", "url": "https://cs.wikipedia.org/wiki?curid=272435", "title": "Vlajka Svatého Martina (Francie)", "text": "Vlajka Svatého Martina (Francie)\n\nVlajka Svatého Martina je zároveň vlajkou Francie.\n\nOstrov Svatý Martin (resp. jeho severní francouzská část) je ale i francouzským zámořským společenstvím (kód 978). Tento celek má i svou vlajku. Tato vlajka má pouze lokální nebo turistický charakter.\n\nTato neoficiální vlajka je tvořena bílým polem a černým nápisem \"Saint-Martin\". Pod tímto nápisem jsou další dva menší nápisy: \"Caraibe Française\" vlevo a \"French Caribbean\" vpravo. Tyto nápisy jsou olemovány zelenou a modrou stuhu připomínající prostorovou křivkou.\n\nV polovině devadesátých letech dvacátého století se objevila další varianta vlajky, jejíž autor, vznik i realné využití je nejasné. Na modrém pozadí je několik geometrických ploch: bílý trojúhelník a obdélník, červený trojúhelník a žlutá kruhová úseč.\n\nSpekuluje se o tom, že jde o návrh vlajky, který by měl marketingově podpořit cestovní ruch Svatého Martina. Celkově totiž vlajka připomíná sklenici s nápojem. Může se jednat o slovní hříčku s Martini - italským vermutem nebo britským koktejlem stejného jména.\n\nTato vlajka však nebyla nikdy oficiálně schválena.\n\n"}
{"id": "272437", "url": "https://cs.wikipedia.org/wiki?curid=272437", "title": "Link-state", "text": "Link-state\n\nLink-state je jeden ze dvou hlavních kategorií směrovacích protokolů používaných v paketových sítích. (Druhou je distance-vector.) Jsou určeny pro použití v rámci domény pod jednotnou správou (např. v rámci jedné společnosti) - je to tzv. IS-IS protokol. Jedním z link-state protokolů je OSPF.\n\nSměrovač používající link-state protokol zjistí jaké má sousední směrovače a pomocí HELLO paketu pravidelně testuje jejich dostupnost. Následovně vysílá do sítě oběžníky (multicast), které informují směrovače jaké má sousedy. Takže každý router v sítí má k dispozici informace o všech routerech a tyto informace si uloží do své interní databáze. Princip vysílání umožní směrovačům zmapovat dostupnost celé sítě. Pokud přijde na směrovač paket, který se má přeposlat do jiné sítě, tak směrovač identifikuje IP adresu příjemce a pomocí algoritmu nejkratší cesty určí ze své interní databáze nejbližší směrovač příjemce.\n\nNevýhody protokolu jsou, že je nutné rozsáhlejší sítě rozdělit do oblastí, protože zaplavování pakety zatěžuje sít.\n\n\n"}
{"id": "272438", "url": "https://cs.wikipedia.org/wiki?curid=272438", "title": "Vlajka Svatého Bartoloměje", "text": "Vlajka Svatého Bartoloměje\n\nVlajka Svatého Bartoloměje je zároveň vlajkou Francie.\n\nOstrov Svatý Bartoloměj je ale i francouzským zámořským společenstvím (kód 977). Tento celek má i svou vlajku. Tato vlajka má pouze lokální nebo turistický charakter.\n\nZnak ostrova navrhla v roce 1977 heraldička Mireille Louisová a jeho podoba symbolizuje ve zkratce evropské mocnosti, které se postupně ostrova zmocňovaly. Vlajka ostrova, v podobě vlajkového znamení na bílém listu o poměru 2:3, je oficiálně poprvé prokazatelně uváděna od června 2006, neoficiálně od roku 1977. Na francouzských zámořských území se na lodích tradičně vyvěšovala vlajka se znakem na bílém listu.\n\n"}
{"id": "272440", "url": "https://cs.wikipedia.org/wiki?curid=272440", "title": "Carmen Mayerová", "text": "Carmen Mayerová\n\nCarmen Mayerová, plným jménem Carmen Carin Mayerová, (* 11. září 1944 Trutnov) je česká herečka německo-španělského původu, manželka herce Petra Kostky a matka herečky Terezy Kostkové.\n\nPo své matce, Antonii Torell Mir (podle jiných zdrojů Antonii Mar Torell Mir ), která pocházela z baleárského ostrova Mallorca, je španělské národnosti. Úředním otcem Carmen Mayerové byl trutnovský architekt a akademický malíř německé národnosti Charles Mayer.. Skutečným biologickým otcem herečky je však neznámý důstojník německého wehrmachtu jménem Manfred, s kterým její matka udržovala několikaletý poměr.\n\nJedná se o výraznou muzikálovou herečku. Před příchodem do Prahy vystupovala v tehdejším Divadle Vítězného února v Hradci Králové. Poté se stala dlouholetou členkou hereckého souboru Městských divadel pražských , kde působila v letech 1967 až 1991 . Hostovala též, mimo jiné, i v Hudebním divadle v Karlíně v hlavní roli muzikálu \"Hello Dolly\" . Od roku 1991 bez stálého divadelního angažmá, hostuje pravidelně v libereckém a mladoboleslavském oblastním divadle .\n\nbyla i členkou Klicperova divadla v Hradci Králové\n\n\n\n"}
{"id": "272445", "url": "https://cs.wikipedia.org/wiki?curid=272445", "title": "Tone (1937)", "text": "Tone (1937)\n\nTone (: 艦歴) byl první těžký křižník třídy \"Tone\" a druhý křižník toho jména v japonském císařském námořnictvu. Většinou se, spolu se svojí sesterskou lodí \"Čikuma\", zúčastnil bojů za druhé světové války, kdy často doprovázel svazy letadlových lodí a svými hydroplány zajišťoval průzkum a hlídkování. Obě lodě tvořily 8. \"džunjókan sentai\" (巡洋艦戦隊 ~ křižníková divize), která byla v lednu 1944 rozpuštěna a obě jednotky přiřazeny k 7. \"džunjókan sentai\".\n\nDoprovázel úderný svaz letadlových lodí (機動部隊 \"Kidó Butai\") během útoku na Pearl Harbor, podporoval druhý pokus o dobytí atolu Wake a obsazení Rabaulu. Zúčastnil se útoku na Port Darwin a eliminace sil ABDACOM při japonské invazi do jihozápadního Tichomoří. Poté se zúčastnil nájezdu do Indického oceánu. Jeho průzkumný letoun jako první informoval Japonce o přítomnosti amerických letadlových lodí u Midway. Během bitvy u východních Šalomounů doprovázel \"Rjúdžó\" na její poslední plavbě a během bitvy u Santa Cruz jeho letoun objevil USS \"Hornet\".\n\nPoté operoval převážně spolu s jádrem Spojeného loďstva, takže do bojů v „krysích dírách“ Šalomounových ostrovů – až na epizodní roli v první námořní bitvě u Guadalcanalu – nezasáhl. V březnu 1944 se zúčastnil dalšího nájezdu do Indického oceánu a poté v červnu bitvy ve Filipínském moři. Během série bitev v souvislosti s japonským pokusem o odražení americké invaze na Filipíny byl součástí Centrálního svazu viceadmirála Kurity, který se ráno 25. října 1944 nečekaně objevil na dostřel od nic netušících amerických eskortních letadlových lodí u ostrova Samar. Na rozdíl od své sestry přežil toto střetnutí, které se stalo známé jako bitva u ostrova Samar. Osudným se mu ale staly americké nálety na oblast Kure, kde byl nejprve 24. července 1945 po útoku letadel z USS \"Monterey\" posazen na mělčinu v Hirošimské zátoce a následně 28. července opět napaden letadly z letadlových lodí USS \"Wasp\" a USS \"Ticonderoga\".\n\nPohon zabezpečovalo 8 kotlů \"Kampon\", které poháněly 4 turbíny. Výsledný výkon až 152 000 k přenášely čtyři hřídele. Maximální rychlost lodě byla 35 uzlů (64,8 km/h).\n\nHlavní výzbroj sestávala z osmi kanónů ráže 203,2 mm ve čtyřech dvouhlavňových věžích model E na přídi, čímž jednotky třídy \"Tone\" získaly charakteristickou siluetu. Sekundární a těžkou protiletadlovou výzbroj tvořilo osm děl ráže 127 mm uložených ve čtyřech dvouhlavňových věžích typu A model 1. Protiletadlovou výzbroj tvořilo 12 kanónů ráže 25 mm. Loď měla dvanáct torpédometů ráže 610 mm. Během její služby byl v březnu 1943 nainstalován přehledový radar proti vzdušným a námořním cílům \"21 Gó\" a rozšířena protiletadlová výzbroj (20 x 25 mm). V červenci 1943 pak byla opět výzbroj rozšířena na 57 x 25 mm a radarové vybavení bylo obohaceno o jeden přehledový radar proti vzdušným cílům \"13 Gó\" a dva přehledové radary proti vzdušným a námořním cílům \"22 Gó\". V únoru 1945 už měla loď úctyhodnou protiletadlovou obranu sestávající z 62 x 25 mm (12x3, 4x2, 18x1) a přibyl třetí radar \"22 Gó\" namísto \"21 Gó\".\n\nDva katapulty se nacházely v zadní části lodě. Loď mohla nést až osm hydroplánů, avšak nosila jen pět, nejprve Nakadžima E8N a později Aiči E13A.\n\nBoční 145mm pancéřový pás se směrem dolů zužoval na 55 mm. Paluba byla chráněna pancířem o síle 31-65 mm, věže hlavní ráže 25 mm, barbety a velitelská věž až 40-90 mm. Muniční sklady měly pancíř síly až 127 mm.\n\nKýl lodě byl položen 1. prosince 1934 v loděnicích firmy Micubiši v Nagasaki. Spuštění na vodu se dočkala 21. listopadu 1937 a do služby u námořnictva byla přijata 20. listopadu 1938. Původně měly být jednotky třídy \"Tone\" lehkými křižníky vyzbrojenými dvanácti 155mm/60 děly ve čtyřech trojhlavňových věžích na přídi. Vypovězení Washingtonské konference 29. prosince 1934 ale mělo za následek, že lodě byly dokončeny rovnou jako těžké křižníky.\n\nPo válce byl 20. listopadu 1945 \"Tone\" vyškrtnut ze seznamu lodí japonského námořnictva a sešrotován v Kure. Vyzvednut a sešrotován byl v letech 1947-1948.\n\n\n"}
{"id": "272450", "url": "https://cs.wikipedia.org/wiki?curid=272450", "title": "Rule, Britannia!", "text": "Rule, Britannia!\n\nRule, Britannia! (v překladu do češtiny Vládni, Británie!) je britská vlastenecká píseň, úzce spjatá s britským námořnictvem i s britskou armádou. Svůj původ má ve stejnojmenné básni Jamese Thomsona, zhudebněné Thomasem Arnem v roce 1740.\n\nPíseň byla původně součástí masky (divadelní hry) \"Alfréd\" o Alfrédu Velikém. Tato maska byla poprvé hrána 1. srpna 1740 v Clivedenu, venkovské rezidenci Frederika Ludvíka, prince z Walesu, k oslavě výročí nástupu jeho otce Jiřího II. na britský trůn a třetích narozenin jeho dcery, princezny Augusty. Píseň se záhy stala velice populární a začala žít svým vlastním životem, odděleně od masky, jejíž byla součástí.\n\n<poem>\n\n</poem>\n\nSkutečně zpívaný text se liší od původního textu. Více se opakuje a první verš a refrén zní:\n\nWhen Britain first at Heav'n's command\nArose from out the azure main\nArose, arose from out the azure main\nThis was the charter, the charter of the land\nAnd guardian angels sang this strain\n\n¹ Někdy zpíváno jako pouze jedno \"never\" ve stejné tónině.\n\n"}
{"id": "272451", "url": "https://cs.wikipedia.org/wiki?curid=272451", "title": "Vezikul", "text": "Vezikul\n\nVezikul čili transportní váček nebo membránový váček je relativně malá vnitrobuněčná struktura obklopená fosfolipidovou membránou. Úkolem vezikul je skladovat a transportovat některé složitější organické látky a také je někdy trávit. \n\nVezikuly vznikají exocytózou ven z cytoplazmatické membrány, nebo z jiných organelových membrán (například membrány Golgiho aparátu nebo endoplazmatického retikula). Membrány, které takto vznikají a na určitý čas obklopují obsah vezikuly, nakonec často fúzují s jinou membránou nebo se rozpouští. \n\nVezikuly vznikají oddělením z jiné membránové struktury, jako je Golgiho aparát, endoplazmatické retikulum nebo cytoplazmatická membrána.\n\nDo vznikajícího váčku se cíleně shromažďují molekuly nákladu pomocí transmembránového proteinu adaptinu, na kterém jsou navázány proteiny selektivně vážící molekuly nákladu, zvané \"receptory nákladu\".\n\nVáčky jsou pokryty proteiny, které určí jejich cíl. Klathrinové váčky jsou nejběžnější a nejlépe prozkoumané, přenášejí molekuly mezi Golgiho komplexem a endozomy, Golgiho komplexem a plazmatickou membránou a mezi membránou a endozomy. Jejich odškrcení umožňuje GTPáza dynamin.\n\nZa objevy mechanizmu regulujícího vezikulární transport v lidských buňkách obdrželi američtí buněční biologové James E. Rothman a Randy W. Schekman spolu s německým biochemikem Thomasem C. Südhofem Nobelovu cenu za fyziologii nebo lékařství pro rok 2013.\n\n"}
{"id": "272452", "url": "https://cs.wikipedia.org/wiki?curid=272452", "title": "Náhradní rodinná péče", "text": "Náhradní rodinná péče\n\nNáhradní rodinná péče (NRP) je poskytována dětem bez rodiny nebo dětem, které nemohou být z různých důvodů vychovávány ve své původní rodině. Dává dětem možnost vyrůstat v přirozeném rodinném prostředí, které – na rozdíl od ústavní péče – má pozitivní vliv na jejich psychomotorický a psychický vývoj. Náhradní rodinná péče se v Česku uskutečňuje ve čtyřech právních režimech: adopcí (tj. osvojením), poručenstvím a opatrovnictvím nebo pěstounstvím.\n\nUmísťování dětí do náhradní rodinné péče bylo v Československu upraveno v roce 1963, kdy byl vydán zákon č. 94/1963 Sb., o rodině, která se tímto znovu uvedla na první místo mezi výchovnými institucemi. Dle zákona o rodině za každé dítě zodpovídal jeho zákonný zástupce, kterým byl zpravidla rodič. Zákon o rodině definoval podmínky pěstounské péče, osvojení, poručenství a opatrovnictví.\n\nV současnosti je náhradní rodinná péče dětem poskytována na základě občanského zákoníku formou adopce (tj. osvojení), poručenství, pěstounství a dle zákona č. 359/1999 Sb., o sociálně-právní ochraně dětí má NRP přednost před ústavní výchovou. Předním hlediskem sociálně-právní ochrany je zájem a blaho dítěte. Oproti předchozí praxi je nově zavedena například pěstounská péče na přechodnou dobu (PPPD) a osvojení zletilého.\n\nJednotlivci nebo manželé si mohou osvojit nezletilé dítě, které je tzv. právně volné (tj. že rodiče dají s osvojením dítěte souhlas, případně jsou zbaveni rodičovské odpovědnosti nebo byl soudem určen nezájem rodičů o dítě). Osvojitelé mají stejná práva a povinnosti vůči dítěti jako rodiče, stávají se tak zákonnými zástupci dítěte a mají rodičovskou odpovědnost k osvojenci. Stejně tak vzniká právní vztah mezi osvojencem a příbuznými osvojitelů se všemi vzájemnými právy a povinnostmi příbuzných osob. Osvojením zanikají vzájemná práva a povinnosti mezi osvojencem a původní rodinou. Osvojené dítě získává příjmení osvojitelů. O osvojení rozhoduje soud na návrh osob, které si chtějí dítě osvojit.\n\nO osvojení nemůže být rozhodnuto bez souhlasu dítěte, rodičů dítěte nebo osob, které jsou oprávněny dát souhlas za rodiče, popřípadě manžela osvojitele.\n\nPřed rozhodnutím soudu o osvojení dítěte musí budoucí osvojitelé vychovávat dítě nejméně 3 měsíce na své náklady (tzv. předadopční péče).\n\nPodle věku osvojence rozlišujeme osvojení\nNově je občanským zákoníkem zavedeno osvojení zletilého. Jedná se o specifické případy, např. osvojitel hodlá osvojit dítě svého manžela nebo přirozeného sourozence jiného osvojence. Zletilý osvojenec nepřijímá příjmení osvojitele.\n\nOsvojitelem se může stát svéprávná zletilá bezúhonná osoba s přiměřeným věkovým rozdílem vůči dítěti. Příprava a evidence v registru žadatelů se řídí zákonem o sociálně-právní ochraně dětí. Osvojitelé musí splňovat kritéria jako například řádný život, dobrý zdravotní stav, bezúhonnost, finanční zajištění apod. K osvojení může dojít, jen když to bude ku prospěchu dítěte.\n\nSpecifickou formou osvojení je osvojení z/do zahraničí pro děti, jimž se nepodařilo nalézt náhradní rodinu v zemi svého původu (pravidlo subsidiarity). Mezinárodní osvojení je upraveno Úmluvou o ochraně dětí a spolupráci při mezinárodním osvojení z roku 1993, která v ČR vstoupila v platnost v roce 2000. Potřebné doklady je možné vyřídit výhradně přes Úřad pro mezinárodněprávní ochranu dětí v Brně.\n\nDítě v pěstounské péči nemá práva biologického potomka. Právní vztah mezi dítětem a pěstounem končí dosažením zletilosti dítěte. Biologičtí rodiče neztrácí rodičovské povinnosti, do péče pěstounů svěřuje soud v přítomnosti biologických rodičů, kteří tak ví, kde jejich dítě vyrůstá. Pokud biologickým rodičům situace dovolí a budou schopni se o dítě postarat, budou ho chtít zpět, dají žádost soudu a ten jejich požadavek zváží.\n\nPodle vztahu pěstouna k dítěti rozlišujeme pěstounskou péči\nPěstouni poskytující příbuzenskou pěstounskou péči, např. prarodiče, nejsou povinni projít přípravami a dítě jej jim svěřeno na základě příbuzenského vztahu. Většinu pěstounských rodin tvoří příbuzenské. Příbuzenská pěstounská péče má přednost.\n\nPodle délky rozlišujeme\n\nJe poskytována tzv. profesionálním pěstounem, který má být vyzrálou osobností mezi 28-65 roky a nabídnout dítěti po předchozí důkladné přípravě trpělivost, vřelost, navázání vztahu a naplnění jeho potřeb podle jeho vývojové fáze. Pěstoun je připraven na předání dítěte do trvalé péče a neočekává vděk, přičemž vnímá svoji práci jako službu dítěti a jeho rodině. Dítě je svěřeno do PPPD na dobu nezbytně nutnou, nejdéle 12 měsíců. Pěstoun pobírá od státu odměnu pěstouna na přechodnou dobu, a to i po dobu, kdy žádné dítě v péči nemá, poněvadž je připraven přijmout dítě okamžitě.\n\nKrajské úřady jsou odpovědny za doprovázení pěstounských rodin. Doprovázející organizace nebo orgán sociálně-právní ochrany dětí (OSPOD) zajišťuje:\n\nPoručníka ustanovuje soud, pokud rodiče dítěte zemřou nebo jsou zbaveni rodičovské odpovědnosti v plném rozsahu. Obvykle je jím ustanovena osoba určená rodiči, pokud to neodporuje zájmům dítěte, zpravidla se jedná o příbuzné nebo osobu blízkou. Poručníky mohou být i manželé. Pokud se nenajde vhodná fyzická osoba, je poručníkem ustanoven orgán sociálně-právní ochrany dětí (OSPOD). Osobně pečujícímu poručníku náleží obdobné finanční zajištění jako v případě \npěstounské péče. \n\nPoručník vykonává rodičovskou odpovědnost a podléhá stálému dozoru soudu, jemuž pravidelně podává zprávy o dítěti a předkládá účty ze správy jeho jmění. Poručník nemá k dítěti vyživovací povinnost a pokud je správa majetku dítěte spojena se značnou námahou, má právo na odměnu. Zaniká dosažením plnoletosti dítěte nebo rozhodnutím soudu.\n\nOpatrovníka určuje soud, který stanoví, co smí a co nesmí opatrovník dělat. Zabývá se například správou majetku během řízení o osvojení. Často jím bývá stanoven orgán sociálně-právní ochrany dětí (OSPOD).\n\nOpatrovník zastupuje zájmy dítěte, hrozí-li střet zájmů dítěte a zájmů druhé osoby, která měla dítě zastupovat. Opatrovník může být z řad příbuzných osob či blízkých dítěte nebo rodině, pracovník církevní organizace či advokát nebo daňový poradce (typické pro opatrovníka pro správu jmění).\n\nPokud není možno svěřit dítě do náhradní rodinné péče, může soud nařídit ústavní výchovu. Soud zvažuje, zda není na místě dát přednost svěření dítěte do péče fyzické osoby. Obvykle je dítě svěřeno do ústavní péče do doby své zletilosti.\n\nDítěti v ústavní výchově může ředitel ústavního zařízení povolit pobyt u rodičů či jiných fyzických osob nejvýše na 14 kalendářních dnů, a to jen s písemným souhlasem obecního úřadu obce s rozšířenou působností.\n\nPokud se manželé nebo jednotlivec rozhodne osvojit si dítě, musí jít na oddělení sociálně-právní ochrany dětí městského úřadu. Musí doložit: potvrzení o příjmu, posudek zaměstnavatele, potvrzení o zdravotním stavu, výpis z rejstříku trestů. Žadatelé jsou povinni projít přípravným vzděláváním v daném rozsahu:\n\nJednou z možností, jak lze připravovat žadatele je kurz PRIDE (Parent Resources for Information, Develompent and Education), jež vznikl v roce 1993 v USA.\n\n\"\"Přípravné vzdělávání se soustřeďuje na identifikaci pěti základních kategorií kompetencí u žadatelů o náhradní rodinnou péči, jimiž jsou:\"\n\n"}
{"id": "272453", "url": "https://cs.wikipedia.org/wiki?curid=272453", "title": "Vezikuly", "text": "Vezikuly\n\nVezikuly může být množné číslo od pojmů:\n\n"}
{"id": "272458", "url": "https://cs.wikipedia.org/wiki?curid=272458", "title": "Vlajka Paraguaye", "text": "Vlajka Paraguaye\n\nVlajka Paraguaye, naposledy upravená v roce 2013, má barevný základ již z roku 1812. Tato vlajka je jediná státní či národní vlajka s rozdílným rubem a lícem.\n\nVlajka má tři vodorovné pruhy, červený, bílý a modrý. Uprostřed bílého pruhu je na lícové straně vlajky státní znak, vycházející ze státní pečeti. Na rubové straně se nachází emblém pečeti ministerstva financí.\n\nV kruhovém znaku je věnec z olivové a palmové ratolesti, v ní žlutá hvězda. Emblém doplňuje v opise text REPUBLICA DEL PARAGUAY. Na rubové straně vlajky je na pečeti červená frygická čapka se lvem, který ji ochraňuje a text PAZ Y JUSTICIA ().\n\nHvězda představuje zářící „májovou“ hvězdu, která svítila nad Asunciónem památné noci ze 14. na 15. května 1811, kdy byla vyhlášená paraguayská nezávislost. Ratolesti na vlajce symbolizují mír a čest. Červená barva vlajky symbolizuje statečnost, hrdinství, vlastenectví, rovnoprávnost a spravedlnost, bílá neposkvrněnost ideálů, čistotu, mír, jednotu a stálost, modrá pak mírnost, dobrotu a realismus.\n\nExistují dvě hypotézy, proč byla za paraguayskou vlajku zvolena červeno-bílo-modrá trikolóra. Obě mají základ v barvách francouzské vlajky:\n\nÚzemí dnešní Paraguayské republiky bylo před příchodem Španělů a Portugalců osídleno indiánskými kmeny Guaraní. Od roku 1535 byla Paraguay španělskou kolonií a od roku 1543 součástí Místokrálovství Peru. Roku 1588 se většina území dnešní Paraguaye dostala pod správu jezuitů, kteří zde na počátku 17. století vytvořili teokratický stát, fakticky nezávislý na španělské správě v Peru či v Buenos Aires. V roce 1767 byla Jezuitská republika španělským králem Karlem III. zrušena a od 8. srpna 1776 bylo území součástí Místokrálovství Río de la Plata. Prokazatelně první vlajky, vyvěšované na území Paraguaye, byly od roku 1785 vlajky španělské.\n\nPo vyhlášení nezávislosti laplatských provincií na Španělsku v květnu 1810 se v Asunciónu, dnešní metropoli Paraguaye, ustavila junta, která 15. května 1811 vyhlásila nezávislost Paraguaye. Podle jedné legendy svítila v noci před vyhlášením nezávislosti na nebi jasná hvězda. Proto měla vlajka, vztyčená povstalci, tmavě modrý list s bílou šesticípou \"májovou\" hvězdou v horním rohu. Během prvního kongresu byly od 6. června užívány horizontální trikolóry zeleno-bílo-modré, a od 17. června i červeno-žluto-modré. José Gaspar Rodríguez de Francia, velký obdivovatel Francie a pozdější paraguayský diktátor, prosazoval v té době modro-bílo-červenou vlajku (také s horizontálními pruhy).\n\n15. srpna 1812 byla přijata vlajka se třemi vodorovnými pruhy, červeným, bílým a modrým. Bílý pruh byl o trochu širší, poměr stran byl zřejmě 1:2. 12. října 1813 byla vyhlášena Paraguayská republika, ke změně vlajky ale nedošlo. Vlajka se užívala až do roku 1926.\n\nDle některých zdrojů byly zřejmě souběžně užívány i další tři vlajky:\n\nRoku 1826 byla zavedena světle modrá vlajka s bílou šesticípou (májovou) hvězdou v horním rohu, která vycházela z vlajky (údajně) vztyčené při vyhlášení nezávislosti (15. května 1811). Souběžně s touto vlajkou se užívala (jako alternativní) i vlajka modro-bílo-červená se svislými pruhy. Od roku 1930 se užívala modro-bílo-červená trikolóra s vodorovnými pruhy.\n\n25. listopadu 1842 byla zavedena první kodifikovaná státní vlajka Paraguayské republiky. Byla tvořena červeno-bílo-modrou trikolórou s vodorovnými pruhy. Uprostřed (v bílém pruhu) byl na lícové straně státní znak, vycházející ze státní pečeti a na rubové straně emblém odvozený z pečeti ministerstva financí. Poměr stran vlajky byl stanoven na 333:500.\n\nAsi v roce 1883 byl státní znak změněn, a tím i paraguayská vlajka. Zjednodušeně: přibyly kružnice a hvězda byla změněna. V této podobě se vlajka užívala do roku 1954, ale grafické pojetí znaku i emblému se často měnilo. (Chybí obrázek)\n\nV roce 1954 se poměr stran vlajky změnil na 1:2 a změněn byl i státní znak i emblém, což se projevilo i na vlajce. V polovině 70. let byl znovu změněn znak a znovu se změnila i vlajka. V roce 1988 byl poměr stran vlajky změněn na 3:5, ale již beze změn znaku.\nV roce 1994, dle jiných zdrojů již v roce 1990 nebo 1991 se změnil znovu znak i emblém a změna se zase projevila i na vlajce. K zatím poslední změně (zase pouze znaku a emblému a tím i vlajky) došlo v roce 2013.\n\nParaguay je rozdělena na zvláštní obvod hlavního města Asunción a 17 departementů.\n\n"}
{"id": "272459", "url": "https://cs.wikipedia.org/wiki?curid=272459", "title": "Frederik Jacobus Johannes Buytendijk", "text": "Frederik Jacobus Johannes Buytendijk\n\nFrederik Jacobus Johannes Buytendĳk [ˈbœjtəndɛjk] (* 29. dubna 1887 Breda - 21. říjen 1974 Nijmegen), někdy také F. J. J. Buĳtendĳk; byl holandský biolog, antropolog a psycholog, jeden ze zakladatelů psychologické antropologie.\n\nBuytendĳk studoval, bádal a učil na univerzitách v Amsterdamu, Groningen, Utrechtu, Neapoli, Cambridge, a také v Berlíně, Gießenu, Bonnu a v Basileji. Důležité bylo setkání s vitalistou H. Drieschem a zejména s filosofem Maxem Schelerem a s jeho žáky. V tomto prostředí se prolínaly vlivy fenomenologie s otázkami filosofické antropologie, gestaltismu i teoretické biologie a etologie. Od roku 1918 se stýkal s filosofem a antropologem H. Plessnerem, s nímž také napsal řadu důležitých textů. Ve dvacátých letech se spřátelil s V. von Weizsäckerem a s V. E. von Gebsattelem.\n\nOd roku 1925 byl Buytendijk profesorem fysiologie na univerzitě v Groningen, během války se však musel skrývat před gestapem. V letech 1946 až 1957 byl profesorem obecné psychologie v Utrechtu, po svém emeritování byl mimořádným profesorem teoretické a srovnávací psychologie na universitách v Nijmegen a v Lovani.\n\nBuytendijk byl velmi originální vědec i myslitel a patří k zakladatelům filosofické antropologie i srovnávací a humánní etologie. Zabýval se sportem a hrou (\"Povaha a smysl hry\", 1933; \"Fotbal\", 1953), lidským výrazem a mimikou, sexualitou (\"Setkání pohlaví\", 1953), srovnávací psychologií (\"Člověk a zvíře\", 1958; \"Duše psa\", 1962) a napsal také knihy \"O bolesti\" (s H. Plessnerem, 1962) a \"Psychologie románu\" (1966).\n\n"}
{"id": "272465", "url": "https://cs.wikipedia.org/wiki?curid=272465", "title": "Alfred von Tirpitz", "text": "Alfred von Tirpitz\n\nAlfred Peter Friedrich Tirpitz, od roku 1900 von Tirpitz (* 19. března 1849 v Küstrinu; † 6. března 1930 v Ebenhausenu u Mnichova) byl německý velkoadmirál a zastánce silného německého loďstva před první světovou válkou.\n\nAlfred von Tirpitz pocházel z braniborské rodiny a byl synem pruského královského tajného justičního rady Rudolfa Tirpitze (1811–1905). 18. listopadu 1884 se v Berlíně oženil s Marií Augustou Lipke (* 11. říjen 1860 ve Schwetzu, Západní Prusko; † po roce 1941 v Ebenhausenu). 12. června 1900 byl povýšen do pruského šlechtického stavu.\n\nTirpitz byl náčelníkem německé admirality a ministrem námořnictva. Pro neshody s císařem Vilémem II. byl poslán v roce 1916 do výslužby. Po válce (v letech 1924–1928) byl poslancem Říšského sněmu.\n\nAlfred von Tirpitz byl zastáncem silného německého loďstva, které mělo konkurovat Britskému námořnictvu. Jelikož bylo nemožné si představit, že by Německo dosáhlo velikosti Britské flotily, bylo snahou Tirpitze vybudovat tak silné loďstvo, které by v případě války mohlo Británii účinně ohrožovat a znemožnit její dominanci na světových mořích. V důsledku tohoto plánu (tzv. Tirpitz-Plan) došlo mezi Německem a Britským imperiem k závodům ve zbrojení.\n\nPo Tirpitzovi byla pojmenována bitevní loď Tirpitz (II. světová válka).\n"}
{"id": "272469", "url": "https://cs.wikipedia.org/wiki?curid=272469", "title": "Pravěká Francie", "text": "Pravěká Francie\n\nPravěká Francie (nebo též Prehistorická Francie) je období francouzských dějin, které začíná pronikáním prvních lidských druhů na území Francie (zřejmě již před 1 800 000 lety) a končí rozkvětem keltské civilizace mezi lety 800-400 př. n. l.\n\nNaše znalosti prehistorického období (období před vznikem písemných pramenů) jsou značně mlhavé, jelikož při jeho studiu se můžeme opírat pouze o archeologické prameny, jichž je navíc v nejstarších dobách jen poskrovnu. Ačkoliv ve východním Středomoří končí prehistorické období zhruba před 3000-2000 lety př. n. l., první písemné památky vztahující se k území Francie pocházejí až ze starověkého Říma (1. století př. n. l.). Nicméně z archeologických nálezů vyplývá, že Francie byla osídlena již velmi záhy. První skutečná civilizace se však na území Francie objevuje až s kulturou keltskou (700-50 př. n. l.).\n\nDoposud nejstarší archeologické nálezy, které byly učiněny ve francouzském Chilhacu a které pocházejí nejspíše z doby před 1,8 milióny let, naznačují, že Francie byla osídlena již příslušníky \"homo erecta\" (kultura oldovan), kteří do Evropy přišli z Afriky. Těmito nálezy jsou nejrůznější pravděpodobně lidmi opracované nástroje (pěstní klíny a hrubé úštěpy), víme také, že homo erectus již dovedl používat oheň. Mezi archeologickou veřejností je však Chilhacká lokalita zpochybňována.\n\nBezpečně nejstarší lidé území Francie osidlovali pravděpodobně v době ledové, zhruba před 800 000 lety. Šlo o příslušníky nejstarší formy druhu \"homo sapiens\" a také jeho varianty — \"Neandrtálce\" (\"Homo sapiens neanderthalensis\"). K typickým nálezům tohoto období patří kamenné úštěpy a stále ještě pěstní klíny. Tyto společnosti byly převážně lovecké, na území Francie lovily především mamuty a v Alpách medvědy, stravu si doplňovaly sběrem nejrůznějších plodů a kořínků. Lidé žili v loveckých tlupách v primitivních chatách nebo jeskyních. Pravděpodobně se mezi nimi objevoval jakýsi „medvědí kult“, k tomuto závěru nás vedou časté nálezy lebek jeskynních medvědů zakrytých velkými kamennými deskami. Kromě toho se v tomto období objevují první rituální pohřby, kdy jsou do hrobů se zemřelými ukládány i milodary. Neandrtálci začali osidlovat území střední Evropy zhruba před 200 000 lety, zdá se však, že asi před 30 000 lety vymřeli. Důvody nejsou dosud jasné, mohlo jít o následek hromadné epidemie, přírodní katastrofy nebo splynutí s vývojově pokročilejšími populacemi \"homo sapiens sapiens\".\nPrávě tento nový poddruh homo sapiens, biologicky již zcela shodný s dnešními lidmi, se v Evropě (nebo v jihozápadní Asii) vyvinul před 40 000 lety a jeho nejznámější pozůstatky byly objeveny v jihozápadní Francii, v jeskyních Cro Magnon. Tito lidé vytvářeli již značně pokročilé nástroje, mezi výrobními postupy vynikla zejména čepelová technika, s jejíž pomocí byla vytvářena velmi dlouhá, úzká ostří. Lidé žili v pevných skupinách a hovořili plně artikulovanou řečí. Základem jejich hospodářství byl specializovaný lov velkých zvířat. O důležitosti lovu svědčí také monumentální jeskynní malby (ve Francii proslula zejména jeskyně v Lascaux). Na těchto malbách pravěcí lovci znázorňovali především zvířata, která mohli spatřit v okolní krajině a jež lovili. Ačkoliv jsou tyto malby nepochybným důkazem o estetickém cítění tehdejších lidí a mají podnes vysokou uměleckou hodnotu, jejich skutečný význam pro pravěkého člověka není ještě zcela objasněn. Díky nálezu šamana s nohama zubra, postavou člověka s parohy na hlavě dáváme tyto výjevy co nejvíce do souvislosti s náboženskými představami a malby spojujeme s obřady, které měly lovcům zajistit úspěšný lov.\n\nZhruba kolem roku 10 000 př. n. l. došlo k oteplení a s ním ke konci doby ledové, což způsobilo ústup a zánik velké evropské tundry, jejíž místo zabraly hluboké lesy a lesostepi. Zvířata typická pro tundru tak vystřídaly nové druhy, které se už nestěhovaly v závislosti na velkých rozdílech mezi létem a zimou a neustálým nedostatkem potravy. Lovci, kteří se dříve museli za těmito přesunujícími se stády také ustavičně stěhovat, se nyní začali pohybovat v prostorově omezených revírech. S tím souviselo také zmenšování loveckých skupin, jelikož lov lesní zvěře nevyžadoval rozsáhlou skupinovou spolupráci.\n\nTyto skutečnosti spolu s dalšími faktory způsobily přechod od kočovného způsobu života k usedlejšímu způsobu života, tedy k vytváření primitivních zemědělských společností, které žily z obdělávání půdy a pastvy. Tento proces, označovaný jako neolitická revoluce, započal jako první v oblasti Předního východu, v Evropě se objevuje až později. Mezi archeology se různí názory na to, zda se v Evropě zemědělství vyvinulo nezávisle nebo zda sem bylo zanesenou migrací indoevropských kmenů z Asie. Nejuznávanější bývá výklad kombinující obě teorie, totiž, že zemědělství se v Evropě objevilo víceméně nezávisle, nicméně plný přechod k němu byl uspíšen styky s předovýchodními oblastmi. Jedním z nepochybných důsledků zemědělství bylo totiž výrazné zvýšení počtu obyvatel, které se řešilo kolonizací okolních oblastí. Indoevropské kmeny z oblastí s relativně vyspělým zemědělstvím se tak dostávaly do Evropy (jíž do té doby obývaly jen kmeny předindoevropské), je však pravděpodobné, že společnosti, na než tu narazily, byly již na počátku vzniku zemědělství.\n\nAť už byl podíl indoevropských kmenů jakýkoliv, na vzniku zemědělství se podílely především změny podnebí po ústupu ledovce. V dříve zaledněných horských údolích se objevily nové plodiny, zejména obiloviny, jejichž zrna byla výživná a velmi trvanlivá. Nejspíše kombinací náhody a vynalézavosti došlo k objevu možnosti rozmnožení a výsevu těchto obilovin. Začala tak vznikat první malá obilná políčka, kvůli jejichž ochraně lidé budovali první pevné příbytky. S domestikací plodin přichází domestikace zvířat, tvorba keramiky, zemědělských nástrojů a především specializace práce — vedle rolníků se objevují řemeslníci a taktéž obchodníci.\n\nJako první k zemědělství přejdou oblasti ležící při Středozemním moři, později i zbytek Francie. Zatímco kolem roku 6000 př. n. l. byla půda obdělávána pouze v okolí Provence, mezi lety 3800-2700 př. n. l. se zemědělský způsob života rozšířil po celé Francii.\n\nAčkoliv neolitická osídlení sdílejí stejné základní charakteristiky, objevovaly se mezi nimi místní odlišnosti. Na základě archeologických pramenů, jichž však není dostatek, abychom od sebe oddělili jednotlivé kmeny, rozpoznáváme na území Francie rozšíření specifických kultur. Naleziště ve Francii obsahují nálezy, které příslušejí \"kultuře s lineární keramikou\" (5500-4500 př. n. l.) typické spíš pro střední Evropu, \"Rössenské kultuře\" (4500-4000 př. n. l.) a \"Chasséenské kultuře\" (4500-2500 př. n. l.) v údolí Saôny a Rhôny. Asi nejznámější je bretonská \"megalitická kultura\" (pozdní neolit 4000-2500 př. n. l.), která se vyznačuje tvorbou dolmenů, menhirů a kamenných řad. (Dříve byly tyto megalitické stavby nesprávně připisovány druidům či Římamům.\n\nNeolitická revoluce neznamenala úplný konec lovců a sběračů. Lidé na území Francie si nadále zpestřovali jídelníček zvěřinou, stejně jako bobubelmi, houbami, oříšky či jinou lesní potravou. Přestože metody obdělávání půdy se změnily, výrazně zemědělský charakter Francii zůstal až do 20. století a dodnes je výraznou složkou francouzské ekonomiky.\n\nStejný nárůst počtu obyvatel, vyvolaný zvýšením množství potravy, jaký se projevil na Předním Východě a který způsobil kolonizaci Evropy předovýchodními obyvateli, se dostavil také v Evropě. Nově příchozí ze střední Asie do Evropy zanesli nové technologie: \"Beakerská kultura\" vzkvétající kolem roku 2000 př. n. l. byla průkopnická v použití mědi, užívané k ozdobě a k výrobě některých zbraní. Právě v období, kdy se lidé naučili zpracovávat kovy (3500 př. n. l.), končí neolit a s ním celá doba kamenná. Od té doby hovoříme o době měděné (eneolit), která později přechází v dobu bronzovou.\n\nKoncem doby bronzové pronikla do východní Francie (údolí Rhôny) takzvaná „keltská“ civilizace. Označení Keltové, které pocházelo od Řeků, si Římané pozměnili a keltským kmenům říkali Galové. Ve skutečnosti se jednalo o několik „národů“ , které mluvily různými keltskými jazyky.\nTyto skupiny žily i před římskou okupací na poměrně vysoké úrovni, na území Galie fungovalo několik významných měst. Značně rozvinutý byl obchod včetně dálkového, obecně rozšířena byla peněžní směna. Galové vyznávali vlastní polyteistické náboženství, ve společnosti patřilo významné postavení druidům - kněžím. Středomořské pobřeží bylo už od 7. století př. n. l. osídleno Řeky, od nichž tamní Galové převzali písmo.\n\n"}
{"id": "272471", "url": "https://cs.wikipedia.org/wiki?curid=272471", "title": "Teorie řízení", "text": "Teorie řízení\n\nTeorie řízení je naukou o řízení a popisu systémů. Základní dělení je na klasickou teorii řízení a na moderní teorii řízení. Toto dělení má spíše pedagogický význam a v současné době se používají jak metody z klasické, tak moderní teorie.\n\nTeorie řízení, jejíž formální rozvoj začal ke konci 19. století. Je založena na vnějším popisu systémů. Základními pojmy tu jsou:\n\nVnější popis systémů využívají některé metody pro návrh PID regulátorů:\n\nTento pojem vznikl v 60. letech k odlišení přístupu založeném na stavovém popisu systémů od „klasické teorie“, která je založena především na popisu vnějším (tzv. přenos systému), ale v současné době se oba způsoby popisu silně prolínají a oba se používají při návrh regulátorů.\n\nModerní teorie řízení chápe návrh regulátoru jako optimalizační úlohu. Zadáním tedy jsou kritéria optimality a omezení. Takové pochopení úlohy však vyžaduje přesný model a právě závislost na přesnosti modelu dala vzniknout další problematice a tou jsou „robustní metody“, které do formulace úlohy zahrnují i neurčitost modelu. Ta může být v případě popisu např. frekvenční charakteristikou dána nikoliv jednou křivkou, ale mezními křivkami.\n\n"}
{"id": "272476", "url": "https://cs.wikipedia.org/wiki?curid=272476", "title": "Podmokła", "text": "Podmokła\n\nPodmokła (německy \"Tiefengrundkamm\") je hora nacházející se ve Vysokém jizerském hřebeni v polské části Jizerských hor. Jedná se o velmi nenápadný vrchol, spíše o vyvýšeninu v hřebeni. Nejzřetelnější je při pohledu z Polany Izerské, kde kdysi stávalo několik chalup Kammhäuser (Hřebenové domy). Ty zůstaly opuštěné od roku 1945.\n\nBlátivá, nevýrazná, červeně značená cesta vede na vrchol Podmokła z nejhlubšího sedla ve Vysokém jizerském hřebeni, z Mokre Prełęcze (940 m). V sedle je umístěn stolek s lavicí. Vrchol je plochý, jen těžko rozeznatelný.\n\nJméno Podmokła vzniklo přejmenováním špatně přeložitelných německých výrazů a znamená podmáčené místo, mokřad.\n"}
{"id": "272477", "url": "https://cs.wikipedia.org/wiki?curid=272477", "title": "Korjacký autonomní okruh", "text": "Korjacký autonomní okruh\n\nKorjacký autonomní okruh (rusky: Корякский автономный округ; korjacky: Чав’чываокруг) byla administrativně správní jednotka v Rusku na Dálném východě na severní Kamčatce, než byla sloučena k 1. 8. 2007 s Kamčatskou oblastí za vzniku Kamčatského kraje. Okruh zabíral 301 500 km². Správní středisko byla Palana. Hlavní obživou obyvatelstva je rybolov, rybný průmysl, lov a chov kožešinové zvěře, lov sobů.\n\nNa konci zde žilo 23 000 obyvatel (Rusové 50 %, Korjaci 27 %, Ukrajinci 4 %, Čukčové 5,5%, Itelmenové 4,5% a Evenkové 3% a další menšiny pod 1 %). Obyvatelstva výrazně ubývá (ještě v roce 1993 zde žilo 38 000 osob), ale podíl původního obyvatelstva se zvyšuje (dnes 40 %). Příkladem mohou být Korjaci, v roce 1993 tvořili 16 %, dnes 25 %. V roce 2005 se zde narodilo 294 osob a 466 zemřelo. V roce 2006 postihlo oblast zemětřesení o síle 7,7 stupňů Richterovy stupnice.\n\n\nDne 1. ledna 2007 bylo na území Korjackého autonomního okruhu 33 městských útvarů: 1 městský okruh a 4 městské rajóny, včetně jednoho městského a 27 venkovských sídel:\n"}
{"id": "272478", "url": "https://cs.wikipedia.org/wiki?curid=272478", "title": "Lední hokej na Zimních olympijských hrách 1998 – turnaj muži", "text": "Lední hokej na Zimních olympijských hrách 1998 – turnaj muži\n\nHokejový turnaj mužů na 18. zimních olympijských hrách se hrál od 7. do 22. února v japonském Naganu, v halách The Big Hat a Aqua Wing Arena.\n\nMezinárodní olympijský výbor se dohodl s IIHF a NHL, že nejslavnější ligová soutěž bude poprvé v historii přerušena, aby na olympijském turnaji mohli startovat světoví hráči hrající v této lize. Experti očekávali, že o zlato se utkají Američané s Kanaďany, jisté šance se ještě dávaly Rusům, ale s českým týmem se rozhodně nepočítalo.\n\n\n Slovensko - Rakousko 2:2 (0:1, 2:1, 0:0)\n\n7. února 1998 (16:00) – Nagano (Aqua Wing Arena)\nBranky Slovenska: 26:35 Zdeno Cíger, 33:52 Róbert Petrovický \nBranky Rakouska: 7:16 Dominic Lavoie, 23:30 Christian Perthaler\nVyloučení: 7:6 (1:1) navíc Varholík (SVK) na 10 min.\nRozhodčí: Haajanen (FIN) – Poljakov (RUS), Schurr (GER)\nStřely na branku: 38:12\nDiváků: 4 315\n\nSlovensko: Igor Murín - Miroslav Mosnár, Ľubomír Višňovský, Ľubomír Sekeráš, Stanislav Jasečko, Ján Varholík, Ivan Droppa - Vlastimil Plavucha, Oto Haščák, Roman Stantien - Peter Pucher, Róbert Petrovický, Zdeno Cíger - Branislav Jánoš, Roman Kontšek, Ján Pardavý - Ľubomír Kolník, Jozef Daňo, Karol Ruzsnyák.\n\nRakousko: Dalpiaz - Lampert, Unterluggauer, Lavoie, Searle, Linder, H. Hohenberger, Ulrich - Puschnig, Brandner, Ressmann - Puschnik, Nasheim, Krumpschmid - Pilloni, Schaden, M. Hohenberger - Wheeldon, Kromp, Perthaler - Kalt.\n\n7. února 1998 (16:00) – Nagano (Big Hat)\nBranky Kazachstánu: 12:11 Vitalij Tregubov, 25:49 Michajl Borodulin, 41:42 Dmitrij Dudarev, 47:44 Michajl Borodulin, 56:01 Pavel Kamencev \nBranky Itálie: 13:04 Bruno Zarrillo, 14:22 Dino Felicettii, 19:55 Bruno Zarrillo\nVyloučení: 5:6 (2:1, 1:0)\nRozhodčí: Müller (GER) – Rönnmark (SWE), Rautavuori (FIN)\nStřely na branku: 21:18\nDiváků: 9 449\n\nKazachstán: Šimin (41. Jeremejev) - Zemljanov, Tregubov, Troščinskij, Nikitin, Sokolov, Antipin, Savenkov, Glovackij - Krjažev, Kamencov, Dorochin - A. Koreškov, Dudarev, J. Koreškov - Pčeljakov, Zavjalov, Děvjakin - Sagymbajev, Borodulin, Šafranov.\n\nItálie: Rosati - Oberrauch, Insam, Nardella, Biafore, Ruchhin, Pavlů, Bartolone, De Angelis - Felicetti, Ramoser, Mansi - Zarrillo, Orlando, Brugnoli - Busillo, Margoni, Chitarroni - Topatigh, Brunner, Figliuzzi.\n\n8. února 1998 (14:00) – Nagano (Big Hat)\nBranky Rakouska: 0:33 Gerhard Puschnik, 15:37 Dominic Lavoie, 31:16 Gerhard Puschnik, 34:20 Dominic Lavoie, 58:51 Gerhard Puschnik \nBranky Kazachstánu: 7:12 Andrej Pčeljakov, 13:09 Konstantin Šafranov, 39:46 Konstantin Šafranov, 53:30 Andrej Sokolov, 58:08 Alexander Koreškov\nVyloučení: 10:10 (2:1, 0:1) navíc Alexej Troščinskij (KAZ) do konce utkání.\nRozhodčí: Vajsfeld (RUS) – Kotyra (USA), Sartison (CAN)\nStřely na branku: 25:23\nDiváků: 9 410\n\nRakousko: Dalpiaz - Lampert, Unterluggauer, Lavoie, Searle, Linder, H. Hohenberger, Ulrich - Puschnig, Brandner, Ressmann - Puschnik, Nasheim, Krumpschmid - Pilloni, Schaden, M. Hohenberger - Wheeldon, Kromp, Perthaler - Kalt.\n\nKazachstán: Šimin (35. Jeremejev) - Zemljanov, Tregubov, Troščinskij, Nikitin, Sokolov, Antipin, Savenkov, Glovackij - Krjažev, Kamencov, Dorochin - A. Koreškov, Dudarev, J. Koreškov - Pčeljakov, Zavjalov, Děvjakin - Sagymbajev, Borodulin, Šafranov.\n\n8. února 1998 (18:00) – Nagano (Big Hat)\nBranky Slovenska: 6:41 Vlastimil Plavucha, 21:23 Vlastimil Plavucha, 22:00 Róbert Petrovický, 23:36 Vlastimil Plavucha\nBranky Itálie: 8:50 Stefano Figliuzzi, 11:56 Dino Felicetti, 39:13 Mario Chitaroni\nVyloučení: 6:10 (0:0, 0:1)\nRozhodčí: Andersson (SWE) – Schurr (GER), Takahashi (JPN)\nStřely na branku: 22:28\nDiváků: 8 620\n\nSlovensko: Murín - Mosnár, Višňovský, Sekeráš, Jasečko, Varholík, Droppa - Plavucha, Haščák, Stantien - Pucher, Petrovický, Cíger - Jánoš, Kontšek, Pardavý - Kolník, Daňo, Ruzsnyak.\n\nItálie: Brunetta (24. Rosati) - Oberrauch, Insam, Nardella, Biafore, Ruchhin, Pavlů, Bartolone, De Angelis - Felicetti, Ramoser, Mansi - Zarrillo, Orlando, Brugnoli - Busillo, Margoni, Chitarroni - Topatigh, Brunner, Figliuzzi.\n\n10. února 1998 (18:00) – Nagano (Big Hat)\nBranky Itálie: 5:18 Stefano Figliuzzi, 12:41 Stefano Figliuzzi, 27:49 Mario Chitaroni, 36:57 Roland Ramoser, 50:39 Bruno Zarrillo \nBranky Rakouska: 43:41 Gerald Ressmann, 53:27 Wolfgang Kromp\nVyloučení: 10:8 (1:0)\nRozhodčí: Meier (USA) – Český (CZE), Lauff (SVK)\nStřely na branku: 33:22\nDiváků: 8 473\n\nItálie: Rosati - Oberrauch, Nardella, Biafore, Ruchhin, Pavlů, Bartolone, De Angelis - Felicetti, Ramoser, Mansi - Zarrillo, Orlando, Brugnoli - Busillo, Margoni, Chitarroni - Topatigh, Brunner, Figliuzzi.\n\nRakousko: Dalpiaz (28. Divis) - Lampert, Unterluggauer, Lavoie, Searle, Linder, Pilloni, H. Hohenberger, Ulrich - Puschnig, Brandner, Ressmann - Puschnik, Nasheim, Krumpschmid - Schaden, M. Hohenberger, Wheeldon - Kromp, Perthaler, Kalt.\n\n10. února 1998 (14:00) – Nagano (Aqua Wing Arena)\nBranky Slovenska: 5:42 Vlastimil Plavucha, 28:03 Branislav Jánoš, 52:16 Peter Bondra \nBranky Kazachstánu: 9:07 Jevgenij Koreškov, 42:55 Michajl Borodulin, 47:04 Konstantin Šafranov, 58:39 Alexander Koreškov\nVyloučení: 4:4 (1:1)\nRozhodčí: Müller (GER) – Rönnmark (SWE), Rautavuori (FIN)\nStřely na branku: 32:25\nDiváků: 3 659\n\nSlovensko: Murín - Mosnár, Višňovský, Sekeráš, Jasečko, Varholík, Droppa, Švehla - Plavucha, Bondra, Stantien - Petrovický, Cíger, Jánoš - Kontšek, Pardavý, Kolník - Daňo, Ruzsnyak.\n\nKazachstán: Jeremejev - Zemljanov, Tregubov, Troščinskij, Nikitin, Sokolov, Antipin, Savenkov, Glovackij - Krjažev, Kamencev, Dorochin - A. Koreškov, Dudarev, J. Koreškov - Pčeljakov, Zavjalov, Děvjatkin - Sagymbajev, Borodulin, Šafranov.\n\n\n Německo - Japonsko 3:1 (0:0, 1:0, 2:1)\n\n7. února 1998 (20:00) – Nagano (Big Hat)\nBranky Německa: 37:03 Dieter Hegen, 51:24 Daniel Kunce, 55:05 Jan Benda \nBranky Japonska: 43:50 Akihito Sugisawa\nVyloučení: 11:8 (0:0)\nRozhodčí: Adam (USA) – Český (CZE), Lauff (SVK)\nStřely na branku: 33:22\nDiváků: 9 861\n\nNěmecko: Heiss - Lüdemann, Mölling, Wieland, Goldmann, Kunce, Bergen - Brandl, Pyka, Doucet - Draisaitl, Rumrich, Lupzig - Hegen, Hecht, Brügemann - Ustorf, MacKay, Benda.\n\nJaponsko: Iwasaki - H. Miura, Kudoh, Jamanaka, Kobori, Katajama, Kawaguči, T. Miura - Cudžiura, Sugisawa, Otoma - Sakai, Kawahira, Iga - Sakurai, Jahata, Macuura - Fujita, Kabajama, Kuwabara - Jule.\n\n7. února 1998 (20:00) – Nagano (Aqua Wing Arena)\nBranky Běloruska: 15:06 Viktor Karačun, 38:52 Vadim Bekbulatov, 46:21 Alexej Kaljužnyj, 53:10 Andrej Skabelka\nBranky Francie: nikdo\nVyloučení: 7:13 (1:0)\nRozhodčí: Meier (USA) – Sartison (CAN), Kotyra (USA)\nStřely na branku: 36:18\nDiváků: 3 419\n\nBělorusko: Mezin - Chmyl, Romanov, Matuškin, Jerkovič, Salej, Žurik, Staš - Ložkin, Adrijevskij, Karačun - Bekbulatov, Kovaljov, Pankov - Alexejev, Skabelka, Kaljužnyj - Antoněnko, Roškin, Galčenjuk.\n\nFrancie: Huet - Djelloul, DeWolf, Lemoine, Perez, Poudrier, Filippin, Dobois - Barin, Briand, M. Rozenthal - Bozon, F. Rozenthal, Allard - Ouellet, Mortas, Pouget - Dubé, Aimonetto, Gras - Zwinkel.\n\n9. února 1998 (14:00) – Nagano (Big Hat)\nBranky Německa: 23:39 Dieter Hegen, 38:39 Bradley Bergen\nBranky Běloruska: 8:23 Oleg Antoněnko, 14:51 Ruslan Salej, 28:05 Alexander Andrijevskyj, 28:37 Andrej Kovalev, 39:49 Andrej Skabelka, 43:38 Alexander Galčenyuk, 46:35 Alexander Alexejev, 57:17 Sjarhej Jerkovič\nVyloučení: 7:7 (2:3) navíc Jerkovič (BĚL) na 10 minut.\nRozhodčí: Haajanen (FIN) – Rönnmark (SWE), Rautavuori (FIN)\nStřely na branku: 28:31\nDiváků: 8 063\n\nNěmecko: Merk - Lüdemann, Mölling, Wieland, Goldmann, Kunce, Bergen - Brandl, Pyka, Doucet - Draisaitl, Rumrich, Lupzig - Hegen, Hecht, Brügemann - Ustorf, MacKay, Benda.\n\nBělorusko: Šumidub (5. Mezin) - Chmyl, Romanov, Matuškin, Jerkovič, Salej, Žurik, Staš - Ložkin, Andrijevskij, Karačun - Bekbulatov, Kovaljov, Pankov - Alexejev, Skabelka, Kaljužnyj - Antoněnko, Roškin, Galčenjuk.\n\n9. února 1998 (18:00) – Nagano (Big Hat)\nBranky Japonska: 7:36 Kiyoshi Fujita, 15:32 Ryan Kuwabara \nBranky Francie: 14:42 Philippe Bozon, 23:51 Stéphane Barin, 57:05 Christian Pouget, 59:08 Philippe Bozon, 59:37 Serge Poudrier\nVyloučení: 9:10 (1:1, 0:3) navíc Dubé (FRA) na 5 min a do konce utkání.\nRozhodčí: Müller (GER) – Český (CZE), Lauff (SVK)\nStřely na branku: 21:25\nDiváků: 9 930\n\nJaponsko: Imoo - H. Miura, Kudoh, Jamanaka, Kobori, Katajama, Kawaguči, T. Miura - Cudžiura, Sugisawa, Otoma - Sakai, Kawahira, Iga - Sakurai, Jahata, Macuura - Fujita, Kabajama, Kuwabara - Jule.\n\nFrancie: Gravel - Djelloul, DeWolf, Lemoine, Perez, Poudrier, Filippin, Dobois - Barin, Briand, M. Rozenthal - Bozon, F. Rozenthal, Allard - Ouellet, Mortas, Pouget - Dubé, Aimonetto, Gras - Zwinkel.\n\n10. února 1998 (14:00) – Nagano (Big Hat) \nBranky Běloruska: 12:36 Oleg Romanov, 30:32 Vadim Bekbulatov \nBranky Japonska: 19:02 Yoshikazu Kabayama, 34:23 Ryan Kuwabara\nVyloučení: 6:8 (0:2)\nRozhodčí: Meier (USA) – Kotyra (USA), Sartison (CAN)\nStřely na branku: 44:19\nDiváků: 9 688\n\nBělorusko: Šumidub - Chmyl, Romanov, Matuškin, Jerkovič, Salej, Žurik, Staš - Ložkin, Andrijevskij, Karačun - Bekbulatov, Kovaljov, Pankov - Alexejev, Skabelka, Kaljužnyj - Antoněnko, Roškin, Cyplakov - Galčenjuk.\n\nJaponsko: Imoo - H. Miura, Kudoh, Jamanaka, Kobori, Katajama, Kawaguči, T. Miura - Cudžiura, Sugisawa, Otoma - Sakai, Kawahira, Iga - Sakurai, Jahata, Macuura - Fujita, Kabajama, Kuwabara - Jule.\n\n10. února 1998 (18:00) – Nagano (Aqua Wing Arena)\nBranky Německa: 27:46 Mark MacKay, 58:06 Peter Draisaitl\nBranky Francie: nikdo\nVyloučení: 8:6 (0:0)\nRozhodčí: Andersson (SWE) – Poljakov RUS), Takahashi (JPN)\nStřely na branku: 31:25\nDiváků: 3 916\n\nNěmecko: Kölzig - Lüdemann, Mölling, Wieland, Goldmann, Bergen, Krupp - Brandl, Pyka, Doucet - Draisaitl, Rumrich, Lupzig - Hecht, Brügemann, Sturm - Ustorf, MacKay, Benda.\n\nFrancie: Huet - Djelloul, DeWolf, Lemoine, Perez, Poudrier, Filippin, Dubois - Barin, Briand, M. Rozenthal - Bozon, F. Rozenthal, Allard - Ouellet, Mortas, Pouget - Dubé, Aimonetto, Gras - Zwinkel.\n\n Česko - Finsko 3:0 (0:0, 1:0, 2:0)\n\n13. února 1998 (14:45) – Nagano (Aqua Wing Arena)\nBranky Česka: 29:09 Pavel Patera, 44:54 Robert Reichel, 48:40 Vladimír Růžička\nBranky Finska: nikdo\nVyloučení: 3:3 (1:0)\nRozhodčí: Fraser (CAN) – Broseker (USA), Rönnmark (SWE)\nStřely na branku: 29:17\nDiváků: 5 050\n\nČesko: Dominik Hašek - Richard Šmehlík, Jiří Šlégr, Roman Hamrlík, Petr Svoboda, Jaroslav Špaček, František Kučera - Jaromír Jágr, Vladimír Růžička, Martin Straka - Martin Ručinský, Robert Reichel, Robert Lang - David Moravec, Jiří Dopita, Josef Beránek - Jan Čaloun, Pavel Patera, Martin Procházka.\n\nFinsko: Jarmo Myllys - Teppo Numminen, Janne Niinimaa, Aki-Petteri Berg, Jyrki Lumme, Janne Laukkanen, Tuomas Grönman - Ville Peltonen, Saku Koivu, Teemu Selänne - Jere Lehtinen, Raimo Helminen, Mika Nieminen - Antti Tormanen, Jari Kurri, Esa Tikkanen - Sami Kapanen, Juha Ylönen, Juha Lind.\n\n13. února 1998 (18:45) – Nagano (Aqua Wing Arena)\nBranky Ruska: 1:30 Sergej Fjodorov, 8:15 Alexej Jašin, 20:55 Alexej Jašin, 27:34 Pavel Bure, 32:01 Pavel Bure, 32:14 Andrej Kovalenko, 38:39 German Titov, 45:09 Andrej Kovalenko, 55:46 Valerij Zelepukin \nBranky Kazachstánu: 2:15 Erlan Sagymbajev, 57:40 Jevgenij Koreškov\nVyloučení: 4:3 (0:0)\nRozhodčí: Adam (USA) – Scapinello (CAN), Český (CZE)\nStřely na branku: 31:18\nDiváků: 3 752\n\nRusko: Trefilov (10. Štalenkov) - Gusarov, D. Mironov, B. Mironov, Kasparaitis, Kravčuk, Gončar, Juškevič, Žitnik - P. Bure, Kamenskij, Žamnov - Fjodorov, Jašin, Kovalenko - Němčinov, V. Bure, Krivokrasov - Titov, Morozov, Zelepukin.\n\nKazachstán: Šimin (28. Jeremejev) - Zemljanov, Tregubov, Troščinskij, Nikitin, Sokolov, Antipin, Savenkov, Glovackij - Krjažev, Kamencev, Dorochin - A. Koreškov, Dudarev, J. Koreškov - Pčeljakov, Zavjalov, Děvjatkin - Sagymbajev, Borodulin, Šafranov.\n\n15. února (13:45) – Nagano (Big Hat)\nBranky Ruska: 13:36 Pavel Bure, 29:31 Sergej Němčinov, 35:03 Alexej Jašin, 56:43 Alexej Morozov \nBranky Finska: 6:11 Saku Koivu, 7:04 Jere Lehtinen, 28:24 Jere Lehtinen\nVyloučení: 8:8 (2:2) navíc Kovalenko (RUS) a Lumme (FIN) na 10 minut.\nRozhodčí: McCreary (CAN) – Broseker (USA), Rönnmark (SWE)\nStřely na branku: 28:33\nDiváků: 9 894\n\nRusko: Štalenkov - Gusarov, D. Mironov, B. Mironov, Kasparaitis, Kravčuk, Gončar, Juškevič, Žitnik - P. Bure, Kamenskij, Žamnov - Fjodorov, Jašin, Kovalenko - Němčinov, V. Bure, Krivokrasov - Titov, Morozov, Zelepukin.\n\nFinsko: Myllys - Numminen, Niinimaa, Berg, Lumme, Laukkanen, Grönmann - Peltonen, Koivu, Selänne - Lehtinen, Helminen, Nieminen - Törmänen, Kurri, Tikkanen - Kapanen, Ylönen, Lind.\n\n15. února 1998 (18:45) – Nagano (Big Hat)\nBranky Česka: 3:51 Martin Straka, 23:22 Josef Beránek, 32:02 Martin Ručinský, 37:31 Vladimír Růžička, 41:00 Martin Ručinský, 49:42 Pavel Patera, 52:16 Martin Procházka, 57:06 Roman Hamrlík \nBranky Kazachstánu: 27:13 Pavel Kamencev, 39:09 Alexander Koreškov\nVyloučení: 11:10 (2:1, 1:0) navíc Svoboda (CZE) a Děvjatkin (KAZ) na 5 min. a do konce utkání.\nRozhodčí: Haajanen (FIN) – Scapinello (CAN), Poljakov (RUS)\nStřely na branku: 45:23\nDiváků: 9 975\n\nČesko: Dominik Hašek - Richard Šmehlík, Jiří Šlégr, Roman Hamrlík, Petr Svoboda, Jaroslav Špaček, František Kučera - Jaromír Jágr, Vladimír Růžička, Martin Straka - Martin Ručinský, Robert Reichel, Robert Lang - David Moravec, Jiří Dopita, Josef Beránek - Jan Čaloun, Pavel Patera, Martin Procházka.\n\nKazachstán: Vitalij Jeremejev (42. Alexander Šimin) - Vladimir Antipin, Vadim Glovackij, Andrej Sokolov, Igor Zemljanov, Vitalij Tregubov, Igor Nikitin, Andrej Savenkov, Alexej Troščinskij - Pavel Kamencev, Michajl Borodulin, Oleg Krjažev - Alexander Koreškov, Jevgenij Koreškov, Konstantin Šafranov - Vladimir Zavjalov, Andrej Pčeljakov, Dmitrij Dudarev - Petr Děvjatkin, Igor Dorochin, Erlan Sagymbajev.\n\n16. února 1998 (15:45) – Nagano (Aqua Wing Arena)\nBranky Finska : 12:53 Jyrki Lumme, 16:19 Raimo Helminen, 17:09 Esa Tikkanen, 36:26 Teppo Numminen, 50:52 Jere Lehtinen, 52:28 Ville Peltonen, 54:33 Teemu Selänne, 59:54 Mika Nieminen \nBranky Kazachstánu: 4:25 Vladimir Antipin, 56:43 Igor Nikitin\nVyloučení: 12:11 (5:2, 1:0)\nRozhodčí: Faucette (USA) – Gauthier (CAN), Český (CZE)\nStřely na branku: 37:15\nDiváků: 5 544\n\nFinsko: Myllys - Numminen, Niinimaa, Berg, Lumme, Laukkanen, Grönmann - Peltonen, Koivu, Selänne - Lehtinen, Helminen, Nieminen - Törmänen, Kurri, Tikkanen - Kapanen, Ylönen, Lind.\n\nKazachstán: Jeremejev (42. Šimin) - Antipin, Glovackij, Sokolov, Zemljanov, Tregubov, Savenkov, Nikitin, Troščinskij - Kamencev, Borodulin, Krjažev - A. Koreškov, J. Koreškov, Šafranov - Zavjalov, Pčeljakov, Dudarev - Děvjatkin, Dorochin, Sagymbajev.\n\n16. února 1998 (18:45) – Nagano (Big Hat)\nBranky Česka: 31:53 Robert Reichel\nBranky Ruska: 43:27 Valerij Bure, 43:37 Alexej Žamnov\nVyloučení: 7:3 (1:0)\nRozhodčí: Fraser (CAN) – Collins (USA), Rautavuori (FIN)\nStřely na branku: 24:31\nDiváků: 9 847\n\nČesko: Dominik Hašek - Richard Šmehlík, Jiří Šlégr, Roman Hamrlík, Petr Svoboda, Jaroslav Špaček, František Kučera - Jaromír Jágr, Vladimír Růžička, Martin Straka - Martin Ručinský, Robert Reichel, Robert Lang - David Moravec, Jiří Dopita, Josef Beránek - Jan Čaloun, Pavel Patera, Martin Procházka.\n\nRusko: Michail Štalenkov - Alexej Gusarov, Dmitrij Mironov, Boris Mironov, Darjus Kasparajtis, Igor Kravčuk, Sergej Gončar, Dmitrij Juškevič, Alexej Žitnik - Pavel Bure, Valerij Kamenskij, Alexej Žamnov - Sergej Fjodorov, Alexej Jašin, Andrej Kovalenko - Sergej Němčinov, Valerij Bure, Sergej Krivokrasov - German Titov, Alexej Morozov, Valerij Zelepukin.\n Švédsko - USA 4:2 (1:2, 2:0, 1:0)\n\n13. února 1998 (14:45) – Nagano (Big Hat)\nBranky Švédska: 12:26 Daniel Alfredsson, 21:50 Patric Kjellberg, 31:33 Daniel Alfredsson, 57:04 Mats Sundin\nBranky USA: 11:10 Chris Chelios, 12:50 Mike Modano\nVyloučení: 8:10 (1:0)\nRozhodčí: McCreary (CAN) – Gauthier (CAN), Sartison (CAN)\nStřely na branku: 20:31\nDiváků: 9 985\n\nŠvédsko: Salo - Norström, Lindström, C. Johansson, Albelin, Ragnarsson, Öhlund, Samuelsson - Alfredsson, Renberg, Forsberg - Sundin, Andersson, Sundström - Dahlén, Nylander, Sandström - Jönsson, Kjellberg, Lindgren.\n\nUSA: Richter - Leetch, D. Hatcher, Chelios, Suter, Schneider - Modano, Tkachuk, Guerin - Hull, Weight, LeClair - Deadmarsh, Roenick, Langenbrunner - Otto, LaFontaine, Amonte.\n\n13. února 1998 (18:45) – Nagano (Big Hat)\nBranky Kanady: 7:55 Theoren Fleury, 14:34 Ray Bourque, 24:38 Al MacInnis, 37:44 Eric Lindros, 52:57 Eric Lindros\nBranky Běloruska: nikdo\nVyloučení: 5:3 (1:0, 1:0)\nRozhodčí: Faucette (CAN) – Collins (USA), Rautavuori (FIN)\nStřely na branku: 31:18\nDiváků: 9 960\n\nKanada: Roy - Foote, Pronger, Blake, Bourque, MacInnis, Stevens, Desjardins - Brind'Amour, Lindros, Corson - Zamuner, Niuewendyk, Fleury - Recchi, Primeau, Linden - Yzerman, Gretzky, Shanahan.\n\nBělorusko: Mezin - Chmyl, Romanov, Matuškin, Jerkovič, Alexejev, Salej, Žurik, Staš - Ložkin, Andrijevskij, Karačun - Bekbulatov, Kovaljov, Pankov - Skabelka, Kaljužnyj, Antoněnko - Roškin, Cyplakov, Galčenjuk.\n\n14. února 1998 (14:45) – Nagano (Big Hat)\nBranky USA: 9:06 Chris Chelios, 10:31 Pat LaFontaine, 28:16 Brian Leetch, 53:45 Brett Hull, 58:14 Adam Deadmarsh \nBranky Běloruska: 18:02 Viktor Karačun, 40:27 Vasilij Pankov\nVyloučení: 7:8 (4:0)\nRozhodčí: Fraser – Gauthier, Sartison (CAN)\nStřely na branku: 31:30\nDiváků: 9 975\n\nUSA: Richter - Leetch, D. Hatcher, Chelios, Suter, Schneider - Modano, Tkachuk, Guerin - Hull, Weight, LeClair - Deadmarsh, Roenick, Langenbrunner - Otto, LaFontaine, Amonte.\n\nBělorusko: Mezin - Chmyl, Romanov, Matuškin, Jerkovič, Salej, Žurik, Staš - Ložkin, Andrijevskij, Karačun - Bekbulatov, Kovaljov, Pankov - Alexejev, Skabelka, Kaljužnyj - Zankovec, Roškin, Cyplakov - Galčenjuk.\n\n14. února 1998 (18:45) – Nagano (Big Hat)\nBranky Švédska: 15:27 Nicklas Lidström, 49:31 Mats Sundin \nBranky Kanady: 31:56 Joe Nieuwendyk, 37:02 Al MacInnis, 39:53 Rob Blake\nVyloučení: 7:7 (1:1)\nRozhodčí: Faucette (CAN) – Collins (USA), Rautavuori (FIN)\nStřely na branku: 30:29\nDiváků: 9 945\n\nŠvédsko: Salo - Norström, Lindström, C. Johansson, Albelin, Ragnarsson, Öhlund, Samuelsson - Alfredsson, Renberg, Forsberg - Sundin, Andersson, Sundström - Dahlén, Nylander, Sandström - Jönsson, Kjellberg, Lindgren.\n\nKanada: Roy - Foote, Pronger, Blake, Bourque, MacInnis, Stevens, Desjardins - Brind'Amour, Lindros, Corson - Zamuner, Niuewendyk, Fleury - Recchi, Primeau, Linden - Yzerman, Gretzky, Shanahan - Sakic.\n\n16. února 1998 (13:45) – Nagano (Big Hat)\nBranky Kanady: 16:30 Rob Zamuner, 33:37 Keith Primeau, 38:19 Joe Sakic, 46:00 Keith Primeau\nBranky USA: 54:04 Brett Hull\nVyloučení: 6:3 (0:0, 1:0)\nRozhodčí: McCreary – Sartison (CAN), Broseker (USA)\nStřely na branku: 25:31\nDiváků: 10 076\n\nKanada: Roy - Foote, Pronger, Blake, Bourque, MacInnis, Stevens, Desjardins - Brind'Amour, Lindros, Corson - Zamuner, Niuewendyk, Fleury - Recchi, Primeau, Linden - Yzerman, Gretzky, Shanahan - Sakic.\n\nUSA: Richter - Leetch, D. Hatcher, Chelios, Suter, Schneider - Modano, Tkachuk, Guerin - Hull, Weight, LeClair - Deadmarsh, Roenick, Langenbrunner - Otto, LaFontaine, Amonte.\n\n16. února 1998 (18:45) – Nagano (Aqua Wing Arena)\nBranky Švédska: 10:06 Daniel Alfredsson, 11:22 Ulf Dahlén, 30:36 Niklas Sundström, 50:19 Mats Sundin, 54:36 Mikael Renberg \nBranky Běloruska: 39:19 Igor Matuškin, 53:44 Vladimir Cyplakov\nVyloučení: 7:4 (0:2)\nRozhodčí: Müller (GER) – Scapinello (CAN), Poljakov (RUS)\nStřely na branku: 38:23\nDiváků: 4 235\n\nŠvédsko: Salo - Norström, Lindström, C. Johansson, Albelin, Ragnarsson, Öhlund, Samuelsson - Alfredsson, Renberg, Forsberg - Sundin, Andersson, Sundström - Dahlén, Nylander, Sandström - Jönsson, Kjellberg, Lindgren.\n\nBělorusko: Mezin - Chmyl, Romanov, Matuškin, Jerkovič, Salej, Žurik, Staš - Ložkin, Andrijevskij, Karačun - Kovaljov, Pankov, Alexejev - Skabelka, Kaljužnyj, Zankovec - Roškin, Cyplakov, Galčenjuk.\n\nPo ukončení zápasů ve skupině vyšlo najevo, že Ulf Samuelsson hrál neoprávněně (během působení v NHL přijal americké občanství, čímž podle zákonů své vlasti automaticky přišel o to švédské). Podle pravidel byly všechny zápasy Švédů kontumovány a tím spadli na poslední místo skupiny. Proti tomu ale podali protest Rusové, kteří si jako vítězové skupiny C vybojovali právo nastoupit ve vyřazovací části proti přijatelnému soupeři z Běloruska a teď by měli hrát proti silnějším Švédům. Direktoriát turnaje to uznal a ponechal nakonec výsledky dosažené na ledě v platnosti, pouze vyloučil Samuelssona z olympiády.\n\n\n Česko - USA 4:1 (0:1, 3:0, 1:0)\n\n18. února 1998 (14:45) – Nagano (Big Hat)\nBranky Česka: 28:21 Vladimír Růžička, 29:19 Jaromír Jágr, 36:35 Martin Ručinský, 59:21 Jiří Dopita \nBranky USA: 16:12 Mike Modano\nVyloučení: 3:4 (0:0)\nRozhodčí: McCreary (CAN) – Poljakov (RUS), Scapinello (CAN)\nDiváků: 9 822\n\nČesko: Dominik Hašek - Richard Šmehlík, Jiří Šlégr, Roman Hamrlík, Petr Svoboda, Jaroslav Špaček, František Kučera - Jaromír Jágr, Vladimír Růžička, Martin Straka - Martin Ručinský, Robert Reichel, Robert Lang - David Moravec, Jiří Dopita, Josef Beránek - Milan Hejduk, Pavel Patera, Martin Procházka.\n\nUSA: Mike Richter (58. - 59. John Vanbiesbrouck) - Brian Leetch, Derian Hatcher, Chris Chelios, Gary Suter, Mathieu Schneider - Mike Modano, Keith Tkachuk, Bill Guerin - Brett Hull, Doug Weight, John LeClair - Adam Deadmarsh, Jeremy Roenick, Jamie Langenbrunner - Joel Otto, Pat LaFontaine, Tony Amonte.\n\n18. února 1998 (14:45) – Nagano (Aqua Wing Arena)\nBranky Ruska: 19:00 Valerij Kamenskij, 21:31 Andrej Kovalenko, 42:38 Pavel Bure, 43:19 Alexej Morozov \nBranky Běloruska: 44:18 Sjarhej Jerkovič\nVyloučení: 7:6 (0:0)\nRozhodčí: Müller (GER) – Rönnmark (SWE), Broseker (USA)\nDiváků: 4 628\n\n18. února 1998 (18:45) – Nagano (Aqua Wing Arena)\nBranky Švédska: 59:48 Peter Forsberg \nBranky Finska: 44:12 Teemu Selänne, 52:43 Teemu Selänne\nVyloučení: 6:4 (0:1)\nRozhodčí: Fraser (CAN) – Český (CZE), Gauthier (CAN)\nDiváků: 5 044\n\n18. února 1998 (18:45) – Nagano (Big Hat)\nBranky Kanady: 1:31 Joe Nieuwendyk, 2:13 Shayne Corson, 36:29 Brendan Shanahan, 37:01 Steve Yzerman \nBranky Kazachstánu: 3:46 Konstantin Šafranov\nVyloučení: 8:8 (0:0)\nRozhodčí: Adam (USA) – Rautavuori (FIN), Collins (USA)\nDiváků: 9 602\n\n Česko - Kanada 2:1 SN (0:0, 0:0, 1:1 – 0:0) \n\n20. února 1998 (14:45) – Nagano (Big Hat)\nBranky Česka: 49:46 Jiří Šlégr, Robert Reichel rozhodujíci SN\nBranky Kanady: 58:57 Trevor Linden\nSamostatné nájezdy: 0:0 Theoren Fleury (nedal), 1:0 Robert Reichel (proměnil), 1:0 Ray Bourque (nedal), 1:0 Martin Ručinský (nedal), 1:0 Joe Nieuwendyk (nedal), 1:0 Pavel Patera (nedal), 1:0 Eric Lindros (nedal – tyč), 1:0 Jaromír Jágr (nedal - tyč), 1:0 Brendan Shanahan (nedal).\nVyloučení: 2:1 (0:0)\nRozhodčí: McCreary (CAN) – Collins (USA), Rautavuori (FIN)\nDiváků: 9 854\n\nČesko: Dominik Hašek - Richard Šmehlík, Jiří Šlégr, Roman Hamrlík, Petr Svoboda, Jaroslav Špaček, František Kučera - Jaromír Jágr, Vladimír Růžička, Martin Straka - Martin Ručinský, Robert Reichel, Robert Lang - David Moravec, Jiří Dopita, Josef Beránek - Milan Hejduk, Pavel Patera, Martin Procházka.\n\nKanada: Patrick Roy - Adam Foote, Chris Pronger, Rob Blake, Ray Bourque, Al MacInnis, Scott Stevens - Rod Brind'Amour, Eric Lindros, Shayne Corson - Rob Zamuner, Joe Nieuwendyk, Theoren Fleury - Mark Recchi, Keith Primeau, Trevor Linden - Brendan Shanahan, Wayne Gretzky, Steve Yzerman\n\n20. února 1998 (18:45) – Nagano (Big Hat)\nBranky Ruska: 9:51 Pavel Bure, 17:28 Pavel Bure, 20:59 Pavel Bure, 37:26 Alexej Žamnov, 46:33 Andrej Kovalenko, 55:58 Pavel Bure, 59:55 Pavel Bure \nBranky Finska: 23:28 Raimo Helminen, 24:59 Kimmo Rintanen, 34:07 Teemu Selänne, 45:15 Saku Koivu\nVyloučení: 6:3 (2:1)\nRozhodčí: Fraser – Gauthier, Sartison (CAN)\nDiváků: 9 640\n\nRusko: Štalenkov - D. Mironov, Gusarov, B. Mironov, Kasparaitis, Juškevič, Žitnik, Gončar, Kravčuk - P. Bure, Žamnov, Kamenskij - Kovalenko, Jašin, Fjodorov - Morozov, Titov,\nZelepukin - V. Bure, Němčinov, Krivokrasov\n\nFinsko: Myllys - Numinen, Ninimaa, Berg, Lumme, Laukanen, Timonen - Lehtinen, Koivu, Selänne - Nieminen, Kurri, Tikanen - Peltonen, Kapanen, Ylönen - Lind\n\n Česko - Rusko 1:0 (0:0, 0:0, 1:0)\n\n22. února 1998 (13:45 – 5:45 SEČ) – Nagano (Big Hat)\nBranky Česka: 48:08 Petr Svoboda (Pavel Patera, Martin Procházka).\nBranky Ruska: nikdo\nVyloučení: 4:2 (0:0)\nRozhodčí: McCreary (CAN) - Scapinello (CAN), Rönnmark (SWE)\nDiváků: 10 010\n\nČesko: Dominik Hašek - Richard Šmehlík, Jiří Šlégr, Roman Hamrlík, Petr Svoboda, Jaroslav Špaček, František Kučera - Jaromír Jágr, Vladimír Růžička, Martin Straka - Martin Ručinský, Robert Reichel, Robert Lang - David Moravec, Jiří Dopita, Josef Beránek - Milan Hejduk, Pavel Patera, Martin Procházka\n\nRusko: Michail Štalenkov - Dmitrij Mironov, Alexej Gusarov, Boris Mironov, Darjus Kasparajtis, Dmitrij Juškevič, Alexej Žitnik, Sergej Gončar, Igor Kravčuk - Pavel Bure, Alexej Žamnov, Valerij Kamenskij - Andrej Kovalenko, Alexej Jašin, Sergej Fjodorov - Valerij Bure, Sergej Němčinov, Sergej Krivokrasov - Alexej Morozov, German Titov, Valerij Zelepukin\n\n Kanada - Finsko 2:3 (1:2, 1:0, 0:1)\n\n21. února 1998 (15:15) – Nagano (Big Hat)\nBranky Kanady: 16:50 Rod Brind'Amour, 22:47 Brendan Shanahan \nBranky Finska: 3:33 Jari Kurri, 17:23 Jere Lehtinen, 40:17 Ville Peltonen\nVyloučení: 3:3 (2:1)\nRozhodčí: Fraser (CAN) – Broseker (USA), Poljakov (RUS)\nDiváků: 9 875\n\nKanada: Roy - Foote, Pronger, Blake, Bourque, MacInnis, Stevens, Desjardins - Linden, Lindros, Corson - Recchi, Primeau, Gretzky - Zamuner, Nieuwendyk, Fleury - Shanahan, Brind'Amour, Yzerman\n\nFinsko: Sulander - Numinen, Ninimaa, Berg, Lumme, Laukanen, Grönman, Timonen - Lehtinen, Koivu, Peltonen - Tikanen, Kurri, Nieminen - Rintanen, Kapanen, Ylönen - Helminen, Tormänen, Lind\n\n Slovensko - Německo 2:4 (1:0, 1:1, 0:3)\n\n12. února 1998 (20:00) – Nagano (Big Hat)\nBranky Slovenska: 17:51 Jozef Daňo, 38:03 Ján Pardavý \nBranky Německa: 21:30 Peter Draisaitl, 42:51 Jan Benda, 46:59 Jan Benda, 49:58 Mirko Lüdemann\nVyloučení: 2:2 (0:1) navíc Goldmann (GER) a Bondra (SVK) na 5 min a do konce utkání.\nRozhodčí: Adam (USA) – Poljakov (RUS), Kotyra (USA)\nStřely na branku: 33:19\nDiváků: 8 670\n\nNěmecko: Kölzig - Lüdemann, Mölling, Wieland, Goldmann, Kunce, Krupp - Brandl, Pyka, Doucet - Draisaitl, Rumrich, Lupzig - Hegen, Hecht, Sturm - Ustorf, MacKay, Benda - Brügemann.\n\nSlovensko: Murín - Mosnár, Sekeráš, Jasečko, Varholík, Droppa, Švehla - Plavucha, Bondra, Stantien - Petrovický, Cíger, Jánoš - Kontšek, Pardavý, Kolník - Daňo, Ruzsnyak.\n\n Francie - Itálie 5:1 (1:0, 0:0, 4:1)\n\n12. února 1998 (16:00) – Nagano (Big Hat)\nBranky Francie: 9:39 Philippe Bozon, 40:56 Philippe Bozon, 47:31 Philippe Bozon, 50:03 Arnaud Briand, 56:43 Serge Poudrier \nBranky Itálie: 53:21 Gaetano Orlando\nVyloučení: 7:9 (2:1)\nRozhodčí: Müller (GER) – Schurr (GER), Takahashi (JPN)\nStřely na branku: 22:31\nDiváků: 8 854\n\nFrancie: Huet - Djelloul, DeWolf, Lemoine, Perez, Poudrier, Filippin, Dubois - Barin, Briand, M. Rozenthal - Bozon, F. Rozenthal, Allard - Ouellet, Mortas, Pouget - Dubé, Aimonetto, Gras - Zwinkel.\n\nItálie: Rosati - Oberrauch, Nardella, Biafore,Ruchhine, Pavlů, Bartolone, De Angelis - Felicetti, Ramoser, Mansi - Zarrilo, Orlando, Brugnoli - Busillo, Margoni, Chitarroni - Topatigh, Brunner, Figliuzzi.\n\n Japonsko - Rakousko 4:3 SN (1:2, 1:0, 1:1 – 0:0 – 3:2)\n\n11. února 1998 (12:00) – Nagano (Big Hat)\nBranky Japonska: 9:22 Shin Jahata, 28:34 Akihito Sugisawa, 46:35 Tsutsumi Otomo, Shin Jahata rozhodující SN\nBranky Rakouska: 2:35 Dominic Lavoie, 18:17 Gerald Ressmann, 43:04 Dominic Lavoie\nVyloučení: 9:14 (2:3) navíc Puschnik (AUT) na 10 min.\nRozhodčí: Meier (CAN) – Český (CZE), Lauff (SVK)\nStřely na branku: 30:40\nDiváků: 9 495\n\nJaponsko: Imoo - H. Miura, Kudoh, Jamanaka, Kobori, Katajama, Kawaguči, T. Miura - Cudžiura, Sugisawa, Otomo - Sakai, Kawahira, Iga - Sakurai, Jahata, Macuura - Fujita, Kabajama, Kuwabara - Jule.\n\nRakousko: Divis - Lampert, Unterluggauer, Lavoie, Searle, Linder, Pilloni, H. Hohenberger, Ulrich - Puschnig, Brandner, Ressmann - Puschnik, Nasheim, Krumpschmid - Schaden, M. Hohenberger, Wheeldon - Kromp, Perthaler, Kalt.\n\n\"Legenda\": Z - zápasy, V - výhry, R - remízy, P - prohry, B - body\n\n\n\n"}
{"id": "272479", "url": "https://cs.wikipedia.org/wiki?curid=272479", "title": "Martenzit", "text": "Martenzit\n\nMartenzit je přesycený tuhý roztok uhlíku v železe α. Vysoká tvrdost a pevnost patří mezi jeho základní vlastnosti. Vzniká jako podchlazený tuhý roztok při kalení. Při jeho vzniku dochází k bezdifúzní střihové přeměně a rychlost tvorby zárodků je přibližná rychlosti zvuku v kovech. Vzniká při nadkritické rychlosti ochlazování oceli.\n\nMartenzit nese jméno po německém metalurgovi Adolfu Martensovi.\n"}
{"id": "272482", "url": "https://cs.wikipedia.org/wiki?curid=272482", "title": "Čikuma (1938)", "text": "Čikuma (1938)\n\nČikuma (: 筑摩) byla druhý těžký křižník třídy \"Tone\" a druhý křižník toho jména v japonském císařském námořnictvu. Většinou se, spolu se svojí sesterskou lodí \"Tone\", zúčastnila bojů za druhé světové války, kdy často doprovázela svazy letadlových lodí a svými hydroplány zajišťovala průzkum a hlídkování. Obě lodě tvořily 8. \"džunjókan sentai\" (巡洋艦戦隊 ~ křižníková divize), která byla v lednu 1944 rozpuštěna a obě jednotky přiřazeny k 7. \"džunjókan sentai\".\n\nDoprovázela úderný svaz letadlových lodí (機動部隊 \"Kidó Butai\") během útoku na Pearl Harbor, podporovala druhý pokus o dobytí atolu Wake a obsazení Rabaulu. Zúčastnila se útoku na Port Darwin a eliminace námořních sil ABDACOM při japonské invazi do jihozápadního Tichomoří. Poté se zúčastnila nájezdu do Indického oceánu. Její průzkumný letoun sledoval USS \"Yorktown\" během bitvy u Midway a naváděl na něj japonské bombardéry a poté i ponorku \"I-168\". Během bitvy u východních Šalomounů její průzkumné letouny objevily americké letadlové lodě. Během bitvy u Santa Cruz byla vážně poškozena bombardéry z amerických letadlových lodí a její oprava trvala až do konce února 1943.\n\nPoté operovala převážně spolu s jádrem Spojeného loďstva, takže do bojů v „krysích dírách“ Šalomounových ostrovů téměř nezasáhla. Výjimkou měl být protiútok proti americkému vylodění na Bougainville v listopadu 1943, který byl ale překažen náletem na Rabaul, při kterém byla \"Čikuma\" lehce poškozena. V březnu 1944 se zúčastnila dalšího nájezdu do Indického oceánu a poté v červnu bitvy ve Filipínském moři. Během série bitev v souvislosti s japonským pokusem o odražení americké invaze na Filipíny byla součástí Centrálního svazu viceadmirála Kurity, který se ráno 25. října 1944 nečekaně objevil na dostřel od nic netušících amerických eskortních letadlových lodí u ostrova Samar. Během bitvy u ostrova Samar byla \"Čikuma\" zasažena celkem třemi torpédy Bliss-Leavitt Mark 13 vypuštěnými TBM Avengery z eskortních letadlových lodí amerických svazů „Taffy 2“ a „Taffy 3“. Neovladatelné a nemohoucí lodi zasadil ránu z milosti japonský torpédoborec \"Nowaki\", který převzal její posádku. Jelikož ale i sám \"Nowaki\" byl později potopen, přežil bitvu u ostrova Samar (podle japonských zdrojů) pouze jediný námořník z celé posádky těžkého křižníku.\n\nPohon zabezpečovalo 8 kotlů \"Kampon\", které poháněly 4 turbíny. Výsledný výkon až 152 000 k přenášely čtyři hřídele. Maximální rychlost lodě byla 35 uzlů.\n\nHlavní výzbroj sestávala z osmi kanónů ráže 203,2 mm ve čtyřech dvouhlavňových věžích model E na přídi, čímž jednotky třídy \"Tone\" získaly charakteristickou siluetu. Sekundární a těžkou protiletadlovou výzbroj tvořilo osm děl ráže 127 mm uložených ve čtyřech dvouhlavňových věžích typu A model 1. Lehkou protiletadlovou výzbroj tvořilo zpočátku 12 kanónů ráže 25 mm. Loď měla dvanáct torpédometů ráže 610 mm. Během její služby byl v listopadu 1942 nainstalován radar \"21 Gó\" a rozšířena protiletadlová výzbroj na 16 x 25 mm. V prosinci 1943 a v červenci 1944 pak byla protiletadlová výzbroj opět rozšířena: nejprve na 20 x 25 mm a poté na 55 x 25 mm. V červenci 1944 bylo radarové vybavení obohaceno o jeden radar \"13 Gó\" a dva \"22 Gó\" (jestli zůstal zachován radar \"21 Gó\" není jednoznačné).\n\nDva katapulty se nacházely v zadní části lodě. Loď mohla nést až osm hydroplánů, avšak nosila jen pět, nejprve Nakadžima E8N a později Aiči E13A.\n\nBoční 145mm pancéřový pás se směrem dolů zužoval na 55 mm. Paluba byla chráněna pancířem o síle 31-65 mm, věže hlavní ráže 25 mm, barbety a velitelská věž až 40-90 mm. Muniční sklady měly pancíř síly až 127 mm.\n\nKýl lodě byl položen 1. října 1935 v loděnicích firmy Micubiši v Nagasaki. Spuštění na vodu se dočkala 19. března 1937 a do služby u námořnictva byla přijata 30. května 1939. Původně měly být jednotky třídy \"Tone\" lehkými křižníky vyzbrojenými dvanácti 155mm/60 děly ve čtyřech trojhlavňových věžích na přídi. Vypovězení Washingtonské konference 29. prosince 1934 ale mělo za následek, že lodě byly dokončeny rovnou jako těžké křižníky.\n\nDne 20. dubna 1945 byla \"Čikuma\" vyškrtnuta ze seznamu lodí japonského císařského námořnictva.\n\n\n"}
{"id": "272483", "url": "https://cs.wikipedia.org/wiki?curid=272483", "title": "Nárazníková zóna OSN (Kypr)", "text": "Nárazníková zóna OSN (Kypr)\n\nNárazníková zóna OSN hovorově také Zelená linie, případně Attilova linie, je označení území okolo linie, která \"de facto\" dělí ostrov Kypr na dvě části. Protíná i hlavní město Kypru, Nikósii.\n\nZóna odděluje:\n\nOznačení Zelená linie bylo poprvé použito v roce 1964, kdy předchozí nepokoje mezi místními Řeky a Turky rozdělily město Nikósii na řeckou a tureckou část. Britské vojenské jednotky oddělily tyto části, které vyznačily zelenou barvou na mapě (odtud název \"Zelená\" linie). V roce 1974 následovala turecká invaze na Kypr (tzv. Operace Attila, odtud alternativní název \"Attilova\" linie), která ustavila Zelenou linii jako linii oddělující řeckou a tureckou část ostrova. Zelená linie rozděluje ostrov Kypr dodnes.\n\n"}
{"id": "272493", "url": "https://cs.wikipedia.org/wiki?curid=272493", "title": "Plánování procesů", "text": "Plánování procesů\n\nPlánování procesů ( ) je v informatice úkol jádra operačního systému, ve kterém je spuštěno více procesů najednou. Týká se tedy víceúlohových systémů podporujících multitasking, které využívají pseudoparalelismus. Plánování procesů řeší výběr, kterému následujícímu procesu bude přidělen procesor a proces tak poběží, přičemž výběr je závislý na prioritách jednotlivých procesů a algoritmu, kterým výběr proběhne.\n\nBěžné operační systémy (pro desktopové počítače) vyžadují, aby byla při přidělování procesoru jednotlivým procesům zachována jistá míra spravedlnosti. Operační systém reálného času ( ) vyžadují, aby navíc byly splněny dodatečné podmínky, například aby výběr byl preciznější, deterministický a pracoval se zárukami.\n\nOperační systém může podporovat až 3 druhy plánování procesů: krátkodobé ( ), střednědobé ( ) a dlouhodobé ( ). Název typu plánování vyjadřuje frekvenci, s jakou k ní dochází. Typy plánování též rozlišují, v jakém stavu procesu k němu dochází.\n\nDlouhodobé plánování ( ) se označuje též jako plánování úloh ( ) je výběr, která úloha bude spuštěna. Má význam zejména u dávkového zpracování. Jeho účelem je naplánovat spouštění úloh tak, aby byl počítač maximálně využit, například vhodného mixu úloh, které jsou náročné na I/O nebo CPU. V současné době není obvykle u desktopových systémů implementován, avšak je velmi důležitý u operačních systémů reálného času, protože systém by v případě spuštění více procesů, než může bezpečně zvládnout, nemohl plnit garantované limity.\n\nStřednědobé plánování ( ) používají systémy s virtuální pamětí. Jde o výběr, který blokovaný nebo připravený proces bude odsunut z vnitřní paměti na pevný disk, je-li vnitřní paměti nedostatek ( ). Je chybou považovat stránkování paměti za střednědobé plánování, protože v tomto případě se odkládá celý proces. Důvodem pro odložení procesu může být absence aktivity procesu, nízká priorita, časté výpadky stránek, odblokovaný proces, který již nečeká na systémové prostředky nebo alokace příliš velké části paměti, když je potřeba paměť pro jiné procesy.\n\nKrátkodobé plánování ( ) se označuje též jako plánování procesoru ( – viz další odstavec), při němž se vybírá, kterému z připravených procesů bude přidělen procesor. Používá se ve všech víceúlohových systémech.\n\nPři plánování procesoru se v operačním systému plánovač ( ) rozhoduje, kterému procesu bude přidělen procesor, a tedy který proces v následujícím časovém úseku bude procesor počítače využívat pro svůj běh. K plánování procesoru dochází v následujících situacích (podrobnosti o stavech procesu viz článek o procesech):\n\n\nPokud k plánování procesoru dochází jen v prvních dvou výše uvedených případech, označujeme takový operační systém (resp. plánovač procesů) jako nepreemptivní. Jinak se jedná o preemptivní plánování procesoru. Čtvrtý případ přeplánování používá operační systém reálného času.\n\n\n\n\nVe víceúlohových systémech je obvykle k dispozici méně procesorů, než je procesů, které by měly zároveň běžet. Proto se u takových systémů využívá pseudoparalelismus, který umožňuje mít zdánlivě spuštěno zároveň více procesů. Procesy čekají ve frontě a postupně je jim na určitou dobu (tzv. časové kvantum) přidělován procesor. Je-li přepínání dostatečně rychlé, vzniká dojem, že procesy běží zároveň. K přepínání dochází zhruba 100 až 1000 krát za sekundu (podle výkonu počítače nebo podle výše režie přepínání, kterou chceme obětovat ve prospěch plynulosti).\n\nPři přepínání procesů je nutné, aby proces po opětovném spuštění pokračoval od stejného místa, ve kterém byl přerušen a aby v procesu až na časové zpoždění nebylo poznat, že k přerušení došlo. Z tohoto důvodu je nutné při přerušení vykonávání procesu (mezi dvěma libovolnými strojovými instrukcemi) uschovat kompletní stav procesoru a při opětovném přidělení procesoru stejnému procesu tento stav kompletně obnovit. Kompletní uložení stavu procesu označujeme jako uložení kontextu ( ) a obnovení kontextu ( ). Při výměně procesů na procesoru dochází k uložení kontextu jednoho a obnovení kontextu druhého. Tuto činnost označujeme souhrnně jako změna kontextu ( ).\n\nTabulka popisu procesů ( , zkratka PCB) je datová struktura v jádře operačního systému, která uchovává data potřebná k běhu procesu. Každý proces má svoji PCB, která je využívána při změně kontextu ( ) k uložení stavu procesu.\n\nStrategie použitá pro výběr, kterému z připravených procesů bude přidělen procesor, může zohledňovat různá kritéria:\n\n\nPodle toho, které z výše uvedených kritérií bere tvůrce strategie plánování procesoru v úvahu a jakou jim přikládá váhu, se používají (a nadále vznikají) různé strategie. Používají se nejen v operačních systémech pro rozdělení času procesoru mezi jednotlivé procesy a thready, ale i pro prioritní směrování síťového provozu v routerech. Hlavním úkolem strategie je zamezit vyhladovění procesů ( ) a zajistit spravedlivé rozdělení času procesoru.\n\n\n"}
{"id": "272498", "url": "https://cs.wikipedia.org/wiki?curid=272498", "title": "Božíkov", "text": "Božíkov\n\nBožíkov (německy \"Götzdorf\") je vesnička na březích Svitávky, od roku 1964 administrativně i osídlením spojená s městem Zákupy. Předělem je železniční trať z České Lípy na Liberec se zastávkou Božíkov.\n\nVesnice jako celé okolí vznikla německou kolonizací počátkem 14. století jako lesní lánová ves. Společně ze Zákupy tehdy patřila Pancíři ze Smoljna, následně Vartenberkům. Z roku 1388 pochází záznam o Hanušovi Pancierz de Zakup alias de Götzdorf. Koncem 15. století patřila ves Berkům z Dubé a stejná vrchnost je se Zákupy spojovala i nadále.\nŠkola je zde připomínána počátkem 18. století, vyučovalo se v domě učitele Winkela, pak obec věnovala dům č. p. 67. V roce 1897 byla postavena nová školní budova pro dvě třídy. Po osvobození bylo 22. 10. 1945 obnoveno vyučování již v českém jazyce. Dne 2. 8. 1963 byla škola zrušena a děti převedeny do školy v Zákupech.\nVětšina obyvatelstva se živila zemědělstvím, méně pak řemesly a obchodem. V roce 1854 byla postavena silnice ze Zákup přes Božíkov do Brenné a v roce 1883 železnice z České Lípy do Mimoně, u Božíkova byla vybudována dodnes funkční zastávka.\n\nV listinách jsou zaznamenány četné změny původně německého označení vsi, Goczidorf (1371), Geszundorf (1545), Götzendorf (1720), Götsdorf (1790), Svobodná (1946) a současné jméno je od roku 1955 Božíkov.\n\nPři sčítání lidu bylo v Božíkově r. 1900 76 domů s 328 obyvateli německé národnosti, v roce 1930 bylo Němců 298 a 5 Čechů a Slováků, v roce 1950 234 lidí, k 1. 1. 1965 202 a k 31. 12. 1991 jen 121 stálých obyvatel. Tendence byla trvale mírně sestupná. V posledních letech díky výstavbě rodinných domků počet obyvatel začal růst, roku 2003 zde bylo registrováno 142 stálých obyvatel a roku 2008 již 165.\n\nV někdejší vsi existuje nová výstavba domků a mnohé jsou zvelebovány. Je zde řada řemeslníků, spíše drobných živností. Nejsou zde církevní stavby vyjma dvou křížků, význačné památky, sportoviště, hospoda před několika lety shořela. Společenský život je pevně spjatý se Zákupy.\n\nJe zde zachováno několik stavení zachovalé lidové architektury, roubené domy.\n\nProtéká tudy Svitávka a v katastru obce (č. katastru 790524) přibírá z levé strany Bohatický potok.\n\nOd 1. června 2011 zastupitelstvo města Zákupy zřídilo v Božíkově pětičlenný Osadní výbor a jmenovalo předsedkyní Kamilu Šoltovou.\n\nBožíkov odděluje od samotných Zákup železniční trať č.086 a na tomto rozhraní je také malá železniční zastávka \"Božíkov\". Prochází tudy silnice II/268 ze Zákup na Mimoň, z níž odbočuje vedle železniční zastávky silnice 3.třídy ze Zákup na Jestřebí (a dál na Prahu). Obě silnice využívá ČSAD Česká Lípa k zajištění veřejné autobusové dopravy, spojení na Českou Lípu, Mimoň, Zákupy.\n\nV kronice města se zachovala řada pověstí, z nichž jedna se týká i jména Božíkov. To ves získala jako památku na zde vládnoucího pohanského bůžka.\n\n"}
{"id": "272505", "url": "https://cs.wikipedia.org/wiki?curid=272505", "title": "Zvonek jesenický", "text": "Zvonek jesenický\n\nZvonek jesenický (\"Campanula gelida\") je stenoendemická, kriticky ohrožená vytrvalá bylina z čeledi zvonkovitých, rostoucí v Hrubém Jeseníku v České republice. Vyvinul se diferenciací izolované populace zvonku Scheuchzerova (\"Campanula scheuchzeri\"), alpského druhu, který se rozšířil do oblasti Sudet v průběhu některého z chladnějších období, pravděpodobně poslední doby ledové. Je blízce příbuzný s krkonošským endemitem zvonkem českým (\"Campanula bohemica\").\nNěkdy také bývá označován za jeho poddruh a uváděn jako zvonek český jesenický (\"Campanula bohemica\" subsp. \"gelida\").\nVšechny tyto druhy jsou součástí příbuzenského komplexu \"Campanula rotundifolia\" agg.\n\nJediným známým místem výskytu zvonku jesenického ve volné přírodě jsou Petrovy kameny v Národní přírodní rezervaci Praděd. Roste na jižním a východním svahu vrcholové skály Petrových kamenů a v kostřavovém travním porostu do vzdálenosti 10 metrů od úpatí skály, v nadmořské výšce 1 438 metrů, kde musí odolávat nízkým teplotám, sněhu a větru. Místo není přístupné veřejnosti.\n\nZvonek jesenický je velmi podobný svému příbuznému zvonku českému. Botanik Miloslav Kovanda, který zvonek jesenický popsal jako první v roce 1968, ho dokonce později označil za poddruh zvonku českého. V současné době ho většina botaniků opět považuje za samostatný druh.\n\nZvonek jesenický se od svého nejbližšího příbuzného liší především bohatými trsy a menšími květy a tobolkami. Květy často vyrůstají jednotlivě nebo tvoří malé, nejvýše čtyřkvěté hrozny. Jeho menší lodyhy nepřesahují délku 20 cm. Přízemní listy přetrvávají, dokud rostlina neodkvete.\n\nZvonek jesenický roste v trsech, obvykle v malých škvírách skalnatého, kyselého podloží. Dává přednost plochám přímo osvíceným sluncem, ale některým rostlinám se daří i ve stínu. K životu potřebuje hodně vláhy, protože té však na Petrových kamenech není mnoho, je odkázán na deště či vysráženou mlhu. Většinou se rozmnožuje vegetativně, protože možnosti pohlavního rozmnožování jsou omezovány nepříznivými klimatickými podmínkami jeho stanoviště. Kvete od poloviny července do konce srpna. Podobně jako i u jiných zvonků se v květech rozvíjí blizna až poté, co se uvolnil pyl z prašníků, což brání samoopylení.\n\nAčkoliv je zvonek jesenický kriticky ohroženým druhem a v 70. letech 20. století byl na pokraji vyhynutí, v současné době se jeho populace zdá stabilizovaná. Ohrožují jej zejména lyžaři projíždějící zakázaným územím a rozšiřování jiných druhů jako metlice trsnatá, maliník obecný a třezalka skvrnitá.\n\nZvonek jesenický je na seznamu zvláště chráněných rostlin České republiky uvedenému ve vyhlášce 395/1992 Sb., kterou se provádějí některá ustanovení zákona České národní rady č. 114/1992 Sb. o ochraně přírody a krajiny, a tak je zakázáno jej trhat, vykopávat, poškozovat nebo jinak rušit ve vývoji.\nZvonek jesenický byl také zařazen na Červený seznam ohrožených rostlin České republiky do kategorie C1 (kriticky ohrožené), na Červený seznam ohrožených druhů IUCN, kategorie E, a do bernské Úmluvy o ochraně evropských planě rostoucích rostlin, volně žijících živočichů a přírodních stanovišť.\nMísto jeho výskytu je součástí soustavy chráněných území Natura 2000.\n\nZaměstnanci Správy Chráněné krajinné oblasti Jeseníky také zvonek jesenický pěstují ve Staré Vsi u Rýmařova.\n\n"}
{"id": "272513", "url": "https://cs.wikipedia.org/wiki?curid=272513", "title": "Nikon F60", "text": "Nikon F60\n\nNikon F60 je jednooká zrcadlovka na kinofilm, vyráběná v letech 1998-2001 firmou Nikon. Byla nástupcem staršího modelu Nikon F50. Jednalo se o nejnižší a nejlevnější třídu amatérských zrcadlovek firmy Nikon té doby. Varianta F60D navíc umožňovala přidat ke snímku datum a čas pořízení.\n\nFotoaparát je vybaven jednobodovým automatickým zaostřováním (podle svislé linie v širším středu pole) a dvěma režimy TTL měření expozice. Spolupracuje s prakticky všemi objektivy Nikon a je vybaven ostřícím motorkem pro jejich ovládání. Obsahuje vestavěný blesk a patici pro systémové blesky Nikon, s nimiž spolupracuje automatika. Nemá ale možnost připojení samospouště a neumožňuje náhled zacloněným objektivem pro posouzení hloubky ostrosti. Tyto nedostatky odstranil až následující model Nikon F65.\n\nAutomatika umožňuje jak plně automatické fotografování, tak několik režimů scén, poloautomatického a manuálního ovládání. Fotoaparát automaticky snímá DX-kód citlivosti filmu. Převíjení i zakládání filmu je automatické.\n\nTělo fotoaparátu bylo vyráběno z kombinace kovu a plastu, dodáváno bylo v černé a stříbrné úpravě.\n\n \n"}
{"id": "272518", "url": "https://cs.wikipedia.org/wiki?curid=272518", "title": "Josef Bublík", "text": "Josef Bublík\n\nJosef Bublík (12. února 1920, Bánov – 18. června 1942, Praha) byl československý voják, vojákem RAF a příslušník výsadku Bioscop.\n\nNarodil se 12. února 1920 v Bánově u Uherského Brodu. Otec Alois Bublík (1880-1964) byl dělník v kamenolomu a legionář. Matka Žofie (1892-1975), rozená Polanská byla v domácnosti. Měl pět sourozenců.\n\nV Bánově absolvoval obecnou školu. V roce 1931 začal studovat Arcibiskubské gymnázium v Kroměříži, ale již od druhého ročníku přestoupil na reálné gymnázium v Uherském Brodě, na kterém v roce 1939 maturoval. Poté se zapsal na právnickou fakultu Masarykovy univerzity v Brně. Studia ale přerušil po zavření vysokých škol. Byl členem Tělocvičné jednoty Orel.\nKoncem prosince roku 1939 odešel přes Slovensko, Maďarsko, Jugoslávii a Bejrút do Francie. V Agde byl 25. února 1940 prezentován do československého zahraničního vojska a zařazen k 2. pěšímu pluku. Bojů o Francii se nezúčastnil.\n\nPo pádu Francie byl evakuován do Anglie. Tam byl zařazen k 1. pěšímu praporu. 1. dubna 1941 byl povýšen na desátníka aspiranta. Dobrovolně se přihlásil do výcviku pro plnění zvláštních úkolů. Od 15. srpna do 7. listopadu 1941 absolvoval základní sabotážní kurz, parakurz a kurz průmyslové sabotáže. Byl zařazen do výsadkové skupiny Bioscop, které velel rotný Bohuslav Kouba.\n\n28. dubna 1942 byl se skupinou vysazen na Požárech na Křivoklátsku. Společně s Janem Hrubým se přesunuli do Uherského Hradiště a okolí, jelikož v blízkosti obce Bánov stojí na jistém návrší Skaličky kaplička, která sloužila Josefovi jako tajná schránka. Poté, co zde nenalezli kontakt se přesunuli do Prahy. Zde se s pomocí odboje skrývali. Nakonec se s dalšími výsadkáři přesunul do pravoslavného kostela Cyrila a Metoděje, kde 18. června 1942 po boji s gestapem spáchal sebevraždu.\n\nDne 1. prosince 1945 byl povýšen do hodnosti poručíka pěchoty v záloze. 17. června 1948 byl povýšen do hodnosti nadporučíka pěchoty.\n\nDne 30. června 2002 byl povýšen do hodnosti podplukovníka v záloze. Jeho jméno nese ulice v Praze - Kobylisích a Základní škola v Bánově. V roce 2010 uspořádala obec Bánov výstavu při příležitosti 90. výročí jeho narození.\n\nNa Základní škole v obci Bánov mu byla instalována pamětní deska na jeho památku.\n\n\n\n"}
{"id": "272521", "url": "https://cs.wikipedia.org/wiki?curid=272521", "title": "Nikon D300", "text": "Nikon D300\n\nNikon D300 je jednooká digitální zrcadlovka firmy Nikon, uvedená na trh na konci roku 2007. Je nástupcem modelu D200 a je určena pro vyspělé amatérské a profesionální fotografy. Úrovní je posazen mezi amatérský model Nikon D80 a profesionální Nikon D3. Konkuruje modelům Canon EOS 40D, Olympus E-3 a Sony α700.\n\n"}
{"id": "272523", "url": "https://cs.wikipedia.org/wiki?curid=272523", "title": "Jawa Dandy 125", "text": "Jawa Dandy 125\n\nJawa Dandy 125 je čtyřdobý motocykl moderní koncepce vyvinutý v ČR a vyráběný od roku 1998. Byl původně vyráběn společností Moto Union Vodňany jako větší sourozenec Dandy 50. Po sloučení společnosti Moto Union s týneckou Jawa Moto spol. s r. o. se tento model vyrábí od roku 2000 v areálu týnecké Jawy dodnes.\n\nMotocykl byl navržen jako stroj o obsahu 125 cm³ určený přednostně pro západní trhy jako levnější alternativa japonským a tamním strojům. Nejednalo se ovšem o nijak „oškubaný“ stroj. Kromě velmi málo rozšířené verze Dandy Rex 125, jež přebrala design a zadní bubnovou brzdu z modelu Dandy 50, byla „Dandyna“ strojem s na svou dobu moderní koncepcí, zajímavým designem za velmi solidní cenu. K tomu navíc složena z kvalitních součástek renomovaných výrobců tuzemské nebo západní provenience (přístrojový panel, blinkry Facomsa, světla, brzdové třmeny, litá kola – Itálie a jiné díly např. z Velké Británie, Francie, Německa atd.).\n\nKoncepcí částečně navazovala na úspěšnou Dandy 50, přičemž po ní zdědila snadnou ovladatelnost a mrštnost, ale také relativně krátký rozvor a tím pádem nižší cestovní komfort.\n\nNosným prvkem je páteřový rám trubkového a obdélníkového profilu ve spodní části tvořen motorem. Odpružení obstarává vpředu pár teleskopických vidlic ČZ o zdvihu 170 mm a průměru 32 mm. Vzadu pak centrální odpružení typu „cantilever“ o zdvihu 150 mm.\n\nPohon obstarával do roku 2005 motor CDI tchajwanské provenience o výkonu 9,8 kW. Poté byl však v rámci úspor nahrazen čínským motorem Lifan o výkonu 9,5 kW.\n\nAčkoliv se i v současnosti jedná o relativně moderní stroj, nemá již v konkurenci levných čínských plagiátů valnou naději na úspěch.\n\nZakladatelé byli Janeček a Wanderer-dvě počáteční písmena jejich jmen vytvořila název JAWA.\nPrvní motocykll z Janečkovy továrny vyjel 23. října 1929,jednalo se o motor objemu 498,7 cm³,13 kw,dosahoval maximální rychlosti 98 km/h a spotřeba činila 5-6 l/100km.Cena nového motocyklu byla stanovena na 14 890 korun včetně elektroinstalace Bosh. S přívěsným vozíkem stála JAWA celých 17 000 korun.\n"}
{"id": "272527", "url": "https://cs.wikipedia.org/wiki?curid=272527", "title": "Výlov", "text": "Výlov\n\nVýlov je proces, při kterém rybáři přemísťují ryby z rybníků. Tato činnost se provádí tak, že dojde k vypuštění rybníku, po kterém začíná vlastní výlov. Ryby jsou loveny buď přímo do sítí v rybníce zatahováním, nebo v lovišti, které může být přímo v rybníce, nebo pod hrází. Ryby jsou poté nabírány podběráky do přenosných vaniček, nošeny do kádí, tříděny váženy a nakládány na dopravní prostředek, který je rozveze na místo určení, většinou do sádek, kde čekají na svůj další osud.\n\nV České republice se konají výlovy především na podzim od září do listopadu a částečně také na jaře v březnu a dubnu.\nTradičně se rybníky vylovují na Huberta.\n\n"}
{"id": "272530", "url": "https://cs.wikipedia.org/wiki?curid=272530", "title": "ABDACOM", "text": "ABDACOM\n\nAmericko-britsko-nizozemsko-australské velení (\"American-British-Dutch-Australian (ABDA) Command\"), kódový název ABDACOM, bylo vrchní velení všech spojeneckých sil v oblasti jihovýchodní Asie na počátku roku 1942. Hlavním cílem společného velení, vedeného generálem Sirem Archibaldem Wavellem, bylo zajištění kontroly „Malajské bariéry“ (neboli „Východoindické bariéry“), pomyslné linie táhnoucí se Malajským poloostrovem přes Singapur a nejjižnější ostrovy Nizozemské východní Indie. ABDACOM byl v britských vojenských kruzích znám také jako Velitelství jihozápadního Tichomoří (\"South West Pacific Command\").\n\nI když ABDACOM existoval jen několik týdnů a šel od jedné porážky k druhé, poskytl mnoho užitečných zkušeností pro velení kombinovaným spojeneckým silám později ve válce.\n\nZaložení společného velení ABDA bylo dohodnuto na konferenci ARCADIA (ve Washingtonu) v prosinci 1941 a lednu 1942.\n"}
{"id": "272533", "url": "https://cs.wikipedia.org/wiki?curid=272533", "title": "Zábřeh na Moravě (zámek)", "text": "Zábřeh na Moravě (zámek)\n\nZámek Zábřeh na Moravě je renesanční zámek ve staré části města Zábřeh. Na jeho místě stával dříve hrad postavený k ochraně zemské obchodním stezky vedoucí z Moravy do Čech údolím řeky Moravské Sázavy k Tatenici.\n\nPůvodní zábřežská tvrz byla asi v 2. polovině 13. století za držení Šternberků a pánů z Kravař podstatně rozšířena a opevněna tak, že koncem 14. století se již zmiňuje zábřežský hrad. Stál na příkrém svahu spadajícím do dnešní Havlíčkovy ulice a byl chráněn vysokou kamennou zdí, jejíž zbytky jsou dodnes zachovány. Z městské strany byl oddělen hlubokým příkopem a vcházelo se do něj branou s předsazeným vytahovacím mostem nacházejícím se u severovýchodní části dnešního zámku. Z hradu vedly podzemní chodby – podle pověstí údajně až na sousední hrady Brníčko a Hoštejn. Zřejmě to však byly pouze únikové východy, kterými se v čase nebezpečí bylo možno dostat za hradby města. Svědčí o tom hluboká sklepení (zčásti zachovalá) a část chodby, jež směřovala přes dnešní Masarykovo náměstí k domu „Pod podloubím“. Ta se v místě dnešního parčíku v roce 1928 propadla a byla následně zasypána.\n\nNa sklonku 14. století přešlo již zformované zábřežské panství na pány z Kravař. Jiří z Kravař prodal kolem roku 1442 panství Janu staršímu Tunklovi z Drahanovic. Za držení Tunklů nastal rozmach zábřežského panství. Rozrostlo se o panství brníčské a hoštejnské a zábřežský hrad se stal rodovým sídlem (Brníčko bylo poničeno za česko-uherských a Hoštejn za husitských válek). Proto bylo zábřežské sídlo tak honosně vyzdobeno a v pozdně gotickém slohu upraveno. Několikerou přestavbou objekt úplně ztratil charakter opevněného hradu a úpravy mu vtiskly rysy zámecké architektury.\n\nZ tehdejší doby se dochovala vzácná památka umístěná v průjezdu zámku (původně umístěná nad hradní branou). Jedná se o štít vytesaný z maletínského pískovce s bohatými ornamenty, s erbem Tunklů (se dvěma rybami a nápisem „\"Georgius Tunkl senior de Brniczko et in Zabrzeh\"“) a letopočtem 1478. Nedostupnost informací o následných úpravách neumožňuje podrobněji popsat další vývoj a charakter stavebních etap objektu, vyjma pozdně renesanční přístavbu hranaté úzké věže. Za zmínku stojí pouze objekt kostelíka, který byl do 16. století součástí zámku a jenž byl za jednoho z Boskoviců (zřejmě Jana z Boskovic) zrušen a přestavěn na komnaty. Zábřežská farní kronika uvádí, že v tomto kostelíku byl pohřben ve 2. polovině 15. století probošt olomoucké kapituly a světící biskup olomoucký Benedikt z Valdštejna. Jeho náhrobní kámen byl po zrušení kaple zasazen v zámecké zdi. Tato památka se však nedochovala.\n\nProdejem zábřežského panství Jindřichem Tunklem (roku 1510) přešel majetek do rukou Mikuláše Trčky z Lípy a na Lichtenburce a tím skončilo nejen období budování a rozšiřování panství, ale i nejslavnější období zábřežského panského sídla, neboť se majetky dostaly do rukou mocných šlechtických rodů, pro něž bylo zdejší sídlo jen místem dočasným.\n\nPo dvou letech Mikuláš Trčka z Lípy (sídlící na Opočně) vyměnil zábřežské panství s Ladislavem z Boskovic. Ten si jako sídlo vybral Moravskou Třebovou a na zábřežském zámku od té doby sídlili jen hejtmané a hospodářští správci panství. Výjimkou byl pouze Jan z Boskovic (pravnuk Ladislava), který v roce 1569 převzal správu obrovského majetku Boskoviců. Ten si zábřežské sídlo oblíbil a často zde s manželkou pobýval. Pro ni dal přebudovat zámek v renesanční sídlo – objekt byl zvýšen o jedno patro se čtyřmi sály a na straně do náměstí vybudoval renesanční zahradu. Pod zámkem vznikl nový pivovar a rozsáhlý panský dvůr. Po smrti svého manžela zde také sídlila (až do své smrti roku 1590) sestra Jana z Boskovic Kunhuta, provdaná Žerotínová. Její syn, Ladislav Velen ze Žerotína, se po smrti Jana z Boskovic stal dědicem veškerého majetku Boskoviců. Za své sídlo si však vybral Moravskou Třebovou a v Zábřehu prodléval sporadicky. Město za dobu Boskoviců a Žerotínů prožívalo léta blahobytu a rychle se rozrůstalo.\n\nČastým obyvatelem zámku byl v období 20. let 17. století i jediný Velenův syn Karel. Po Bílé hoře byl Ladislav Velen, coby vojenský vůdce vzbouřených stavů, nucen uprchnout do ciziny, v nepřítomnosti byl odsouzen k trestu smrti a jeho majetek zkonfiskován. Od císaře Ferdinanda II. dostal zábřežské panství kníže Karel z Lichtenštejna. V rámci lichtenštejnských panství poklesl zábřežský zámek definitivně na pouhé sídlo hospodářské správy. Období třicetileté války znamenalo pro zábřežské panství období úpadku. V roce 1621 zde byli ubytováni důstojníci valdštejnského regimentu a v roce 1642 zde značné šrámy způsobili Švédové.\n\nV roce 1661 byl zámek částečně zbarokizován, na kteréžto úpravy se památkou dochoval pískovcový erb Lichtenštejnů (se jménem tehdejšího majitele Karla Eusebia z Lichtenštejna). V letech 1727–1736 došlo k další větší přestavbě, kdy s ohledem na hospodářské potřeby bylo v barokním slohu přistavěno severní zámecké křídlo. Za období slezských a napoleonských válek procházely Zábřehem nejrůznější vojska (pruská, rakouská i francouzská – po bitvě u Slavkova v roce 1805), což bylo spojeno s častým pleněním zámku i města.\n\nZámek i město neušetřily ani živelní pohromy – největší byl požár v roce 1793, jenž zničil téměř celé město i část zámku s věží; ta byla později obnovena (nynější podoba je z roku 1869). Kníže Alois z Lichtenštejna zámek v roce 1849 prodal městu a to jej pronajalo okresnímu hejtmanství a okresnímu soudu. Pro účely úřadů slouží dodnes.\n\nV současnosti je sídlem Městského úřadu.\n\n"}
{"id": "272534", "url": "https://cs.wikipedia.org/wiki?curid=272534", "title": "Irkutská oblast", "text": "Irkutská oblast\n\nIrkutská oblast ( Иркутская область) je federální subjekt Ruské federace. Oblast leží na jižní Sibiři na severozápadním břehu Bajkalu. Hlavním městem je Irkutsk. Na ploše 767 900 km² zde žije 2 527 000 obyvatel, z toho 79 % ve městech.\n\nNa jihu Irkutské oblasti ležel bývalý Usťordynský burjatský autonomní okruh. V říjnu 2005 bylo rozhodnuto o jeho sloučení s Irkutskou oblastí, které se uskutečnilo k 1. lednu 2008.\n\nNejvětšími řekami jsou Lena, Angara, na níž byla zbudována Bratská přehrada (svého času největší na světě), a Nižňaja Tunguska a jejich přítoky. Na severu do oblasti zasahuje Středosibiřská vysočina. Velkou část oblasti pokrývá tajga. Napříč oblastí prochází železniční Bajkalsko-amurská magistrála.\n\nIrkutská oblast hraničí s Burjatskem a Tuvinskou AR (jih a jihovýchod), s Krasnojarským krajem na západě, s Jakutskem na severovýchodě, a s Čitskou oblastí na východě. Jedinečné a světově proslulé Bajkalské jezero leží na jihovýchodě regionu. Irkutská oblast je ponejvíce pahorkatinná se širokými údolími Středosibiřské vysočiny a její východní části, Patomskou vysočinou (1940 m n. m.).\n\n\nNejvětšími městy jsou oblastní centrum Irkutsk (575 900 obyvatel, 2007), dále Bratsk (253 200), Angarsk (244 100), Usť-Ilimsk (98 600) a Usolje Sibirskoje (86 200).\n\nPodnebí se mění mezi teplým kontinentálním na jihu a subarktickým kontinentálním v severních částech. Skoro po polovinu roku, od poloviny října do počátku dubna, se průměrná teplota pohybuje pod 0 °C. Zimy jsou velice studené, s průměry nejvyšších teplot v Irkutsku −14,9 °C a průměrná minima jsou –25,3 °C v lednu. Léta jsou teplá, ale krátká: průměrná nejvyšší teplota v srpnu je 24,5 °C, průměr minim 11,2 °C. Nicméně v září se počasí výrazně ochladí na průměr denních maxim 15,3 °C a průměr denních minim je jen 2,5 °C. Více jak polovina srážkových úhrnů spadá do letních měsíců, nejvlhčím měsícem bývá srpen, s 96,2 mm (3,79 palců) dešťů. Leden je zde nejsušším měsícem s pouhými 11 mm (0,4 palců) srážek. Průměry celkových ročních úhrnů jsou 419,8 mm.\n\nHlavním průmyslem v oblasti jsou: těžba a zpracování kovů, energetika, dřevařství, ropný a palivový průmysl, strojírenství, chemický průmysl, potravinářství, a výroba vodní energie. Průměrné platy v Irkutské oblasti jsou deset procent nad ruským průměrem.\n\nZe 2,77 milionů lidí žije 79,6 % ve městech a 20,4 % jsou venkované. Průměrná hustota zalidnění pro celé Rusko je 8,7 ob./km², zdejších 3,3 ob./km² je tedy hluboko pod průměrem.\n\nZajímavá je malá etnická skupina žijící ve třech vesnicích (Piktinsk, Sredne-Piktinsk, a Dagnik) v Zalarinském rajónu v oblasti, jsou to takzvaní „Bugští Holanďané“: potomci polsky mluvících lutherských zemědělců, kteří se přestěhovali na Sibiř z ruské Volyně v letech 1911–1912 při hledání cenově dostupné krajiny. Ačkoliv dlouho toužili ztratit svůj jazyk předků němčinu či holandštinu (dokonce na počátku 20. století mluvili ukrajinsky a studovali polštinu), byli stále považováni za etnické Němce a v průběhu druhé světové války byli obvykle odvedeni k práci do gulagů, namísto služby na první frontě.\n\nŽijí zde také Tofalaři, jejich počet je 837 (2002), zvedl se po roce 1989 ze 722.\n"}
{"id": "272535", "url": "https://cs.wikipedia.org/wiki?curid=272535", "title": "Angerfist", "text": "Angerfist\n\nDanny Masseling (* 20. června 1981 v Almere, Nizozemsko), známější pod svým pseudonymem Angerfist, je DJ tvořící hudbu ve stylu newstyle hardcore (odnož klasického hardcore).\n\nZačátek jeho kariéry můžeme datovat na rok 2001, kdy poslal svou nahrávku Marku Vosovi (alias DJ Buzz Fuzz), hlavě BZRK Records. Buzzovi se nahrávka líbila, a tak Danny Masseling vydal svou první EP desku pod pseudonymem Menace II Society. Velmi rychle si vydobyl respekt na gabba scéně pro své nekompromisně agresivní a násilné beaty. Vydal také několik nahrávek pod pseudonymy Kid Morbid a Bloodcage.\n\nAngerfistova self-prezentace se často dotýká témat masových vrahů a psychopatů. Členové live crew nosí masky.\n\n25. března 2006 vyšlo první Angerfistovo album, Pissin' Razorbladez.\n\n"}
{"id": "272541", "url": "https://cs.wikipedia.org/wiki?curid=272541", "title": "Dějiny Židů ve Spojených státech amerických", "text": "Dějiny Židů ve Spojených státech amerických\n\nDějiny Židů ve Spojených státech amerických se datuje k příchodu prvních nizozemských osadníků (1654) do oblasti dnešního New Yorku. V polovině a ke konci 19. století přicházeli němečtí Židé z civilizačně vyspělých oblastí a usadili se po celém území Spojených států. Mezi lety 1880 a 1924 přišlo velké množství chudých východoevropských Židů hovořících jazykem jidiš, kteří se usadili zejména v New Yorku a dalších velkých městech. V první polovině 20. století byla imigrace citelně zbrzděna imigračními zákony. Až na toto období vždy USA poskytovaly Židům z celého světa útočiště před pronásledovateli a daly jim šanci se uplatnit. Židé pak svou kulturou, podnikavostí a vzdělaností významně přispěli k budování a formování Spojených států a jejich společnosti. Americká židovská komunita zase sehrála důležitou roli v dějinách židovského národa. V minulosti absorbovala velkou část evropského židovstva a od druhé světové války je nejpočetnější komunitou na světě, která se podílela na zrodu židovského státu Izrael a dosud jej podporuje. V neposlední řadě jsou Spojené státy hlavním kulturním a náboženským centrem židovského národa.\n\nPrvní Židé se na území dnešních Spojených států objevují roku 1654 s nizozemskými osadníky, kteří zde zakládají Nový Amsterodam. Bylo to celkem 23 sefardských židovských rodin, využívajících náboženské tolerance v nizozemských koloniích. Po dobytí Nového Amsterodamu Brity roku 1664 se situace pro Židy nemění. Využívají možností svobody podnikání a živí se jako kupci či obchodníci, často s orientací na zemi původu. Jako národnostní skupina jsou sice málo početní, ale silně integrovaní. Po dlouhých staletích žijí v náboženské svobodě.\nV následujících letech dochází k migraci a rozšiřování židovského obyvatelstva mimo New York do dalších měst. Mezi první patří Newport (1680), dále pak Lancester (1730), Savannah (1733), Filadelfie (1747), Charleston (1750), New Haven (1759), Richmond (1789) atd. Na obyvatelstvu severoamerických britských kolonií se židovská populace podílela počátkem 18. století pouze zanedbatelným zlomkem - tvořila 0,01%. Počátkem 18. století začíná z Evropy migrovat stále více Aškenázských Židů, a to zejména z Německa a Polska. Již v první polovině století (1730) získávají majoritní postavení, avšak i nadále zůstává dominantní sefardská liturgie.\n\nNa židovskou identitu (etnickou i náboženskou) mají vliv výborné životní podmínky v koloniích, mezi něž patří obrovské množství volného prostoru, útočiště před náboženskou perzekucí. To vše tvořilo vhodnou imigrační oblast jak pro Židy postihované pronásledováním, tak pro Židy postižené ekonomickými nesnázemi. Integrací do nově vznikající společnosti dochází k ústupu původních jazyků imigrantů (němčina, jidiš, španělština, ladino), které nahrazuje angličtina. V kontrastu s touto integrací posiluje židovská identita. Dochází k zakládání synagog (první založena v New Yorku roku 1729) a židovských škol (první založena v New Yorku roku 1755). Když začala válka za nezávislost, stála velká část židovského obyvatelstva na straně povstalců právě proto, že se díky nově nabytým svobodám přimkli ke svobodné Americe.\nÚplné zrovnoprávnění Židů nastalo po vyhlášení nezávislosti přijetím ústavy, která zaručovala odluku církve od státu a rovnost před zákonem. V jednotlivých státech padla poslední překážka v roce 1826 v Marylandu, kde byl přijat zákon umožňující výkon politické funkce bez přijetí křesťanské přísahy.\n\nKe konci 18. století se ve Spojených státech nacházelo 1600 Židů. Tento počet se v následujícím století téměř zestonásobil (v letech 1820-1880 se zvýšil ze 2700 na 250 000). Většina z přistěhovalců pocházela z civilizačně vyspělých oblastí (převážně německy mluvících zemí). Začalo poněmčování kultury a započala transformace ortodoxního judaismu na reformní. Ideologii reformního hnutí definoval tzv. Pittsburský program (1855). Mezi charakteristické znaky nového reformního judaismu patří ústup hebrejštiny coby liturgického jazyka a její náhrada angličtinou, zkrácené modlitby a nahrazení rabínských kázání, dále pak dodržování jen těch micvot, které jsou aktuální a jsou v souladu s moderní morálkou a v neposlední řadě odmítnutí teorie návratu do Země Zaslíbené a názor, že Židé nejsou národ, ale náboženská obec. Tyto principy zůstaly základními zásadami reformního judaismu až do roku 1937. Tento nový směr posiluje integraci do americké společnosti. Židé se tak dostali do nových pozic - na severu Spojených států zakládají banky, továrny a obchodní společnosti, naproti tomu na jihu se věnují plantážnictví, vlastní otroky atd. Občanská válka (1861-1865) byla i válkou Židů, kdy proti sobě stálo 10 000 Židů na straně Unie a 3 000 Židů na straně Konfederace.\n\nRozšiřování území s židovskou populací souvisí s intenzivní imigrací, která začíná 40. letech 19. století. Židovské komunity se nově objevují v oblasti Velkých jezer (Chicago, Cincinnati, Cleveland, Detroit, Milwaukee), Kalifornii (San Francisco). Hlavním jádrem však i nadále zůstává severovýchodní pobřežní pás s městy New York, Filadelfie, Baltimore a Boston.\n\nZhruba od poloviny 19. století se začíná zvyšovat sociální status Židů (dříve několik obchodníků, průmyslníků, lékařů, ale především potulných kupců), kteří se začínají zaměřovat na finančnictví a podnikání. V bankovnictví je známé například jméno předního amerického bankéře Josepha Seligmana. Trendem počátku 80. let je vytvořením malé majetné a vzdělané skupiny obyvatel, odlišující se pouze náboženstvím, která by díky svému postavení a charakteru neměla poznat náboženské represe a antisemitismus.\n\nPo atentátu na ruského cara Alexandra II. (1881) začala v Rusku série nelítostných pogromů (Oděsa, Varšava, Balta atd.). Reakcí na ně byla emigrace do té doby nebývalého rozměru, kdy 85 % emigrantů mělo za cíl právě Spojené státy. Další emigraci měl za následek pogrom v Kišiněvě (1903). Tento příliv imigrantů z východní Evropy znamenal změnu podílu židovského obyvatelstva na celkové populaci z 0,5 % na 3,4 %. V absolutních číslech znamenala tato migrace mezi lety 1880 až 1914 vzrůst počtu židovského obyvatelstva z 25 012 na 3 300 000.\n\nNa rozdíl od imigrantů z první poloviny 19. století, kteří pocházeli z civilizačně vyspělých oblastí, je populační skladba této migrační vlny odlišná. Většina migrantů pocházela z chudých poměrů ghett východní Evropy, hovořili jidiš a hlásili se k ortodoxnímu judaismu nebo chasidismu. Mezi hlavní destinace patřil New York, v němž Židé počátkem století tvořili 29 % populace, a zejména pak Manhattan, v němž vznikla tzv. židovská čtvrť v části Lower East Side. Tato malá (4 km²), velmi zalidněná oblast (r. 1893 byla v 10. volebním obvodu hustota zalidnění 20 000 obyvatel/km²) byla zastavěna převážně činžovními doby o 5-8 podlažích. Z počátku musela většina Židů pracovat v šicích dílnách při pracovní době až 70 hodin týdně.\n\nSituace v oděvním průmyslu se však změnila a již roku 1888 patřilo Židům 234 z celkových 241 oděvních dílen. Když se v roce 1913 stal oděvní průmysl hlavním průmyslovým odvětvím New Yorku, nacházelo se zde 16 552 továren a dílen, zaměstnávající na 312 tisíc pracovníků, a všechny patřili židovským majitelům. Pracovitost, spořivost, rychlá adaptabilita a především důraz na vzdělání vedl k tomu, že se již téměř po patnácti letech stěhovali do lepších čtvrtí a následující generace se už řadila mezi střední třídu pracující v terciárním sektoru průmyslu. Židé upřednostňovali vzdělání nejvíce ze všech imigrantských skupin.\n\nZměna sociálního postavení se odrážela i ve změnách, které nastaly v rámci židovské komunity. Zde nastal zvrat v převažující denominaci, kdy se změnil poměr mezi ortodoxním a reformním judaismem. V porovnání mezi lety 1880 a 1890 se změnil počet reformních synagog z 90 % na necelých 41 %. Proměna však nadále pokračovala a znovuobrozený ortodoxní judaismus rychle slábl a byl nahrazen denominací specifickou pro Spojené státy, a to judaismem konzervativním.\n\nVzestup zaznamenal také jidiš, v němž vycházelo počátkem 20. století v New Yorku 600 000 výtisků novin za den. Tato směsice němčiny a hebrejštiny se uplatňovala také v literatuře a divadelních souborech. Nicméně postupně byl také vytlačován angličtinou.\n\nV tomto období také zesílily antisemitské tendence, a to především díky překotnému růstu židovské populace, její koncentraci, vizuální odlišnosti a v neposlední řadě také prosazením se v některých odvětvích. Křesťané považovali Židy za ohrožení amerického způsobu života a úspěchy některých jejich „židovských bratrů“ mezi nimi vzbuzovaly zášť. Svůj podíl na vzrůstu těchto tendencí měl i příchod katolíků se silnou antisemitskou tradicí. Tato protižidovská propaganda, počínající v 90. letech 19. století (např. zákazem vstupu do vybraných hotelů a klubů, vyloučení z více druhů zaměstnání atp.) vyvrcholila různými diskriminačními opatřeními ve 20. a 30. letech 20. století, ta však zdaleka nedosáhla rozsahu jako jinde ve světě.\n\nMeziválečné období se neslo ve znamení problémů integrace. První světová válka postavila před americké Židy množství svízelných problémů. V listopadu 1914 vznikla pomocná organizace American Jewish Joint Distribution Committee, která měla za cíl finanční organizaci sociální a lékařské pomoci pro evropské Židy. Problém však byl v otázce politické podpory. Americký židovský výbor, reprezentující americké Židy, byl loajální k diplomacii administrativy USA, jež se klonila na stranu Dohody. Uvědomoval si však zároveň, že hlavním nepřítelem Židů ve východní Evropě je antisemitské carské Rusko, a že by vítězství Německa na východní frontě mohlo znamenat zlepšení situace pro místní židovské komunity. Z obavy před růstem antisemitských nálad se však vzdali výraznější snahy se v této záležitosti angažovat.\n\nSituace po první světové válce se v USA mění. Spojené státy se stávají izolacionistickou zemí a snahou je zajistit převahu bílého protestantského obyvatelstva. Ve 20. letech jsou přijaty tři přistěhovalecké zákony, stanovující roční kvóty pro příjem přistěhovalců. Pravděpodobně nejznámější je v pořadí druhý, tzv. Johnsonův zákon z roku 1924, který umožňoval přijetí imigrantů v množství maximálně 2 % obyvatel daného státu v USA k roku 1890, což bylo pouhých několik tisíc imigrantů ročně. Přijetí těchto zákonů znamenalo tragédii pro Židy z východní Evropy, kteří tak ztratili možnost útočiště. Množství židovských imigrantů kleslo nejprve pod 50 000/rok, pak na 10 000/rok a v první polovině 30. let se pohybovalo v rozmezí 2000-5000/rok. Tyto kroky měly za důsledek vzrůst významu britského mandátu Palestiny, jakožto nového cíle imigrace evropských Židů. V polovině 20. let imigrace do Palestiny převýšila imigraci do USA.\nBěhem 20. a 30. let 20. století byla patrná snaha Židů ještě více se integrovat do americké společnosti. Mezi tyto snahy patří mírný rozptyl populace (tzn. nežít ve zcela uzavřených komunitách), ústup náboženství do pozadí, dominance angličtiny, sňatky s nežidy atp. Toto období je zároveň obdobím největšího rozmachu antisemitismu v dějinách USA. V tomto období vzrůstají aktivity Ku-Klux-Klanu, rasistické teorie jsou šířeny prostřednictvím antisemitských periodik a Židé jsou diskriminováni v zaměstnání. Tento jev však nezasahoval do individuálních svobod občanů. Jedním z iniciátorů protižidovské kampaně byl i průmyslník Henry Ford. Zřejmě nejzásadnějším zásahem byly kvóty (\"numerus clausus\") pro židovské studenty na řadě univerzit (i na Harvardu), které omezovaly přístup Židů ke vzdělání.\n\nPřesto však byl zaznamenán demografický vzestup Židů, z nichž většina již náleží do střední třídy. Otevřenost novým trendům a poznatkům jim otevřela nová odvětví (např. všechny hollywoodské filmové společnosti vyjma jediné jsou založeny Židy) a podpora programu prezidenta F. D. Roosevelta New Deal jim přinesla posílení pozic. Přesto však se představitelé amerických Židů neodhodlali k vyvíjení nátlaku na vládu při prosazování vyšších kvót pro uprchlíky před nacismem. Až na dílčí zvýšení přistěhovalectví na přelomu 30. a 40. let byla většina Židů v Evropě ponechána nacismu (omezená byla i imigrace do Palestiny).\n\nPo druhé světové válce se stává židovská obec v USA nejdůležitějším centrem židovského národa a snaží se pomáhat těm, kdož přežili holokaust. V poválečném období je také příznačný růst obliby sionismu a zejména pak ve formě finanční pomoci nově vzniknuvšímu státu. Podpora Izraeli ze strany USA je do dnešní doby značná, a to zejména díky silné lobby, která vznikla již zrozením nového židovského státu, který byl americkými Židy vítán. Emigrace do Izraele z USA však byla malá.\n\nPoválečné období je pro americké Židy obdobím neobyčejného kulturního, ekonomického a politického rozkvětu. Od 60. let přestává být patrný antisemitismus a úloha Židů prakticky ve všech odvětvích roste. V literatuře se objevují např. Arthur Miller, Allen Ginsberg či Leon Uris; ve vysokém školství je 10 % všech rektorů židovského původu; v necelých dvou dekádách mezi lety 1952-1969 je v oblasti vědy a kultury uděleno 14 Nobelových cen americkým Židům. Vzestup je patrný také v obchodní a profesní třídě a v politice (první židovský starosta New Yorku (1973) či ministr zahraničí Henry Kissinger). Velmi dobrý vývoj nastává také v zaměstnanosti (v 70. letech je podíl Židů v tzv. „profesích“ a obchodním světě na 54 %, oproti 27 % průměru v USA) a pobírání mezd (63 % židovských rodin vydělává přes 15 000 USD/rok, oproti 49 % v nežidovské populaci). Dochází také ke slábnutí náboženství a emancipaci žen.\n\nV populačním vývoji dochází ke stagnaci. Výraznější přistěhovalecké vlny jsou v roce 1950 (Kongres povolil imigraci 400 tisíc Evropanů) a na přelomu 70. a 80. let (imigranti ze zemí SSSR). Řada menších vln pak přichází po rozpadu Sovětského svazu začátkem 90. let. V absolutních číslech má v současné době židovská komunita ve Spojených státech 5 280 000, což je v poměru na celkové populaci 1,8%. Rozmístění židovské populace nemá nerovnoměrný charakter jako v počátcích osidlování. Zůstává však prvek urbanizace. V New Yorku žije 30 % amerických Židů (oproti 60 % z roku 1937). Velké množství Židů je také v Kalifornii (16%) či na Floridě (11%). Větší obce pak najdeme ještě ve státech New Jersey, Pensylvánie, Massachusetts, Illinois, Maryland. Rodinné příjmy jsou nadále nad celostátním průměrem. S poklesem významu náboženství souvisí i vývoj v poměru jednotlivých denominací judaismu. Reformní judaismus se pomalu vyrovnává konzervativnímu a podíl ortodoxního klesl pod 10%.\n\n\n\n"}
{"id": "272545", "url": "https://cs.wikipedia.org/wiki?curid=272545", "title": "Harold E. Palmer", "text": "Harold E. Palmer\n\nHarold Eduard Palmer, obvykle jen Harold E. Palmer (6. března 1877 – 16. listopadu 1949) byl anglický lingvista, fonetik, a průkopník v oblasti akvizice anglického jazyka a její výuky. Obzvlášť se věnoval \"Ústní Metodě\". Trávil 14 let v Japonsku a zde zreformoval systém výuky anglického jazyka. Významně přispěl k vývoji aplikované lingvistiky 20. století. \n\nPalmer se narodil v Londýně. Mezi roky 1892 – 1893 studoval ve Francii. V roce 1902 se stěhoval do Belgie kde učil angličtinu ve škole Berlitz. V roce 1903 založil svoji vlastní školu. V roce 1915 začal učit na University College London. V roce 1922 dostal pozvaní od Masataro Sawayanagi, Kojiro Matsukata a odjel do Japonska. V Japonsku se stál „Lingvistickým poradcem“ Ministerstva Vzdělaní. V roce 1923 založil \"Institute for Research in English Teaching\" (\"IRET\"), nyní \"Institute for Research in Language Teaching\" (\"IRLT\"), a stál se jeho ředitelem. Založil také publikace institutu, Bulletin. V roce 1935 dostal cenu \"D. Litt\" od \"Tokyo Imperial University\". V roce 1936 se vrátil do Anglie a stal se konzultantem pro nakladatelství \"Longmans Green\". V roce 1937 vydal knihu \"Thousand-Word English\".\n\n"}
{"id": "272548", "url": "https://cs.wikipedia.org/wiki?curid=272548", "title": "Debut", "text": "Debut\n\nDebut (francouzsky \"počátek\", výslovnost [debyt] i [debut]) označuje první veřejné vystoupení (případně první veřejné samostatné vystoupení) umělce, které lze později označit jako počátek (start) jeho umělecké dráhy či jeho případné pozdější profesionální kariéry.\n\nDebutovat znamená poprvé veřejně vystupovat, zahájit vystoupením svou veřejnou činnost, zvláště uměleckou.\n\nMluvíme-li o spisovateli, obvykle hovoříme o knižním debutu či literárním debutu, přičemž pro první vydané dílo se v češtině používá označení literární prvotina. Začínající herci zažívají obvykle svůj filmový, divadelní, dabingový či televizní debut. (Herec-začátečník bývá v hereckém slangu označován synonymem ke slovu začátečník: kandrdas.)\n\nVýtvarní umělci debutují obvykle svojí první samostatnou výstavou atp. Režiséři nejčastěji debutují svým prvním samostatným filmem (tedy nikoli studentským filmem), televizní inscenací či divadelním představením. Architekti debutují svojí první samostatnou realizací jejich architektonického návrhu apod.\n\nUmělec-začátečník, respektive začínající umělec je debutant či debutantka. Debutantem či debutantkou lze označit jakéhokoli začátečníka či začátečnici, tedy i v neuměleckých činnostech (ve sportu, ve společenském styku, v politice, v žurnalistice aj.).\n\n"}
{"id": "272551", "url": "https://cs.wikipedia.org/wiki?curid=272551", "title": "Novatianus", "text": "Novatianus\n\nNovatianus (česky Novacián) byl druhý známý vzdoropapež.\n\nNovacián byl římský presbyter, hlásil se k Hyppolitovu odkazu, a proto patří mezi představitele logos-teologie. Zdá se, že byl už v roce 250 v římské církvi důležitou osobností. Po mučednické smrti papeže Fabiána (roku 250) a patnáct měsíců trvající sedisvakanci byl zvolen papežem Kornélius a Novatián se proti němu postavil. Roku 251 však menšina zvolila Novatiana jako vzdoropapeže. Novatianus byl velmi nadaným spisovatelem, jeho hlavní dílo \"De trinitate\" (O Trojici) je prvním teologickým traktátem v latině.\n\nJádro jejich sporu byla praxe pokání. Novacián byl rigorista a požadoval trvalou exkomunikaci odpadlíků. Nechal se vysvětit na biskupa a po své vlastní exkomunikaci založil sektu novacianistů. Ve střetu obou papežů hrál také roli novacianismus: Kornelius přijímal ty, kdo odpadli v době pronásledování, zpět do církve, zatímco Novatian zastával přísnou linii. Novatianovi stoupenci založili „církev čistých“ a křtili znovu ty, kteří k nim přestoupili. Biskupové, kteří se sešli v Římě na synodě roku 251, vyloučili Novatiana z církve. O jeho dalším životě je známo málo; snad zemřel roku 258 (?) mučednickou smrtí.\n\nByl prvním římským teologem, který svá díla sepisoval v latinském jazyce. Od Tertuliána přebral výraz \"persona\" a Syn je tedy druhá osoba, ale není druhým Bohem vedle Otce. Otec je nezplozený a Syn všechno dostává od Otce. Z toho sice vyplývá, že pro Novaciána je Syn v určitém pohledu podřazen Otci, ale zároveň je syn Otci z určitého ohledu roven, neboť Otec, který má Syna věčně v sobě, jej v určitém okamžiku svobodně zplodil. Je-li Syn druhou osobou, pak to rozhodně neruší Boží jednotu, neboť Otec a Syn jsou jedno (Jan 10,30). Zmíněná jednota spočívá na vzájemné lásce, rovnosti, podobnosti, spojení.\n\nNovacián Ducha Svatého nikdy výslovně nedefinuje jako osobu a nikdy o něm přímo netvrdí, že je Bůh. Z vlastností a funkcí, které mu tento autor připisuje, ale není obtížné dospět k závěru, že tento Duch Svatý má božský statut.\n"}
{"id": "272552", "url": "https://cs.wikipedia.org/wiki?curid=272552", "title": "Felix II. (vzdoropapež)", "text": "Felix II. (vzdoropapež)\n\nFelix II. († 22. listopadu 365) byl za papeže dosazen římským císařem na místo papeže Liberia, vypovězeného do Thrákie. Tehdy zuřil boj o arianismus. Felix byl vysvěcen roku 355 a přijal ariány znovu do církve. Protože lid zůstal věrný, vrátil se Liberius roku 358 do Říma. Přestože císař plánoval společnou vládu Liberia a Felixe, byl Felix roku 358 vyhnán. Zemřel 22. listopadu 365. Mnohé seznamy papežů z doby po roce 500 jej uvádějí jako legitimního papeže.\n"}
{"id": "272553", "url": "https://cs.wikipedia.org/wiki?curid=272553", "title": "Ursinus", "text": "Ursinus\n\nUrsinus, známý též jako Ursicinus, byl v roce 366 po smrti papeže Liberia zvolen příznivci ariánů vzdoropapežem proti Damasu I.\n\nU moci se udržel několik měsíců a počátkem roku 367 byl nucen odstoupit, přenechat úřad Damasu I. a odejít do vyhnanství. Umírá po roce 381.\n"}
{"id": "272555", "url": "https://cs.wikipedia.org/wiki?curid=272555", "title": "Eulalius", "text": "Eulalius\n\nEulalius byl vzdoropapežem v období 418 až 419.\n\nPo smrti papeže Zosima roku 418 došlo v Římě k dvojí volbě; zatímco kněží Věčného města zvolili Bonifáce I., jáhni vybrali na papežský trůn arcijáhna Eulalia (27. prosince 418). Císař Honorius svolal do Ravenny synodu, aby rozhodla o platnosti obou voleb, ale Eulalius se na ni nedostavil; táhl raději na Řím, aby ozbrojenou silou obsadil Laterán. Roku 419 byl z Říma vyhnán. Císař se rozhodl 3. dubna 419 pro Bonifáce; tak je Eulalius započten mezi vzdoropapeže. Podle údajů Liber Pontificalis zemřel roku 423 jako biskup v Kampánii.\n\n\n"}
{"id": "272556", "url": "https://cs.wikipedia.org/wiki?curid=272556", "title": "Vlajka Peru", "text": "Vlajka Peru\n\nVlajka Peru má tři stejně široké svislé pruhy – červený, bílý a červený, na státní vlajce je uprostřed umístěný štít ze státního znaku z roku 1825, který obepínají dvě zelené ratolesti, vavřínová a palmová, spojené dole červenou stuhou.\n\nŠtít je dělený a v horní části půlený. V prvním modrém poli je žlutá lama, v druhém bílém zelený chinovník, dole v červeném poli je žlutý roh hojnosti s vysypanými žlutými mincemi, symbolizující nerostné bohatství. Nad štítem je zelený vavřínový věnec ke cti hlavního města Limy. Úplný státní znak (se dvěma dvojicemi vlajek zkřížených za štítem) je na válečné vlajce.)\n\nČervená barva vlajky symbolizuje krev bojovníků za svobodu, bílá právo a spravedlnost. \n\nVlajka byla zavedená roku 1825. Její ideu vnukli jejímu tvůrci generálovi San Martínovi roku 1820 táhnoucí plameňáci, což považoval za dobré znamení, a v barvách červené a bílé navrhl vlajku jím vytvořené peruánské legie.\n\n"}
{"id": "272557", "url": "https://cs.wikipedia.org/wiki?curid=272557", "title": "Indonéská rupie", "text": "Indonéská rupie\n\nIndonéská rupie (oficiální název rupiah) je platidlem Indonésie v jihovýchodní Asii. Její ISO 4217 je IDR. Zkratka pro rupii je \"Rp\". Jedna setina rupie se nazývá \"sen\", ale pro jeho nízkou nominální hodnotu neexistují žádné mince nebo bankovky v nominálních hodnotách senu.\n\n\n"}
{"id": "272559", "url": "https://cs.wikipedia.org/wiki?curid=272559", "title": "Laurentius", "text": "Laurentius\n\nLaurentius byl v letech 498 – 506 vzdoropapežem.\n\nPo smrti papeže Anastasia II. došlo k dvojí volbě papeže – většina, nespokojená s Anastasiovým probyzantským postojem, zvolila 22. listopadu 498 za nového papeže Symmacha, menšina, nakloněná Byzanci, volila Laurentia.\n\nOba se nechali v den volby vysvětit. Proto byl o rozhodnutí požádán král Theodorich Veliký , který rozhodl ve prospěch Symmacha.\n\nPo třech letech vznikl spor nanovo: Symmacha zahrnuli jeho protivníci výtkami i osobními obviněními. Theodorich pověřil roku 501 prošetřením žalob synodu, jejíž rozhodnutí chtěl Symmachus uznat jen tehdy, bude-li z ní vyloučen královský vizitátor. Na to Theodorich nepřistoupil, a tak došlo v Římě ke krvavým nepokojům. Synoda pak v Symmachově nepřítomnosti rozhodla, že jako držitel apoštolského úřadu nepatří před lidský soud, protože stojí před soudem Božím. Proto byla Symmachovi vrácena všechna práva. Laurentius se vrátil roku 501 do Říma, odkud ustoupil teprve roku 506 na Theodorichův rozkaz. Zbytek svých dní strávil na jednom venkovském sídle v přísné samotě.\n"}
{"id": "272560", "url": "https://cs.wikipedia.org/wiki?curid=272560", "title": "Dioscuros", "text": "Dioscuros\n\nDiscorus byl vzdoropapežem ve dnech 22. září - 14. října 530 po smrti papeže Felixe III.\n\nVzdoropapežem byl zvolen oproti Bonifáci II. pro svůj postoj proti monofyzitům. Vysvěcen byl na Lateránu ale již 14. října 530 umírá. Bonifác II. jej dal ještě po smrti do klatby.\n"}
{"id": "272561", "url": "https://cs.wikipedia.org/wiki?curid=272561", "title": "Salvadorská vlajka", "text": "Salvadorská vlajka\n\nVlajka Salvadoru (neobvyklého poměru stran 189:335) má tři vodorovné pruhy, modrý, bílý a modrý, což jsou barvy vlajky někdejších Spojených provincií Střední Ameriky, které existovaly v letech 1823–1838 a jejíž členy byly státy Salvador, Honduras, Guatemala, Kostarika a Nikaragua.\n\nModré pruhy symbolizují vody Karibského moře a Tichého oceánu, které omývají břehy těchto zemí, bílá je barvou míru a dorozumění. Uprostřed je umístěný státní znak Salvadoru, který má za základ někdejší znak zmíněné středoamerické federace z roku 1823. Je to žlutě lemovaný trojúhelník (jeho strany představují rovnost, pravdu a právo), ve kterém se na hranicích vod oceánů zdvihá z moře pět žlutých vrchů symbolizujících jednotlivé členské státy federace. Nad nimi je na palici vztyčená červená čepice svobody, vycházející slunce a duha míru. V paprscích slunce je v text \"15 DE SEPTIEMBRE DE 1821\" (datum osvobození od španělské nadvlády), za trojúhelníkem pět vlajek federace, pod ním na bílé stuze nápis \"DIOS, UNION, LIBERTAD\" (Bůh, jednota, volnost) a všechno obepíná vavřínový věnec převázaný dole modrou stuhou. Čtrnáct částí věnce odpovídá počtu salvadorských departementů. Okolo znaku je na vlajce žlutý nápis \"REPÚBLICA DE EL SALVADOR EN LA AMERICA CENTRAL\".\n\nVlajka se používá od roku 1912 se znakem. Používala se však též v letech 1823–1865 (bez znaku). Poslední zákon o vlajce je z roku 1972.\n\nSalvador je unitární stát, který se skládá ze 14 departementů. Všechny maji vlastní vlajky.\n\n"}
{"id": "272562", "url": "https://cs.wikipedia.org/wiki?curid=272562", "title": "Surinamská vlajka", "text": "Surinamská vlajka\n\nVlajka Surinamu byla schválena 21. listopadu 1975. Má pět vodorovných pruhů různé šířky – zelený, bílý, červený, bílý a zelený (v poměru 2:1:4:1:2). Uprostřed červeného pruhu je žlutá pěticípá hvězda o průměru rovném 2/5 šířky listu.\n\nZelená barva je symbolem úrodnosti krajiny, mnohostranných možností a slibných nadějí v nový Surinam, bílá připomíná spravedlnost a svobodu, červená lásku, která nabádá lid k činu, ale též pokrok, snahu vytrvat a svými činy vyvinout účinnou sílu k budování státu. Žlutá barva znamená sebeobětování jednotě, lásku k člověku, sebedůvěru a orientaci na zlatou budoucnost Surinamu. Pěticípá hvězda je připomínkou jednoty národa, tvořeného obyvatelstvem příslušným k pěti etnickým skupinám.\n\nSurinamský prezident užívá vlajku podobnou vlajce státní, lišící se pouze použitím znaku místo žluté hvězdy. Červený pruh je pro zobrazení znaku přerušen.\n\nPrvními Evropany, kteří roku 1499 přistáli u pobřeží Surinamu, byla výprava španělského mořeplavce a conquistadora Alonsa de Hojeda. Území bylo osídleno Aravaky a Kariby, kteří ještě před příchodem Evropanů vytlačili kmen Surinamů, podle kterých je země pojmenována. Roku 1551 zde byla obchodníky z Nizozemí založena první osada ale roku 1598 bylo území obsazeno Španělskem. Roku 1630 dobylo území Spojené království a v roce 1650 se osada Willoughby (dnešní Paramaribo) stala hlavním městem nové britské kolonie \"Willoghbyland\". Prvními vlajkami Surinamu byly tedy historické britské vlajky.\n\n27. února 1667 byl Willoghbyland dobyt Nizozemci a 31. července odstoupilo (po dohodě z Bredy) Spojené království území Surinamu Nizozemsku, výměnou za Nový Amsterdam. Kolonie byla přejmenována na nizozemský Surinam. V roce 1682 prodala Surinam nizozemská vláda Západoindické společnosti a kromě nizozemské vlajky se začala vyvěšovat i její vlajka. Tato vlajka měla základ v nizozemské trikolóře s propojenými černými písmeny G, W a C (Geoctroyeerde Westindische Compagnie) uprostřed bílého pruhu.\n\nV roce 1795 bylo evropské Nizozemí obsazeno Francií a ustanovena Batávská republika. Surinam byl roku 1799 dobyt Spojeným královstvím a začala se znovu používat britská vlajka. Tu v roce 1801 nahradil tzv. Union Jack. V roce 1814 byl Surinam na základě Londýnské smlouvy, potvrzené v roce 1815 Vídeňským kongresem vrácen Nizozemsku (tehdy přímou součástí Francie). Území bylo přejmenováno na kolonii Nizozemská Guyana. Dle některý pramenů se kromě opětovně zavedené Nizozemské vlajky užívala i stejná, neoficiální vlajka s novým koloniálním znakem Surinamu uprostřed.\n\nV letech 1828–1848 bylo území Surinamu administrativně sloučeno do Nizozemské Západní Indie (spolu s ostrovy Aruba, Bonaire, Curaçao, Saba, Svatý Eustach a Svatý Martin). Žádná nová vlajka nebyla zavedena.\n\n23. listopadu 1941 byla Nizozemská Guyana obsazena armádou USA. Stalo se tak na základě dohody s nizozemskou exilovou vládou z důvodu ochrany bauxitových dolů. Až do srpna 1945 se vyvěšovala vlajka USA (v té době s 48 hvězdami). Po válce byla znovuzavedena nizozemská vlajka. Ta se užívala i po roce 1954, kdy se Nizozemská Guyana (od roku 1948 Nizozemci znovu používali název Surinam) stala zámořskou provincií v čele s guvernérem.\n\nV roce 1959 byl Surinam prohlášen (nizozemskou ústavou) integrální součástí Nizozemska a s účinnosti od 15. prosince byla zavedena první surinamská vlajka. Ta měla na bílém listu černou kresbu elipsy, na níž bylo umístěno pět pěticípých hvězd. Barvy hvězd byly: bílá, černá, hnědá, žlutá a červená. Bílá hvězda měla úzký černý lem. Hvězdy byly pootočeny tak, aby jejich osy byly kolmé k tečně elipsy. Poměr stran vlajky byl 2:3. Hvězdy symbolizovaly pět lidských ras: bělochy, černochy, mulaty, asijce a indiány a jejich vzájemné soužití. Elipsa všechny rasy spojuje, bílá barva listu představovala mír. Autorem vlajky byl surinamský výtvarník Noni Verwey-Lichtveld, který byl i autorem nového znaku.\n\n25. listopadu 1975 vyhlásil Surinam nezávislost, ale již 21. listopadu neočekávaně přijal zákon o nové státní vlajce. Den před vyhlášením nezávislosti byl tento zákon zveřejněn ve Vládním věstníku (Gouvernementsblad van Surinam č. 160). Před vyhlášením nezávislosti byla vypsána soutěž, do které bylo přihlášeno 270 návrhů. Komise údajně vybrala návrh Jacquese Hermana Pinase, jiné zdroje hovoří o tom, že návrh nebyl optimální a nová vlajka byla zkombinována z několika nejlepších návrhů. Poprvé byla vlajka vztyčena o půlnoci z 24. na 25. listopadu 1975 na surinamském národním stadionu v Paramaribu.\n\n"}
{"id": "272563", "url": "https://cs.wikipedia.org/wiki?curid=272563", "title": "Hombori Tondo", "text": "Hombori Tondo\n\nHombori Tondo (v překladu \"Hora Dnešek je dobrý\") je nejvyšším vrcholem afrického státu Mali. Tato stolová hora se nachází v maliském regionu Mopti, nedaleko stejnojmenné vesnice Hombori, poblíž silnice mezi městy Mopti a Gao. Hora je významným archeologickým nalezištěm se známkami osídlení starými kolem 2000 let.\n\nVýstup na Hombori je náročný, především díky kombinaci klimatických podmínek a terénu, avšak v současné době je ulehčen existencí via ferraty. Výstup se nedoporučuje mimo období prosinec–únor zejména s ohledem na extrémní teploty. Výchozím bodem k výstupu bývá vesnice Hombori, kde je zpravidla možné najmout horského vůdce i potřebné vybavení. Nejčastější strategií k výstupu je odchod z vesnice pozdě odpoledne, po 2–3hodinové túře nocleh v sedle mezi Hombori Tondo a La Clé de Hombori (Klíčem k Hombori - sousední ostrá skalní věž), ještě před rozedněním je vhodné zdolat zbývající necelou hodinu cesty pod skalní stěnu. Výstup náročnou via ferratou a dosažení vrcholu pak trvá další hodinu. Vrchol je pro zdejší obyvatele posvátným místem.\n\n\n"}
{"id": "272564", "url": "https://cs.wikipedia.org/wiki?curid=272564", "title": "Vlajka Svatého Kryštofa a Nevise", "text": "Vlajka Svatého Kryštofa a Nevise\n\nVlajka Svatého Kryštofa a Nevise byla zavedena roku 1983, kdy ostrovy získaly nezávislost. Předtím se tu používala (před odtržením Anguilly) vlajka federace Svatý Kryštof-Nevis-Anguilla a vlajka Západoindické federace.\n\nExistují snahy menšího ostrova Nevis o vyhlášení úplné samostatnosti, Nevis má svou vlajku.\n\nList vlajky je rozdělený na dvě části šikmým černým pruhem, lemovaným dvěma úzkými žlutými proužky. V černém pruhu jsou dvě bílé pěticípé hvězdy. Žerďová část vlajky je zelená, vlající je červená. Zelená barva symbolizuje úrodnou zem, žlutá slunce, které na ni celý rok svítí, černá africký původ většiny obyvatel, červená zápas, který ostrované vedli od doby otroctví přes éru kolonialismu až k získání nezávislosti, hvězdy naději a svobodu.\n\n"}
{"id": "272565", "url": "https://cs.wikipedia.org/wiki?curid=272565", "title": "Tabu (pořad)", "text": "Tabu (pořad)\n\nTabu byl televizní pořad vysílaný na stanici TV Nova v letech 1994–2001. Zaobíral se choulostivými společenskými tématy jako homosexualitou, fetišismem, násilím atd. Pořad byl vysílán ve večerních hodinách a uváděn byl Romanem Šmuclerem.\n\nPrincipem pořadu byly živé rozhovory s respondenty s typickými problémy (sexuální, kriminální, sociální, závažné nemoci). Moderátor přivedl potmě hosta, který se usadil do speciální budky, ve které nebyl vidět a odkud mohl zcela anonymně odpovídat na otázky moderátora. Ve studiu byl i odborník na příslušnou problematiku a diváci kladli otázky prostřednictvím telefonu. Na konci pořadu byl host otázán, jestli chce vyjít a ukázat se divákům.\n\nNámět byl prodán do zahraničí spolu s několika natočenými díly.\n"}
{"id": "272567", "url": "https://cs.wikipedia.org/wiki?curid=272567", "title": "Vlajka Svaté Lucie", "text": "Vlajka Svaté Lucie\n\nVlajka Svaté Lucie má v modrém poli černý rovnoramenný, vrcholem nahoru obrácený trojúhelník, jehož ramena jsou bíle lemovaná. Do něho je vložený menší žlutý rovnoramenný trojúhelník, který má společnou základnu s bílým lemováním. Žlutý trojúhelník má vrchol ve středu vlajky.\n\nModrá barva vlajkového listu symbolizuje věrnost, oblohu a vody Karibského moře i Atlantského oceánu, žlutá představuje sluneční záři a blahobyt ostrova, černá a bílá barva znamenají kulturní prolínání tmavé a světlé rasy, které žijí a pracují v pospolitosti a jednotě. Vlajka vyjadřuje dominantní postavení negroidní kultury ve spojení s evropskou, na pozadí zářivého slunce a modrého moře. Vrcholy tří, přes sebe položených, trojúhelníků představují nejvyšší horu ostrova Mount Gimie a dvou známých vrcholů vulkánu Qualibou (\"Gros Piton a Petit Piton\"), turistické atrakce ostrova, jeho symbolu a zároveň významného orientačního bodu okolo plujících lodí.\n\nK poslední změně vlajky došlo 22. února 2002, kdy byl odstín modré barvy listu již podruhé změněn, tentokrát na Pantone 291c. Ke změně došlo (asi) na znamení toho, že se Sv. Lucii podařilo definitivně zbavit závislosti na Spojeném království, po podepsání dohody o zřízení \"Karibského soudního dvora\" (do té doby se právní záležitosti řešily u britské \"Státní rady\").\n\nOd vyhlášení nezávislosti v roce 1979 užívá svou vlajku i generální guvernér Sv. Lucie. Jeho vlajka je tvořena modrým listem se standardním emblémem zlatého britského lva na královské koruně, pod kterou je ve zlaté stuze černý nápis SAINT LUCIA.\n\nOstrov Svatá Lucie, nacházející se v souostroví Malých Antil v Karibiku byl osídlen Arawaky, které postupně vytlačili Karibové. Ostrov byl údajně objeven 13. prosince 1498 Kryštofem Kolumbem, v den svátku Svaté Lucie, který jej proto pojmenoval \"Isla de Santa Lucia\". Jiné historické zdroje hovoří o roku 1502 a jiné uvádějí, že Kolumbus na ostrov nikdy nevkročil a pojmenován byl \"Sainte Aloisie\" francouzskými námořníky, kteří zde 13. prosince 1502 ztroskotali.\n\nPrvní pokus o kolonizaci (i přes nárokování si ostrova Španěly) provedli v roce 1605 Britové. Roku 1643 se ostrov stal francouzskou kolonií, v letech 1664–1666 byl okupován Brity, v letech 1667–1674 byl spravován Francouzskou Západoindickou společností, poté byl francouzskou korunní kolonií (dependencí ostrova Martinik. Následovalo 140 let válek mezi Brity a Francouzi, než po napoleonských válkách připadl ostrov 30. května 1814 Spojenému království. Za první vlajky, které se na ostrově začaly prokazatelně užívat, jsou považovány vlajky britské.\n\nRoku 1838 se stal ostrov britskou korunní kolonií a téhož roku součástí britské kolonie Návětrné ostrovy. Tato federace vznikla v roce 1833 spojením Barbadosu, Grenady, Sv. Vincence a Tobaga. Stále se ale užívala vlajka britská.\n\nV roce 1875 byla zavedena britská státní námořní vlajka (Blue Ensign) se speciálním vlajkovým emblémem Svaté Lucie ( ) ve vlající části. Badge byl kruhový, horní asi 3/4 vyplňoval obrázek ostrova ze západu v přirozených barvách (zobrazeny i oba vrcholy sopky Pitons), s vycházejícím sluncem a loděmi v přístavu. V dolní části badge bylo černým písmem na bílém podkladu latinské motto STATIO HAUD MALEFIDA CARINIS (). Dle jiných zdrojů byl místo tohoto hesla nápis ST. LUCIA.\n\n16. srpna 1939 byl zaveden nový znak a tento se promítl i na jinak nezměněnou vlajku. Znak, schválený již 26. října 1937, navrhl britsky medailér George Kruger Gray (1880–1943). Znak měl černý štít, rozdělený křížem z bambusu na čtyři pole. V prvním a čtvrtém poli byly zlaté tudorovské růže (symbol Anglie), ve druhém a třetím zlaté lilie (symbol Francie). Pod štítem byla stříbrná stuha s černým latinským heslem z předešlého znaku. Černá barva štítu znaku připomínala k dovozu uhlí sloužící svatolucijský přístav. Znak na vlajce byl zobrazen bez stříbrné stuhy s heslem uvedeným výše. Podle jiných zdrojů byla užívána i neoficiální vlajka se znakem v bílém kruhovém poli.\n\nV roce 1956 se stala Svatá Lucie opět separátní kolonií (federativní kolonie Návětrné ostrovy zanikla). Již 3. ledna 1958 se stal ostrov členem Západoindické federace. Symboly ostrova zůstaly nadále platné, na mezinárodní úrovni se užívaly symboly federace až do oficiálního rozpuštění 31. května 1962.\n\n1. března 1967 získala Svatá Lucie vnitřní autonomii a status autonomního přidruženého státu Spojeného království a byla zavedeny nové symboly. Vlajka navržená místním umělcem Dunstanem St. Omerem (* 1927) byla poprvé vztyčena 21. února 1967. Poměr stran vlajky byl přibližně 5:8.\n\n22. února 1979 vyhlásil ostrov nezávislost v rámci britského Commonwealthu. Vlajkou se stala pouze mírně upravená vlajka z roku 1967: poměr stran byl změněn na 1:2, modrá barva listu dostala tmavší odstín (Pantone 300c), žlutý trojúhelník se zvětšil, základna odpovídá 1/3 délky vlajky. Symbolika vlajky je stejná se současnou vlajkou (uvedena výše).\n\n"}
{"id": "272569", "url": "https://cs.wikipedia.org/wiki?curid=272569", "title": "Blaise Compaoré", "text": "Blaise Compaoré\n\nBlaise Compaoré (* 3. února 1951, Ziniaré, Horní Volta, dnešní Burkina Faso) je bývalým prezidentem afrického státu Burkina Faso. Rezignoval po 27 letech vlády 31. října 2014.\n\nBlaise Compaoré měl podobně jako jeho přítel z mládí a předchůdce v pozici hlavy státu Thomas Sankara důstojnický výcvik a vojenskou kariéru. Do nejvyšší politiky se dostal poté, co ho Sankara, jehož vynesl k moci státní převrat v roce 1982, jmenoval státním tajemníkem. Přestože oba sdíleli podobné levicové přesvědčení, jako čelní představitelé státu se začali politicky i osobně rozcházet. Compaoré se obával o svoje postavení, a tak 15. října 1987 provedl vojenský převrat, při kterém byl Sankara popraven a spolu s ním dalších 13 vládních představitelů.\n\nOficiálně ve svém programu hodlal obnovit socialistickou revoluci zahájenou Sankarou, v praxi však mnoho státní podniků zprivatizoval, přijal ekonomická úsporná opatření a navázal užší vztahy se západními zeměmi, především s Francií.\nPůvodní snaha zavést v zemi jednostranický systém narazila na široký odpor, a tak musel r. 1991 Compaoré souhlasit s konáním pluralitních voleb. Jednání vlády a opozice o přechodném uspořádání země při její demokratizaci bylo neúspěšné a vyústilo v ozbrojené nepokoje a opoziční bojkot voleb. Compaoré tak byl bez protikandidáta zvolen prezidentem, avšak voleb se účastnilo jen malé procento voličů.\n\nCompaoré oficiálně zavrhl marxismus, pokračoval v liberalizaci ekonomiky a zapojil Burkinu Faso do restrukturalizačních projektů Světové banky.\nNa mezinárodní scéně si vydobyl pověst západoafrického mírotvůrce, neboť často hostil jednání mezi znepřátelenými skupinami bojujícími v sousedních zemích o moc.\n\nRoku 1998 byl Compaoré opětovně zvolen prezidentem na další sedmileté období. Změna ústavy mu umožnila i kandidaturu a vítězství ve zpochybňovaných volbách v listopadu 2005 a nově i 21. listopadu 2010 , kdy získal 85 % odevzdaných hlasů, ve skutečnosti ho však volilo pouze 10 % populace země.\n\nPřestože opozice a časté demonstrace vyjadřovali nesouhlas s Compaoréovou vládou, jeho pozice zůstávala dlouho pevná. Rezignoval až po protestech po 27 letech vlády 31. října 2014.\n"}
{"id": "272575", "url": "https://cs.wikipedia.org/wiki?curid=272575", "title": "Vlajka Svatého Vincence a Grenadin", "text": "Vlajka Svatého Vincence a Grenadin\n\nVlajka Svatého Vincence a Grenadin má tři svislé pruhy, modrý, žlutý a zelený (v poměru 1:2:1) a uprostřed tři zelené kosočtverce uspořádané do tvaru písmena \"V\" (\"Vincent\").\n\nModrá barva symbolizuje oblohu a Karibské moře, žlutá teplo a tropické slunce, zelená úrodnou vegetaci. Kosočtverce představují diamanty a pluralitu ostrovů v národě. Podle některých zdrojů vyjadřují, že jsou ostrovy \"diamanty Malých Antil\".\n\nVlajka byla zavedena 21. října 1985 po volebním vítězství \"Nové demokratické strany\" a vystřídala vlajku užívanou od získání nezávislosti roku 1979. V soutěži zvítězil, z více než 150 návrhů, návrh švýcarského grafika Juliena van der Whaala. Poražená \"Dělnická strana\" oznámila, že v případě svého volebního vítězství se opět vrátí k původní vlajce. Zatím se tak však nestalo.\n\nPoměr stran vlajky se uváděl v době zavedení (1985) jako 5:8, v současnosti je uváděn poměr 2:3.\n\nS vyhlášením nezávislosti byla změněna i vlajka generálního guvernéra Svatého Vincence a Grenadin. Jedná se o tmavě modrý list o poměru stran 1:2 se standardním emblémem britského lva stojícího na královské koruně. Pod emblémem je na žluté stuze nápis \"ST VINCENT & THE GRENADINES\" (oproti zdroji jsou na vyobrazené vlajce místo znaku \"&\" aglická písmena \"AND\"). Jedná se o obligátní vlajku, která je s příslušným názvem na stuze užívána i guvernéry jiných států Commonwealthu.\n\nOstrov Svatý Vincenc byl údajně objeven janovským mořeplavcem ve službách Španělska Kryštofem Kolumbem dne 22. ledna, tedy na den svatého Vincence. Rok je však nejistý, zdroje hovoří o letech 1493, 1498, 1502 či o pouhém proplutí okolo ostrova. Ostrov byl ale nazván \"Isla de San Vincente\". Karibové (původní obyvatelé) ostrov nazývali \"Hairoun\", což v překladu znamená požehnaná zem. V roce 1627 získal ostrov lord Carlisle. V letech 1763–1783 o ostrov soupeřili Francouzi s Brity. Versailleská smlouva přiřkla roku 1783 ostrov Velké Británii a ten se tak stal britskou korunní kolonií Svatý Vincenc. Prvními vlajkami, které se prokazatelně začaly na ostrově vyvěšovat, byly tehdejší britské vlajky.\n\nRoku 1833 se ostrov stal (společně s Barbadosem, Grenadou a Tobagem) součástí federativní britské kolonie Návětrné ostrovy. Žádná nová vlajka nebyla zavedena. Až v roce 1877 byla zavedena zvláštní vlajka pro kolonii Svatý Vincenc. Jednalo se o modrou služební vlajku (Blue Ensign) s vlajkovým emblémem () Svatého Vincence ve vlající části. Vlajka je podobná vlajce z roku 1907, emblém obsahoval nápis ST. VINCENT.\n\nV roce 1886 byl zaveden nový emblém, užíván byl však pouze na vlajce vrchního guvernéra Návětrných ostrovů. Emblém se v dalších letech mírně měnil (koruna).\n\nRoku 1907 byl emblém mírně upraven, a v této souvislosti došlo i ke změně vlajky. Emblém poté obsahoval nápis \"PAX ET JUSTICIA\" (Mír a spravedlnost).\n\nV roce 1956 byla kolonie Návětrné ostrovy zrušena a Svatý Vincenc se opět stal samostatnou kolonií. 3. ledna 1958 se ale stal členem Západoindické federace (spolu s ním byly členy: Antigua, Barbados, Dominika, Grenada, Jamajka, Kajmanské ostrovy, Montserrat, Svatý Kryštof a Nevis, Anguilla, Svatá Lucie, Trinidad a Tobago a Turks a Caicos). Vlajka ostrova z roku 1907 zůstala v platnosti, na mezinárodní úrovni užíval ostrov vlajku federace. Ta se užívala nejčastěji v poměru 1:2. 31. května 1962 byla federace oficiálně rozpuštěna (po vystoupení Jamajky v roce 1961 a vyhlášení nezávislosti Trinidadu a Tobaga v roce 1962).\n\nV roce 1967 byla v souvislosti s připravovanou nezávislostí navržena vlajka budoucího státu. Vlajka nebyla nikdy přijata, dle některých zdrojů však byla přijata 1. června 1967. Vlajku tvořil list se třemi vodorovnými pruhy: zeleným, žlutým a modrým. Uprostřed žlutého pruhu byla v bílém, modře lemovaném kosočtverci (o výšce pruhu) umístěna větvička zelené rostliny s červenými plody (Není obrázek).\n\n27. října 1969 získal ostrov status přidruženého státu Spojeného království. Známka, vydaná při této příležitosti poštovním úřadem Svatého Vincence, zobrazovala tmavě modrý list s uprostřed umístěným státním znakem z roku 1912. Ani tato vlajka nebyla přijata, ani užívána (Není obrázek). Nadále se užívala vlajka z roku 1907, která se 27. října 1975 stala oficiální vlajkou na moři a neoficiální národní vlajkou na souši (o poměru 3:5).\n\n27. října 1979 byla pod názvem \"Svatý Vincenc a Grenadiny\" vyhlášena nezávislost (v rámci britského Commonwealthu). Vlajkou se stal list s pěti svislými pruhy v poměru 10:1:11:1:10 (modrý, bílý, žlutý, bílý a zelený). Uprostřed byl umístěn emblém z tmavě zeleného listu chlebovníku se světle zelenou žilnatinou a bílými odlesky na okrajích, jevícími se jako neúplný lem. Přes list je položen státní znak z roku 1912. Celý emblém má výšku 3/4 šířky a šířku 1/2 šířky vlajky. Poměr stran vlajky je 4:7. Symbolika barev vlajky byla vykládána následovně: modrá symbolizuje oblohu a Karibské moře, žlutá teplo a tropické slunce, zelená úrodnou vegetaci a bílá čistotu.\n\nV červnu 1984 zvítězila nad dosud vládnoucí \"Dělnickou stranou\" opoziční \"Nová demokratická strana\". Od března 1985 se začala užívat totožná vlajka, ale bez bílých svislých pruhů. Zároveň byla vypsána soutěž na novou vlajku.\n\nSvatý Vincenc a Grenadiny se správně dělí na 6 farností (parishes). Farnosti neužívají vlastní vlajky.\n\nGrenadiny se rozkládají na 32 ostrovech (některé jsou v soukromém vlastnictví). Vlastní, ale neoficiální, vlajku užívá pouze největší z ostrovů: Bequia. Jeho vlajku tvoří bílý list o poměru 2:3, jenž je po obvodu lemován bílým a černým proužkem. V listu je umístěna stylizovaná velryba v černé barvě. V horním cípu je černý nápis Bequia a v dolním tři černé vlnky.\n\n"}
{"id": "272576", "url": "https://cs.wikipedia.org/wiki?curid=272576", "title": "Vlajka Trinidadu a Tobaga", "text": "Vlajka Trinidadu a Tobaga\n\nVlajka Trinidadu a Tobaga byla přijata po vyhlášení nezávislosti v roce 1962. Tvoří ji červené pole s pokosem vedeným černým pruhem, jenž je lemován dvěma úzkými bílými proužky. Červená barva připomíná vitalitu státu a jeho lidu, sluneční teplo a energii, mírumilovnost a statečnost všech obyvatel. Černá barva symbolizuje lid ostrovů spojený navzájem pevnými pouty solidarity, jeho sílu, jednotu i bohatství země. Bílá pak je barvou vln moře, které obklopuje ostrovy, i barvou čistoty ideálů a rovnosti všech lidí pod sluncem.\n\nTrinidad a Tobago mají, jako přímořský stát, svou námořní vlajku. Skládá se ze svatojiřského kříže na bílém poli s národní vlajkou Trinidadu a Tobaga v kantonu, v tomto případě se jedná o horní žerďovou čtvrtinu (podobně jako např. u námořní vlajky Jamajky).\n\n"}
{"id": "272578", "url": "https://cs.wikipedia.org/wiki?curid=272578", "title": "Vlajka Uruguaye", "text": "Vlajka Uruguaye\n\nVlajka Uruguaye je tvořena podle dekretu z roku 1830 čtyřmi modrými vodorovnými pruhy na bílém poli, tedy devíti stejně širokými pruhy střídavě bílými a modrými. Jejich počet připomíná devět tehdejších uruguayských departementů. V bílém čtverci v levém žerďovém rohu (karé), který má šířku pět pruhů, je umístěné populární jihoamerické žluté májové slunce svobody s osmi rovnými a osmi zvlněnými paprsky (jsou žluté s černou kresbou).\n\nUruguayská vlajka byla inspirovaná modrobílou vlajkou Argentiny (Argentina vedla v letech 1825–1828 válku za uruguayskou nezávislost proti Brazílii), ale v jejím uspořádání je vidět zřetelně i vzor vlajky USA.\n\nVlajka se v dnešní podobě (až na kolísající kresbu slunce) používá od roku 1830, ale podobný vzhled měla už úprava vlajky z roku 1828 (devět modrých pruhů).\n\nUruguay je unitární stát, který je rozdělen do devatenácti departementů:\n\n"}
{"id": "272580", "url": "https://cs.wikipedia.org/wiki?curid=272580", "title": "Sovka bubuk", "text": "Sovka bubuk\n\nSovka bubuk nebo sova skvrnitá (\"Ninox novaeseelandiae\") je malá hnědá a zavalitá sova obývající převážně Nový Zéland a úrodnější a mírnější oblasti severní, střední a západní Austrálie, Timoru, jižní Nové Guiney a přilehlých ostrovů. Dříve také obývala Ostrov lorda Howa, ale zde je nyní zaniklá a téměř zaniklá je i na Norfolklově ostrově. Název \"bubuk\" pochází z anglického \"boobook\", názvu této sovy podle místního domorodého kmene Eora, který ji tak nazýval díky jejímu opakovanému dvouslabičnému volání „bu-buk“ v poněkud vyšší tónině než jiné sovy.\n\nSova norfolkská (\"Ninox novaeseelandiae undulata\") obývající Norfolkský ostrov je jeden z poddruhů této sovy. V roce 1987 jeho populace tak poklesla, že zbyl ve volné přírodě jen poslední přežívající jedinec, samice Miamiti, která zemřela v roce 1996 a zanechala několik mladých sovek bubuk se samcem, který byl vybrán pro tento účel. Od této doby se hybridní populace pomalu zotavuje a nyní žije v přírodě několik desítek sov. Tento poddruh je také zaznamenán jako ohrožený v Seznamu ohrožované fauny Austrálie.\n\nSovka bubuk má téměř 20 alternativních a běžných jmen, většinou oblastních; nejvíce používané je zřejmě \"mopoke\" nebo \"morepork\". V maorštině je nazývána jako \"Ruru\". Mnoho z domorodých názvů jsou onomatopoická.\n\nSovka bubuk je hnědá s bílými skvrnami, obličej je bíločerný. Obvykle dosahuje délky 30-35 cm a hmotnosti 150-175 g. Vyskytuje se ve většině lokalitách se stromy, od hustých tropických deštných lesů až k okrajům vyprahlých zón, hospodářské půdě, alpským pastvinám, ale obývá i mírné lesy. Většinou žije v párech nebo v malých rodinných skupinkách, tvořených z jednoho dospělého páru a několika mláďat; velice zřídka žije i samotářským životem. Mají noční aktivitu, mnohdy jsou k vidění i během svítání nebo soumraku; na Novém Zélandu jsou aktivní i přes den. Loví večer a brzy ráno, ve kratších intervalech i v noci, ale pouze pokud je vhodné počasí.\n\nSovka bubuk je velice rychlý a hbitý pták a mezi jeho kořist patří převážně hmyz (hlavně můry), ale i pavouci, ještěrky, drobní ptáci a hlodavci, většinou krysy. Sovka bubuk hnízdí v listopadu a do hnízda snáší 3 až 4 vejce, která se vyvíjejí zhruba 30 dní.\n\nSovka bubuk se také objevuje na znaku fiktivního města Ankh-Morpork.\n\n"}
{"id": "272585", "url": "https://cs.wikipedia.org/wiki?curid=272585", "title": "Venezuelská vlajka", "text": "Venezuelská vlajka\n\nVlajka Venezuely je tvořena listem o poměru 2:3, se třemi vodorovnými pruhy stejné šířky v barvách: žlutá, modra a červená. Ve středu modrého pruhu je do oblouku uspořádáno osm bílých pěticípých hvězd. Hvězdy jsou uspořádány tak, že jejich osy jsou kolmé k tečně na pomyslném půlkruhu a svírají navzájem úhel 20°.\n\nBarvy vlajky jsou odvozeny z vlajky Francisca de Mirandy, kreolského důstojníka, francouzského generála a vůdce osvobozeneckého hnutí, z roku 1806. Později byly tyto barvy užívány i konfederací Velké Kolumbie, ke které Venezuela spolu s Kolumbií, Ekvádorem, Panamou a západní částí Guyany patřila.\n\nHvězdy jsou na vlajce (v měnícím se seskupení) již od roku 1814. Sedm hvězd reprezentuje sedm tehdejších provincií - signatářů vyhlášení venezuelské nezávislosti (Caracas, Cumaná, Barcelona, Barinas, Margarita, Mérida a Trujillo). Osmá hvězda byla na vlajku přidaná při poslední změně vlajky v roce 2006 (za prezidenta Cháveze). Symbolizuje teritorium Esequiba nacházející se v západní části Guyany (více než 70 % jejího území), na západ od řeky Essequibo, na které si Venezuela činí nárok. Některé zdroje z roku 2006 uváděly, že osmá hvězda byla přidána na památku Simóna Bolívara.\n\nŽlutá barva symbolizuje nové příležitosti a možnosti pro Ameriku po osvobození. Červená Španělsko, modrá vody Atlantského oceánu mezi oběma zeměmi.\n\nV horním rohu státní vlajky je ve žlutém pruhu v žerďovém rohu venezuelský státní znak, naposledy změněný v roce 2006.\n\nÚzemí dnešní Venezuely bylo původně osídleno Arawaky a Kariby. Ústí řeky Orinoko objevil 1. srpna 1498, při své třetí výpravě, Kryštof Kolumbus. V roce 1499 pojmenoval Alonso de Hojeda indiánskou vesnici, v zálivu u dnešního města Maracaibo, \"Venezuela\" (v překladu Malé Benátky) podle podobnosti staveb s italským městem. Tento název se postupně rozšiřovalo o další území, až na dnešní název jihoamerického státu. Roku 1717 se venezuelské provincie, které v rámci kolonizace vznikly, staly součástí Místokrálovství Nová Granada, v roce 1777 součástí generálního kapitanátu v Caracasu (současném hlavním městě Venezuely) a v roce 1783 byla (v přibližně současných hranicích) založena superintendence Venezuela. Prvními vlajkami, vyvěšovanými na území dnešní Venezuely, tak byly od roku 1785 vlajky španělské.\n\nPo Velké francouzské (1789–1799) a haitské revoluci (1791–1804) začalo i ve španělských koloniích sílit osvobozenecké hnutí. V této souvislosti vzniklo několik vlajek, jako symbolů odporu proti španělskému koloniálnímu režimu.\n\nV roce 1797 navrhl Juan Bautista Picornell, ve Španělsku narozený pedagog a přívrženec povstání proti španělskému kolonialismu, vlajku, tvořenou čtyřmi svislými pruhy: žlutým, červeným, bílým a modrým (není obrázek). Pruhy měly trojí význam, symbolizovaly:\n\n\nJosé María España a Manuel Gual, vůdci nezdařeného povstání ze 13. července 1797, navrhli vlajku, která měla symbolizovat boj za nezávislost. Tato vlajka měla 2 vodorovné pruhy: bílý a modrý s poměrem šířek asi 4:1. Ve vlající části pak byly čtyři úzké proužky, stejných barev jako v předcházejícím návrhu. V bílém pruhu bylo žluté slunce s lidskou tváří, v modrém čtyři bílé, pěticípé hvězdy. Symbolika byla stejná jako u předcházející vlajky, slunce představovalo svobodu, čtyři prvky také spravedlnost, samosprávu, svornost a jednotu.\n\nV roce 1800 navrhl Francisco de Miranda, kreolský důstojník, francouzský generál a vůdce osvobozeneckého hnutí, vlajku se třemi vodorovnými pruhy: černým, červeným a žlutým. Barvy symbolizovaly černochy, indiány a mulaty.\n\nMiranda je též autorem námořní vlajky, kterou (údajně) vztyčil na svém škuneru Leandro. Vlajka vztyčená v březnu roku 1806 byla tvořena modrým listem s polovinou žlutého, vycházejícího slunce s lidskou tváří v horním, žerďovém rohu a s bílým Měsícem v úplňku (také s lidskou tváří) v dolním cípu. Nad vlajkou byl rudý fábor s nápisem \"MUERA LA TIRANÍA Y VIVA LA LIBERTAD\" (). Měsíc symbolizoval Španělsko, slunce Ameriku a modrá barva Atlantský oceán mezi nimi. Vlajka na obrázku je mírně odlišná.\n\n12. března 1806 se Miranda neúspěšně pokusil vylodit u La Vela de Coro, v oblasti Ocumare v západní části Venezuely. Přitom vztyčil na palubě své lodi žluto-modro-červenou trikolóru s vodorovnými pruhy. Tato vlajka je považována za první venezuelskou vlajku. 3. srpna se Mirandovi (za pomoci britského guvernéra Trinidadu) podařilo vylodit na venezuelském území a vztyčit ji na věži farního kostela v Santa Ana de Coro (sousední město La Vela de Coro, s kterým dnes tvoří aglomeraci). Tento akt na území superintendence je považován za finální zahájení boje za venezuelskou nezávislost. Symbolika barev je nejasná, podle jednoho zdroje byly barvy odvozeny z barev hamburského pluku, v kterém Miranda bojoval za svého působení v Evropě. Další zdroj uvádí jako inspiraci návrh vlajky España a Guala z roku 1797.\n\nRoku 1808 abdikoval španělský král Karel IV. a o trůn svedli boj Ferdinand VII. (syn Karla IV.) a Josef Bonaparte (Napoleonův bratr). 19. dubna 1810 sesadila městská rada v Caracasu generálního kapitána a předala moc kreolské juntě (podporující formálně Ferdinanda VII.) Junta téhož dne vyhlásila Spojené provincie Venezuely a do konce roku ovládla většinu venezuelského území. 4. května byla schválena pro přívržence nového útvaru červeno-žluto-černá kokarda s iniciály F VII. nebo s portrétem krále nad zkratkou F VII. Z kokard byly později odvozeny vlajky (obrázek druhé však není k dispozici).\n\nO úplnou nezávislost se snažila tzv. \"Vlastenecká společnost\", vedená Francisco de Mirandou a Simónem Bolívarem. Pod jejich vlivem vyhlásila 15. dubna 1811 junta v Caracasu Venezuelskou republiku, kterou 5. července oficiálně potvrdil Národní kongres pod názvem Spojené státy venezuelské (1. Venezuelská republika). Při vyhlášení nezávislosti jmenoval kongres komisi pro návrh nové vlajky, ve složení:\n\n\nKomise navrhla vlajku, která byla okamžitě přijata. Tato vlajka s třemi vodorovnými pruhy: žlutým, modrým a červeným v poměru šířek 2:1:1, doplněná ale o kanton, byla v Caracasu vyvěšena 14. července 1811 při slavnostním vyhlášení nezávislosti. V kantonu byla vyobrazena indiánka s kopím v ruce, sedící na kameni na pobřeží s vycházejícím sluncem. Na špici kopí byla frygická čapka, v horním rohu byla duha s nápisem \"VENEZUELA LIBRE\" (Svobodná Venezuela) a u nohou indiánky stuha s nápisem \"COLOMBIA\". Indiánka symbolizovala americkou svobodu, frygická čapka republikánské zřízení, nápisy souvisí s osvobozením od španělské nadvlády a s Kryštofem Kolumbem.\n\n25. července 1812 byla republikánská armáda po ofenzívě španělské poražena a Miranda byl zajat (zemřel roku 1816 ve vězení v Cádizu ve Španělsku). Bolívar odešel do Bogoty,kde přesvědčil představitele Cundinamarky a Konfederace Nové Granady o protišpanělském povstání. 6. srpna 1813 dobyl Caracas a 8. srpna byla ustanovena 2. Venezuelská republika. Symbolem státu se opětovně stala vlajka z roku 1811.\n\n9. září 1814 byl kanton s indiánkou z vlajky odstraněn a místo toho bylo doprostřed žlutého pruhu umístěno vedle sebe sedm modrých, pěticípých hvězd. Ještě v témže roce bylo povstání poraženo a Bolívar byl poslán do vyhnanství. Hvězdy symbolizovaly sedm provincií konfederace (Barcelona, Barinas, Caracas, Cumaná, Margarita, Mérida a Trujillo).\n\nV prosinci 1816 se se svým expedičním sborem uchytil Bolívar v deltě Orinoka, za pomoci Britů rozšířil osvobozené území a 20. listopadu 1918 vyhlásil obnovení nezávislosti. Již 12. května 1817 přijala federální vláda vlajku z roku 1814. 20. listopadu 1917 přidal Bolívar svým dekretem na vlajku osmou hvězdu symbolizující Guyanu.\n\nBolívarova armáda (používající nejčastěji Mirandovu trikolóru, nazývanou bolívariana) do roku 1819 osvobodila většinu území Místokrálovství Nová Granada. 17. prosince 1819 byla vyhlášena Velká Kolumbie, ústava přijatá 25. prosince určovala vlajku federace jako žluto-modro-červená trikolóra s poměrem pruhů 8:7:6.\n\n6. října 1821 zavedl Generální kongres Velké Kolumbie novou vlajku. Byl to stejný list jako v předchozí vlajce, doplněný o nový státní znak. Dle některých zdrojů byl znak na vlajce v oválném mezikruží, v jehož horní části byl španělský název státu REPÚBLICA DE COLOMBIA a dole malá, černá, pěticípá hvězda.\n\nPo smrti Bolívara a pod vlivem separatistických tendencí se Velká Kolumbie rozpadla a 6. května 1930 vyhlásil José Antonio Páez, vůdce separatistů, nezávislost Venezuelské republiky. Vlajkou se stala opět trikolóra o poměru šířek pruhů 8:7:6 s provizorním znakem uprostřed listu (pod znakem byl původně nápis ESTADO DE VENEZUELA (), později (není jasné kdy) REPÚBLICA DE VENEZUELA () (není obrázek).\n\n20. dubna 1836 byly dekretem č. 1353 zavedeny nové státní symboly. Žluto-modro-červená trikolóra se stejně širokými, vodorovnými pruhy, která byla na válečných lodích, pevnostech, veřejných místech a při reprezentaci v zahraničí doplněna o nový státní znak v žerďovém rohu žlutého pruhu.\n\nV roce 1856 se znak (a tím i vlajka) rozhodnutím prezidenta José Tadea Monagase mírně změnil: zobrazený kůň běžel tryskem a ohlížel se.\n\nPři občanské válce proti unitárnímu uspořádání Venezuely vyhlásili federalisté 20. února Spojené státy venezuelské. 25. února 1859 vyhlásila provizorní vláda sídlící v Coro novou vlajku. Již tradiční trikolóra byla ve žlutém pruhu doplněna o sedm modrých hvězd v řadě. Počet hvězd symbolizoval provincie, které v roce 1811 vytvořily venezuelskou federaci.\n\nDle jiných pramenů byly hvězdy uspořádány do kruhu v žerďovém rohu (šest hvězd) se sedmou uprostřed tohoto kruhu (není obrázek).\n\nV červnu roku 1859 změnil generál Ezequiel Zamora počet hvězd na 20, uspořádaných do dvou řad.\n\nPo občanské válce (při které zůstávala centralistická vláda u symbolů z roku 1836), trvající do roku 1863 se stal prezidentem Juan Crisóstomo Falcón. Ten zavedl 29. července 1863 (dekretem č. 1352) novou vlajku. Do modrého pruhu tradiční trikolóry byl v této variantě přidán kruh šesti hvězd se sedmou uprostřed. Ústava, která vlajku a název Spojené státy venezuelské zavedla/potvrdila, byla schválena až 28. března 1864. Zobrazená vlajka má, oproti zdroji, hvězdy uspořádány odlišně.\n\nStejná vlajka, ale se státním znakem v žerďovém rohu žlutého pruhu, je označována za vlajku válečnou.\n\n28. března 1905 vydal prezident José Cipriano Castro dekret, kterým se změnila dosud užívaná vlajka tak, že všech sedm hvězd bylo uspořádáno do kruhu a změnil též státní znak.\n\nDekret zároveň vymezil v článcích 2 a 4 užívání vlajky se státním znakem.\n\nV květnu 1911 navrhl senátor José Gil Fortoul změnu státního znaku, který považoval se svými kolegy za heraldicky nesprávný. Návrh byl přijat, avšak nebyl stanoven zákonem. Není jasné, zda se návrh projevil i na vlajce se znakem (není obrázek).\n\n15. července 1930 přijal venezuelský Národní kongres první zákon o státních symbolech. Sedm hvězd v modrém pruhu bylo nově uspořádáno do oblouku. Hvězdy opět symbolizovaly provincie, které 5. července 1811 podepsaly prohlášení nezávislosti a v zákoně byla také stanovena i symbolika barev vlajky: žlutá symbolizovala šlechetnost, lásku, sílu, svrchovanost a bohatství Venezuely, modrá oddanost, spravedlnost, vytrvalost a oceán oddělující Venezuelu od Španělska a červená barva představovala čest, odvahu, sílu, velkolepost a krev bojovníků za osvobození Venezuely.\n\nZákon také stanovil použití vlajky se státním znakem v žerďovém rohu ve žlutém pruhu pro úřední budovy, válečné lodě a vojenské jednotky.\n\n10. února 1954 upravil parlament název státu na Venezuelská republika a zákonem o státních symbolech (Ley de Bandera, Escudo e Himno Nacionales) znak a tím i státní vlajku.\n\n13. června 1984 publikovalo ministerstvo vnitra novou verzi státního znaku, uzákoněna však nebyla.\n\n2. února 1999 nastoupil do prezidentského úřadu Hugo Chávez, 15. prosince byl název země změněn na Venezuelská bolívarovská republika a 7. března 2006 schválilo Národní shromáždění zákon č. 423 o státních symbolech. Zákon byl 9. března uveřejněn ve věstníku č. 38.394 a nabyl účinnosti 12. března, v den 200. výročí vztyčení první venezuelské vlajky na lodi generála Mirandy.\n\nDo roku 2006 se slavil den vlajky ve Venezuele 12. března, v den vztyčení první venezuelské vlaky Franciscem de Mirandou na palubě své lodi. Poté byl tento svátek změněn na 3. srpna, v den vztyčení vlajky na venezuelském území, na věži farního kostela v Santa Ana de Coro.\n\nVenezuela je federativní republika, skládající se z distriktu hlavního města, federálních dependencí (12 ostrovů a ostrovních skupin pod federální správou) a 23 států.\n\n"}
{"id": "272586", "url": "https://cs.wikipedia.org/wiki?curid=272586", "title": "Start", "text": "Start\n\nSlovo start či START není jednoznačné a může být:\n\n\n\n\n"}
{"id": "272587", "url": "https://cs.wikipedia.org/wiki?curid=272587", "title": "Čínská vlajka", "text": "Čínská vlajka\n\nTermín čínská vlajka může označovat:\n"}
{"id": "272589", "url": "https://cs.wikipedia.org/wiki?curid=272589", "title": "Rebutia colorea", "text": "Rebutia colorea\n\nRebutia colorea je velmi zajímavý druh rodu rebucie, nalezený F. Ritterem roku 1958. Velmi nápadná barva květů je pro rebucie neobvyklá, takové jasně červené odstíny s karmínovým až fialovým nádechem lze naopak často pozorovat u rodu \"Sulcorebutia\". Druh byl pojmenován podle celkového vzhledu, \"coloreus\" znamená barevný, což se týká jak pokožky a trnů, tak i květů.\n\nRitter, Friedrich; Kakteen und andere Sukkulenten, 28: 78, 1977\n\nSekce \"Digitorebutia\", řada \"Iscayachensis\"\n\nSynonyma: \n\nStonek jednotlivý, kulovitý až poněkud protáhlý, 10 - 20 mm široký, s tlustým bílým řepovitým kořenem; pokožka tmavě nafialověle hnědozelená, při oslunění nečervenající. Žeber 9 - 11, asi 2 - 3 mm vysoká, rozdělená hlubokými zářezy, hrboly okrouhlé; areoly 1 - 1,3 mm dlouhé, téměř holé, asi 3 mm vzdálené, ve stáří více přiblížené. Trnů 6 - 8, jen okrajové, hřebenovitě postavené, přilehlé, 1,5 - 2,5 mm dlouhé, žlutohnědé, později šednoucí, se zesílenou, trvale žlutohnědou bází.\n\nKvěty na spodní polovině stonku, 25 - 35 mm dlouhé; květní lůžko kulovité, s bělavými až tmavě zelenými šupinami, malým množstvím bílé vlny a jednotlivými bledými vlasovými štětinami; květní trubka 8 - 14 mm dlouhá, na spodních 2,5 - 5 mm srostlá s čnělkou, nad tím nálevkovitá, uvnitř purpurově růžová; okvětní lístky kopisťovité až poněkud zašpičatělé, intenzívně karmínové až rubínové, na konci a na bázi purpurové; nitky purpurové, asi 10 mm dlouhé, v horní části trubky rovnoměrně nasazené, prašníky žluté; čnělka světle zelená, 4 - 7 světle zelených, sevřených ramen blizny ve výšce horních prašníků. Plod kulovitý, červený, téměř 10 mm široký. Semena hnědočerná, 1,0 x 0,8 mm velká, téměř hladká.\n\nVariety ani formy nebyly popsány, druh je známý z jediné omezené oblasti, kde je velmi jednotný. F. Ritter uvádí, že mezi stovkami kvetoucích exemplářů nebylo vidět žádné květy odchylných barev. Rovněž hybridy s jinými tam rostoucími a současně kvetoucími druhy nebylo možné nalézt. Kromě sběru, podle kterého byl druh popsán, FR 1106, sem patří také sběr WR 660. Nověji byly jako \"R. colorea\" označeny také sběry LH 940, RH 294b, RH 933 a RH 1106.\n\nJako typové místo bylo F. Ritterem uvedeno San Antonio (Bolívie, provincie Mendez, departament Tarija), v nadmořské výšce asi 3500 m. W. Rausch jako místo svého sběru uvedl Abra de Sama, u Iscayachi, 3500 m. Všechny ostatní sběry pocházejí rovněž z nepříliš vzdálených lokalit v departementu Tarija, u sběru LH 940 bylo jako místo nálezu uvedeno Yunchara – Iscayachi, 3930 m, u sběru RH 933 San Antonio, u RH 1106 Yunchara.\n\nV oblasti výskytu \"R. colorea\" se vyskytuje i řada dalších druhů rodu \"Rebutia\" včetně \"R. iscayachensis\", kterou lze bez květů od \"R. colorea\" stěží odlišit. Květy \"R. iscayachensis\" jsou však větší a rumělkově červené. Přestože obě kvetou současně, nelze na nalezišti nalézt přechody ani křížence, stejně jako s dalšími ve stejné oblasti rostoucími druhy rodu \"Rebutia\". Tyto rostliny, zřejmě i v důsledku své výrazné samosprašnosti, zachovávají vzájemné bariéry, a chovají se i při velké vzájemné podobnosti jako samostatné druhy.\n\n\"Rebutia colorea\" svými nároky odpovídá ostatním příbuzným taxonům. Bez problémů ji lze pěstovat ze semen, výsevy jsou jednotné a zachovávají všechny charakteristiky druhu. Při dodržení základních požadavků roste dobře i na vlastních kořenech, malému tělu na silném řepovitém kořenu vyhovuje dobře propustný substrát, v době růstu nárazová zálivka po předchozím vyschnutí substrátu, dostatek světla a čerstvého vzduchu a v období klidu úplné sucho a teploty pod 10 °C, aby nedocházelo k předčasnému probouzení a protahování rostlin. Je to miniaturní rostlinka a její růst nelze uspěchat, pokud někdo touží po rychlém růstu a bohatší násadě květů, může sáhnout po roubování, rostliny pak ale rychle narůstají do podstatně větších rozměrů a nepřirozeně bohatě odnožují.\n\n\n"}
{"id": "272595", "url": "https://cs.wikipedia.org/wiki?curid=272595", "title": "Tokina", "text": "Tokina\n\nTokina Co., Ltd. je japonská firma, vyrábějící fotografické objektivy pro jednooké zrcadlovky a bezpečnostní kamery. \n\nFirmu Tokina založila skupina inženýrů, kteří opustili Nikon a soustředili se pouze na vývoj a výrobu vysoce kvalitních objektivů typu zoom, což byla v té době novinka. Původně je dodávala pod značkami jiných výrobců, po roce 1970 i pod svou značkou. Objektivy jsou použitelné pro jednooké zrcadlovky všech velkých výrobců (Canon, Nikon, Pentax) a konkurují tak jak objektivům těchto firem, tak dalším nezávislým výrobcům objektivů, jako je Sigma a Tamron. \n\nČočky pro výrobu objektivů dodává Tokině firma Hoya.\n\n"}
{"id": "272604", "url": "https://cs.wikipedia.org/wiki?curid=272604", "title": "Ro(c)k podvraťáků", "text": "Ro(c)k podvraťáků\n\nRo(c)k podvraťáků je český film natočený v roce 2006 na námět a v režii Karla Janáka. Ve filmu hrají hlavní role chlapci, kteří hrají v rockové hudební skupině. Potřebují sehnat peníze, tak unesou psa lokálního bosse mafie. Později se zapletou i s policií.\n\n"}
{"id": "272625", "url": "https://cs.wikipedia.org/wiki?curid=272625", "title": "Rafťáci", "text": "Rafťáci\n\nRafťáci je český film natočený v roce 2006 na námět a v režii Karla Janáka s Vojtěchem Kotkem a Jiřím Mádlem v hlavních rolích. Ve filmu hrají dva mladé chlapce, Danyho a Filipa, kteří se vydají na čundr na raftu. Danyho rodiče jim ovšem dají na starost i mladšího bratra. Rodiče (Milan Šteindler a Veronika Freimanová), kteří prožívají krizi středního věku a hádají se, se vydají na cestu za mládím, a to po téže řece jako Dany a Filip.\n"}
{"id": "272629", "url": "https://cs.wikipedia.org/wiki?curid=272629", "title": "Tirschenreuth", "text": "Tirschenreuth\n\nTirschenreuth je hlavní město zemského okresu Tirschenreuth. Nachází se na severovýchodě Bavorska, velmi blízko hranic s Českou republikou, poblíž Tachova.\n\nTirschenreuth se nachází na severu Horní Falce, kolem 120 kilometrů severně od Řezna a 56 kilometrů východně od Bayreuthu.\n\nNásledující vesnice patří pod správu Tirschenreuthu:\n\nJedna ze známých společností, která sídlí v Tirschenreuthu je Hamm AG, společnost vyrábějící vibrační válce.\n\nTirschenreuth je také známý díky kvalitnímu porcelánu, jehož některé kusy jsou velice vyhledávány sběrateli.\n\n\n\n"}
{"id": "272630", "url": "https://cs.wikipedia.org/wiki?curid=272630", "title": "Vysoké svátky", "text": "Vysoké svátky\n\nVysoké svátky ( , \"Jamim nora'im\", „hrozné dny“ nebo „dny bázně“) je označení pro židovské svátky Roš ha-šana a Jom kipur, respektive pro celé období mezi 1. a 10. dnem židovského měsíce tišri. \n\nNa vysoké svátky není obvyklé přát si navzájem pozdrav \"chag sameach\" (veselý svátek), neboť ani Jom kipur ani Roš ha-šana nejsou svou podstatou „veselé dny“, nýbrž dny pokání a vzpomínání. Namísto toho si Židé na Nový rok přejí \"Šana tova\" (eventuálně שנה טובה ומתוקה \"Šana tova u-metuka\", což je přání dobrého a sladkého roku) a na Jom kipur si přejí \"Gmar chatima tova\" - „kéž jsi zpečetěn k dobrému (pro následující rok)“. \n\nVysoké svátky jsou obdobím sebezpytování a bilancování, vyrovnáváním dluhů a charakterizuje je snaha o usmíření - ještě během dnů mezi Roš ha-šana a Jom kipur má každý člověk šanci setkat se s člověkem, ke kterému pociťuje křivdu, a pokusit se s ním usmířit.\n\nPo celé období vysokých svátků (přesněji již od prvního dne měsíce elul až po Jom kipur) se během bohoslužeb troubí na šofar, jehož zvuk má vyburcovat přítomné a vybízet je k pokání. Laikové si šofar, modlitební knihy pro dané svátky a jiné předměty spojené s vysokými svátky mohou prohlédnout v expozici \"Židovské tradice a zvyky\", kterou vystavuje Židovské muzeum v Praze v Klausové synagoze.\n\nBěhem vysokých svátků dochází k určitým změnám v liturgii - chazan zpívá modlitby na jinou, sváteční melodii, v Amidě se slovo אל \"El\" (Bůh) nahrazuje slovem מלך \"Melech\" (král), přidává se Avinu malkenu, slichot a prosby za odpuštění a prominutí hříchů.\n\nNa vysoké svátky (kromě Jom kipur) je zvykem jíst různá symbolická jídla, například pokrmy s medem, aby byl celý následující rok sladký jako med.\n"}
{"id": "272635", "url": "https://cs.wikipedia.org/wiki?curid=272635", "title": "Rošťoutky", "text": "Rošťoutky\n\nRošťoutky (též \"Rozčoutky, Rosčoutky, Roščoutky\") je malá sídelní jednotka spadající pod obec Milonice. Sídlo leží v polích při silnici z Kozlan do Nesovic, asi 5 km SV od Bučovic a asi 14 km jižně od Vyškova.\n\nPrvní písemná zmínka o osadě je z roku 1353, kdy se zde psala jistá Eva z Rozčútek. V roce 1498 je osada vedena již jako pustá. V roce 1873 zde stával panský dvůr, hospoda a mlýn. V roce 1900 zde žilo 30 obyvatel. Osada se rozkládá na pozemcích, dnes již zaniklého JZD. V současnosti má 12 obyvatel.\n"}
{"id": "272647", "url": "https://cs.wikipedia.org/wiki?curid=272647", "title": "Seznam německých koncentračních táborů", "text": "Seznam německých koncentračních táborů\n\nSeznam německých koncentračních táborů obsahuje přehled Němci zbudovaných koncentračních táborů před a v průběhu druhé světové války.\n\nTento seznam v žádném případě není úplný. Podle amerických badatelů, autorů \"Encyklopedie táborů a ghett\" (\"Encyclopedia of Camps and Ghettos, 1933–1945\"), nacisté i jejich spojenci a kolaboranti provozovali více 42.000 věznic, ghett a táborových zařízení. V jejich encyklopedii je uvedeno 110 „divokých“ koncentračních táborů z raného období nacistické vlády, 23 kmenových táborů a 898 pobočných táborů pozdějšího táborového systému řízeného organizací SS a 1.150 uzavřených táborů a městských ghett pro Židy.\n\nNa území dnešní České republiky nacisté provozovali více než 600 táborů různého typu.\n\nTermín koncentrační tábor byl poprvé použit k popisu táborů, které provozovala Velká Británie za druhé búrské války v Jižní Africe k internaci (koncentraci) vězňů. Poté začal být používán až nacistickým režimem v Německu ve třicátých letech k označení vězeňských táborů pro politické odpůrce nacistického režimu, homosexuály, jehovisty, Židy a jiné pronásledované skupiny. Koncentrační tábory byly místem mučení, nucených prací, nemocí, vyčerpání a vražd.\n\n\"Vyhlazovací tábory\" byly pouze jedním druhem těchto zařízení, které nacistické Německo vybudovalo před a během druhé světové války pro systematické vraždění miliónů lidí, pro které se později vžil název holokaust. Samotné vyhlazovací tábory vznikly až v pozdější fázi vyhlazovacího programu nacistů. Těla obětí byla spalována v krematoriích nebo v masových hrobech.\n\nVyhlazovací tábory jsou označeny růžově, důležité koncentrační tábory jiného typu jsou označeny modře.\n"}
{"id": "272656", "url": "https://cs.wikipedia.org/wiki?curid=272656", "title": "Hlaváčové z Vojenic", "text": "Hlaváčové z Vojenic\n\nHlaváčové z Vojenic (viz také \"Vojenští z Vojenic\") je jméno vladycké rodiny, jejíž erb byl červený štít a na něm ruka ve zbroji držící meč.\n\nNa počátku 16. století žili čtyři bratři, Václav, který zemřel v roce 1522, Mikuláš, Pavel a Jindřich, který se připomíná roku 1522. Mikuláš držel před rokem 1519 Chotětice a koupil okolo roku 1526 Chvalovice. Zemřel asi v roce 1538. Jeho potomstvo bylo při penězích. Kdežto potomci ostatních bratrů (Václav 1547–1549 na Holušicích, manželka Marjana z Písnice, Jaroslav 1596–1603 na Lhotce a zemřel roku 1617, manželka Eva z Jedlčan, jeho bratr Šťastný roku 1595) na malých statcích nebo v chudobě živořili. Mikulášovi synové byli Adam a Mikuláš. Mikuláš seděl od roku 1545 s manželkou Kateřinou z Blanice na Chvalovicích a zplodil syny Viléma a Jana. Vilém (od roku 1569 na Chvalovicích) byl zavražděn Karlem Zárubou z Hustířan a Jan, který se připomíná roku 1580, záhy zemřel, zanechal sirotka Adama, pro nějž jeho poručník Mikuláš st. přikoupil dva dvory ve Chvalovicích. Adam pak držel Ratěnice, které roku 1602 prodal. Mikuláš připomínající se v letech 1546–1592 Adamův (později řečený starší) bratr, držel do roku 1576 Hřiby. Po vymření Blanických z Blanice zdědil roku 1584 Cerhenky a měl také Chvalovice. Jeho manželkou byla Anna z Budova. Jeho starší syn Karel připomínající se roku 1599 dostal Chvalovice, které roku 1609 prodal, od roku 1600 držel pozemky v Kolíně (Kravaře, dům) a roku 1614 koupil Kbel. Když mu tu roku 1622 zloději kradli na poli, začal je pronásledovat až do Chocenic, tam byl hrozným způsobem od nich zavražděn. Poněvadž neměl ani děti ani manželku, byli všechny jeho statky zabrány královskou komorou. Jeho bratr Jindřich ztratil Cerhenky v roce 1623 a dostal něco z pozůstalosti bratra. Koupil Rtišovice a zemřel v roce 1636. Jeho sestra Kateřina umřela v roce 1624. Od roku 1612 měla za manžela Jana Balbina z Orličné. Jeho syn Jindřich Ferdinand prodal roku 1644 Rtišovice a toho roku koupil Petrovice, které zdědila jeho manželka Johanka Lidmila Šleglovská ze Šicendorfu a roku 1649 je prodala. Neměl žádné potomky. Jeho sestry byli Magdalena Polyxena poprvé vdaná Winklerhoferová a podruhé vdaná Radecká a Sabina Estera vdaná Schwartzová. Ostatní členové této rodiny zůstali v chudobě.\n\nČervený štít a na něm ruka ve zbroji držící meč.\n\n"}
{"id": "272657", "url": "https://cs.wikipedia.org/wiki?curid=272657", "title": "Indoganžská nížina", "text": "Indoganžská nížina\n\nIndoganžská nížina (hindsky गंगा और सिन्धु के मैदान, \"Gangá aura Sindhu ké maidán,\" urdsky سندھ و گنگ کا میدان, \"Sindhu wa Ganga kā maydān,\" bengálsky সিন্ধু-গাঙ্গেয় সমভূমি, \"Sindhu-Gáŋgéĵa samabhúmi,\" anglicky \"Indo-Gangetic Plain)\" je rozsáhlá deprese oddělující Himálaj od geologicky starých částí Indie v místech, kde se indická deska nasouvá pod asijskou. Název dostala podle dvou velkých řek, které ji odvodňují, Indu \"(Sindhu)\" a Gangy \"(Gangá).\"\n"}
{"id": "272658", "url": "https://cs.wikipedia.org/wiki?curid=272658", "title": "McDonnell XF-88 Voodoo", "text": "McDonnell XF-88 Voodoo\n\nMcDonnell XF-88 Voodoo byl dvoumotorový proudový dálkový eskortní stíhač, vyvíjený pro americké letectvo. Přestože samotný F-88 nebyl sériově vyráběn, stal se základem pro konstrukci úspěšného stíhače McDonnell F-101 Voodoo.\n\nImpulsem pro vývoj XP-88 byl požadavek USAAF na vývoj nového dálkového eskortního stíhače z roku 1946. Letoun měl být proudovou náhradou osvědčeného typu North American P-51 Mustang. Byl požadován dolet 1450 km a vysoké výkony. Práce na letounu, označeném Model 36, začaly 1. dubna 1946. Už 20. června 1946 USAF objednalo stavbu dvou prototypů XP-88.\n\nVoodoo byl dolnoplošník s šípovým křídlem s úhlem 35°. Dva motory byly ve spodní části trupu a vstupy vzduchu do nich byly v kořenech křídel. Trysky motorů ústily na zádi pod ocasními plochami. Prototypy měly motory \"XJ34\", ovšem sériové kusy měly pohánět motory Westinghouse \"J46\" o tahu 26,33 kN. Letoun nenesl radar a v jeho přídi měla být baterie šesti 20mm kanónů M39.\n\nPrvním let prototypu XP-88 byl 28. říjen 1948. Letoun neměl ani přídavné spalování, ani výzbroj. Ukázalo se, že letoun je podmotorovaný a druhý prototyp, označený XF-88A byl vybaven přídavným spalováním. Ten vzlétl 26. dubna 1949 a i druhý prototyp byl později stejně upraven.\n\nV soutěži o nový stíhač se XF-88 utkal s projekty Lockheed XF-90 a North American XF-93. V soutěži byl ještě před letovými testy vybrán XF-93, ale jeho sériová výroba nakonec nebyla objednána. Když v létě 1950 došlo k porovnání letounů za letu, XF-88 zvítězil, ale USAF přehodnotilo svůj postoj k projektu a dálkové stíhače již nepotřebovalo.\n\nMcDonnell pak uvažoval o palubní verzi, dvoumístné cvičné verzi, anebo o průzkumném XF-88, nic takového ale nebylo realizováno. První prototyp pak byl upraven na XF-88B. Dostal do přídě navíc turbovrtulový motor, byl testován v roce 1956. Při zkouškách jako vůbec první vrtulový letoun mírně překročil rychlost zvuku. Oba prototypy byly v roce 1958 sešrotovány.\n\nMcDonnell ve vývoji stroje této koncepce pokračoval. Jejím zvětšením vznikl McDonnel F-101 Voodoo, který vstoupil do služby 29. září 1954.\n\n\n\n\n"}
{"id": "272659", "url": "https://cs.wikipedia.org/wiki?curid=272659", "title": "Principy víry v judaismu", "text": "Principy víry v judaismu\n\nJudaismus je monoteistickým náboženstvím, tzn. že uctívá jediného Boha. Uctívání jiných bohů je zapovězeno, stejně jako uctívání soch, jiných předmětů či míst nebo přírodních úkazů. Současná religionistika se domnívá, že židovský monoteismus vznikl synkrezí starších, polyteistických kultů blízkovýchodního starosemitského panteonu, které byly následně sjednoceny do kultu jediného Boha. Pozůstatky tohoto dávného mnohobožství spatřují religionisté v množství jmen, která Bůh v judaismu má.\n\nBoží Jméno je jednou z nejposvátnějších věcí v judaismu. Nakládání s Božími jmény vyžaduje zvláštní úctu a obezřetnost, neboť 3. přikázání z Desatera nařizuje \"nebrat jej nadarmo\". Ve starověku se věřilo, že jméno vyjadřuje i charakter - znalost jména osoby tudíž znamenala i znalost jeho charakteru a vnitřního já, znalost jmen bohů pak měla umožňovat ostatním bohům nebo i lidem tyto bohy vzývat, eventuálně mohli svého boha \"přemluvit\" či jinak jej přimět, aby konal dle jejich přání - báje o moci božských jmen a o síle, kterou propůjčují, jsou známé již ze starého Egypta.\n\nJudaismus odmítá dogmata a podobné „nezvratné pravdy“. Po dlouhou dobu bylo jediným dogmatem to, že Tóra je Boží Zákon seslaný Bohem a Izrael jej následuje, aby dodržel podmínky smlouvy s Bohem uzavřené, totiž vyvolení výměnou za následování jediného, pravého Boha. Situaci v období na přelomu letopočtů dobře ilustruje následující příběh z Talmudu:\n\nV talmudickém období nacházíme další pokusy zjednodušit a zestručnit zásady víry. V traktátu Makot 23b-24a se učí, že Bůh dal Mojžíšovi 613 přikázání, David je zestručnil na 11 (Žalm 15), Izajáš na šest (Iz 33, 15-16), Micheáš na tři (Mi 6, 8) a Abakuk na jedno a to „Spravedlivý z víry živ bude“ (Ab 2, 4).\n\nNutnost mít stručné základy a principy víry se ukazovala stále více po nástupu křesťanství a islámu. Ačkoli vzniklo mnoho pokusů shrnout učení judaismu do několika vět, nejuznávanějším se stalo Třináct článků víry (Šaloš esre ikarim), jejichž autorem je Maimonides, který je sepsal ve svém komentáři k 10. kapitole Mišny Sanhedrin (perek Chelek). Třináct článků ve stručnosti zní:\n\n\nMaimonidových třináct článků nebylo vždy bezvýhradně uznáváno. Dokonce ani dnes, kdy jsou součástí většiny sidurů, jsou brány více jako doporučení, než jako závazné dogma.\n\nKromě těchto Třinácti článků existují i další definice, které sice nejsou tak známé, nicméně co se týče závaznosti, jsou na stejné úrovni jako články Maimonidovy:\n\nToto jsou tři články víry (a z nich vyplývající osm „kořenů“) od Josefa Alba (zemř. 1440) z jeho knihy \"Sefer ha-ikarim\":\n\nK těmto celkem jedenácti zásadám předkládá Albo ještě tzv. „Šest věroučných mínění“:\n\nZatímco Jicchak Arama ve svém díle \"Akedat Jicchak\" předkládá tato:\n\nJe třeba mít na paměti, že tyto pokusy o vytvoření židovského dogmatu probíhaly především na půdě Španělska pod vládou křesťanů, tedy v období, kdy Židé byli vystaveni velkému pronásledování a nuceni k tzv. disputacím, kde měli „obhajovat“ své učení proti křesťanům. Přesto tyto variace na vyznání víry poměrně dobře ilustrují základní body věrouky židovského náboženství.\n\n"}
{"id": "272661", "url": "https://cs.wikipedia.org/wiki?curid=272661", "title": "Martin Kasal", "text": "Martin Kasal\n\nMartin Kasal (* 23. července 1971, Duchcov) je český kulturista a mistr světa v kulturistice federace NABBA a po roce 2009 i absolutní Mr.Universe .\n\nKulturistice se věnuje od svých 19 let. Zpočátku soutěžil za Apolo Most, nyní závodí za fit centrum svého švagra Milana Suchého.\n\nMezi jeho nejznámější finanční sponzory patřila Česká spořitelna.\n\n\n"}
{"id": "272664", "url": "https://cs.wikipedia.org/wiki?curid=272664", "title": "Šabat ha-gadol", "text": "Šabat ha-gadol\n\nŠabat ha-gadol (hebrejsky: שבת הגדול), Velký šabat, je poslední šabat před svátkem Pesach. Jeho název „velký“ je odvozen z několika různých tradic.\n\n"}
{"id": "272666", "url": "https://cs.wikipedia.org/wiki?curid=272666", "title": "Ilona Borská", "text": "Ilona Borská\n\nIlona Borská, roz. Bondyová, prov. Štuková (9. listopadu 1928, Praha – 27. prosince 2007, Praha) byla česká spisovatelka a novinářka.\n\nNarodila se 9. listopadu 1928 v Praze, v rodině obchodního příručího Karla Bondyho (1894-1964) (po válce, kdy byla během holokaustu vyvražděna většina rodiny Bondyových , přijal jméno Borský). Její matka – Milada Borská (1897-1988) (rozená Ochranová) vyrostla v komplikovaných rodinných podmínkách v krajně sebestřednou osobnost. Dětství a mládí Ilony Borské tak do značné míry předurčoval věčný konflikt mezi potřebou lásky k matce a nemožností ji realizovat.\n\nSvá studia na dívčím gymnáziu ve Slezské ulici musela za protektorátu jako dítě ze smíšeného manželství ve čtrnácti letech přerušit. Ještě rok se jí dařilo pokračovat na soukromé Hlaváčově obchodní škole, ale tím byly možnosti vyčerpány a školu mohla dokončit až po válce. Maturovala v roce 1947. Vzápětí nastoupila jako písařka v tiskárně Svoboda a na vysokou školu. Uveřejňovala první verše a po pár letech byla přizvána k externí spolupráci s Československým rozhlasem. Zde roku 1951 získala stálé místo v literární redakci. Ještě téhož roku jela na setkání mladých autorů na zámku Dobříš, kde se seznámila s básníkem Ivem Štukou. Vzali se v říjnu 1952 a měli spolu celkem tři děti.\n\nV rozhlase pracovala jako redaktorka deset let, až do roku 1961. Odtud odešla, v atmosféře uvolňujících se poměrů ve společnosti, učit sociologii na Stavební fakultě ČVUT. Vydala své první knížky, dvě sbírky veršů a spolu s Ivem Štukou knížky pro děti. Sbírala materiály pro životopisnou knihu o Vlastě Kálalové. Po roce 1969 se poměry přitvrdily a ona z fakulty odešla. Její manžel Ivo Štuka byl v době normalizace vyhozen z místa redaktora a tak starost o zabezpečení rodiny přešla z větší části na ni. V dalších letech pak pracovala v nakladatelství Albatros, v časopise Svět Práce, a stále víc se věnovala samostatné spisovatelské a novinářské práci. Proslavily ji především knihy pro mládež a životopisné příběhy z oblasti literatury faktu.\n\nKniha Doktorka z domu Trubačů se v roce 2009 hlasováním čtenářů zařadila mezi sto nejoblíbenějších knih v anketě Kniha mého srdce.\n\nPodle novely Ilony Borské z rozhlasového prostředí \"Petříček\", (též \"Vdovec po snu\") napsal scénář Zdeněk Mahler. Předloha byla zfilmována 1967 pod názvem \"Jak se zbavit Helenky\". Je to hořká komedie o starém mládenci, osamělé redaktorce a nepovedeném žertu.\n\n"}
{"id": "272667", "url": "https://cs.wikipedia.org/wiki?curid=272667", "title": "Helmuth Plessner", "text": "Helmuth Plessner\n\nHelmuth Plessner (4. září 1892 Wiesbaden – 12. června 1985 Göttingen) byl německý filosof a sociolog, čelný představitel filosofické antropologie.\n\nPlessner studoval medicínu, zoologii a filosofii v Göttingen a v Heidelbergu (mimo jiné u H. Driesche a E. Husserla), 1916 promoval v Erlangen a 1920 se habilitoval ve filosofii v Kolíně. 1923 vydal knihu \"Jednota smyslů\" a 1924 \"Hranice společenství, kritika sociálního radikalismu\". Od roku 1928 pracoval společně s Max Schelerem a 1928 vyšlo jeho hlavní dílo \"Stupně organického a člověk. Úvod do filosofické antropologie\". Roku 1933 byl pro židovský původ svého otce propuštěn, utekl do Istanbulu a s pomocí svého přítele Buytendijka dostal azyl v holandském městě Groningen, kde přednášel sociologii. 1935 vyšla první verze později slavné knihy \"Opožděný národ\", analýza nastupujícího nacismu v Německu, a 1941 \"Smich a pláč. O mezích lidského chování\". Po obsazení Holandska roku 1940 se musel skrývat.\n\nOd roku 1946 byl profesorem sociologie v Groningen a v letech 1952–1961 v Göttingen, kde toto studium zakládal. Věnoval se hlavně sociologii továrního světa a sportu. Jako emeritus byl profesorem na New School for Social Research v New Yorku a nakonec profesorem filosofie v Curychu. Téměř do konce života pracoval a publikoval.\n\nPlessner patří spolu s Schelerem a mladším A. Gehlenem k zakladatelům filosofické antropologie, filosofického směru, který vznikl v první polovině 20. století ze snahy nově uchopit otázku člověka, a to ze širšího základu, než nabízela sebereflexe, vnitřní zkušenost a pojmy tradiční filosofie. Byla tedy výbornou příležitostí k setkání filosofů a vědců, zejména lékařů, biologů a etologů, kteří se společně snažili jednak podepřít filosofickou reflexi výsledky moderních věd, jednak prohloubit myšlení a modely těchto věd, pokud se týkají člověka. Stavěla se tedy a staví proti karteziánskému dualismu duše a těla, striktnímu oddělení subjektu a objektu – to znamená jednak proti výlučnému zaměření na vlastní zkušenost myslícího subjektu o sobě, ale také proti reduktivním postupům a příliš zjednodušeným modelům věd. \n\nPlessnerův obraz člověka navazuje na Aristotela a vidí lidskou bytost jak v souvislosti s ostatními živočichy (tři „stupně organického“: rostlina, zvíře, člověk), tak také v její nezaměnitelné odlišnosti. Plessner hovoří o „umělé přirozenosti“ člověka, jemuž je „přirozeně“ vlastní tvořivost a fantazie, s jejíž pomocí si vytváří své umělé světy jazyka, kultury, společnosti a politiky. Lidský vztah ke světu je podstatně složitější než u zvířat, protože je vždy spojen s jistým odstupem, je předmětem reflexe a tudíž zprostředkován jazykem. Člověka tak podle něho charakterizuje „excentrické postavení“ (\"exzentrische Positionalität\") bytosti, jež žije a myslí mimo sebe a v utopii společnosti.\n\nPlessnerovo hlavní dílo bylo dlouho ve stínu Heideggerova „Bytí a čas“, který se také snažil o překonání Descartesova rozdělení, který však vyšel o rok dříve a strhoval brilancí filosofického provedení. Teprve po vydání Plessnerových Sebraných spisů (\"Gesammelte Schriften 1-10\", Frankfurt a/M 1981–1985) se zájem o jeho dílo výrazně oživil a produkuje řadu významných, zejména také interdisciplinárních děl. Od roku 1999 pracuje Společnost H. Plessnera ve Freiburgu i. B. a odborná pracoviště na řadě dalších univerzit, například na TU Dresden.\n\n\n\n"}
{"id": "272671", "url": "https://cs.wikipedia.org/wiki?curid=272671", "title": "Startér", "text": "Startér\n\nCizím slovem startér označujeme různé záležitosti:\n\n\n\n\n"}
{"id": "272674", "url": "https://cs.wikipedia.org/wiki?curid=272674", "title": "Hlavsové z Liboslavi", "text": "Hlavsové z Liboslavi\n\nHlavsové z Liboslavi byl český šlechtický rod.\n\nJan Hlavsa z Liboslavi (? – 18. ledna 1534) byl pražský měšťan, v letech 1515–1517 pražský primátor, přední mluvčí tzv. novoutrakvistického proudu městského stavu, odpůrce Jana Paška z Vratu.\n\nRadslav Hlavsa z Liboslavi byl v letech 1604–1608 knihvedoucí v Kutné Hoře, roku 1616 kutnohorský radní a v letech 1618–1620 jeden ze čtyř správců nejvyššího úřadu správce mincovny království českého. Roku 1620 byl jmenován kutnohorským císařským rychtářem a roku 1624 kutnohorským primátorem.\n\nPetr Hlavsa z Liboslavi byl pražský měštěnín a úředník mince v Kutné Hoře. Roku 1547 byl zvolen do stavovského výboru k uspořádání mincovních poměrů v Čechách. V tomto postavení setrval až do roku 1561.\n\nV červeném štítu u paty bílá kvádříková zeď, za kterou vyrůstá vlevo otočený stříbrný jednorožec se zlatou zbrojí. Korunovaná kolčí helma s červeno-stříbrnými přikryvadly. Klenot – figura jednorožce ze štítu.\n\n\n"}
{"id": "272675", "url": "https://cs.wikipedia.org/wiki?curid=272675", "title": "Jericho (raketa)", "text": "Jericho (raketa)\n\nJericho je obecné označení pro izraelské balistické rakety.\n\nV září 1962 zadala izraelská vláda objednávku na projekt balistické rakety dvěma francouzským společnostem Sud Aviation a Dassault. Podmínky objednávky pro raketu byla nosnost 750kg užitečné zátěže na vzdálenost 235-500 km, nezávislost na počasí, odpalitelnost z pevné základny 8 raket/hodina a z mobilního zařízení 4 rakety/hod. s maximální dobou přípravy na odpal 2 hodiny.\n\nNakonec byl přijat projekt společnosti Generale Aeronautique Marcel Dassault (GAMD) a kontrakt „Operace Jericho“ byl podepsán 26. dubna 1963. Předmětem kontraktu bylo 25 experimentálních raket DM 620 – 5ks mobilních raket a 20 pro pevná postavení + startovací a kontrolní vybavení. Po skončení testů pak měla začít sériová výroba přímo v Izraeli. Hlavním dodavatelem byla firma Dassault, subdodavatelem motorů na tuhé palivo firma Nord Aviation a systémů řízení firma Sagem. Kontrakt byl realizován od května 1964 do ledna 1969 v továrně Dassault v Martignas-sur-Jalle za účasti izraelských specialistů.\n\nRaketa o hmotnosti 6,7 t, výšce 13,4 m a průměru 0,8 m byla dvoustupňová a motory NA 804 a NA 805 byly vyvinuty z motoru NA 803 z rakety Topaze VE111. První stupeň se 4 řiditelnými tryskami byl prakticky identický s raketou Topaze, druhý stupeň byl vybaven pevnou tryskou a řízen 4 aerodynamickými kormidly. Během hnané fáze řízení obstarával inerciální navigační systém v kombinaci s digitálním počítačem což umožňoval dosáhnout přesnosti zásahu 1/1000 doletu.\n\nPrvní zkušební odpal byl proveden 1. února 1965. Celkem bylo do září 1968 provedeno 16 zkušebních odpalů. 10 bylo úspěšných, 3 částečně a 3 neúspěšné. Až sem je projekt DM620/ Jericho 1 podrobněji sledovatelný. Jenže 29. prosince 1968 provedl Izrael útok na letiště v Bejrútu, což ze strany Francie vyvolalo zbrojní embargo. V programu DM 620 ještě zbývalo 7 zkušebních testů, ale kvůli embargu byl program v lednu 1968 přerušen. Dassault doručil zbylé již hotové rakety a náhradní díly do Izraele a Dassault s izraelskou vládou 2. května 1969 podepsal formální memorandum o zastavení vývoje a zkušebního programu.\n\nIzrael v projektu DS 620 pokračoval pod názvem Jericho-1, kterých pak bylo v letech 1970-1980 vyrobeno okolo 100 kusů.\nDo výzbroje byla raketa Jericho 1 zřejmě zavedena v roce 1973 a dle neověřených zpráv bylo okolo 100 kusů raket rozmístěno v podzemních bunkrech na základně Sdot Micha v předhůří Judských hor (v regionu Šefela, východně od Tel Avivu) a v jeskyních v Zacharia, jihozápadně od Tel Avivu. Z těchto základen jsou schopny zasáhnout např. Damašek nebo Káhiru. V současné době se předpokládá, že jsou všechny rakety Jericho 1 nahrazeny novějšími verzemi.\n\nJericho 2 je pokračování Jericha 1. Do vývoje vstoupila v roce 1977. Několik důkazů říká, že se mělo jednat o společné úsilí mezi Izraelem a Íránem, ale tato spolupráce skončila s íránskou revolucí v roce 1979. Kolem roku 1986 měl Izrael přikročit k prvnímu testování. Spekuluje se, že na testování se kromě Izraele podílela i Jihoafrická republika a to někdy během 80. let 20. století, ale později se tato země svého jaderného potenciálu vzdala.\n\n"}
{"id": "272677", "url": "https://cs.wikipedia.org/wiki?curid=272677", "title": "Kenny McCormick", "text": "Kenny McCormick\n\nKenneth “Kenny” McCormick je jedna z nejvýznamnějších postav amerického kresleného seriálu \"Městečko South Park\". Běžně je v seriálu znám jako Kenny.\n\nJe ztvárněn jako malý, sprostý nešika, který téměř neustále chodí oblečen v oranžové kapuci. Svoji tvář ukázal již několikrát, například v South Park film: Peklo na zemi a v dílech Sarkastabal, Stárneš, Broadwayské bratrování atd. Kvůli tomu, že má neustále přes hlavu kapuci, mu není příliš rozumět, co říká. Občas riskuje život, jen aby svým kamarádům pomohl. Do konce páté řady skoro v každém díle umíral, přesto se v novém díle vždy objevil znovu živý. Objevil se v každé řadě South Parku, i když v šesté pouze jako vzpomínka a duch. Na konci páté řady definitivně umírá a nahrazují ho v šesté řadě střídající se kluci Tweek a Leopold \"Butters\" Stotch, ale v sedmé řadě se opět objeví. Kenny pochází z chudé rodiny, často krade svému otci časopis \"Playboy\" a tajně jej nosí do školy. Má v oblibě lumpárny. Rád a často velmi vulgárně nadává těm, co se mu kvůli jeho chudé rodině vysmívají. V dílech 14x11, 14x12 a 14x13 (a dalších) se objevuje v kostýmu jako Mysterion, na obličej mu ale vidět není. Tam se usilovně snaží najít příčinu své nesmrtelnosti, protože ho štve, že si nikdo nepamatuje, že zemřel. Na konci jednoho z dílů je prozrazeno, že Kennyho rodiče se účastní nějaké sekty.\n"}
{"id": "272678", "url": "https://cs.wikipedia.org/wiki?curid=272678", "title": "Marek Zatloukal", "text": "Marek Zatloukal\n\nMarek Zatloukal (* 1974) je český kulturista.\n\nKulturistice se věnuje od svých 14 let. 5 let soutěžil jako mladší dorostenec, potom starší dorostenec a jako junior se soutěžením nadlouho skončil.\n\n\n"}
{"id": "272679", "url": "https://cs.wikipedia.org/wiki?curid=272679", "title": "Gellner", "text": "Gellner\n\nGellner je příjmení různých osob:\n\n\n"}
{"id": "272680", "url": "https://cs.wikipedia.org/wiki?curid=272680", "title": "Justin Raimondo", "text": "Justin Raimondo\n\nJustin Raimondo (18. listopadu 1951 – 27. června 2019) byl americký politický aktivista, libertarián s některými konzertivními názory a zakladatel Antiwar.com.\n\nV roce 1995 založil v reakci na intervencionistickou zahraniční politiku Clintonovy administrativy Antiwar.com. V roce 1996 neúspěšně kandidoval proti Nancy Pelosi do Sněmovny reprezentantů. V minulosti podporoval všechny tři prezidentské kampaně Pata Buchanana, v roce 2004 kampaň Ralpha Nadera a v roce 2008 patřil mezi nejvýraznější stoupence Rona Paula.\n\nJustin Raimondo je homosexuál, ale jako libertarián nepodporuje různé požadavky homosexuálních aktivistů.\n\nRaimondo je autorem několika knih a jeho texty vycházely v řadě tištěných časopisů i online magazínech, např. \"The American Conservative\", \"Chronicles magazine\" či Taki's Top Drawer.\n\n"}
{"id": "272685", "url": "https://cs.wikipedia.org/wiki?curid=272685", "title": "Liga", "text": "Liga\n\nLiga může být:\n\n\n\n"}
{"id": "272686", "url": "https://cs.wikipedia.org/wiki?curid=272686", "title": "Štět", "text": "Štět\n\nŠtět může být:\n\n"}
{"id": "272687", "url": "https://cs.wikipedia.org/wiki?curid=272687", "title": "Budovy ve starověkém Egyptě", "text": "Budovy ve starověkém Egyptě\n\nStaroegyptská sídliště dělíme do tří druhů: neplánovaná, plánovaná a s volnou zástavbou. Budovy v nich postavené mohou být jednopatrové nebo vícepatrové. Půdorys budov bývá podle druhu sídliště nepravidelný nebo pravoúhlý. Pozůstatky staroegyptských měst a vesnic jsou většinou pohřbeny pod nánosy bahna z Nilu a většina věcí se rozpadla vlhkem. Archeologové tak obvykle najdou jen nepatrné zbytky denních potřeb a cenností. Nelze se tedy divit, že mnoho expedic nezkoumalo sídliště. Pokud se zkoumala sídliště, tak většinou mimo nilskou nivu nebo dnešní osídlení. \n\nNejčastěji se v Egyptě setkáváme s výstavbou neplánovaných sídlišť, která se vyvíjela živelně z iniciativy obyvatel. Docházelo k naplánované zástavbě prostoru a vzniku podivných jednopatrových půdorysů budov. Ulice nebyly pravidelné a rovné. \n\nJakmile došlo k obehnání města hradbami, začali lidé stavět i dvoupatrové domy. Jen paláce a chrámy obklopeny pevnou a vysokou zdí zaručovaly klid. Podle vyobrazení ve vesetských hrobkách si můžeme představit přibližný vzhled patrových domů velmožů ve velkoměstech. V přízemí, případně i v suterénu, bývaly dílny řemeslníků, výrobny potravinářského zboží (pekárny, sladovny,kuchyně), chlévy a sklady. V prvním patře měl majitel domu několik místností pro přijímání hostí a vedení úřední agendy. Teprve v druhém patře bylo jeho soukromé obydlí s jídelnou, ložnicí, snad i s koupelnou a oddělenou částí pro ženy (harémem).Patra spojovalo schodiště, které pokračovalo až na plochou střechu. Na ní byl dostatek prostoru pro sýpky, zásoby topiva nebo i pro lehký přístřešek, kde bylo možno příjemně posedět nebo i spát v chladivém severním vánku. Někdy se tam vešlo i skromné obydlí sloužících.\n\nDruhý urbanistický typ, plánovitě budovaná sídliště, měla pravidelnější, často pravoúhlý půdorys. Zároveň se v nich zřetelněji projevovala sociální příslušnost jejich obyvatel. Známá jsou města Lahún, Achetaton nebo Dér el-Medínu. \n\nNapříklad ve městě Achetaton stály velké chrámy, budovy úředníků a obrovské zahrady, ve kterých byly bazény s rybami a vodními rostlinami. V zadní části zahrady stála na podezdívce vlastní rezidence, do níž vedlo schodiště a honosné sloupové průčelí. Vestibulem se vstupovalo do recepčního sálu. Tento rozlehlý, k severu orientovaný prostor zakrýval plochý strop, podpíraný čtyřmi až dvanácti dřevěnými sloupy o výšce přes tři metry. Omítku stěn pokrýval bílý štuk s malovanými rostlinnými, zvířecími a geometrickými motivy. Vzduch odváděla malá okna vysoko ve zdech, která umožňovala větrání, ale chránila před přímými paprsky spalujícího slunce. Uprostřed místnosti bylo do podlahy, dlážděné kamennými deskami, zapuštěno ohniště. Hosté seděli na hliněných lavicích nebo na rohožích na zemi.\n\nVnitřní části domu, které sloužily jako vlastní obydlí majitele, obklopoval centrální převýšený čtvercový sál se stropem podpíraným zpravidla čtyřmi čtyřmetrovými sloupy. Světlo a vzduch do něj pronikaly shora. U zadní stěny stálo sedadlo pro pána a paní, opodál nádržka s vodou na umývání a domácí oltář. Také stěny tohoto sálu zdobily fresky. Z něj se vcházelo do řady menších pokojů, v nejjižnější ztluštělé zdi domu byla ložnice s výklenkem pro lůžko. Izolovala spáče od okolního ruchu, v létě ho chránila před vedrem, a naopak v zimě akumulovala více tepla. K ložnici přiléhala šatna, koupelna a záchod. Zvláštní pokoj, dříve považovaný za ženský, popisuje Crocker jako pracovnu pána domu. Schodištěm bylo možno vystoupit na plochou střechu, kde stála k severu otevřená lodžie, vhodná k posezení i ke spaní za velkých veder. Vily měly 20 až 28 místností. Velikost a členění domu záviselo na postavení rodiny ve staroegyptské společnosti. \n\nExpedicí, které by se zabývali zkoumáním sídlišť, nebylo mnoho. Petrie prozkoumal v letech 1890–1891 město stavitelů pyramidy Senusreta II. (12. dynastie) v Lahúnu ve Fajjúmu. V letech 1888–1890 a 1903–1904 se věnoval výkopům nedalekého města v Medínet el-Ghurábu (staroegyptského Merveru) z Nové říše. Americká Hearstova expedice provedla roku 1900 výkop městečka 18. dynastie u Dér el-Ballásu. L. Borchardt před první světovou válkou a anglická Společnost pro výzkum Egypta mezi lety 1921–1937 a znovu od roku 1977 vykopali část nově založeného města Achetatonu, které dal na prázdné rovné ploše na pravém břehu Nilu u dnešní Amarny postavit král-reformátor Achnaton (18. dynastie). Egyptská sídliště dále zkoumali F. Bruyére z Francouzského archeologického ústavu v Káhiře a rakouská expedice vedená K. Kromerem. Mnoho dalších objevů jsou jen náhodné nálezy a výsledky kratších sondáží.\n\nMnohem více víme o hrobech, kde měli mrtví spočinout v klidu a míru. Hroby jsou velmi honosné, protože Egypťané unaveni z života na zemi doufali v klid aspoň po smrti.\n"}
{"id": "272688", "url": "https://cs.wikipedia.org/wiki?curid=272688", "title": "Nacht und Nebel", "text": "Nacht und Nebel\n\nNacht und Nebel (Noc a mlha) byl rozkaz vytvořený Adolfem Hitlerem. Vydán byl 12. prosince 1941 jako tajná směrnice číslo 165/41 a podepsán šéfem vrchního velitelství branné moci generálem Wilhelmem Keitelem. Tato směrnice určovala způsob zvláštního zacházení se zatčenými v Třetí říši a s vůdci odboje na okupovaných územích. Toto zacházení v sobě zahrnovalo únos osob uprostřed noci (Nacht) a jejich zmizení bez jakýchkoliv informací příbuzným (Nebel) v Říši. Takoví lidé měli navždy zmizet a nejistota spojená s jejich zmizením měla být psychologickým terorem, který měl další jedince odstrašit od jakékoli opozice vůči nacistickému režimu.\n\nZatčení během akce Nacht und Nebel byli převážně z Belgie, Francie a Nizozemska. Obvykle byli zatčeni uprostřed noci a rychle převezeni do stovky kilometrů vzdálených věznic. Zde byli podrobeni výslechům a mučení. Pokud přežili, byli odesíláni do koncentračních táborů Dachau, Sachsenhausen, Buchenwald, Mauthausen, Neuengamme, Gross-Rosen a Natzweiler. Všem úřadům bylo zakázáno podávat zprávu o úmrtí vězně z akce Nacht und Nebel příbuzným, ani nebylo vydáváno tělo zemřelého k pohřbení do vlasti.\n\n\n\n\"Po dobré úvaze rozhodl vůdce, aby při útocích proti říši nebo okupační moci v obsazených územích byli pachatelé postiženi jinými opatřeními než dosud. Vůdce je toho názoru, že při takových činech se posuzují tresty na svobodě i doživotní tresty v káznici jako příznaky slabosti. Účinného a trvalého zastrašení lze dosáhnout pouze trestem smrti nebo opatřeními, která ponechávají příslušníky rodiny pachatele i ostatní občany v nejistotě o jeho osudu. K tomuto účelu slouží přepravení do Německa. Přiložené směrnice pro stíhání trestných činů odpovídají vůdcovým názorům. Jsou od něho přezkoumány a schváleny.\"\n"}
{"id": "272690", "url": "https://cs.wikipedia.org/wiki?curid=272690", "title": "Kateřina Němcová", "text": "Kateřina Němcová\n\nKateřina Němcová (* 14. listopadu 1990, Praha) je česká mezinárodní velmistryně, od roku 2013 reprezentující USA. Pochází z rodiny, ve které „\"všichni hrají šachy\"“, počínaje rodiči, přes 5 sester (4 mladší a jednu starší) až po staršího bratra. Šachy hrála od malička, prvního osobního trenéra získala v 8 letech. Až do patnácti let dělila svůj volný čas mezi ně a basketbal, který též hrála závodně, avšak nakonec dostaly šachy přednost. Vystudovala Církevní střední zdravotnickou školu Jana Pavla II. Hrála za tým SK OAZA Praha, později hrála v týmu BŠŠ Frýdek-Místek, jehož členkou zůstala až do odchodu do USA.\n\nV roce 2007 získala titul mezinárodní mistryně. Titul mezinárodní velmistryně získala v roce 2008.\n\nV roce 2000 skončila na 2. místě na Mistrovství České republiky do 10 let a v roce 2001 2. místo zopakovala o kategorii výše. V letech 2002 a 2004 se stala mistryní České republiky do 14 let a v letech 2003, 2005 a 2006 mistryní České republiky do 16 let.\n\nJe dvojnásobnou mistryní České republiky žen z let 2008 a 2010 a navíc má bronzovou medaili z roku 2006. Na Mistrovství České republiky v rapid šachu žen získala bronzovou medaili v roce 2007. Je i mistryní České republiky v bleskovém šachu z roku 2009 a navíc získala tři stříbra (2006, 2007 a 2010) a jeden bronz (2008).\n\nNa mistrovství USA skončila v roce 2014 čtvrtá a v roce 2015 získala bronzovou medaili.\n\nV roce 2007 se stala vicemistryní světa do 18 let ziskem 8,5 z 11 partií a následující rok mistryní Evropy ve stejné kategorii v Hercegu Novém, když sice ztratila porážkou ve třetím kole, ale výborným finišem včetně výhry v posledním kole nad Polkou Mariou Demidowiczovou dosáhla na titul ziskem 7,5 bodu z 9 partií.\n\nTřikrát reprezentovala Českou republiku a jednou USA na šachových olympiádách žen, jednou Českou republiku a jednou USA na Mistrovství světa družstev žen, třikrát Českou republiku na Mistrovství Evropy družstev žen a jednou Českou republiku \"2\" na Mitropa Cupu žen. Na Mistrovství Evropy družstev v roce 2007 byla nejlepší na druhé šachovnici ziskem 7,5 bodu z 9 partií. Na Arktickém poháru v roce 2007 byla nejlepší na třetí šachovnici ziskem 10 bodů z 11 partií.\n\nNa čtyřech šachových olympiádách žen získala celkem 23 bodů z 36 partií.\nV České šachové extralize odehrála celkem 3 partie v sezóně 2008/09 v družstvu BŠŠ Frýdek-Místek.\nDvakrát hrála v Československé extralize družstev žen za družstva SK OAZA Praha a BŠŠ Frýdek-Místek vždy na 1. šachovnici, přičemž největším úspěchem byla zlatá medaile v roce 2012.\n"}
{"id": "272696", "url": "https://cs.wikipedia.org/wiki?curid=272696", "title": "Plochý pletací stroj", "text": "Plochý pletací stroj\n\nPlochý pletací stroj vynalezl Američan William Lamb v roce 1863. Pracuje zpravidla s jazýčkovými jehlami umístěnými v jedné řadě v jehlovém lůžku.\n\nJehly se pohybují jednotlivě v časovém sledu. Sáně se zámkem jezdí podél jehel a uchopí při tom patky jehel jednu po druhé. Tím, že patky prochází zakřiveným kanálem zámku, pohybují se nahoru a dolů, hlavičky jehel zachytí předloženou nit a vytváří kontinuálně řádek pleteniny.\n\nJednotlivé fáze (polohy) jehel se označují následovně: základní – chytová – uzavírací – nanášecí – zatahovací.\nRozlišují se \"jednolícní\" stroje s jedním jehlovým lůžkem, \"oboulícní\" se dvěma lůžky postavenými vzájemně v\npravém úhlu a \"obourubní\" se dvěma lůžky umístěnými v jedné rovině opatřenými dvojjazýčkovými jehlami.\n\nPracovní šíře je 60-305 cm, jemnost 0,8-6 jehel/cm, maximální rychlost pletení je 1,3 m/vt.\n\nNa dvoulůžkových strojích se dají vyrábět pleteniny v prakticky všech známých vazbách, se všemi kombinacemi.\n\nK vzorovacím zařízením patří zejména ovládání zámků (skupinová nebo individuální volba jehel), posunování jehelního lůžka, převěšování oček, záměna pletacích nití atd.\nKe zhotovení plyšové pleteniny a pro pleteniny s útkem jsou na plošném stroji instalovány nejméně dva vodiče příze, pro krycí vzory se používá vodič, kterým prochází základní a krycí nit vedle sebe.\n\nStroje jsou většinou vybaveny žakárovým ústrojím (zpravidla kovový pás s výstupky a děrováním), které se programuje a ovládá přes počítač.\n\nModerní stroje jsou často specializované na pleteniny s určitým vzorováním na intarziové pleteniny, na hotové svrchní oděvy fully fashioned (úplety bez sešívání), rukavice, ponožky, stuhy apod.\n\nK amatérskému pletení se používají ploché stroje s ručním pohonem.\n\nRuční pletací stroj, Okrouhlé pletací stroje, Pletenina, Pletací systém\n"}
{"id": "272698", "url": "https://cs.wikipedia.org/wiki?curid=272698", "title": "Kotonový stávek", "text": "Kotonový stávek\n\nKotonový stávek (angl.: \"straight bar frame\", něm.: \"Kulierwirkmaschine\"), česky častěji: koton, je stroj k výrobě zátažných pletenin. Označení stávek se používá pro pletací zařízení, na kterých jsou pletací jehly pevně zachyceny na liště, se kterou se mohou pohybovat jen všechny společně (na rozdíl od pletacích strojů, kde jsou jehly individuálně pohyblivé). Přívlastek \"kotonový\" pochází od Williama Cottona, který začátkem 60. let 19. století svou konstrukcí zdokonalil původní vynález jeho krajana \"Pageta\".\nKonstrukce stroje se zakládá ve všech hlavních prvcích na vynálezu mechanického pletení, které si Angličan Lee nechal patentovat v roce 1589. \n\nHlavní funkční nástroje potřebné ke zhotovení jednolícní vazby jsou: Vodič příze, háčkové jehly v jehlovém lůžku, zatahovací platiny, odrážecí platiny a krycí hřeben. \n\nVodič pokládá pletací nit pod špičky jehel a řádek pleteniny se pak tvoří obvykle v následujících fázích: kladení – zatahování – lisování – nanášení – odhoz (schematický nákres vpravo dole naznačuje nit zataženou mezi pletacími jehlami).\n\nNa kotonech se původně vyráběly téměř všechny dámské punčochy (také v Československu). Punčochy, zejména bezešvé, se však zhruba od poloviny 20. století dají vyrábět mnohem produktivněji na okrouhlých pletacích strojích, kotonové stávky se proto zaměřují téměř výhradně na vzorované pleteniny pro svrchní oděvy.\n\nStroje se opatřují cca 1-10 jehlami/cm a dá se na nich zhotovit až 100 řádků pleteniny za minutu (až 10 000 svetrů za měsíc). Staví se s jedním nebo dvěma jehelními lůžky a s 2 až 16 vývody (fonturami). Pracovní šířka fontury může být až 90 cm, ke standardnímu vybavení patří ujímací a rozšiřovací hřebeny, které umožňují zhotovení hotově tvarovaných dílů oděvních pletenin (fully fashioned). Jednotlivé pohyby pracovních orgánů a jejich koordinace je řízena mikroprocesory.\n\nPetinetové vzorování se provádí s pomocí tzv. \"krycích hřebenů\" řízených např. otočným bubínkem nebo válcem s hroty\n\n\"Chytové vzory\" se zhotovují nejčastěji žakárovým ústrojím\nse dají zhotovit s nejméně dvěma vodiči příze (s různými barvami příze nebo druhy materiálu). \n\n\"Kryté vzory\" mají na lícní straně jiný barevný odstín než na rubu. Ke zhotovení je nutné zvláštní ovládání vodičů příze.\nIntarziové vzorování vzniká kladením barevných přízí je ohraničených speciálním patentem na vodičích. \n\nPodle názoru některých odborníků z konce 20. století bude v příštích letech použití plochého pletacího stroje výhodnější než výroba na kotonu a proto se kotony přestanou dále vyvíjet. Poslední známý dodavatel kotonů ohlásil v roce 1995 konkurz. \n\n"}
{"id": "272699", "url": "https://cs.wikipedia.org/wiki?curid=272699", "title": "Komediant", "text": "Komediant\n\nKomediant je\n"}
{"id": "272700", "url": "https://cs.wikipedia.org/wiki?curid=272700", "title": "Bungo (kanál)", "text": "Bungo (kanál)\n\nKanál Bungo (: 豊後水道, \"Bungo Suidó\") je průliv oddělující od sebe japonské ostrovy Kjúšú a Šikoku. Spojuje Tichý oceán s Vnitřním mořem. Nejužší část kanálu tvoří průliv Hójo.\n\nKanál Bungo vešel ve známost díky americkému válečnému filmovému dramatu o ponorkové válce \"Pluj tiše, pluj hluboko\" (Run Silent, Run Deep) z roku 1958.\n"}
{"id": "272701", "url": "https://cs.wikipedia.org/wiki?curid=272701", "title": "Skullmonkeys", "text": "Skullmonkeys\n\nSkullmonkeys je videohra pro Sony PlayStation z roku 1998. Jde o pokračování hry The Neverhood od stejného tvůrce – Douglas TenNapel. Klogg se po výstřelu na konci hry The Neverhood dostane na planetu Idznak, kde žijí \"Skullmonkeys\" (\"Lebkoopice\"), nasadí si lebku a stane se vládcem těchto tupých stvoření. Klaymen je dopraven na tento svět a stylem \"jump'n'run\" hry se probojuje do konce příběhu.\n\n"}
{"id": "272703", "url": "https://cs.wikipedia.org/wiki?curid=272703", "title": "Tučňák královský", "text": "Tučňák královský\n\nTučňák královský (\"Eudyptes schlegeli\") je středně velký zástupce čeledi tučnákovitých obývající vody obklopující Antarktidu. Množí se především na ostrově Macquarie a stejně jako ostatní druhy tučňáků tráví i tento druh velkou část svého života na moři. Způsobem života i vzhledem se velice podobá tučnáku žlutorohému (\"Eudyptes chrysolophus\"), ale obličej a bradu má na rozdíl od tohoto druhu bílé. Do dnes se stále spekuluje o možnosti, že by mohl být tučňák královský jedním z poddruhů tučňáka žlutorohého. Je známo, že se mezi sebou tyto druhy kříží, ačkoli je to poměrně neobvyklá záležitost a několikrát byl zaznamenán i případ, že v přírodě žily páry tvořené zástupci obou druhů. Vědecký název získal na počest německého zoologa Hermanna Schlegela. Tučňák královský dorůstá výšky kolem 70 cm a hmotnosti zhruba 6 kg. Na základě českého názvu \"královský\", podobného významu \"císařský\", bývá často zaměňován s tučňákem císařským, který je však téměř dvakrát vyšší a několikanásobně těžší.\n\nŽiví se krilem, rybami a množstvím jiných vodních bezobratlých. Hnízdí na plážích nebo na holých svazích pokrytých nejrůznější vegetací. Hnízdo si staví v podobě mělké díry v písku, kam pokládá rostliny a kameny. Stejně jako ostatní druhy tučňáků je i tento druh vysoce koloniální a hnízdí v obrovských skupinách, které se mohou rozprostírat i na území větším jak jeden kilometr. Období rozmnožování začíná s příchodem září, ale plně rozprouděné je až během října. Samice snáší obvykle dvě vejce, ale často přežije jen jedno mládě. Matka ihned po nakladení vajec odchází do moře lovit potravu, zatímco partner udržuje vejce v teple; drží je na horní ploše nohou a pod kožními záhyby na břiše. V této fázi chovu nepřijímá potravu, ale žije pouze z tukových zásob svého těla. Po návratu samice si úlohy vymění, samec jde hledat potravu a samice pečuje o vejce. Vejce se inkubují zhruba 35 dní a po několika dnech života začnou mláďata tvořit velké skupinky, v kterých se choulí k sobě, aby získali více tepla. Plně opeřené je mládě ve věku 65 dní.\n\nTučňák královský prozatím není ohroženým druhem. Rozmnožuje se však prakticky na jediném ostrově, a tak jakákoli ekologická nestabilita může vyústit v závažný problém. Nechová jej doposud žádná Zoologická zahrada.\n\nTučňák královský hnízdí převážně na ostrově Maquarie. Spatřen byl ale i na březích Nového Zélandu, Austrálie nebo Antarktidy. Buďto se jednalo pouze o tuláky, nebo o menší skupinu spíše zmatených mladistvých. V těchto oblastech totiž tučňák královský obvykle přečkává zimu, a v období rozmnožování migruje na již zmíněný ostrov Maquarie. Avšak jsou známy drobné kolonie na vzdálených ostrovech Campbellových a Kerguelenech, nebo dokonce až v Jižní Georgii. Dost často se ale v takových případech jedná pouze o záměnu s tučňáky žlutorohými. Řada jedinců do jiných oblastí s největší pravděpodobností zatoulá, ale ať už z jakéhokoli důvodu, nejedná se prozatím o populaci významnou nebo trvale hnízdící.\n\nTučňák královský může být vysoký až 75 cm, a vážit až 8 kg. Avšak při pelichání nebo v období rozmnožování několik dní i týdnů hladoví, a za takových okolností může vážit o dva až čtyři kilogramy méně.\n\nDospělý tučňák královský má šedé až černé peří na hlavě, vrchní straně křídel, a na zádech a ocasu. Zbytek jeho těla už pokrývá jen bílé peří (snad jen vnitřní strana křídel může být místy ozdobena nepravidelným černým flekem), ale na rozdíl od svých příbuzných má i bíle tváře a bradu, kvůli čemuž je výrazněji odlišný. Nad očima má řadu volně visících peříček (chocholku) zlatavé barvy, rostoucích až do délky 10 cm. Disponuje silným červeno-hnědým zobákem, jež je nezbytnou součástí k soužití v těsné kolonii. Duhovky jsou rovněž červené a nohy jsou růžové, přičemž podrážky černé.\n\nMladí ptáci jsou snadno rozpoznatelní. Zprvu má jejich tmavý odstín šatu hnědý nádech, a světlá pera jsou spíše našedlá nežli bílá. Zobák pak mají prostě černý. \n\nVyspělý jedinci s juvenilním šatem jsou již dospělým zdánlivě podobní, ale zobák a chocholky mají stále nevýrazné. Odlišně vypadají celé období chovu, do doby než kolonii opustí, čímž je zajištěno, že se k nim ostatní dospělý nebudou chovat agresivně.\n\nJako velmi zdatný plavec se tučňák královský živí potravou v moři. Primárně pak různými korýši a krilem, např. krunýřovkou krillovou (\"Euphausia superba\") či druhem \"Euphausia vallentini\". Jeho jídelníček tvoří ale i různé druhy mořských ryb, jako třeba \"Electronna carlesbergi\" z čeledi lampovníkovitých nebo \"Magnesudis prionosa\". Zřídka loví taktéž chobotnice, především pak zástupce rodu Moroteuthis.\n\nTučňák královský má především vynikající zrak, s kterým vidí i v hluboké vodě prakticky za tmy. Jeho rohovky jsou ploché, díky čemuž mnohem lépe zaostřuje světlo. Když se nachází pod vodou, vnímá pouze nuance takových barev, které v moři převládají, především tedy zelenou, modrou či fialovou, a třeba červenou nerozeznává vůbec. Díky tomuto přizpůsobení se ve vodě mnohem lépe orientuje. Obvykle se pohybuje v hloubkách od 6–32 metrů, ale dokáže se potopit do hloubky větší jak 200 metrů.\n\nDospělci nemají na souši prakticky žádné nepřátelé. Dokonce ani ze strany invazivní druhy živočichů, jenž byli z ostrova vymýceni. Na pozoru se musí mít pouze při pobytu na moři, před některými druhy kytovců nebo ploutvonožců. Mláďata jsou ale ohrožovány mořskými dravými ptáky, jako třeba chaluhou subantarktickou (\"Catharcts lonnbergi\").\n\nTučňáci královští jsou častými nositeli parazitů. Mezi nejčastější patří několik druhů vší z rodu \"Austrogoniodes\", blechy (\"Pagipsylla galliralli\") a klíšťata (\"Ixodes uriae\"). Hojně se vyskytují obzvláště na mladých ptácích, kteří se celý den pohybují pouze v blízkosti hnízd na souši.\n\nNa březích ostrova Maquarie se tučňák královský objevuje začátkem října nebo koncem září. Během několika týdnů se tu sejde obrovská kolonie tučňáků (o 150 000 až 500 000 jedincích). Zprvu však jen samců, samice dorazí asi o 10 dní později.\n\nPrvotní úlohou samců je vytvořit hnízdo, a tak se předhánějí v zabrání nejlepších míst (jako nejlepší se rozumí takové místo, jež se nachází v samotném středu kolonie, kde jsou hnízda nejbezpečnější). Tučňáci se mohou nacházet až téměř dva kilometry ve vnitrozemí. Obhájené hnízdo následně vystelou, a to dle svých zkušeností a dostupného materiálu. Na vyseděnou prohlubeň tak shromažďují různé rostliny, větvičky nebo třeba kameny. Neustále hnízdo přerovnávají a vylepšují, a proto nějakou dobu trvá, než jej zhotoví do úplné spokojenosti. Skutečnou stopku zajistí až samice, kterých si všimnou ještě v dáli na moři. V danou chvíli samci kolektivně zpozorní, a soustředí se pouze na ně. Zatímco se samice kolébají směrem k hnízdišti, samci na ně náruživě volají. Vzpřímeně stojí u svého hnízda, zvláštně kývají nataženou hlavou a třepetají křídly. Snaží se být co nejvíce vidět a slyšet, a proto jsou tyto signály doprovázeny hlasitým troubením. Tímto způsobem samice vábí, ale spíše shledávají konkrétní družky, s nimiž se pářili loni. Tučňák královský je totiž přísně monogamní. Samice hlasům bedlivě naslouchají, a když svého partnera rozpoznají, stane se pro ně jakousi navigací. Samec se totiž neutiší do chvíle, kdy se jeho partnerka ocitne přímo naproti němu. Do okolí tak neustále sděluje své osobní údaje – kde se nachází, jakého je pohlaví, a že je připraven k páření, proto je vždy v kolonii takový hluk. Námluvy jsou pak celkem krátkodobé. Nalezený pár se pouze uvítá, přesvědčí se o původu partnera a začnou se zanedlouho pářit. \n\nV měsíci říjen snese samice asi dvě vejce. Prvé snesené vejce o váze asi 100 gramů, bývá patrně menší než druhé o váze až 160 gramů. Není to však nevšední jev. Často nebývá první vejce ani oplodněné, a slouží pouze k upoutání predátorů. Samice jej kolikrát zcela vědomě vyhodí z hnízda. Opuštěných vajec je pak v kolonii nespočet, a především draví ptáci této jednoduché kořisti nepohrdnou. Na snesené druhé vejce pak nemají ani čas, a v podstatě už ani chuť.    \n\nVejce jsou inkubována zhruba 35 dní. První dny jsou u hnízda přítomny oba z páru, z nichž ten který nesedí svého partnera pouze střeží. Jako první sedí zpravidla samice, tedy současně po nakladení. Po určité době si pozici vymění, a samice odchází do moře lovit potravu. Samec zatím vejce udržuje v teple, drží je na horní ploše nohou a pod kožními záhyby na břiše. Nepřijímá v tomto období potravu, ale žije pouze z tukových zásob svého těla. Zhruba za týden se samice vrátí a úlohy si vymění, samec jde hledat potravu a samice pečuje o vejce. U vylíhnutí pak bývají opět pospolu. \n\nRodiče se dělí i v péči o mláďata. Prvních zhruba 20 dnů je u nich alespoň jeden z páru a druhý loví v moři. Následně (po 21–24 dnech) potomky opouštějí a ponechávají je v takzvaných školkách, což je skupinka převážně stejně starých mláďat. V ní se udržují těsně pospolu, čímž každý z nich získá více tepla, ale zároveň se tak chrání před predátory, především pak před dotíravými dravými ptáky. Krmeni jsou každý druhý až třetí den. Rodiče na své potomky už od pobřeží volají a vyčkávají na jejich odezvu. Rozpozná-li mládě jejich hlas, hladové pak nedočkavostí cupitá naproti. Do juvenilního plně funkčního peří se mláďata dostanou ve věku 65 dní, a kolonii za pár dní opustí. Na moři pohlavně vyzrají za zhruba 5 let a vrátí se na hnízdiště, kde se pokusí o vlastní chov potomků. Pokusí-li se dříve, tak zpravidla vždy neúspěšně. Tučňák královský se může dožít asi 15–20 let, neexistují však spolehlivé záznamy.\n\nDospěly se asi tři týdny vykrmují na moři a vrátí se opět na pobřeží přepeřit. Zhruba tak dalších 25 dní hladoví. Následně se pohybují pouze v oceáně, daleko od hnízdiště, do období dalšího rozmnožování.\n\nTučňák královský není zatím zařazen do kategorie ohrožených druhů, ale v současnosti je podle IUCN zařazen mezi druhy téměř ohrožené; dříve byly loveny hlavně pro olej a v roce 1870 Tasmánská vláda vydala licenci povolující lov tučňáků královských, ale pouze do určitého množství, v tomto případě maximálně 150 000 tučňáků na rok. Po ukončení této vyhlášky, v letech 1919–1920, se populace tučňáků královských obnovila, a na ostrově Macquarie dosáhla mezi lety 1984–1985 zhruba 850 000 párů. K roku 2017 je populace stabilní, a dle mezinárodního svazu ochrany přírody hnízdí pravidelně na tomto ostrově obdobný počet ptáků.\n\nTučňák královský není ohrožen žádnou přímou hrozbou. Invazivní druhy živočichů byli pro zachování zdejší fauny a flóry z ostrova odstraněny; divoké kočky (\"Felis catus\") již v roce 2001, a další nepůvodní obyvatelé jako krysa obecná (\"Rattus rattus\"), chřástal weka (\"Galliralus australis\") či králík evropský (\"Oryctolagus cuniculus\"), byli roku 2014 vyhubeni za pomocí pesticidů.\n\nV budoucnosti může populaci těchto tučňáku ohrozit kolísává potravní dostupnost vlivem komerčních rybolovů, nebo v důsledku globálního oteplování a následných klimatických změn. V neposlední řáde může znamenat hrozbu turistický rozmach, který by opakovaně narušoval přirozený běh v koloniích.\n"}
{"id": "272705", "url": "https://cs.wikipedia.org/wiki?curid=272705", "title": "Hójo", "text": "Hójo\n\nHójo (: 豊予海峡, \"Hójo Kaikjó\") je průliv v nejužší části kanálu Bungo, který od sebe odděluje japonské ostrovy Kjúšú a Šikoku. Někdy je rovněž nazýván Hajasuino Seto (速吸瀬戸).\n\n"}
{"id": "272708", "url": "https://cs.wikipedia.org/wiki?curid=272708", "title": "Zárodečný list", "text": "Zárodečný list\n\nZárodečný list je souhrnné označení pro tři hlavní skupiny buněk, které vznikají během embryogeneze živočichů. Existují tři zárodečné listy: entoderm, ektoderm a mezoderm. Existují u všech mnohobuněčných živočichů kromě houbovců, přičemž velmi dobře jsou oddělitelné u obratlovců. Uspořádání na zárodečné listy je typické pro podříše Agnotozoa a Eumetazoa.\n\nHoubovci (Porifera) mají pouze jeden zárodečný list. Radiálně symetričtí živočichové (např. žahavci) mají dva zárodečné listy, entoderm a ektoderm, proto se někdy nazývají dvojlistí, Diblastica. Trojlistí živočichové (Triblastica) mají všechny tři zárodečné listy.\n\n"}
{"id": "272712", "url": "https://cs.wikipedia.org/wiki?curid=272712", "title": "Habitus", "text": "Habitus\n\nSlovo habitus (lat. obvyklý postoj, vzhled, oblečení) má několik významů:\n\n\nOdtud také:\n"}
{"id": "272714", "url": "https://cs.wikipedia.org/wiki?curid=272714", "title": "Libotyně", "text": "Libotyně\n\nLibotyně je vesnice v okrese Prachatice, je místní částí obce Radhostice. Nachází se 4,5 km západně od Vlachova Březí, v nadmořské výšce 695 m, na jižním svahu Bolíkovského vrchu, v údolí Libotyňského potoka. V roce 2011 zde trvale žilo 32 obyvatel.\n\nNázev je odvozený přivlastňovací příponou -yně z osobního jména Lubota (Libota).\n\nPrvní písemná zmínka o vesnici pochází z roku 1354.\n\nV roce 1995 byla vyhlášena vesnickou památkovou zónou. V této vesnici pobýval a tvořil i stavitel Jakub Bursa, který je autorem staveb v tzv. selském baroku (čp. 24 – bývalá kovárna z roku 1842, kaple z roku 1844, čp. 6 – statek U Dudáků z roku 1845).\n\nNecelý kilometr jižně od Libotyně se v lesním komplexu Hradiště nachází národní přírodní památka U Hajnice.\n\n"}
{"id": "272715", "url": "https://cs.wikipedia.org/wiki?curid=272715", "title": "Palana", "text": "Palana\n\nPalana, , je osada městského typu v Rusku na severní Kamčatce. Do zrušení Korjackého autonomního okruhu k 1. srpnu 2007 byla jeho správním centrem. )\n\nMěsto má přes 3 000 obyvatel (hlavně Korjakové a Rusové), leží v nadmořské výšce 283 m. Palana je místním kulturním centrem. Jsou zde dvě letiště, staré a nové. Město je vzdáleno 13 000 kilometrů od Moskvy.\nPoužívá se zde čas UTC+12.\n"}
{"id": "272718", "url": "https://cs.wikipedia.org/wiki?curid=272718", "title": "Jay Cutler", "text": "Jay Cutler\n\nJay Cutler, rozený Jason Isaac Cutler (* 3. srpna 1973, Sterling, Massachusetts, USA) je americký profesionální kulturista federace IFBB a současný čtyřnásobný držitel titulu Mr. Olympia. Tuto soutěž v roce 2006 vyhrál se soutěžní váhou 286 liber (~129,12 kg) a 3% tělesného tuku. Mimo soutěžní váhu má v současnosti 310 liber (~140,61 kg). Jeho první soutěž byla v roce 1992 na Gold's Gym Worcester Bodybuilding Championships, kde se umístil druhý.\n\nPředtím, než v roce 2006 vyhrál Mr. Olympia, byl dlouho druhý za Ronnie Colemanem.\n\nCutler také vyhrál 3 krát Arnold Classic (2002-2004).\n\nV současnosti žije v Las Vegas a pracuje v rodinném stavebním podniku Cutler Bros. Byl ženatý, s manželkou Kerry se ale později rozvedl.\n\n\n\n\n\n\n\n"}
{"id": "272719", "url": "https://cs.wikipedia.org/wiki?curid=272719", "title": "Otislavové z Kopenic", "text": "Otislavové z Kopenic\n\nOtislavové z Kopenic je příjmení vladycké rodiny, která pocházela z Opolského knížectví ve Slezsku a zde držela statek Kopenice.\n\nErb: na červeném štítě obrácená střela vzhůru s dvěma liliemi. \n\nJejich předek Mikuláš žil roku 1463 ještě ve Slezsku. Jeho potomek Adam se přestěhoval na Moravu, kde s potomky držel drobné statky. Mikuláš Leopold se vyznamenal v tureckých válkách. Ke konci XVII. st. byl pak hejtmanem hradištského kraje a tudíž koupil statek Liptál roku 1710 a zemřel v roce 1735. Liptál zanechal své manželce Zuzaně Holé z Chrastu, po které jej zdědila dcera Karolína vdaná hraběnka Vagreinová roku 1751. Leopold Otislav z Kopenic byl pro zásluhy rodu povýšen 22. 7. 1741 do panského stavu království českého. Tato rodina v XIX. st. vymřela.\n\n"}
{"id": "272720", "url": "https://cs.wikipedia.org/wiki?curid=272720", "title": "Podobojí", "text": "Podobojí\n\nPodobojí (též pod obojí, nebo „pod obojí způsobou“ – lat. \"sub utraque specie\"), označuje přijímání eucharistie jak v podobě Hostie, těla Kristova, tak i v podobě mešního vína z kalicha, krve Kristovy.\n\nPraxe přijímání byla běžná pro laiky i duchovní až do 14. století a to jak v katolické církvi, tak v církvi východní (=pravoslavné), kde je běžné do současnosti. Ve 14. století ale došlo u latinské církve ke změně a přijímání z kalicha bylo vyhrazeno pouze duchovním. Není jasné, kdy a jakým způsobem se tato změna udála, ani jakým právním prostředkem (papežskou bulou...) byla ošetřena. Existují teorie o příčinách této změny, například snaha zabránit šíření epidemie moru a jiných nemocí v rámci právě ve 14. století probíhající černé smrti.\n\nObnovení přijímání pod obojí pro laiky se stalo jedním ze základních pojících názorů husitství a celé české reformace, samotný Mistr Jan Hus původně přijímání pod obojí neprosazoval, myšlenka vznikla mezi jeho následovníky v Praze, až když byl na koncilu v Kostnici a vyjádřil se, že principiálně není proti, ale že je nutné pro laické přijímání pod obojí získat souhlas koncilu. K prvnímu obnovenému laickému přijímání došlo na popud Jakoubka ze Stříbra v kostele sv. Martina ve zdi na Starém Městě pražském roku 1414.\n\nSamotné přijímání pod obojí se stalo roku 1420 jedním ze čtyř artikulů pražských, které většina husitů přijala jako svůj program na sněmu v Čáslavi roku 1421. Jako takové bylo laické přijímání pod obojí prosazeno do basilejských kompaktát mezi husity a koncilem v Basileji. Od přijetí kompaktát byli husité, kteří je přijali, označování jako kališníci, nebo polatinštěně utraquisté, tedy ti, co přijímají pod obojí.\n\nPovolení laického přijímání pod obojí českým kališníkům se stalo základní složkou legálního dvojvěří v českých zemích a jako takové bylo znova potvrzeno roku 1485 kutnohorským náboženským mírem mezi českými katolíky a kališníky.\n\nLaické přijímání pod obojí se v českých zemích stalo nelegálním po přijetí Obnoveného zřízení zemského, jež v Čechách vstoupilo v platnost roku 1627 a na Moravě roku 1628, a které bylo častým důvodem k odchodu Čechů a Moravanů do cizích zemí.\n\nLaické přijímání pod obojí se stalo v českých zemích znovu legálním roku 1781 vydáním Tolerančního patentu císařem Josefem II. a od té doby již nikdy ilegalizováno nebylo.\n\nPřijímání pod obojí se stalo jedním z hlavních bodů náboženské reformace v 16. století.\n\nŘímskokatolická církev praktikuje laické přijímání nejčastěji pod jednou, při slavnostních příležitostech bývá podáváno pod obojí a to buď namáčením hostie do kalichu ( \"per intinctionem\"), a nebo přímo z kalicha (např.: první svaté přijímání, Velikonoce, ...). Instrukce k Římskému Misálu uvádějí: \"\"Plněji je vyjádřeno svátostné znamení při svatém přijímání, když se podává pod obojí způsobou.\"\" Pod obojí také často, nebo stále přijímají členové řeholních komunit při konventních bohoslužbách. Rovněž platí, že nemůže-li kdo z objektivní příčiny přijmout hostii (např. je alergický na lepek a není k dispozici hostie bezlepková), může mu být podáno svaté přijímání i pouze napitím z kalicha.\n\nPravoslavné církve praktikují laické přijímání pod obojí zcela běžně.\n\nProtestantské církve ve většině běžně praktikují laické přijímání pod obojí.\n\n"}
{"id": "272725", "url": "https://cs.wikipedia.org/wiki?curid=272725", "title": "Cicileus exilis", "text": "Cicileus exilis\n\nCicileus exilis je vzácný druh štíra z čeledi Buthidae. Do roku 1999, kdy Lourenço popsal druh \"Cicileus cloudsleythompsoni\", byl považován za jediný druh svého rodu.\n\nCicileus exilis dorůstá velikosti mezi 49 a 60 mm.\n\nJe endemitem Tassilské pouště v Alžírsku.\n\nK chovu je třeba pouštní terárium. Chov je nutný odděleně, jelikož se u tohoto druhu běžně vyskytuje kanibalismus. Vyžaduje teplotu od 25 do 35 °C. Nutné je občas rosit stěny terária, jelikož z nich přijímá vodu. Štír se do Československa občas vozil v 80. letech 20. století. V současnosti jej lze sehnat pouze vzácně.\n"}
{"id": "272726", "url": "https://cs.wikipedia.org/wiki?curid=272726", "title": "Obyvatelstvo Česka", "text": "Obyvatelstvo Česka\n\nObyvatelstvo Česka zahrnuje všechny lidi, kteří mají bydliště na území České republiky. Jejich počet dosahuje 10 610 055 lidí (k 31. prosinci 2017). Podobný počet obyvatel mají z evropských zemí Belgie, Řecko, Portugalsko a Švédsko.\n\nZ doby pravěku, starověku a i části středověku nemáme žádné písemné prameny a obor zabývající se obyvatelstvem této doby se nazývá paleodemografie. Při studiu struktury a počtu obyvatelstva v určité oblasti se vědci opírají o údaje o počtu sídlišť, osídlených oblastí na základě úživnosti půdy, velikosti sídlišť, počtu členů průměrné rodiny (3 až 5 osob) či o výzkumy pohřebišť. Na spolehlivé určení počtu a obyvatel existují na území České republiky pouze přibližné údaje.\nZ doby staršího paleolitu se nedochovaly žádné kosterní pozůstatky, v mladším paleolitu žilo (převážně na Moravě) kolem tisíce Homo sapiens sapiens. V době mezolitu, který je spjat se počátkem zemědělství, došlo ke zvětšení sídel a vynálezu keramiky. V neolitu přichází první velká migrační vlna lidí (kultura s lineární keramikou). V asi stovce sídlišť žilo odhadem deset tisíc obyvatel. Roku 2800 př. n. l. (eneolit) přichází kultura šňůrové keramiky, 40 let poté keramika zvoncových pohárů. Tehdy je na území Čech a Moravy kolem 30 000 lidí.\nNa konci pozdní doby bronzové bylo obyvatelstvo rozšířeno i na území jižních Čech a jeho počet dosahoval zhruba 40 000. \nRoku 450 př. n. l. přišli nositelé laténské kultury, Keltové. Na přelomu letopočtu je ale vystřídaly germánské kmeny (v Čechách Markomané a na Moravě Kvádové). Ty ale v 5. století z neznámého důvodu odchází a nahrazují je Slované, migrující z Ukrajiny a jihovýchodního Polska. Odhad počtu obyvatel z této doby ztěžuje jejich žárový pohřební rituál, hovoří se zhruba o 500 000 lidech.\nV sedmém a osmém století čelilo obyvatelstvo na českém území nájezdům Avarů, což pravděpodobně vedlo k dočasnému sjednocení pod vedením franckého kupce Sáma. Deváté století pak charakterizuje existence mohutné Velkomoravské říše. Její populace dle odhadů dosáhla 1 miliónu lidí. Trvání této říše ukončil vpád Maďarů v 10. století. Ve vrcholném středověku se již historická demografie může opřít o písemné historické prameny, hlavně o středověké městské knihy, berní knihy, berní rejstřík, nebo pamětní knihy. Mnoho údajů poskytují také urbáře (záznamy např. poddanských povinností) a konfirmační knihy (záznamy změn držitelů církevních beneficií), po roce 1500 i církevní matriky. Dochovaly se také soupisy domů, takže představu o počtu obyvatel si můžeme vytvořit i díky historické topografii města. Dalším pramenem mohou být také kroniky, které ovšem bývají méně spolehlivé, než oficiální dokumenty. \n\nV 11. století dochází k „vnitřní kolonizaci“, procento osídlené půdy vzrostlo z 33% na 55%. Docházelo ale i k dosídlování některých území obyvateli z německy mluvících zemí. Tím se postupně měnilo etnické složení obyvatelstva a české země se stávají dvojjazyčnou oblastí. Němci ale přinesli výrobní inovace a někde tvořili většinu obyvatel nově vznikajících měst. Města absorbovala i lidi z okolních vesnic. \nDemografický nárůst kolem roku 1300 vystřídal pokles. Vedla k němu nejistota a menší míra uzavírání sňatků, jejímiž příčinami byly války, zhoršení klimatu, hospodářské obtíže, hladomory a epidemie, vznikající ve městech kvůli špatným hygienickým podmínkám. Jednou z nejdůležitějších příčin byl ovšem mor.\nV době vrcholné kolonizace se v nově zakládaných královských městech usazovali židé a věnovali se finančnictví. I do českých zemí proto dorazila protižidovská vlna, která se v západní Evropě zvedla v polovině 14. století a dozněla kolem roku 1500. Židům se tak stala osudnou doba jagellonská, kdy byli postupně a opakovaně nuceni \"navždy\" opustit řadu královských měst. Židovské osídlení v 15. a 16. století nabylo jiné podoby, než jakou mělo ve 13. a 14. století. Židé se usídlili v poddanských městech, kde se uchýlili pod ochranu feudální vrchnosti; od doby husitské se začali pomalu usazovat i na venkově. \n\nKoncem 14. století bylo na českém území 50 královských a 480 vrchnostenských měst. Praha čítala tehdy asi 40 tisíc obyvatel (zhruba jako tehdejší Barcelona), rozlohou tehdy byla třetí největší město v Evropě (po Římu a Konstantinopoli). Počtem obyvatel následovala Olomouc, Kutná Hora a Brno. Nejpočetnějším typem měst byla sídla kolem tří set obyvatel.\n\nPočátkem 15. století se v českých zemích objevily první skupiny romských kočovníků, kteří byli od ostatní populace izolováni a byli vystaveni perzekuci po celou feudální epochu.\n\nToto období je někdy nazýváno též protostatistické, neboť už se objevuje rozsáhlá evidence demografických jevů. Berní rejstříky, dochované od 16. století, jsou později nahrazeny katastry, a stejně jako poddanské seznamy mohou sloužit jako zdroj demografických informací. Nejcennějším zdrojem z tohoto období je soupis obyvatel podle víry na území Čech (tedy bez Moravy) z roku 1651. Zde jsou obyvatelé zapsáni podle jména, věku, náboženství, rodinné příslušnosti, povolání a sociálního postavení. Při výzkumech je často kombinován s berní rulou, která je o tři roky mladší. Církev přispěla svými zpovědními seznamy, také tzv. soupisy duší a církevními matrikami (evidence narození, sňatků a úmrtí).\n\nŠestnácté století bylo díky celkovému zlepšení situace v zemi dobou populačního růstu. Na větší porodnosti i sňatečnosti se u nás podílel i rozvoj nezemědělské výroby v horských oblastech, řemeslné výroby ve městech (Praha tehdy měla kolem 60 tisíc obyvatel). Do 16. století neslyšíme tolik o hladomorech, ale mnohem nebezpečnější byly nové epidemie (spály, „anglického potu“, s nástupem renesance syfilis dovezený z Ameriky). Nejsilnější epidemie zažili obyvatelé v letech 1582-86 a 1597-99.\n\nReálné odhady obyvatelstva hovoří o 1,4 mil. v Čechách a 650 tisících na Moravě.\nNa obrovské regresi po nástupu vlády Habsburků (1526), vrcholící v polovině 17. století, se kromě třicetileté války podílela i náboženská emigrace. Za největšími ztrátami na životech ovšem stojí hladomory a epidemie doprovázející válku. Následovalo zmenšení porodnosti, což všechno vedlo k úbytku celkem 30% obyvatelstva.\n\nPolovina populace byla ve věku 15-49 let, přičemž vyššího věku se nedožívalo mnoho lidí (nad 50 let se dožilo 5-15% obyvatel). Patrný byl také nepoměr mezi počtem žen a mužů (zvláště ve městech). Do 40. roku věku převažují ženy (větší úmrtnost chlapců, odchod do armády), po 40. roce pak muži (ženy jsou oslabeny těžkou prací a četnými porody).\n\nNaše novověké rodiny spadaly typem do západoevropské oblasti (linie Petrohrad-Terst) – jeden manželský pár, výměnek, čeledíni – lišila se ale nízkým věkem při prvním sňatku (dokonce kolem 15 let, zvláště mimo města).\n\nPo Vestfálském míru (1648) přichází období klidu a populačního růstu. Zvláště na venkově nebyla snaha bránit početí a tak ženy rodily v intervalu 23-28 měsíců. Až do 18. století přibývalo obyvatelstvo přibližně o 1,5 % ročně. Čechy a Morava měly roku 1754 kolem 3 miliónů obyvatel. I nadále docházelo k demografickým krizím, ale už v menší míře. Regrese přichází až v 18. století, kdy země přestává stačit uživit své obyvatele, dochází k poslední velké morové epidemii a díky silným sociálním rozdílům se také snižuje sňatkovost (bezzemci téměř nemohli vstupovat do manželství)\nRoku 1754 dala Marie Terezie podnět k systematickému sčítání obyvatel. Sčítáním byly pověřeny vrchnosti a faráři, zájem o tyto soupisy ale každým rokem klesal a tak bylo poté do konce zbytku století sčítání prováděno vojenskou správou (ta se už ale zaměřovala spíše jen na muže schopné voj. služby). Roku 1770 bylo zavedeno číslování domů a od roku 1778 se mohlo obyvatelstvo sčítat díky zavedeným tzv. populačním knihám, jež byly vedeny v každé obci.\nDíky těmto dokumentům tedy můžeme odhadnout, že na konci 18. stol. žilo v českých zemích 4,9 mil.lidí, s ročním přírůstkem 6,5%. Hladová léta 1771-2 a 1847-8 zvyšovala úmrtnost a přírůstek byl zmírněn emigrací a později i sníženou porodností. \nI tak ale na konci 19. století bylo v českých zemích 9,437 mil. obyvatel, kteří tvořili 2,3% obyvatel celé Evropy. Lidé žili hlavně v oblastech, kde již byla a stále se modernizovala průmyslová výroba, od 30. let 19. stol. také tam, kde se těžily suroviny a rozvíjelo strojírenství, úbytek zaznamenávaly zemědělské oblasti, zvláště pak od 80. let. S rozvojem průmyslové výroby a díky celkovému přetváření společnosti se obyvatelé začali čím dál více stěhovat do měst, takže roku 1900 žil ve městě každý druhý Čech a Praha tou dobou i s předměstím dosáhla 500 000 obyvatel (35. místo v Evropě, Londýn měl už 4,5 mil . obyvatel).\n\nDo struktury obyvatelstva se promítaly procesy spojené s pokračující modernizací společnosti (rostoucí sekularizace, vzdělanost, vyšší životní úroveň), ale i s politickým vývojem v zemi. Za mezníky naší novodobé historie můžeme považovat roky 1918, 1945, 1948, 1968 a 1989.\n\nZa první světové války se snížila sňatečnost i porodnost, roku 1918 zemi zasáhla epidemie španělské chřipky, před válkou rovněž docházelo ke značné emigraci. Celkové populační ztráty. Velký význam mělo národnostní složení tehdejší republiky. Němci tvořili 30% obyvatelstva, většina z nich žila v pohraničních okresech, dále tu pak byla etnika Poláků a Židů (kolem 2 %). \nVíce než 50 % obyvatelstva byli dělníci, malých živnostníků ubývalo. \nZ hlediska náboženství spadala většina obyvatelstva do čtyř největších církví: Římskokatolická 80%; Církev československá 5 - 7 %, Českobratrská evangelická 4 - 5 %; specifickou skupinou byli Židé s 1%, 8% obyvatel se nehlásilo k žádnému vyznání. Průměrný věk, ve kterém lidé uzavírali sňatky, byl u žen 25 let a u mužů 28 let. Naděje na dožití stoupla z 49,2 let (rok 1921) na 58,5 let (1937).\nPo první světové válce se úroveň demografických údajů stabilizovala, podle bilancí měly české země ke konci r. 1920 necelých 10 miliónů obyvatel. Zvyšovala se sňatečnost i natalita, ve 30. letech v důsledku celosvětové hospodářské krize hrozila depopulace.\n\nPo Mnichovském diktátu 30. 9. 1938 přišla republika o 37 % svého území, na kterém žilo asi 36 % obyvatel. Nastaly přesuny obyvatelstva do vnitrozemí, emigrace Židů a antifašistů, sudetští Němci reagovali na změnu zvýšením porodnosti a totéž se dělo u českých žen- ale z obavy před nuceným nasazením. Ze stejného důvodu (ale i z rasových příčin) docházelo k mnoha sňatkům i rozvodům. Většinu válečných ztrát představovali zahynulí Židé (77 tisíc) a Romové (5 tisíc) a lidé zemřelí ve vězeních, koncentračních táborech a při pracovním nasazení v Německu (50 tisíc); počet narozených dětí se naopak oproti dřívějšku zvýšil.\n\nNejvětším zásahem do demografického složení obyvatelstva byl odsun 3 milionů Němců, čímž se obyvatelstvo českých zemí snížilo na 8,7 milionu. Po únoru 1948 navíc odešla vlna 60 tisíc politických emigrantů. Změnila se také struktura obyvatelstva z hlediska věku, národnosti (odsun většiny Němců vedl k téměř úplné homogenizaci národnostní struktury -93,8 %, jejich počet navíc klesal i později. Druhou největší národnostní skupinou se pak díky trvalé imigraci a své vysoké reprodukci stali Slováci. Významnou etnickou skupinou, která byla uznána až r. 1960, byli Romové) i sociálního složení, protože do emigrace odcházeli zejména mladší a vzdělanější lidé.\n\nPo zažitých traumatech se totiž většina společnosti posunula „doleva“ a po únorovém komunistickém puči přišla radikální změna sociální struktury obyvatelstva. Zpočátku znárodnění průmyslu, později postupná téměř úplná socializace ekonomiky včetně služeb a kolektivizace zemědělství.\nPo roce 1950 se vytvořily pouze tři velké společenské skupiny - dělníci (až 60%), ostatní zaměstnanci (méně než 30%) a družstevní rolníci (pozvolný pokles z 10 na 8%). Vznikla tak silně uniformní společnost s tendencí snižovat sociální rozdíly. Novým politickým uspořádáním byl urychlen i proces sekularizace společnosti. V rovině urbanizace došlo taktéž ke změnám. Čechy se staly zemí středních měst, neboť ta rostla ze všech nejrychleji a český venkov naopak díky odchodu mladých vymíral. \nRůst ekonomiky byl zapříčiněn především velkým přílivem žen do zaměstnání. Ty pak měly průkazně méně dětí\nPo odeznění vysoké poválečné vlny plodnosti (až 3,0 živě narozených dětí na jednu ženu) následoval poměrně plynulý pokles až do r. 1957. Největším zásahem do reprodukce se stalo přijetí zákona o umělém přerušení (správně ukončení) těhotenství z r. 1957, který společně s další stagnací životní úrovně a zhoršující se společenskou situací pak docházelo k dalšímu omezování plodnosti.\n\nV letech 1962-65 došlo k první ekonomické stagnaci, přes to měla Československá republika koncem r. 1967 již 9,866 milionu obyvatel. Po srpnové invazi v roce 1968 přišel nástup normalizace. Stát se snažil o \"návrat do rodiny\" zlepšením sociální politiky (novomanželské půjčky, delší mateřská dovolená, větší příspěvky na dítě), to vedlo k větší sňatečnosti. \nDo produktivního věku se dostávaly silné ročníky, což způsobilo „baby-boom“ vrcholící roku 1974.. Zároveň stoupl počet nemanželských dětí a stále nejužívanější „metodou“ antikoncepce zůstávaly potraty. Díky posrpnové emigraci a pozdější „nelegální“ emigraci přišla republika o 245 tisíc obyvatel.\n\nSpolečenskoekonomické změny po roce 1989 s sebou přinesly i pokles porodnosti, díky čemuž se růst počtu obyvatel v roce 1994 poprvé od r. 1918 zastavil. Z hlediska výše úhrnné plodnosti je ČR dnes již na úrovni průměru západoevropských zemí. Absolutní stárnutí obyvatelstva ČR je objektivní demografický proces; zčásti je nutným následkem prodlužování lidského života, z části nutnou daní za omezení plodnosti v předchozích letech.\n\nVe druhé polovině 20. století výše přirozeného přírůstku v České republice vlivem výrazných změn porodnosti značně kolísala. Vlna vysoké porodnosti vrcholila bezprostředně po druhé světové válce (v roce 1950 byla \"hrubá míra porodnosti\" 21,1‰). V následujícím desetiletí rychle klesala - minima dosáhla v roce 1960: 13,3‰). V polovině 60. let došlo k mírnému zvýšení (v roce 1964 15,9‰) a následný pokles (v roce 1968 13,9‰) se zásluhou příznivé věkové skladby a rovněž propopulačními opatřeními tehdejší vlády obrátil v populační boom, který gradoval v roce 1974, kdy se narodilo 194 215 živých dětí, což činilo hrubou míru porodnosti 19,4‰. Od té doby nastal poměrně prudký pokles. Ten se nezastavil ani po vyrovnání minima z roku 1960, ke kterému došlo v letech 1983 a 1984, ani poté, co se v roce 1994 porodnost dostala pod úroveň úmrtnosti. Vyvrcholil až v roce 1999, kdy se narodilo pouze 89 471 živých dětí (8,7‰).\n\nOd minima z roku 1999 se porodnost začala velmi zvolna zvyšovat, její růst se poněkud zrychlil od roku 2004. V roce 2006 se po 13 letech přirozeného úbytku znovu vrátila nad úroveň úmrtnosti - narodilo se 105 831 živých dětí (10,3‰). V dalších letech se počet živě narozených dětí dále zvyšoval - v roce 2007 na 114 632 (11,1%) a v roce 2008 na 119 570 (11,5%), což bylo sice nejvíce od roku 1994, ale nedosáhlo ani stavu v roce 1993 (121 025 živě narozených dětí). Přirozený přírůstek dosáhl v roce 2007 počtu 9 996 lidí a v roce 2008 14 622, což je nejvyšší hodnota od roku 1982. Tehdejší nárůst porodnosti představoval sekundární populační vlnu dětí žen narozených během 70. let 20. století. Tato vlna dosáhla svého vrcholu v roce 2008, v roce 2009 přestaly počty narozených dětí poprvé po 7 letech v řadě růst (počet živě narozených byl 118,3 tisíce dětí, tedy o 1,2 tisíce méně než v roce 2008). V roce 2012 se živě narodilo 108,6 tisíce dětí, jejich počet tak převýšil počet zemřelých již pouze o 0,4 tisíce osob.\n\nZatímco v roce 1975 byla úhrnná plodnost 2,40, v roce 2000 to bylo jen 1,14 (po Ukrajině s 1,09 nejnižší v Evropě), v roce 2004 1,22 (po Bělorusku s 1,20 nejnižší v Evropě), v roce 2006 se zvýšila na 1,33, v roce 2007 na 1,44 a v roce 2008 na 1,50, což je hodně vzdáleno od hraniční hodnoty potřebné k zachování populace (2,1 potomků na jednu ženu), a v roce 2009 stagnovala, resp. se nepatrně snížila na 1,49. V roce 2011 došlo k dalšímu snížení úhrnné plodnosti na 1,42. Pokles byl vyšší než za předchozí dva roky dohromady. \n\nV roce 2014 se úhrnná plodnost poprvé po dvaceti letech dostala z pásma nízké plodnosti. Stárnutí obyvatelstva pokračovalo - průměrný věk vzrostl o 0,2 let na 41,7 let. Dále rostl podíl dětí narozených mimo manželství, kterých už byla téměř polovina. V roce 2015 činila úroveň plodnosti 1,57 dětí na ženu, průměrný věk ženy při narození dítěte byl 30 let a průměrný věk obyvatel se zvýšil na 41,9 let. V roce 2016 plodnost dále stoupla na 1,6 dětí na ženu, v roce 2018 stoupla na 1,7 dětí na ženu.\n\n (do roku 2012; střední stav počtu obyvatel)\n† K 30.9.2019\n\nČesko má v Evropě nadprůměrnou hustotu zalidnění - 134 obyvatel/km², což je řadí na 12. místo v Evropě. Pás nejnižší hustoty zalidnění lemuje jihozápadní a jižní hranici státu a tvoří jej okresy od Tachova po Jindřichův Hradec.\n\nÚplně nejnižší hustotu mají Prachaticko (37 obyvatel/km²) Českokrumlovsko (37,5 obyvatel na km²). Naopak nejvyšší hustotu zalidnění mají kromě čtyř městských okresů (Praha, okres Brno-město, okres Ostrava-město, okres Plzeň-město) také průmyslové oblasti jako okres Most, okres Teplice, okres Ústí nad Labem, okres Jablonec nad Nisou, okres Kladno, okres Karviná, které mají přes 200 obyvatel/km².\n\nPři sčítání lidu v roce 2011 respondenti mohli uvést jednu národnost, dvě národnosti nebo neuvést národnost žádnou. Národnost \"česká\" či národnost \"moravská\" tak pravděpodobně obsahují i obyvatele některých jiných menšin, kteří se z různých důvodů nechtěli hlásit ke svému původu. Národnost je, dle místopředsedy ČSÚ Drápala, „na rozdíl od jazyka nebo občanství otázkou pocitu a je na každém z nás, jestli budeme chtít do formulářů tento pocit uvést“. Celých 25% obyvatel (2 642 666) se však k žádné národnosti nepřihlásilo, 163 648 (1,6 %) se pak přihlásilo ke dvěma národnostem.\n\nPouze k české národnosti se hlásilo 6 711 624 (64,3%) obyvatel, druhou nejsilnější skupinou byla národnost moravská (521 801 - 5,0%) a na třetím místě národnost slovenská (147 152 - 1,4%), následovaly národnost ukrajinská (53 253 - 0,5%), polská (39 096 - 0,4%) a vietnamská (29 660 - 0,3%). Při započtení obyvatel, kteří se hlásili ke dvou národnostem se k české národnosti hlásilo 6 848 945, k moravské 627 613 a ke slovenské 166 956 obyvatel.\n\nPodle výsledků sčítání lidu v roce 2001 se k české národnosti hlásilo 90,4% obyvatel, čímž Česká republika byla jedním z nejvíce národnostně homogenních (stejnorodých) států v Evropě (po Polsku, Albánii, Islandu a Maltě). Ostatní národnosti byly v ČR zastoupeny jen následovně: moravská (3,7 %), slovenská (1,89 %), slezská (0,10 %), polská (0,51 %), německá (0,38 %), ukrajinská (0,22 %), vietnamská (0,17 %), romská (0,11 %) a ostatní (2,47 %). Ovšem zejména v případě romské národnosti neodpovídaly výsledky sčítání etnickému původu, ačkoliv byli Romové státem, obcemi i školenými asistenty povzbuzováni k uvedení své národnosti do sčítacího formuláře. K této národnostní menšině se přihlásilo o 6,5 tisíce lidí méně, než při sčítání lidu v roce 2001, odhadovaný počet občanů romského etnika v České republice je asi 250 tisíc obyvatel.\n\nPodle výsledků sčítání lidu v roce 2011 trvale žilo v České republice 9 569 568 státních občanů České republiky (94,9% obyvatelstva ČR) a 541 664 cizinců (5,1%). Největší skupinu tvořilo 117 810 státních občanů Ukrajiny (26,2% cizinců), 84 380 občanů Slovenska (18,8 % cizinců), 53 110 občanů Vietnamu (11,8% cizinců) a 36 055 občanů Ruska (8,0% cizinců). Jsou zde také velké územní rozdíly, nejvíce cizinců absolutně i relativně žije v Praze, kde 205 207 cizinců tvoří 16,1% obyvatelstva, nejméně pak ve Kraji Vysočina (9 871, 1,9% obyvatelstva) a Zlínském kraji (10 327, 1,7% obyvatelstva).\n\nPodle údajů Ministerstva vnitra žije k 30.11.2011 v Česku legálně 406 211 cizinců ze 181 států - nejvíce jsou zastoupeni státní občané Ukrajiny (106 040 osob), Slovenska (80 967), Vietnamu (55 585 osob), Ruska (27 320 osob), Polska (19 048 osob) a Německa (15 702 osob). V roce 2010 státní občanství České republiky nabylo 1 495 cizinců, když největší část tvořili státní občané Slovenska (38%) a Ukrajiny (26%). Dlouhodobě počet nabytých občanství ročně klesá.\n\nZa rok 2007 do České republiky imigrovalo rekordních 104,4 tisíce osob (o 36 tisíc více než v roce 2006). Roční přírůstek obyvatel registrovanou zahraniční migrací činil 35-36 tisíc v letech 2005–2006, 83,9 tisíce v roce 2007 a 71,8 tisíce osob v roce 2008. V roce 2010 to však bylo už jen 15,6 tisíce osob. Výrazný pokles přílivu cizinců byly způsoben hospodářskou krizí, ale i složitým byrokratickým systémem při udělování povolení k pobytu v ČR, který se od ledna 2011 ještě zpřísnil (zahraniční podnikatelé musí prokázat, že mají na 2 roky zajištěn příjem, musí předkládat potvrzení o průměrném měsíčním příjmu minimálně za posledního půl roku). \n\nVietnamci u nás žijí nejdéle (průměrně 8 let), lidé z bývalé Jugoslávie jen o rok méně. Většinou jsou to lidé se středním odborným vzděláním (51 %). Nejvíce vysokoškolsky vzdělaných do naší země přichází z Ruska (27 % imigrantů). Nejvíce z výdělku posílají domů Ukrajinci (17 % příjmu).\n\nDle statistik Českého statistického úřadu z roku 2017 má v Česku pobyt nad 12 měsíců 508 329 cizinců (v roce 2008 to bylo 437 565), ze kterých je 219 708 občany EU (v roce 2008 148 154).\n\nSeznam národností cizinců v Česku, kteří mají v Česku pobyt nad 12 měsíců:\nCelkem 219 708; nad 1000 osob:\n\nCelkem 288 621; nad 1000 osob:\n\nOd roku 2004 do roku 2014 se v ČR narodilo 28 550 cizinců. V roce 2005 byl podíl cizinců mezi novorozenci 1,4 %, v roce 2014 přesáhl podíl cizinců mezi novorenci 3 %.<ref name=\"novinky.cz/domaci/381736-kazde-ctyricate-dite-narozene-v-cesku-nema-ceske-obcanstvi\"></ref> V roce 1995 to bylo pouze 0.7 %. Od roku 2004 se v ČR narodilo téměř 9000 Vietnamců.\n\nDle statistik EU z roku 2015, stávající procento cizinců žijících v Česku oproti počtu obyvatel je podobné průměru EU, srovnatelné s Finskem, Nizozemskem, Portugalskem či Slovinskem. Počet nově příchozích imigrantů v poměru k počtu obyvatel je však v Česku třetí nejnižší ze všech zemí EU, a také počet cizinců, kterým je ročně v Česku uděleno občanství (naturalizace), oproti počtu obyvatel je třetí nejnižší ze všech zemí v EU.\n\nČeská republika je zemí s nízkým množstvím lidí deklarujících příslušnost k nějaké církvi či náboženské společnosti a v rámci Evropy má po Estonsku, Nizozemsku a Bělorusku 4. nejnižší podíl občanů hlásících se k nějakému náboženství. V období let 1991–2001 klesl počet věřících o více než 1,2 milionu osob na 3 288 088 deklarovaných věřících (tj. 32,14 % obyvatel). Dominantní postavení zde má římskokatolická církev, k níž se při sčítání lidu v roce 2001 přihlásilo 2 740 780 (tj. 26,8 %) obyvatel. Výrazně vyšší podíl 'věřících' můžeme nalézt v okresech a krajích na Moravě, v Jihočeském kraji, území kraje Vysočina (více než z poloviny leží na Moravě) a bývalého Východočeského kraje. V žádném kraji ČR netvoří 'věřící' nadpoloviční většinu místních obyvatel.\n\nPři Sčítání lidu 2011 celkový počet věřících opět poklesl na celkem 2 175 087. (20,6 % obyvatel, 37,6 % odpovídajících) Naproti tomu 3 612 804 obyvatel České republiky uvedlo, že jsou „bez náboženské víry“ (34,2 % obyvatel země, 62,4 % odpovídajících), což je také pokles. Počet obyvatel hlásících se k Římskokatolické církvi poklesl na 1 083 899 (+ 71 138 se přihlásilo obecně ke „katolické víře“) (10,9 % obyvatel). Druhou největší církví je Českobratrská církev evangelická, k níž se přihlásilo 51 936 občanů. Dále Církev československá husitská, 39 tisíc členů (0,37 %). Vyšší podíl věřících má ještě Pravoslavná církev, která má celkem 27 tisíc členů, příznivci jediismu s 15 tisíci, Svědkové Jehovovi s 13 tisíci, Církev bratrská, respektive Křesťanská společenství, obě s 10 tisíci věřícími. 707 649 lidí se označilo za věřící bez příslušnosti k nějaké církvi. Počet obyvatel Česka hlásících se k judaismu je asi 1 500 obyvatel, k islámu se hlásí téměř 3 500 lidí. K různým odvětvím buddhismu se hlásí přes 6 100 osob. K ateismu se hlásí 1 075 osob, pohanství deklaruje 863 osob. Ačkoliv většina náboženských skupin v Česku zaznamenala sestupnou tendenci, přesto se některým menším náboženstvím v České republice, jako je Církev bratrská, Pravoslavná církev, Apoštolská církev, Křesťanská společenství, Jediismus počty obyvatel hlásících se při sčítání lidu oproti roku 2001 zvýšily. 4 774 323 obyvatel (45,2 % populace) ovšem odmítlo na otázku o náboženské víře vůbec odpovědět. Novinkou sčítání lidu 2011 bylo mimo 707 tisíc obyvatel nehlásících se k církvi, ale hlásících se k víře, též pokles počtu obyvatel bez vyznání. Struktura religiozity české společnosti i podíl věřících v jednotlivých církvích se výrazně nemění. Například zástupce římskokatolické církve v ČBK se zamýšlí, proč výsledky sčítání lidu neodpovídají jimi údajně pozorované realitě, která je přinejmenším stabilní, a uvádí úvahu: '„Oproti sčítání v roce 2001, kdy se nevyjádřilo jen 10 % respondentů, tentokrát se nevyjádřila polovina národa, a pokud by byla tato „neodpovídající“ polovina strukturovaná podobně, jako ona odpovídající, zjistili bychom, že k dramatickým změnám v religiozitě pravděpodobně nedošlo.“' (více o římskokatolické církvi též v článku Sčítání účastníků katolických bohoslužeb v Česku a Věřící v ŘKC). Religionista Ivan Štampach v reakci na uveřejněné předběžné výsledky sčítání lidu 2011 uvádí „Počet věřících neubývá. Ubývá lidí, kteří se identifikují s velkými církevními institucemi svázanými s ekonomickou a politickou mocí. Individuální víra a malé, atypické a alternativní skupiny stále rostou. Pokles církevní příslušnosti mezi českou populací probíhá zhruba stejným tempem od začátku padesátých let minulého století bez ohledu na režimy. V posledním desetiletí odchod lidí od církví mírně akceleroval. Jde podle mého přesvědčení o zásadní civilizační změnu. Nikoli o nahodilou fluktuaci.“\n\n\n"}
{"id": "272727", "url": "https://cs.wikipedia.org/wiki?curid=272727", "title": "Přímořské Alpy", "text": "Přímořské Alpy\n\nPřímořské Alpy (francouzsky \"Alpes Maritimes\"; italsky \"Alpi Marittime\") jsou pohoří nacházející se zcela na jihu Alp. Desetinou své rozlohy leží na italském území a většinou ve Francii. Nejvyšší hora pohoří je Monte Argentera (3297 m) nalézající se v Itálii. Historie pohoří byla pro svou krásu a divokost vzpomínána již z dob starého Říma, v jehož době ještě nemělo pevně stanovené hranice.\n\nRozloha pohoří je 7000 km², což ho činí jedním z největších celků v Alpách. Od Kottických Alp je pohoří odděleno na severu údolími řek Stura a Ubaye. Silniční sedlo Colle di Tenda a toky řek Vermenagna a Roya tvoří hranice na východě, kde Přímořské Alpy sousedí s Ligurskými Alpami. Na západě a jihozápadě jsou hranicí toky řek Verdon, Artuby a Argens. Jižní svahy pohoří splývají až k Azurovému pobřeží.\n\nGeomorfologicky jsou Přímořské Alpy součástí Vnějších krystalických Alp. Jsou tvořeny zejména krystalickými horninami jako jsou břidlice, žula a kompaktní rula. Přes poměrně velkou výšku zde ledovce dnes již neexistují, i když jsou stále uváděna některá celoroční firnoviska. Ještě na počátku 20. století zde byly dva ledovce v nejvyšší oblasti Argentera. Jako pozůstatky posledního glaciálu jsou ostře vyhloubená údolí na jihu pohoří. Nejznámějším kaňonem oblasti je Grand canyon du Verdon. Ten je dlouhý 21 km a až 700 metrů hluboký. Na jeho dně protéká řeka Verdon a je jedním z nejnavštěvovanějších přírodních koutů Francie. Dalším velkým zářezem je kaňon řeky Cians, jehož výškový rozdíl 1600 m překonává řeka na pouhých 25 km. Na italském území zasahují od severu do pohoří pouze tři významnější údolí: Vallone della Rovina, Valle Valleta a Val Sankt´Anna.\n\nPohoří se dělí na několik poměrně velkých celků. Na italské straně to jsou Argentera a Tenibre. Ve Francii jsou to plošně rozsáhlé skupiny Mercantour, Pelat, Niceské předhůří a Castellanské předhůří.\n\nNejvyšším vrcholem celého pohoří je Monte Argentera. Nejvyšším vrcholem francouzské části je Monte Gelàs.\n\nVelké výškové rozdíly a tím pádem značné klimatické rozpětí má za následek velmi bohatou floru i faunu v horách a předhůří. Jsou zde například, ve Francii již vzácné, rozsáhlé modřínové lesy. Horní hranice lesů zde dosahuje výšky kolem 2500 m. Výše se táhnou na vegetaci bohaté alpínské louky často porostlé rododendrony. Z klasické horské fauny zde žije svišť, kamzík, kozorožec či muflon.\nNa francouzském území se při hranici s Itálií rozkládá Národní park Mercantour (údolí Vallée des Merveilles), který je zároveň nejmladším národním parkem ve Francii, založeným v roce 1979. Plocha parku je 68 000 ha. Na italském území se nalézá přírodní rezervace Parco Naturale dell´Argentera. Poblíž sedla Colle di Tenda leží chráněná oblast Riserva Naturale della Bosco e Laghi Palanfré.\n\nHlavními turistickými centry oblasti jsou města Valdieri, lázně Therme di Valdieri (1368 m) (výchozí bod k výstupu na Monte Argentera), Cannes, Nizza, Barcelonette, Draguignan. Poblíž vrcholu Monte Bego (2873 m) byly objeveny dávné kresby staré 3-4 tisíce let. Celkem se dochovalo na 45 000 obrazců a maleb. V údolí Vallée des Merveilles se nachází další naleziště nástěnných kreseb. Komunikačně je pohoří velmi dobře přístupné. Je zde hustá síť silnic přímo křižujících horami, které často vedou přes horská silniční sedla značných výšek. V masivu Mercantour se nachází čtvrté nejvýše položené alpské silniční sedlo Col de la Bonette (2715 m). Z tohoto sedla odbočuje okružní silnice okolo vrcholu Cime de la Bonette, která kulminuje ve výšce 2802 m a vrací se zpět na Col de la Bonette. Je to nejvyšší místo, kudy kdy vedla trasa závodu Tour de France. Mezi horolezci je oblíbené centrum Saint Martin-Vesubie. Nejznámějším zimním střediskem pohoří je Isola 2000 (2091 m) postavená v roce 1971.\n\n"}
{"id": "272728", "url": "https://cs.wikipedia.org/wiki?curid=272728", "title": "Johann Friedrich Gmelin", "text": "Johann Friedrich Gmelin\n\nJohann Friedrich Gmelin (8. srpna 1748 – 1. listopadu 1804) byl německý přírodovědec, botanik a entomolog.\n\nJohann Friedrich Gmelin se narodil jako nejstarší syn Phlipa Friedricha Gmelina v roce 1748 v Tübingenu. Až do roku 1769 studoval medicínu na Tübingerské univerzitě, později se stal asistentem profesora medicíny na též univerzitě. V roce 1773 se stal profesorem filozofie a asistentem profesora medicíny, tentokrát na Univerzitě v Göttingenu. V roce 1778 se stal profesorem medicíny, chemie, botaniky a mineralogie, v roce 1804 zemřel v Göttingenu.\n\nZa svůj život vydal několik učebnic s tematikou chemie, farmaceutické vědy, mineralogie a botaniky. V roce 1788 publikoval též 13. (vylepšené a rozšířené) vydání Linnéova díla \"Systema Naturae\"; Gmelinova edice byla oficiálně uznána za rovnocennou s předchozími dvanácti vydáními od samotného Linného a náležející do původní řady.\n\nMezi jeho studenty patřil Georg Friedrich Hildebrandt, Carl Friedrich Kielmeyer, Friedrich Stromeyer nebo Wilhelm August Lampadius. Byl otcem Leopolda Gmelina.\n"}
{"id": "272730", "url": "https://cs.wikipedia.org/wiki?curid=272730", "title": "Cyantific", "text": "Cyantific\n\nCyantific je hudební skupina pocházející z Londýna.\n\nJejich hudba se dá popsat jako experiment na hraně mezi drum and bassem a techstepem.\n\nV roce 2006 vydali své debutové album Ghetto Blaster, kterému předcházelo množství samostatných singlů. Častá je také jejich spolupráce s Matrix a Logistics.V současnosti se projektu věnuje už jen Jon který v roce 2010 zakládá vlastní label s názvem Cyantific na němž chystá vydat nové album\n\n\n\n\n"}
{"id": "272731", "url": "https://cs.wikipedia.org/wiki?curid=272731", "title": "Sbor dobrovolných hasičů města Zákupy", "text": "Sbor dobrovolných hasičů města Zákupy\n\nSDH Zákupy (Sbor dobrovolných hasičů města Zákupy) je společenskou organizací, která navazuje na někdejší \"Spolek dobrovolných hasičů\", vytvořený roku 1850 jako první toho druhu na území Rakousko-Uherska.\n\nV roce 1850 požádala městská rada někdejšího důstojníka - rytmistra (v té době mu bylo přes 50 let a byl již v záloze) Ferdinanda Leitenbergera (30. června 1799 – 3. září 1869), který byl znám jako vynálezce a také znalec hašení požárů, aby založil a zorganizoval hasičský sbor. Žádosti vyhověl a sbor založil. Členy sboru byli vedle Němců i Češi. V Zákupech (tehdy \"Reichstadt\") měla rodina Leitenbergerů v letech 1786–1852 přádelnu a kartounku, továrníkem byl Ferdinandův bratr.\nRoku 1855 Ferdinand Leitenberger vytvořil a nechal vydat odbornou ilustrovanou brožuru „Freiwilige Pompierskorps“, tedy „Dobrovolné hasičské sbory“, která se stala se pomůckou pro obdobné hasičské sbory vznikající v českém království. \n\nFerdinand Leitenberger byl později pohřben na zákupském hřbitově a rodinný hrob je městem stále jako významný udržován.\n\nPo II. světové válce došlo k odsunu Němců a přílivu českých osídlenců.\n\nUž 20. září 1945 byla z popudu tehdejšího revolučního národního výboru svolána ustavující schůze už ryze českého Sboru dobrovolných hasičů v Zákupech. Účast byla nečekaně vysoká, a tak se účastníci museli rychle přemístit do tanečního sálu tehdy fungujícího hotelu Orlík (dříve Burg) na náměstí. Zde byl zvolen přípravný výbor i program sboru. Starostou SDH se stal tehdejší předseda národního výboru Ladislav Pech, výbor byl jedenáctičlenný. SDH získal od města do počátku 1063 Kčs. Protože chyběly finanční prostředky na potřebnou požární techniku, pořádaly se veřejné finanční sbírky a hlavně v širokém okolí populární hasičské bály. SDH si zprvu koupil sanitní vůz, s nímž byly plněny úkoly pro město i okolní vsi. \n\nV roce 1947 se po politických rozbrojích sbor téměř rozpadl, proto byl zvolen výbor nový. \n\nV roce 1948 bylo koupeno větší auto, přestavěné na hasičské. V těchto letech přišli hasiči o téměř veškerou dokumentaci, protože v nevyhovující místnosti zplesnivěla. \n\nV roce 1952 bylo konečně započato se stavbou hasičské zbrojnice za radnici u náměstí a to svépomocí, město uhradilo materiál. \n\nRoku 1953 došlo k celostátnímu přejmenování na Československý svaz požární ochrany se zdůvodněním, že hlavním úkolem má být prevence. \n\nOd roku 1956 se začíná pracovat s mládeží, úkolu se ujali manželé Vomáčkovi na 30 let. Jimi vedený dětský požárnický (zároveň pionýrský) oddíl získal řadu diplomů a ocenění. Hasiči – požárníci pořádali ve městě řadu akcí, případně byli spolupořadatelé, namátkou Mezinárodní den žen, Mezinárodní den dětí, hasičské bály, květnové oslavy.\n\nKritickým obdobím spolku se stal rok 1996. V tomto roce radnice hasičům zabrala zbrojnici pro své potřeby (stavební odbor). V reakci na to se sbor rozpadl. Městský úřad proto jmenoval na základě zákona o požární ochraně jednotku z bývalých členů sám. \n\nOrganizaci se podařilo obnovit až v roce 1999 z popudu trojice dlouholetých členů Františka Vomáčky, Jaroslava Horského a a Zdeňka Homzy staršího. Na svolané schůzi byl zvolen nový šestičlenný výbor, jehož předsedou se stal Jaroslav Horský. Neúspěchem skončily pokusy obnovit činnost mládeže. Byla postavena nová zbrojnice v Gagarinově ulici s potřebným zázemím včetně spolkové místnosti. \n\nV roce 2002 postihla velkou část republiky ničivá povodeň. Sbor ze Zákup vyslal na pomoc zatopeným oblastem 14členné družstvo, které několik dní pomáhalo v obci Lužec na Mělnicku řešit následky zaplavení obce. \n\nTéhož roku, 2002, se sbor se podílel na vytvoření rekordu v dálkové přepravě vody, spolu s jinými sbory bylo dosaženo 52 700 metrů na bývalém letišti u Hradčan v Ralsku. V roce 2005 spojili hasiči vydařené oslavy 155. výročí založení SDH se zákupskými slavnostmi.\n\nNa počátku roku 2008 na své výroční schůzi vyměnil dlouholetého předsedu Jaroslava Horského v čele SDH Zákupy pan Zdeněk Homza starší.\n\nVelká část programu Zákupských slavností v září 2010 byla věnována oslavám 160 výročí založení sboru. Přítomno bylo 30 sborů z České republiky i Německa, zástupci hasičů z New Yorku, večerní barevnou fontánu s hudebním doprovodem sledovaly tisíce lidí, záznam vysílala TV Nova.\nSDH Zákupy převzal v říjnu 2013 od hejtmana Libereckého kraje Záslužnou medaili II. stupně za pomoc při červnových povodních v Terezíně.\n\nVětšina současných členů je členy \"Jednotky sboru dobrovolných hasičů Zákupy\", č. 511191. Jednotka je zařazena do integrovaného záchranného systému jako JPO III, což znamená povinnost vyjet do 10 minut od nahlášení události. Je vybavena dvěma hasicími vozy a potřebnou technikou. Velitelem 19členné jednotky byl radou města jmenován Zdeněk Homza mladší.\n\nV roce 1945 první českou kroniku SDH Zákupy založil bratr (tak se mezi sebou hasiči nazývali) Hubert Vašek a vedl ji do roku 1988. Obsahovala 15 svazků a byl za ni oceněn 2. místem v celostátní soutěži kronikářů SDH. V roce 1988 se stal kronikářem Jaroslav Horský. Kroniky jsou uloženy v nové zbrojnici.\n"}
{"id": "272734", "url": "https://cs.wikipedia.org/wiki?curid=272734", "title": "Mandelinkovití", "text": "Mandelinkovití\n\nBrouci čeledi mandelinkovití (Chrysomelidae) jsou zastoupeni více než 35 000 druhy ve 2500 rodech, a tvoří tak jednu z nejpočetnějších čeledí brouků.\n\n\n"}
{"id": "272737", "url": "https://cs.wikipedia.org/wiki?curid=272737", "title": "Jan Kassián", "text": "Jan Kassián\n\nJan Kassián ( \"Iohannes Cassianus\") (360 Scythia minor (dnes Dobrudža) - 435 Massilia) byl křesťanský mnich, který výrazně ovlivnil podobu západního mnišství. Je pokládán za největšího exponenta a nejvlivnější postavu v období před svatým Benediktem z Nursie. Narodil se s největší pravděpodobností v římské provincii Scythia minor v roce 360. Přijal jméno \"Jan\" na památku svého učitele a patrona svatého Jana Zlatoústého. Cestoval se svým starším přítelem Germanem do kláštera v Betlémě, odsud se po nějaké době vypravil navštívit egyptské mnichy. Pobyl v klášterech v Kellii, Nitrii a Skétisu. Ve Skétisu se pravděpodobně setkal s Evagriem Pontiem, který zemřel roku 399. Poté se s Germánem vrátil do Betléma, ale do Egypta se během života ještě jednou vrátili. Kolem roku 400 odešel do Konstantinopole, kde se stal žákem svatého Jana Zlatoústého, od něhož přijal jáhenské svěcení. Po svržení Jana Zlatoústého, které proběhlo roku 403, byl poslán do Říma, aby se u papeže přimluvil za Jana Zlatoústého a také mu vylíčil jeho svržení. V Římě byl pravděpodobně vysvěcen na kněze. V roce 415 založil v Massilii (dnes Marseille) dva kláštery, které také vedl. Sepsal duchovní ponaučení pro mnichy. Zemřel v klášteře sv. Viktora v Massilii. V katolické církvi je uctíván jako svatý.\n\nJeho duchovní učení je shrnuto ve spise De institutis coenobiorum (Zásady/Zvyy cenobií) a Collationes (Promluvy, Rozmluvy). V prvním díle hovoří o mnišském oděvu, modlitbě a žalmech, o asketické praxi a o osmi hlavních hříších, jak je probírá Euagrios. V Promluvách probírá charakter mnišského života: prozíravost, trojí odříkání, zdroje pokušení, modlitbu, křesťanskou dokonalost, charizmata, čistotu a duchovní poznání.\n\nSmyslem mnišského života je vnitřní zdokonalení každého mnicha.Toto zdokonalení však nespočívá v mnišském způsobu života jako takovém, ale v ctnostech jednotlivých mnichů. Základem dokonalosti je křesťanská láska a této dokonalosti se dosahuje askezí. Proto Kassian zdůrazňuje, že mnich nemá vyhládávat asketická cvičení jakožto cíl sám v sobě, ale má spíše usilovat o pozititvní duchovní hodnoty, které negace umožňuje. Plodem askeze je dar kontemplativní modlitby. Cvičení v modlitbě je pro křesťanskou spiritualitu tak zásadní, že tak jako není modlitby bez ctností, tak není skutečných ctností bez modlitby.\n\nV Promluvách rozlišuje čtyři druhy modlitby: modlitbu, v níž prosíme za odpuštění hříchů - ta náleží začátečníkům v duchovním životě, dále modlitbu, v níž nabízíme Bohu svá dobrá předsevzetí - ta je typická pro ty, kteří už dělají v duchovním životě pokroky, pak modlitbu za spásu duší - tu znají ti, kteří dospěli k lásce a vnímavosti vůči bližnímu a naposled modlitbu díkuvzdání za přijaté milosti - ta je vlastní těm, kteří hledí na Boha v \"modlitbě ohně\" jak říká Kassian. A aby zdůraznil, že kontemplativní modlitbu nelze ztotožňovat s pohanskou gnozí, Kassian trvá na tom, aby měla základ v četbě Písma svatého a vedla tak mnichy k Písmu.\n\n\n\n\n\n"}
{"id": "272738", "url": "https://cs.wikipedia.org/wiki?curid=272738", "title": "Jericho", "text": "Jericho\n\nJericho (: , arabsky: أريحا, kanaánsky: \"Yareah\", řecky: Ἱεριχώ) je malé blízkovýchodní město, nacházející se na západním břehu řeky Jordán severovýchodně od Jeruzaléma. Jeho název je pravděpodobně odvozen z hebrejského výrazu pro měsíc, jelikož město bylo starým centrem uctívání lunárních božstev.\n\nJericho je považováno za jedno z nejstarších měst na světě s kontinuálním osídlením. Archeologické výzkumy zde odkryly přes 20 po sobě navazujících osad, z nichž nejstarší je datována do období kolem roku 9000 př. n. l. Výzkumné práce byly zahájeny Charlesem Warrenem již v roce 1868. Nejrozsáhlejší výzkumy za použití moderních postupů proběhly mezi lety 1952 a 1958 pod vedením Kathleen Kenyonové, která vyvinula metodu kopání tellu pomocí trojrozměrné techniky.\n\nNejstarší osada se nacházela na dnešní lokalitě Tel es-Sultan (česky Sultánův kopec), několik kilometrů od současného města. Slovo \"tell\" v arabštině znamená mohylu. V archeologické terminologii představuje uměle vytvořené návrší, které vzniklo postupným vrstvením osídlení nad sebou. Taková návrší jsou typická pro Blízký Východ a Anatolii.\n\nPrvní osídlení kolem roku 9000 př. n. l. je nazýváno Natufskou kulturou podle vádí Natuf. Během něj se objevují první kamenné stavby. Toto období je nazýváno epipaleolit (pozdní paleolit).\n\nV prekeramickém neolitu A, přibližně mezi lety 8350 př. n. l. až 7370 př. n. l., zde byla vybudována osada o rozloze 40 000 m, ohrazená kamennou zdí s několika věžemi. Jedná se pravděpodobně o nejstarší městskou hradbu na světě. Uvnitř města byly budovány obytné domy se stěnami z mazanic. Místní obyvatelé, jichž bylo mezi 170 a 1 000, pěstovali pšenici, ječmen a luštěniny. Lovili divokou zvěř.\n\nV prekeramickém neolitu B, přibližně mezi lety 7220 př. n. l. až 5850 př. n. l., se objevují první pravoúhlé domy. Většinou se jednalo o několik místností uspořádaných kolem dvora. Žádný dům ale nebyl objeven v celku. Současně se v této fázi objevuje takzvaný kult lebek, uchovávání lebek, které byly odděleny od těla zemřelých. Mrtví bývali pohřbíváni pod podlahy domů. Pravděpodobně došlo také k domestikaci ovce.\n\nV době bronzové se Jericho stalo jedním z nejvýznamnějších měst v oblasti Syropalestiny. Největšího rozkvětu dosáhlo mezi lety 1700 př. n. l. až 1550 př. n. l.. Kolem roku 1550 př. n. l. došlo k jeho zničení buď zemětřesením nebo jeho dobytím. Této fázi vývoje odpovídá archeologická vrstva spáleniště nazvaná \"Destrukce města IV.\"\nVedle archeologických pramenů o zničení města existují i prameny biblické. Kniha Jozue popisuje dobytí Jericha zázrakem. Jozue dostal od Boha pokyny k jeho dobytí. Měl s vojskem po šest dní pochodovat jednou denně okolo města s průvodem kněží, kteří troubili na beraní rohy a nesli „archu úmluvy“. Sedmý den měli obejít město sedmkrát a nakonec měli všichni válečníci zakřičet válečný pokřik. Při tomto pokřiku se zdi Jericha zhroutily, válečníci vtrhnuli do nechráněného města a zničili ho.\n\nSoučasné město se až do roku 1967 nacházelo na území Jordánska. Během šestidenní války bylo společně s celým Západním břehem Jordánu dobyto izraelskou armádou. V roce 1994 se stalo jedním z prvních měst, která byla předána palestinské správě na základě mírové smlouvy z Osla. Roku 2001 došlo k jeho opětovnému obsazení Izraelci během tzv. druhé intifády.\n\n\n\n"}
{"id": "272739", "url": "https://cs.wikipedia.org/wiki?curid=272739", "title": "Účetní závěrka", "text": "Účetní závěrka\n\nÚčetní závěrka představuje soubor finančních výkazů, které účetní jednotka sestavuje za účetní období k rozvahovému dni (tj. k poslednímu dni účetního období). Tyto finanční výkazy vypovídají o hospodaření společnosti za dané období.\n\nCílem účetní závěrky je \"poskytnout informace o finanční pozici, výkonnosti a změnách ve finanční pozici účetní jednotky, které jsou užitečné širokému okruhu uživatelů při tvorbě ekonomických rozhodnutí.\"\n\nHlavní důvody pro sestavení účetní závěrky jsou:\n\nHlavní finanční výkazy účetní závěrky jsou:\n\nObsah, rozsah a formu účetní závěrky určují účetní standardy, podle kterých se účetní závěrka sestavuje (a podle kterého se také většinou vede i celé účetnictví). V jednotlivých zemích platí národní účetní standardy (tzv. „GAAP“). Účetní jednotky kotované na mezinárodních burzách sestavují účetní závěrku i podle mezinárodních účetních standardů: amerických Všeobecně uznávaných účetních principů (US GAAP) nebo Mezinárodních standardů účetního výkaznictví (IFRS).\n\nÚčetní závěrka se sestavuje na základě údajů z (finančního) účetnictví. Před sestavením účetní závěrky je zpravidla potřeba účetnictví upravit; například doúčtovat účetní případy, které se během roku běžně neúčtují. Provádění těchto úprav se nazývá účetní uzávěrka.\n\nÚčetní závěrka účetních jednotek působících v České republice se řídí Zákonem o účetnictví (č. 563/1991 Sb., část třetí). Povinnými částmi účetní závěrky jsou rozvaha, výkaz zisku a ztráty a příloha, která poskytuje doplňující informace k dvěma předešlým dokumentům. Přehled o peněžních tocích a přehled o změnách vlastního kapitálu jsou volitelnými částmi. Společnosti, které nemají povinnost auditu (vyjma akciových společností), mohou účetní závěrku sestavovat ve zjednodušeném rozsahu.\n\nÚčetní závěrku povinně ověřenou auditorem musí mít akciové společnosti, které splnily alespoň jedno, a obchodní společnosti a družstva, které splnily aspoň dvě z následujících kritérií:\n\nPovinnost zveřejnit účetní závěrku spolu s výroční zprávou mají společnosti, které se zapisují do obchodního rejstříku, a společnosti, které předávají výroční zprávu ČNB.\n"}
{"id": "272740", "url": "https://cs.wikipedia.org/wiki?curid=272740", "title": "Závěrka", "text": "Závěrka\n\nZávěrka má více významů:\n\n\n"}
{"id": "272743", "url": "https://cs.wikipedia.org/wiki?curid=272743", "title": "Michel Henry", "text": "Michel Henry\n\nMichel Henry (10. ledna 1922 Haiphong, Vietnam – 3. července 2002 Albi, Francie) byl francouzský fenomenologický filosof a spisovatel.\n\nV sedmi letech přišel s ovdovělou matkou do Francie, studoval filosofii v Paříži, za války se účastnil odboje a po válce napsal pod vedením J. Wahla a P. Ricoeura svou habilitační práci \"Filosofie a fenomenologie těla\" (1950). V letech 1960 až 1982 přednášel na univerzitě v Montpellier. Roku 1963 vydal svoji první velkou práci \"Podstata zjevování\"; kromě filosofických spisů napsal také čtyři romány.\n\nHenryho filosofie je fenomenologie života. Kritizuje Husserlovu fenomenologii za to, že se příliš soustředila na intencionalitu, to jest vztah mezi vědomím a jeho předmětem, mezi noésis a noéma. Tím lidskou zkušenost příliš intelektualizovala: zkušenost světa se člověku podle Henryho nedává na základě intence, nýbrž daleko původněji a bezprostředněji – dokonce tak, že ji naše intence neovládají. „Zjevování“ světa je založeno na sebe-zjevování člověka, jež Henry nazývá život.\n\nŽivot není něco, co bychom mohli vidět někde mimo sebe, můžeme jej jen zakoušet, a to jen díky tomu, že sami žijeme. Život je to, co „může i dovede cítit a zakoušet sebe sama v každém bodě svého bytí“, a myšlení je jen jedním z jeho modů. Život si člověk nedává sám, nerozhodl se pro něj, nýbrž dostává jej jako největší dar a štěstí, ale přesto jej snáší pasivně, a tudíž i jako břemeno. Utrpení a radost jsou základní polarity, mezi nimiž se život pohybuje. Život je vždy osobní, má jedinečný vztah sám k sobě – ať je to konečný život člověka, anebo nekonečný a osobní život Boha.\n\nSvět se otvírá pouze před subjektem, který tento vnější prostor může objevit jen proto, že už je vůči němu v pasivním vztahu života. Henry rozlišuje dvojí typ zjevování (\"manifestation, l´apparaitre\"): exterioritu, v níž se zjevuje viditelný svět, a interioritu, v níž se hlásí neviditelný život. Neviditelný ne proto, že by byl příliš malý, nýbrž proto, že je radikálně imanentní a nikdy se nejeví navenek.\n\nCelá západní myšlenková tradice je podle Henryho v zajetí exteriority a vnímání vnějšího a kdykoli hovoří o životě a o subjektivitě, vztahuje je buď k biologickému, to jest k jeho vnějším projevům, anebo jako u Husserla k intenci, to jest k zaměření vědomí na vnější předměty. Západní člověk vidí dokonce i sebe sama jen jako předmět své intence, a nikoli v bezprostředním sebe-vztahu života. Materialismus přehlíží, že vnější zkušenost hmotného už předpokládá tuto zjevnost života sobě samému, kdežto idealismus redukuje bytí na myšlenku, na pouhý obraz či reprezentaci.\n\nVěda sama o sobě podle Henryho není špatná, dokud se obrací k vnějšímu světu a přírodě, ale jakmile se obrací ke člověku, vzniká typ kultury, v níž život popírá sama sebe a zbavuje se veškeré hodnoty. Plodí automatismy technického a ekonomického světa, který se vyvíjí slepě proti životu. Henry kritizuje jak marxismus, tak ostatní formy moderní společnosti, protože ničí lidskou kulturu a vedou do barbarství.\n\nHenry se věnoval celé řadě témat, napsal knihy o K. Marxovi, o Nietzschem, o Spinozovi, ale také o malíři V. Kandinském a v posledních letech zejména radikálně nové interpretaci křesťanství. Té jsou věnovány knihy \"Já jsem pravda. K filosofii křesťanství\" (1996); \"Vtělení. Filosofie těla\" (2000) a \"Slova Kristova\" (2002).\n\n"}
{"id": "272747", "url": "https://cs.wikipedia.org/wiki?curid=272747", "title": "Fridrich I. Babenberský", "text": "Fridrich I. Babenberský\n\nFridrich I. Babenberský (1175 – 16. dubna 1198 Akkon) byl rakouský vévoda v letech 1194–1198, prvorozený syn Leopolda V. z dynastie babenberské a Heleny, dcery uherského krále Gejzy.\n\nFridrich se stal rakouským vévodou roku 1194 po otcově smrti a během svého působení v rodné zemi se proslavil jako mecenáš trubadúrů a milovník dvorských slavností. Po nástupu na trůn nerespektoval poslední přání svého otce a nevrátil zbývající část zaplaceného výkupného za anglického krále Richarda Lví srdce. Na počátku roku 1197 se mladý vévoda spolu s jinými významnými šlechtici připojil k císařské výzvě a vydal se na křížovou výpravu do Svaté země. Ještě před odjezdem na výpravu pomáhal na Sicílii císaři Jindřichu VI. pacifikovat povstání místní normanské šlechty. Po jeho potlačení byla většina zajatců (často drastickým způsobem) popravena. Ve Svaté zemi Fridrich onemocněl a návratu domů se již nedožil. Při zpáteční cestě totiž 16. dubna 1198 v Akkonu zemřel.\n\nByl pohřben v klášteře Heiligenkreuz. Nástupcem se stal mladší Fridrichův bratr Leopold. Do doby vlády Fridricha I. spadají počátky básnícké tvorby Walthera von Vogelweide, který se dle svých vlastních slov v době jeho vlády „naučil zpívat a vyprávět“.\n\n\n"}
{"id": "272748", "url": "https://cs.wikipedia.org/wiki?curid=272748", "title": "Nino Burdžanadze", "text": "Nino Burdžanadze\n\nNino Burdžanadze (gruzínsky: ნინო ბურჯანაძე, *16. července 1964 Kutaisi Gruzie) je gruzínská právnička a politička, od ledna 2001 do června 2008 předsedkyně gruzínského parlamentu. Na přelomu let 2003/2004 a 2007/2008 zastávala funkci prezidenta Gruzínské republiky.\n\nRoku 1986 ukončila studia práv na univerzitě v Tbilisi, v roce 1990 získala titul doktor práv na Lomonosovově univerzitě v Moskvě. V roce 1991 se stala expertem ministerstva ochrany životního prostředí. V letech 1992 až 1995 byla členkou parlamentního výboru pro zahraniční záležitostí. V letech 1995 a 1999 byla zvolena do parlamentu za Ševardnadzeho Gruzínskou občanskou stranu (GOS), podporovanou rovněž jejím otcem, bohatým obchodníkem Anzorem Burdžanadzem. Od 9. listopadu 2001 je předsedkyní parlamentu.\n\nV roce 2002 GOS opustila a založila opoziční stranu Burdžanadze-Demokraté. Roku 2003 byla společně s Michailem Saakašvilim a Zurabem Žvaniou jedním z vůdců \"Růžové revoluce\", která vedla ke svržení Eduarda Ševardnadzeho. Po revoluci a odstoupení prezidenta zastávala dočasně funkci prezidenta, poté se stala předsedkyní parlamentu. 25. listopadu 2007 po odstoupení Michaila Saakašviliho se stala opět úřadující prezidentkou do zvolení nového prezidenta v předčasných volbách roku 2008.\n\nV květnu 2008 překvapivě odmítla vést v parlamentních volbách Národní hnutí prezidenta Saakašviliho, v čele kandidátky ji nahradil David Bakradze, který se po vyhraných volbách stal také novým předsedou gruzínského parlamentu.\n\nSe svým manželem Badrim Bicadzem, gruzínským politikem, má dva syny.\n\n"}
{"id": "272749", "url": "https://cs.wikipedia.org/wiki?curid=272749", "title": "Nejvyšší rada národní bezpečnosti", "text": "Nejvyšší rada národní bezpečnosti\n\nNejvyšší rada národní bezpečnosti (persky ) je instituce íránské vlády, v níž jsou zastoupeni všichni vedoucí představitelé státu. Vznikla v roce 1979 (tehdy pod názvem Rada bezpečnosti), v současné podobě existuje po změně ústavy z roku 1989.\n\nV grémiu rady se rozhodují hlavní vnitropolitické a zahraničněpolitické otázky islámské republiky a někdy se lze setkat s názorem, že jde o orgán \"nad parlamentem\". Všechna usnesení však musí schválit duchovní vůdce, teprve pak mohou být provedena. Vedle prezidenta republiky (Mahmúd Ahmadínedžád) v radě v současnosti zasedá předseda parlamentu (Gholám Alí Haddád Ádil), nejvyšší znalec islámského práva (ájatolláh Mahmúd Hášemí Šáhrudí), náčelník generálního štábu (generálmajor Ataolláh Sálehí), ministr zpravodajské služby (Gholám Husajn Mohsení Edžeí), předseda rady dohlížitelů (ájatolláh Ahmad Džannátí), ministr vnitra (Mustafa Púr-Mohammadí), ministr zahraničí (Manúčehr Mottakí), ministr obrany (generálmajor Mustafa Nadžár) a další politikové včetně dvou zástupců duchovního vůdce Alího Chameneího. Celkem má rada 20 členů.\n\n"}
{"id": "272750", "url": "https://cs.wikipedia.org/wiki?curid=272750", "title": "In Bloom", "text": "In Bloom\n\nIn Bloom je skladba americké grungeové skupiny Nirvana, jejímž autorem je Kurt Cobain. Vyšla na stejnojmenném singlu v roce 1992 k albu \"Nevermind\". Později se objevila i na výběrové kompilaci s prostým názvem \"Nirvana\".\n"}
{"id": "272753", "url": "https://cs.wikipedia.org/wiki?curid=272753", "title": "Baker (příjmení)", "text": "Baker (příjmení)\n\nPříjmení Baker nosí více různých osobností:\n\n\n"}
{"id": "272755", "url": "https://cs.wikipedia.org/wiki?curid=272755", "title": "On a Plain", "text": "On a Plain\n\n„On a Plain“ je skladba americké grungeové skupiny Nirvana, jejímž autorem je Kurt Cobain. Vyšla v roce 1991 k albu \"Nevermind\". Cobain ji napsal roku 1990. Skladba se objevila jak na obrazovém videu \"Live! Tonight! Sold Out!!\", tak na pozdějším akustickém živém albu \"MTV Unplugged in New York\".\n"}
{"id": "272756", "url": "https://cs.wikipedia.org/wiki?curid=272756", "title": "Live! Tonight! Sold Out!!", "text": "Live! Tonight! Sold Out!!\n\nLive! Tonight! Sold Out!! je obrazový záznam videí skupiny Nirvana, který vyšel 15. listopadu 1994. Nejdříve vyšel na VHS, až v roce 2006 byl poprvé oficiálně vydán na DVD. Celé video je sestaveno z živě hraných skladeb, které jsou prokládány domácím videem, rozhovory s členy kapely apod. \n"}
{"id": "272758", "url": "https://cs.wikipedia.org/wiki?curid=272758", "title": "Milan Richter (spisovatel)", "text": "Milan Richter (spisovatel)\n\nMilan Richter (* 25. července 1948, Bratislava, Československo) je slovenský básník, dramatik, překladatel, publicista, diplomat a knižní vydavatel ve vydavatelství \"MilaniuM\".\n\n\n\n\n\nNedobrovolné odmlčení – neoficiální zákaz publikování\n\n\nRichter přeložil 62 knih a 14 divadelních her z němčiny, angličtiny, švédštiny, nórštiny, dánštiny, češtiny a (v jazykové spolupráci) ze španělštiny a čínštiny. Kromě toho přeložil básně, prózy a eseje dalších desítek autorů (např. A. Ginsberg, D. Levertovová, J. Updike, S. Heaney, P. Celan, F. Mayröckerová, A. Kolleritsch, W. Kirsten, P. Bichsel, A. Koltzová, Bo Carpelan, S. Dagerman, M. Larsenová, T. Viljálmsson, M. Johannesen, C. Pavese, Hsiang Ming), které publikoval ve slovenských denících, literárních týdennících, časopisech, sbornících, antologiích, také v rozhlase a televizi. Básně některých autorů (zejména německých a severských) přeložil také do češtiny a publikoval ve Světové literatuře (pod pseudonymem Norbert Vančata) a literární příloze Tvorby. Verše několik slovenských básníků (i některé vlastní básně) přeložil do němčiny a publikoval v časopisech Akzente a Lichtungen.\n\nEmily Dickinsonová: Monológ s nesmrteľnosťou (1983), Artur Lundkvist: Nádhera sveta (1987), Pablo Neruda: Plavby a návraty (1988), Objaviteľovo oko (antologie 5 básníků SRN: E. Meister, G. Herburger, N. Born, R. D. Brinkmann, M. Krüger – 1988), Ernest Hemingway: 66 básní (1988), Ernesto Cardenal: Meditácia v lietadle DC-3 (1990), Erik Lindegren: Zimné obete (1991), Ernst Jandl: Žltý pes (1993), P. P. Wiplinger: Znamenia života (1994), Tomas Tranströmer: Básne pre živých a mŕtvych (1996), Knut Ødegård: Lososí skok (1996), Kjell Espmark: Prvý tieň v múre (1998), Gerhard Kofler: Dotyk spánku (1998), R. M. Rilke: Vysadený na vrchoch srdca (1999), Hlasy a mlčania babieho leta (antologie švédské poezie 20. století; 33 básníků – 1999), Östen Sjöstrand: Mor a veľké šťastie (2000), Pia Tafdrupová: Tiché výbuchy (2000), Maria Wineová: Ruka hnevu a lásky (2001), Tomas Tranströmer: Medzi allegrom a lamentom (zobrané básne – 2001), Tuvia Rübner: Pamäť popola (2002); R. M. Rilke: Elégie a rekviem (2003), Harry Martinson: Jazykmi mora a vetra (2004), Jana Štroblová: Hoď vetru košeľu (2005), R. M. Rilke: Pieseň o láske a smrti korneta Krištofa Rilkeho (2006), E. Södergranová: Prešla som peši cestami sĺnk (2007), Ch. Džibrán: Prorok a umenie pokoja (2008), Emily Dickinsonová: Učili sme sa celú lásku / We Learned the Whole of Love (2009), Knut Ødegård: Kvitne tak šialene, Volker Braun: Záhrada rozkoše (2012 – spolu s L. Šimonem), R. M. Rilke: Smrť milenky (2012), Pia Tafdrupová: Tarkovského kone (2014), Eva Strömová: Temná abeceda (2017), Otvorené brány v múre času (antológia súčasnej izraelskej poézie /v jaz.spolupráci se S. Singerovou/, 2019).\n\nDo češtiny přeložil spolu s Vítem Janotou svůj výbor z poezie Tomase Tranströmera Přijde smrt a vezme ti míry (nakladatelství Dauphin 2015)\n\nRex Stout: Zlaté pavúky (1972), M. Sjöwallová-P. Wahlöö: Smejúci sa policajt (1974), Ray Rigby: Pahorok (1977), Sigrid Undsetová: Ida Alžbeta (1978), Artur Lundkvist: Fantázia o Goyovi (1979), Hanns Cibulka: Kniha Rút (1980), John Cheever: Kronika rodu Wapshotovcov (1981), Peter Härtling: Oneskorená láska (1982), Robert Walser: Súrodenci Tannerovci (1983), Helmut Zenker: Slávnosť žiab (1984), Rolf Hochhuth: Láska v Nemecku (1984), Lars Gustafsson: Včelárova smrť (1987), Artur Lundkvist: Babylon, neviestka bohov (1988), Artur Lundkvist: Bojovníkova pieseň (1988), Dag Hammarskjöld: Smerovníky životom (1997), Jostein Gaarder: Vita brevis (1999), Per Wästberg: Brázda za loďou (2005), P. O. Enquist: Kniha o Blanche a Marii a jiné\n\nWolfgang Tilgner: Rytier, smrť a diabol (1983), Oscar Wilde: Šťastný princ (1988, 1998, 2016), Hans Christian Andersen: Rozprávky (1997), Jostein Gaarder: V zrkadle, v záhade (1998), Hans Christian Andersen: Divé labute (2002), Rozprávky Hansa Christiana Andersena (2005), Rozprávkarov bazár (se vstupními esejemi M. Richtera – 2005))\n\nLope de Vega: Záhradníkov pes (TV 1981), Ferdinand Bruckner: Napoleon I. (1984), Rolf Hochhuth: Smrť lovca (TV 1986, SRo 1987), P. O. Enquist: Zo života dážďoviek (1988, TV 1989), Ödön von Horvath: Historky z Viedenského lesa (1991), Elias Canetti: Svadba (1993), J. W. Goethe: Faust a Margaréta (knižní vydání 2000, DJP Trnava 2005, Divadlo a.ha.: Prafaust 2005), Nikoline Werdelinová: Milovníci (2003), P. O. Enquist: Obrázkari (2005), P. O. Enquist: Noc tribádok (2008 – uvedena v Divadle a.ha jako Noc lesbičiek), J. W. Goethe: Faust I, II (neúplný překlad I. dílu a části II. dílu pro účely SND v Bratislavě; premiéra září 2010), P. O. Enquist: Hry (Noc tribádok, Pre Faidru, Zo života dážďoviek, Magický kruh, Sestry), Elfriede Jelinek: Rechnitz (Anjel hrôzy) in: Hry (Divadelný ústav, Bratislava 2014), J. W. Goethe: Malý Faust (knižní vydání Prafausta /Fausta a Margaréty/ a téměř kompletního Fausta I, 2015)\n\nPřeklad libreta opery Richarda Wagnera \"Lohengrin\" (2013)\n\n\n"}
{"id": "272766", "url": "https://cs.wikipedia.org/wiki?curid=272766", "title": "Dulce Aragonská", "text": "Dulce Aragonská\n\nDulce Aragonská (1160 – 1. září 1198, Coimbra) byla portugalská královna.\n\nDulce byla dcerou barcelonského hraběte Ramona Berenguera IV. a aragonské královny Petronily, jediné dcery aragonského krále Ramira II.\n\nZa následníka portugalského trůnu Sancha I. byla mladičká Dulce provdána roku 1175 a již rok po svatbě se manželům narodila první dcera Tereza. Po ní následovalo dalších devět či deset dětí, které byly společně s nevlastními sourozenci (Sancho byl velmi plodný, i co se levobočků týče) využity v rámci mírové sňatkové politiky.\n\nPortugalský trůn manželé získali na konci roku 1185, po smrti Sanchova otce Alfonse a Dulce se tak stala portugalskou královnou. Dulce nežila příliš dlouho po porodu posledních dvou dcer, zřejmě dvojčat, Blanky a Berengarie, a v roce 1198 zřejmě podlehla moru a oslabení mnoha porody. Pohřbena je v klášteře Santa Cruz ve městě Coimbra.\n"}
{"id": "272767", "url": "https://cs.wikipedia.org/wiki?curid=272767", "title": "Plejtvák myšok", "text": "Plejtvák myšok\n\nPlejtvák myšok (\"Balaenoptera physalus\") známý též jako plejtvák tmavý je velký mořský savec, zástupce čeledi plejtvákovitých (\"Balaenopteridae\"). \n\nPlejtvák myšok je zřejmě druhým největším a jedním z nejrychlejších kytovců, po plejtvákovi obrovském (\"B. musculus\") druhý největší žijící tvor na světě. Dosahuje délky téměř 27 metrů a hmotnosti 45 až 75 tun, výjimečně pak až kolem 114 tun. Překonává tak nejspíš i největší dosud známé dinosaury, jako byl rod \"Argentinosaurus\" (s maximální odhadovanou hmotností kolem 96 tun).\n\nPlejtvák myšok je štíhlý kytovec s šedomodrým zbarvením na zádech a s bílým břichem. Šedé má i ploutve hřbetní, ocasní i prsní. Hřbetní ploutev leží na začátku poslední třetiny těla a má vydutý zadní okraj. Na břiše má také 55-100 hrdelních záhybů. Rozeznáváme přinejmenším dva recentní poddruhy: plejtváka myšoka severoatlantického a plejtváka jihoatlantského. Obývá všechny světové oceány, od polárních až po tropické oceány. Chybí pouze ve Středozemním, Baltském a Rudém moři a v Perském zálivu. Největší část plejtváků obývá chladné severní vody.\n\nKromě bručivých, hučivých a skřípavých zvuků vydává plejtvák myšok i nesmírně hlasité hluboké sténání, které jde slyšet na vzdálenost několika kilometrů. Stejně jako ostatní plejtváci podniká i plejtvák myšok dlouhé migrace z vysokých zeměpisných šířek v létě do chudších tropických regionů přezimovat a rozmnožovat se. Živí se většinou krilem, korýši a rybami, např. huňáčky severními nebo sledi, které loví velmi rychlými vpády do jejich pospolných hejn. Do tlamy nabírá ohromné množství vody, zavřou tlamu, vodu vypustí a ryby, které se zachytají na kosticích poté spolkne. Jeho kořistí se mohou stát i různé druhy menších chobotnic.\n\nSamice rodí po 11 měsících jediné mládě, které po narození měří až 6,4 m. Osamostatňuje se ve věku 9-10 měsíců, což znamená, že má jediného potomka každý druhý rok, takže slabá populace vyžaduje k zotavení několik desítek let.\nStejně jako ostatní plejtváci byl i tento druh v průběhu dvacátého století těžce pronásledován a zabíjen a dnes patří mezi ohrožené druhy. V roce 1986 Mezinárodní velrybářská komise (IWC) vydala moratorium zakazující komerční lov tohoto kytovce, ačkoli několik zemí jako Island nebo Japonsko zákaz nerespektují a plejtváky myšoky loví stále. Znečišťování vod (zvláště ropou) a hluk způsobovaný lidskou aktivitou v posledních letech populace plejtváků myšoků žijící v přírodě výrazně oslabily.\nKostra jedince tohoto druhu je maskotem a jedním z nejoblíbenějších exponátů Národního muzea v Praze.\n\n"}
{"id": "272769", "url": "https://cs.wikipedia.org/wiki?curid=272769", "title": "Berengarie Portugalská", "text": "Berengarie Portugalská\n\nBerengarie Portugalská (portugalsky \"Berengária de Portugal\", dánsky \"Berengária af Portugal\", 1195 – 27. března 1221) byla portugalská infantka a jako manželka dánského krále Valdemara II. dánská královna.\n\nBerengarie se narodila jako předposlední z jedenácti dětí portugalského krále Sancha I. a jeho manželky Dulce Aragonské.\n\nRoku 1214 byla ve věku zhruba osmnácti let provdána za ovdovělého dánského krále Valdemara II. (první manželkou byla česká princezna Dagmar, dcera Přemysla Otakara I.). Během tohoto pouze sedm let trvajícího manželství uskutečnil Valdemar své slavné tažení do Estonska.\n\nBerengarie nebyla u dánské veřejnosti populární. Veřejnost měla tendenci srovnávat ji s její velmi oblíbenou předchůdkyní, královnou Dagmar; v lidových baladách byla sice se svými černými vlasy a tmavýma očima označována za krasavici, ale jako krutá, pyšná, hamižná a bezcitná stavěna do protikladu s mírnou a laskavou plavovlasou a modrookou Dagmar, obviňovali ji ze zvýšení daní Valdemarem II., jež šly na jeho vojenské akce. V historických pramenech však nebyly zjištěny žádné skutečnosti, které by opravňovaly takový tvrdý soud.\n\nDánskému králi Valdemarovi II. Berengarie porodila čtyři děti – dceru a tři syny; synové postupně všichni usedli na dánský trůn.\n\n\nPři porodu pátého dítěte Berengarie v březnu 1221 zemřela. Je pohřbena v klášterním kostele v Ringstedu vedle Valdemara II., po jeho druhém boku je pohřbena královna Dagmar (Markéta).\n\nV roce 1855 nechal dánský král Frederik VII., jenž se velmi zajímal o historii a archeologii, otevřít Berengariinu hrobku. Kromě kostry královny zde byly nalezeny zbytky hedvábného oděvu a silný cop.\n\n"}
{"id": "272772", "url": "https://cs.wikipedia.org/wiki?curid=272772", "title": "Ostřice bílá", "text": "Ostřice bílá\n\nOstřice bílá (\"Carex alba\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 10-30 cm. Je vytrvalá a řídce trsnatá d plazivými oddenky a výběžky. Listy jsou střídavé, přisedlé, s listovými pochvami. Lodyha je delší než listy, nahoře trochu drsná, tupě trojhranná. Čepele jsou asi 0,5-1,5 mm široké, trochu žlábkovité a později štětinovitě svinuté, stálezelené. Pochvy dolních listů jsou žlutohnědé až světle hnědé, nerozpadavé. Ostřice bílá patří mezi různoklasé ostřice, nahoře jsou klásky čistě samčí, dole čistě samičí. Samčí klásek bývá pouze jeden, samičí jsou většinou 1-3, dolní je na cca 1-3 cm dlouhé stopce. Samičí klásky obsahují jen 3-7 květů a za zralosti přesahují samčí klas. Listeny jsou bezčepelné, redukované pouze na pochvy. Okvětí chybí. V samčích květech jsou zpravidla 3 tyčinky. Čnělky jsou většinou 3. Plodem je mošnička, která je asi 3,5-4 mm dlouhá, nezralá je zelená, za zralosti tmavě hnědá až černohnědá, matná, s vyniklými žilkami, zobánek je krátký, šikmo uťatý. Každá mošnička je podepřená plevou, která je bělomázdřitá, jen střední žebro je zelené. V ČR kvete nejčastěji v březnu až v květnu. Počet chromozómů: 2n=54.\n\nOstřice bílá roste hlavně ve střední a jižní Evropě, na východ její výskyt zasahuje až na Sibiř.\n\nV ČR je to velmi vzácný a kriticky ohrožený druh flóry ČR, kategorie C1. Jeho vzácnost je však způsobena hlavně výskytem na okraji areálu, hojnější je ve slovenských Karpatech a v nižších polohách severních vápencových Alp. V ČR je nejvíce lokalit je v Bílých Karpatech (např. PP Kalábová), v Čechách roste jen u Sušice. Najdeme ji ve světlých lesích a na křovinatých stráních, většinou na bazických podkladech.\n\n\n\n \n"}
{"id": "272773", "url": "https://cs.wikipedia.org/wiki?curid=272773", "title": "Církevní střední zdravotnická škola Jana Pavla II.", "text": "Církevní střední zdravotnická škola Jana Pavla II.\n\nCírkevní střední zdravotnická škola Jana Pavla II. je katolická střední zdravotnická škola zřizovaná Arcibiskupstvím pražským. Společně s VOŠZ maltézských rytířů (jedna z možností dalšího studia pro absolventy) a SOŠS sv. Zdislavy sídlí v komplexu známém jako Škola Ječná v Ječné ulici v Praze 2. Jednotlivé školy jsou sice formálně samostatné, jinak jsou však značně propojeny, a to nejen sdílením společných prostor k výuce, ale též personálně.\n\nŠkola má cílovou kapacitu 230 studentů, ve školním roce 2006/2007 jich na škole studovalo 112. Poskytuje čtyřletý studijní obor zdravotnický asistent a klade důraz na výchovu studentů v křesťanském duchu. Do roku 2006/2007 zde byl i obor všeobecná zdravotní sestra, který byl dokončen po změnách zákonů ČR, jejichž důsledkem bylo, že střední školy ztratily právo vyučovat tuto kvalifikaci. Od roku 2004 je fakultní školou Pedagogické fakulty UK. Ve věci praktické výuky svých žáků spolupracuje s Všeobecnou fakultní nemocnicí, Fakultní Thomayerovou nemocnicí, Nemocnicí Milosrdných sester sv. Karla Boromejského\n\nŠkola nemá vlastní internát, nicméně inzeruje možnost ubytování v studentských ubytovacích zařízeních provozovaných řeholními společenstvími.\n\n\n"}
{"id": "272776", "url": "https://cs.wikipedia.org/wiki?curid=272776", "title": "Dvoudobý spalovací motor vznětový", "text": "Dvoudobý spalovací motor vznětový\n\nDvoudobý spalovací motor vznětový je spalovací motor, u kterého je každý zdvih pístu zdvihem pracovním. Jako palivo slouží nafta, případně těžší ropné frakce. Tyto motory se staví jako přeplňované. Hlava válce je opatřena jedním nebo více výfukovými ventily, plnění čerstvým vzduchem se uskutečňuje otvory, které se odkrývají krátce předtím, než píst dosáhne dolní úvrati. \n\n1. Při pohybu pístu ze spodní úvrati jsou nejprve odkryté plnicí otvory i výfukový ventil. Ten se uzavře krátce předtím, než píst zcela zakryje plnicí otvory. Tím je dosaženo mírného přetlaku ve válci. Píst dále stlačuje vzduch, který se tím prudce zahřívá. Krátce před dosažením horní úvrati dochází ke vstřiku paliva a jeho vznícení.\n\n2. Vzniklé spaliny tlačí píst k dolní úvrati. Ještě předtím, než píst odkryje plnicí otvory, dochází k otevření výfukového ventilu a spaliny počínají nejprve unikat z prostoru válce a po odkrytí otvorů jsou vytlačovány čerstvým vzduchem.\n\nDvoudobé vznětové motory jsou s oblibou používány v lokomotivách a jako lodní motory. U ČSD jimi byla vybavena řada T 679.1, později 781 z Luganského závodu v Sovětském svazu. V lokomotivách však pracovaly značně nehospodárně, neboť jejich pracovní cyklus je v tomto použití značně proměnlivý. Pokud je však zatížení stálé, dokáží pracovat s vysokou účinností.\n\n\n"}
{"id": "272777", "url": "https://cs.wikipedia.org/wiki?curid=272777", "title": "Rebutia pygmaea", "text": "Rebutia pygmaea\n\nRebutia pygmaea je jeden z nejdéle známých druhů rodu rebucie a vůbec nejstarší druh sekce \"Digitorebutia\", objeven byl R. E. Friesem roku 1901 v argentinské provincii Jujuy u Yavi, popsán nálezcem roku 1905 jako \"Echinopsis\". Druhové epiteton je odvozeno od jejího vzrůstu, v době svého popisu patřila k nejmenším ze známých druhů kaktusů, \"pygmaeus\" znamená trpasličí, zakrslý.\n\nBritton, Nathaniel Lord; Rose, Joseph Nelson; The Cactaceae, 3: 47, 1922\n\nBasionym:\n\n\"Echinopsis pygmaea\" R. E. Fries, Nova Acta Regiae Soc.Sci.Upsala, ser.4, 1:120, 1905\n\nSekce \"Digitorebutia\", řada \"Pygmaea, typový druh sekce\"\n\nSynonyma: \n\nStonek jednoduchý nebo poněkud odnožující, z větší části ponořený do půdy a vyčnívající jen nepatrně vrcholky stonků, dole zúžený do jednoho více nebo méně rozvětveného, bělavého, dlouze řepovitého kořene, jednotlivé stonky oválné až krátce válcovité, 10 - 30 mm dlouhé, 12 - 20 mm široké; pokožka zelená, někdy poněkud červenající. Žeber 8 - 12, více nebo méně spirálovitá, až k bázi rozložená na okrouhlé, 2 - 4 mm široké a 1,5 - 3 mm vysoké hrbolky; areoly 1 - 1,5 mm dlouhé, asi 0,5 mm široké, nepatrně nahnědle plstnaté. Trny jen okrajové, do stran paprskovitě přilehlé, 2 - 3 mm dlouhé, nejprve hnědé, brzy bílé, se zesílenou tmavší bází, v počtu 8 - 11, později se odlamující.\n\nKvěty na spodní části stonku, 20 - 30 mm dlouhé, nálevkovité, 25 - 35 mm široko otevřené; květní lůžko s několika černými šupinkami, vlnatými vlasy a 1 - 3 bílými štětinami na areolu, 2 - 3 mm dlouhé; květní trubka protáhle nálevkovitá, 7 - 12 mm dlouhá, nahoře 6 - 9 mm široká, uvnitř bledě růžová, vně s malým množstvím černozelených šupin a bílými vlnatými vlasy; okvětní lístky světle červené až tmavě purpurové, 10 - 15 mm dlouhé, 4 - 5 mm široké, nahoře zaokrouhlené s malou vybíhající špičkou; nitky purpurové s nažloutlými konci, vystupující ze spodní části trubky asi 12 mm dlouhé, z věnce na konci trubky 7 mm dlouhé, mezi tím téměř chybí, prašníky citrónově žluté; čnělka téměř bez srůstu, světle zelená, asi 15 mm dlouhá, se 6 málo roztaženými, 2 - 4 mm dlouhými, zelenožlutými rameny blizny mezi prašníky. Plod skoro kulovitý, asi 6 mm široký, bobulovitý, s tenkou slupkou, později vysychající. Semeno kulovitě zvonkovité, drsné, pokryté zbytky blanky, s velkým, přímým, vzácně poněkud šikmým hilem.\n\nRostliny z různých sběrů označovaných jako \"R. pygmaea\", vykazují často značné rozdíly ve vybarvení pokožky, trnů i květů, velikosti trnů i v dalších znacích, rostliny z jednotlivých sběrů však většinou vykazují jen zcela nepatrné rozdíly. Velké množství sběrů z tohoto příbuzenského okruhu, ale také z okruhu \"R. haagei\" případně \"R. orurensis\" bylo popsáno jako samostatné variety nebo druhy. K \"R. pygmaea\" jako nejstaršímu druhovému jménu celé skupiny byly a jsou různé taxony některými autory přiřazovány na různé taxonomické úrovni. Jednotlivé populace jsou však převážně velmi jednotné, bez přechodných jedinců nebo vzájemných kříženců i při společném výskytu a současném kvetení. Chovají se tedy jako druhy, i když vzájemné rozdíly jsou malé.\n\nRůznými autory byly publikovány \"R. pygmaea\" f. \"atrovirens\", f. \"flavovirens\", f. \"fuauxiana\", f. haefneriana\", f. neosteinmannii\", var. \"colorea\", var. \"diersiana\", var. \"friedrichiana\", var. \"iscayachensis\", var. \"mudanensis\", var. \"nazarenoensis\", var. \"pectinata\", další byly popsány W. Rauschem ve smyslu jeho pojetí jako variety \"Lobivia pygmaea\".\n\nJako \"R. pygmaea\", případně \"R. pygmaea\" f. byly označeny sběry FR 57a, FR 1107, WR 38a, WR 304, WR 335, WR 335a, WR 506a, WR 576, WR 576a, WR 579, WR 677a, WR 825, WR 828, WR 906, WR 909, WR 910 a více než 30 sběrů Matse Winberga (MN). Sběr KK 1467 byl označen jako \"R. pectinata\" var. \"digitiformis\", sběr L 431, původně označený rovněž jako \"R. pygmaea\", patří spíše k \"R. haagei\". Zůstává otázkou, do jaké míry tyto i další sběry jsou opravdu \"R. pygmaea\" var. \"pygmaea\", a které z nich představují samostatné taxony na různých úrovních. Jako \"R. pygmaea\" byla označena i řada sběrů K. Knížete, jejich zařazení je však sporné, neboť pocházejí většinou ze značně odlehlých lokalit. Řadu dalších položek označených jako \"R. pygmaea\" (popř. var. nebo f.) nalezneme i mezi novějšími nálezy (LF, LH, RH, SE), místa původu některých jsou však značně vzdálená a jejich identifikace je nejistá.\n\nV prvotním popisu byl R. E. Friesem výskyt \"R. pygmaea\" uveden z několika míst na severu provincie Jujuy, z nich se jako typová lokalita bere Yavi (Argentina, prov. Jujuy, asi 3400 m). F. Ritter potvrzuje rozšíření \"R. pygmaea\" var. \"pygmaea\" od severu argentinské provincie Jujuy přes jih provincie Sud-Chichas (Bolívie, departament Potosí) až do provincie Avilez (departament Tarija). Sběry Matse Winberga pocházejí z Argentiny z provincie Jujuy a částečně z provincie Salta. Rovněž sběry ze seznamů LF, RH a SE, spojované s \"R. pygmaea\", pocházejí z oblasti rozšíření var. \"pygmaea\". V popisu \"Lobivia digitiformis\" uvedl C. Backeberg jako původ severní Argentina (Salta?), sběr K. Knížete označený jako \"R. pectinata\" var. \"digitiformis\" pochází z argentinské provincie Salta od Escoipe.\n\nC. Backeberg chápal v průběhu let \"R. pygmaea\" různě, nakonec ji ztotožnil s \"R. haagei\". \"R. pygmaea\" a \"R. haagei\" jsou dva nápadně podobné druhy, nikoliv však totožné. Hlavní znaky, které odlišují příbuzenské okruhy \"R. haagei\" a \"R. pygmaea\", jsou tvar žeber a vybarvení květů. U \"R. haagei\" nalezneme zachované báze žeber a okvětní lístky v různých pastelových odstínech, často s nápadným středním proužkem. \"R. pygmaea\" má žebra rozložená až k základu a okvětní lístky v syté světlejší nebo tmavší červené, často s větším nebo menším zastoupením žluté.\n\nRostlinu ze severní Argentiny, která se od původního popisu \"R. pygmaea\" liší jen velmi málo, popsal C. Backeberg jako \"Lobivia digitiformis\". Rozdíl nalezneme jen v barvě pokožky, která byla uvedena jako matně šedozelená, poněkud větší vzrůst a delší trny jsou asi jen důsledkem kultury. Další rostlinu původem z jižní Bolívie, která zapadá do prvotního popisu \"R. pygmaea\", popsal C. Backeberg jako \"Mediolobivia neopygmaea\". Jediným výraznějším rozdílem je zde silnější bílá areolová vlna, která může na temeni vytvořit zřetelný chomáč. Bez přesnějších údajů, zejména o místě původu, lze obě tyto rostliny chápat jen jako synonyma \"R. pygmaea\" var. \"pygmaea\".\n\n\"Rebutia pygmaea\" roste dobře i na vlastních kořenech a pravidelně kvete. Jako vysokohorský druh s řepovitým kořenem vyžaduje ve vegetaci nárazovou zálivku a dostatek světla a čerstvého vzduchu, v době zimního klidu suché a chladné umístění, aby nedocházelo k předčasnému probouzení, které rostliny oslabuje a vede k deformacím těla. V plném létě může následkem vysokých teplot docházet k zastavení růstu. Pak jsou řepovité kořeny méně odolné proti houbovým chorobám a proto je nutné nechat substrát vyschnout. \"R. pygmaea\" lze snadno množit ze semen, která i bez sprašování cizím pylem získáváme i z docela malých rostlin. Roubované rostliny poskytují bohatší násadu květů, větší je pak ale také růst a odnožování, takže rostliny rychle ztrácejí svůj přirozený vzhled.\n\n\n"}
{"id": "272778", "url": "https://cs.wikipedia.org/wiki?curid=272778", "title": "Abel Dánský", "text": "Abel Dánský\n\nAbel Dánský (1218 – 29. červen 1252) byl dánský král z dynastie Valdemarů, druhorozený syn krále Valdemara II. a jeho druhé manželky Berengarie Portugalské.\n\nPo smrti krále Valdemara nastoupil na dánský trůn následník Erik, starší Abelův bratr. Nespokojený Abel rozpoutal domácí válku, která trvala až do okamžiku Erikovy smrti při vojenské výpravě v roce 1250. Druhorozený Abel se stal nástupcem zemřelého krále, na trůn nastoupil v atmosféře podezření z podílu na bratrově smrti; v té době vzniklo rčení \"„Abel jménem, Kain činem“\" (dánsky \"Abel af navn, Kain af gavn\").\n\nRoku 1237 se oženil s Mechtyldou, dcerou holštýnského hraběte \"Adolfa IV.\" Od toho okamžiku, pod vlivem králové, byla králova politika orientovaná na jižního souseda – severoněmeckou oblast – mj. města Hamburk, Lübeck, Rostock a Wismar sdružená v Hanze, jimž Abel udělil rozšířený přístup do dánských přístavů a k obchodu s rybami.\n\nZ manželství Abela a Mechtyldy se narodily čtyři děti:\n\nZvýšení daní vyvolalo povstání Frísů. Ozbrojená výprava proti nim v roce 1252 skončila porážkou u Oedensworthu. Abel byl během útěku z prohrané bitvy zabit. Královského titulu tak užíval pouhé dva roky. Opuštěného trůnu se ujal třetí z bratrů – Kryštof a stejně jako Abel pominul dědická práva bratrových synů.\n\n"}
{"id": "272784", "url": "https://cs.wikipedia.org/wiki?curid=272784", "title": "Židé ve Spojených státech amerických", "text": "Židé ve Spojených státech amerických\n\nŽidé ve Spojených státech amerických tvoří první nebo druhou největší židovskou komunitu na světě (v závislosti na statistických metodách a rozdílných datech). Židovská komunita ve Spojených státech se skládá především z aškenázských Židů, kteří emigrovali ze střední a východní Evropy, a jejich potomků narozených ve Spojených státech. Náleží do ní nicméně i menší množství starších komunit sefardských Židů, jejichž kořeny sahají na Pyrenejský poloostrov (Španělsko, Portugalsko) a severní Afriku, mizražští Židé (z Blízkého východu, Kavkazu a střední Asie), stejně jako malé množství etiopských, indických, čínských Židů a mnoha dalších.\n\nŽidovská komunita ve Spojených státech je ukázkou rozmanitých kulturních tradic a národů, stejně jako ukázkou celého spektra denominací judaismu, počínaje ultraortodoxními charedim po zcela sekulární komunity.\n\nPrvní Židé se na území dnešních Spojených států objevují s nizozemskými osadníky roku 1654, kteří zde zakládají Nový Amsterodam. Jednalo se o celkem 23 sefardských židovských rodin, využívajících náboženské tolerance v nizozemských koloniích. Do roku 1830 má Charleston v Jižní Karolíně víc Židů než kterékoliv jiné město v Severní Americe. Poté tuto pozici přebírá New York, který si ji udržel dodnes. Počátkem 18. století začíná z Evropy migrovat stále více Aškenázů, a to zejména z Německa a Polska. Již v první polovině století (1730) získávají majoritní postavení, avšak i nadále zůstává dominantní liturgií ta sefardská.\n\nIntegrací do nově vznikající společnosti dochází k ústupu původních jazyků imigrantů (němčina, jidiš, španělština, ladino), které nahrazuje angličtina. V kontrastu s touto integrací dochází k posilování židovské identity. Dochází k zakládání synagog (první založena v New Yorku roku 1729) a židovských škol (první založena v New Yorku roku 1755).\n\nKe konci 18. století se ve Spojených státech nacházelo 1600 Židů. Tento počet se v následujícím století téměř zestonásobil (v letech 1820–1880 se zvýšil ze 2700 na 250 000). Většina z přistěhovalců pocházela z civilizačně vyspělých oblastí (převážně německy mluvících zemí). Začalo poněmčování kultury a započala transformace ortodoxního judaismu na reformní. Ideologii reformního hnutí definoval tzv. \"Pittsburský program\" (1855).\n\nRozšiřování území s židovskou populací souvisí s intenzivní imigrací, která začíná ve 40. letech 19. století. Židovské komunity se nově objevují v oblasti Velkých jezer (Chicago, Cincinnati, Cleveland, Detroit, Milwaukee), Kalifornii (San Francisco). Hlavním jádrem však i nadále zůstává severovýchodní pobřežní pás s městy New York, Filadelfie, Baltimore a Boston. Zhruba od poloviny 19. století se začíná zvyšovat sociální status Židů (dříve několik obchodníků, průmyslníků, lékařů, ale především potulných kupců), kteří se začínají zaměřovat na finančnictví a podnikání.\n\nPo atentátu na ruského cara Alexandra II. (1881) začala série nelítostných pogromů. Reakcí na ně byla emigrace, do té doby nebývalého rozměru, kdy 85 % emigrantů mělo za cíl právě Spojené státy. Tento příliv imigrantů z východní Evropy znamenal změnu podílu židovského obyvatelstva na celkové populaci z 0,5 % na 3,4 %. V absolutních číslech znamenala tato migrace mezi lety 1880 až 1914 vzrůst počtu židovského obyvatelstva z 25 012 na 3 300 000. Tito Židé však na rozdíl od imigrantů z první poloviny 19. století pocházeli z chudých poměrů východní Evropy, hovořili jidiš a hlásili se k ortodoxnímu judaismu nebo chasidismu. Velmi rozšířen byl mezi nimi politický radikalismus a sympatie k levicovým ideologiím jako je komunismus a anarchismus.\n\nŽidé v tomto období téměř ovládli oděvní průmysl, kdy se z původních šičů a šiček stali majiteli a již roku 1888 patřilo Židům 234 z celkových 241 oděvních dílen v New Yorku. Když se v roce 1913 stal oděvní průmysl hlavním průmyslovým odvětvím New Yorku, nacházelo se zde 16 552 továren a dílen, zaměstnávající na 312 tisíc pracovníků, a všechny patřily židovským majitelům. Jejich vlastnosti a především důraz na vzdělání vedl k tomu, že se již téměř po patnácti letech stěhovali do lepších čtvrtí a následující generace se už řadila mezi střední třídu pracující v terciérním sektoru průmyslu. Změna sociálního postavení se odrážela i ve změnách, které nastaly v rámci židovské komunity, kdy ortodoxní synagogy svým počtem předčily reformní.\n\nV tomto období také zesílily antisemitské tendence, počínající v 90. letech 19. století, (např. zákazem vstupu do vybraných hotelů a klubů, vyloučení z více druhů zaměstnání atp.) vyvrcholily různými diskriminačními opatřeními ve 20. a 30. letech 20. století. Svým rozsahem však nedosáhly rozsahu jako jinde ve světě.\n\nSituace po první světové válce se v USA mění. Spojené státy se stávají izolacionistickou zemí a snahou je zajistit převahu bílého protestantského obyvatelstva. Ve 20. letech jsou přijaty tři přistěhovalecké zákony, stanovující roční kvóty pro příjem přistěhovalců. Přijetí těchto zákonů znamenalo tragédii pro Židy z východní Evropy, kteří tak ztratili možnost útočiště. Tyto kroky měly za důsledek vzrůst významu britského mandátu Palestiny, jakožto nového cíle imigrace evropských Židů. V polovině 20. let imigrace do Palestiny převýšila imigraci do USA.\n\nPo druhé světové válce se stává židovská obec v USA nejdůležitějším centrem židovského národa a snaží se pomáhat těm, již přežili holokaust. V poválečném období je také příznačný růst obliby sionismu a zejména pak ve formě finanční pomoci nově vzniknuvšímu státu. Podpora Izraeli ze strany USA je do dnešní doby značná a to zejména díky silné lobby, která vznikla již zrozením nového židovského státu, který byl americkými Židy vítán.\n\nPoválečné období je pro americké Židy obdobím neobyčejného kulturního, ekonomického a politického rozkvětu. Od 60. let přestává být patrný antisemitismus a úloha Židů prakticky ve všech odvětvích roste. V populačním vývoji dochází ke stagnaci. Výraznější přistěhovalecké vlny jsou v roce 1950 (Kongres povolil imigraci 400 tisíc Evropanů) a na přelomu 70. a 80. let (imigranti ze zemí SSSR). Řada menších pak přichází po rozpadu Sovětského svazu začátkem 90. let. V absolutních číslech má v současné době židovská komunita ve Spojených státech 5 280 000, což je v poměru na celkové populaci 1,8 %. Rozmístění židovské populace nemá nerovnoměrný charakter jako v počátcích osidlování. Zůstává však prvek urbanizace. V New Yorku žije 30 % amerických Židů (oproti 60 % z roku 1937). Velké množství Židů je také v Kalifornii (16 %) či na Floridě (11 %). Větší obce pak najdeme ještě ve státech New Jersey, Pensylvánie, Massachusetts, Illinois,Maryland. Rodinné příjmy jsou nadále nad celostátním průměrem. S poklesem významu náboženství souvisí i vývoj v poměru jednotlivých denominací judaismu. Reformní judaismus se pomalu vyrovnává konzervativnímu a podíl ortodoxního klesl pod 10 %.\n\nÚdaje o populaci se liší v závislosti na tom, zda počítáme Židy podle halachistických pravidel či ne. V prvním případě se v roce 2001 v USA nacházely 4 miliony vyznavačů judaismu (tj. 1,4 % celkové populace USA). V druhém případě se zde nachází přibližně 7 milionů Židů (tj. 2,5 % populace). Podle údajů Jewish Agency pro rok 2007 je v Izraeli 5,4 milionů Židů (40,9 % světového židovstva), zatímco v USA 5,3 milionů (40,2 %). Údaje Jewish Agency pro Izrael však zahrnují i ty, kteří podle halachy Židy nejsou, zatímco odhady pro USA takovéto osoby nezahrnují.\n\nAktuálnější velký demografický průzkum, uveřejněný v American Jewish Yearbook 2006, uvádí 6,4 milionu amerických Židů (tj. 2,1 % celkové populace). Toto číslo je mnohem větší, než vyšlo v předcházejícím velkém populačním průzkumu, zorganizovaném v letech 2000-2001, který uváděl 5,2 milionu Židů. Studie Steinhardt Social Reseach Institute na Brandei University předkládá důkaz, který dokazuje, že obě čísla podhodnocují aktuální stav amerického židovstva, které se pohybuje v rozmezí 7-7,4 milionu.\n\nMezi deset měst s největší židovskou populací patří:\n\nŽidé se ve Spojených státech usidlovali hlavně ve velkých městech a v jejich okolí. Aškenázové, kteří jsou v současné době majoritní skupinou amerického židovstva se poprvé usadili na severovýchodě a středozápadě, ale v uplynulých desetiletích je zaznamenáno usazování na jihu a západě. Tyto metropolitní oblasti jsou v sestupném pořadí oblasti s největší židovskou populací:\n\n\nPřestože je New York v absolutních číslech druhé největší židovské centrum na světě, po metropolitní oblasti Guš Dan v Izraeli, v relativních číslech ho předstihlo Miami, které má v poměru k celkové populaci 9,9 % židovského obyvatelstva oproti 9,3 %, které má New York. Několik dalších měst překračuje 5 % poměr na celkovém obyvatelstvu. Patří mezi ně: Cleveland, Baltimore a St. Louis. Hlavními centry jsou již po dlouhou dobu Miami a Los Angeles. Mezi menší, avšak rostoucí města se řadí: Houston, Dallas, Phoenix, Charlotte a zejména pak Atlanta a Las Vegas. V mnoha metropolitních oblastech žije většina židovských rodin v příměstských oblastech. Například v Detroitu, je většina židovské populace koncentrovaná v předměstské Oakland County.\nŽidovští Texasané jsou součástí historie Texasu od dob, kdy první evropští průzkumníci přišli počátkem 16. století. K roku 1990 bylo v Texasu 108 000 vyznavačů judaismu.\n\nIzraelská komunita je v USA méně rozptýlená. Čtyři hlavní izraelské komunity se nacházejí v Los Angeles (přibližně 150 000), New York (162 000), Miami (105 000) a Chicago (50 000).\n\nImigranti ze Sovětského svazu začali přijíždět po přijetí Jackson-Vanikova zákona ze 70. let a jsou hojně koncentrováni ve městech New York, Houston, Dallas, San Francisco, Baltimore, Los Angeles a v mnoha dalších, ačkoliv ruské Židy lze naleznout po celých Spojených státech i v malých židovských komunitách.\n\nÍránští Židé začali do Spojených států ve velkém přijíždět koncem 70. let před Islámskou revolucí a většina z nich se usadila v Los Angeles a v Great Neck na Long Islandu. Většina Bukharských Židů přijela po rozpadu SSSR do New Yorku, Atlanty, Arizony, atd.\n\nPodle National Jewish Population Survey má 4,3 milionu amerických Židů nějaký druh silného propojení s židovskou komunitou, ať už náboženský nebo kulturní.\n\nVýznamným a kontroverzním problémem americké židovské komunity je asimilace, zejména pak jev, vyskytující se stále častěji a to smíšená manželství. Během let 1950 až 2000 vzrostla míra smíšených manželství z 6 % na 40-50 %. Přispění k rozšiřující asimilaci je přisuzováno těm samým sociálním a kulturním vlastnostem Spojených států, které vytvořily vhodné podmínky pro neobyčejný ekonomický, politický a společenský úspěch a vzestup americké židovské komunity. Zatímco někteří Židé nejsou proti smíšeným manželstvím, mnoho členů židovské komunity začíná být znepokojeno tímto jevem a domnívá se, že větší míra smíšených manželství by mohla znamenat konečné vymizení a asimilaci americké židovské komunity.\n\nBěhem let 1950 až 2000 vzrostla míra smíšených manželství z 6 % na 40-50 %. Pouze 33 % párů, které uzavřely smíšené manželství navíc vychovává své děti podle judaismu. Tento jev, v kombinaci s poměrně nízkou mírou porodnosti v židovské komunitě, vede k 5% poklesu židovské populace v USA v 90. letech. Kromě toho je židovská populace vůči celkové americké populaci průměrně nepatrně starší.\n\nNavzdory tomu, že pouhých 33 % párů smíšených manželství vychovává své děti podle judaismu, je běžnější, že tak činí v oblastech s větší mírou židovské populace, jako např. v oblastech měst New York, Boston, Los Angeles, Filadelfie, Detroit, Baltimore-Washington, Chicago, a Cleveland, které mají největší poměr židovské obyvatelstva. Jedna studie dokládá, že v oblasti Bostonu je 60 % dětí ze smíšených manželství vychováváno jako Židé, což vyvolává dojem, že smíšená manželství přispívají na růstu počtu Židů. Stejně tak některé děti ze smíšených manželství znovuobjeví a přijmou své židovské kořeny, když se ožení (vdají) a mají děti.\n\nV kontrastu s pokračujícími tendencemi asimilace, zaznamenaly některé komunity amerického židovstva (především ortodoxní) vzrůst porodnosti a úbytek smíšených sňatků a zároveň celkový růst komunity. Poměr ortodoxních Židů v USA vzrostl od roku 1971 z 11 % na 21 % k roku 2000, zatímco celkový počet Židů se snižuje.\n\nV roce 2000 bylo mezi americkými Židy 360 000 ultraortodoxních charedim Židů (7,2 % z celkového počtu). Pro rok 2006 je odhadováno číslo 468 000 (tj. 9,4 %).\n\nZhruba polovina americké židovské populace se považuje za zbožnou. Z této populace zhruba 2 831 000 zbožných Židů jsou 92 % bílí Američané, 5 % Hispánci (především argentinští Aškenázové), 1 % asijští Američané (převážně Bucharští Židé a Íránci), 1 % Afroameričané a 1 % ostatní (mulati, atd.).\n\nJudaismus je ve Spojených státech velice rozmanitý a lze zde nalézt několik jeho proudů. Z celkového počtu židovské populace se 4,3 miliony označily jako „silně zapojené“ do židovského života ať už denními modlitbami či zapalováním chanukových svící. V USA převládá reformní judaismus se 38 %, následovaný konzervativním s 33 %, ortodoxním s 22 %, rekonstruktivním 2 % a 5 % náleží dalším denominacím. Více Židů je zbožných na severovýchodě a středozápadě, oproti jihu a západu USA.\n\nJak již bylo řečeno, Židé vždy kladli velký důraz na vzdělání, díky němuž nastal jejich společenský vzestup. Ze všech imigrantských skupin to byli právě Židé, kteří upřednostňovali vzdělání nejvíce. V současnosti lze po celé zemi nalézt celou řadu židovských škol (první založena v New Yorku roku 1755) a ješiv. Jednotlivé kongregace dále nabízejí studium židovské kultury a hebrejštiny jako doplňující studium. Většina židovských studentů školního věku však studuje na státních školách.\n\nDo 50. let na řadě univerzit (včetně Harvardu) pro židovské studenty platily kvóty (\"numerus clausus\"), které omezovaly přístup Židů ke vzdělání. Pro profesory nebyla situace lepší. Před rokem 1945 bylo pouze několika málo židovským profesorům povoleno vyučovat na elitních univerzitách.\n\nDnes už nejsou američtí Židé vystaveni diskriminaci jako tomu bylo dříve. K roku 1986 byla třetina prezidentů vysokoškolských klubů na Harvardu Židé. Podle průzkumů pak tvoří židovské studentstvo plnou pětinu všech studentů nejprominentnějších univerzit:\n\nAmerická mainstreamová kultura v minulosti přijala mnoho prvků aškenázské židovské kuchyně. Mezi tyto adoptovaná jídla a pokrmy patří například bagel, lox (uzený losos) či pastrani. Tato jídla byla přijata newyorskou kulturou a následně se šířila po celých Spojených státech.\n\nTéměř všichni američtí Židé jsou dnes rodilými anglickými mluvčími. Množství dalších jazyků se používá v některých židovských komunitách. Mnoho amerických chasidů začíná mluvit jidiš. Jidiš byl v minulosti hlavním jazykem židovských emigrantů ze střední a východní Evropy. Tento jazyk ovlivnil americkou angličtinu natolik, že z něj převzala množství slov, mezi něž patří například: chutzpah („drzost“, „kuráž“), nosh („bašta“), schlep („pokazit“), schmuck („pitomec“, doslova „penis“).\n\nÍránská židovská komunita ve Spojených státech, která je nejpočetnější v Los Angeles a Beverly Hills v Kalifornii, hovoří doma a v synagoze převážně persky. Na perštinu nezapomínají a vydávají i vlastní noviny v perštině. Íránští Židé se usidlují také ve východních částech New Yorku, jako je Kew Gardens a Great Neck na ostrově Long Island.\n\nMnoho imigrantů z Ruska a Ukrajiny má za svůj hlavní jazyk ruštinu a mnohé komunity ji využívají ve veřejném životu a obchodu, jako například v Brighton Beach v New Yorku.\n\nAmeričtí buchárští Židé hovoří bukhorsky (dialektem perštiny) a rusky. Publikují své vlastní noviny - Bukharian Times - a mnoho jich žije v newyorské čtvrti Queens. Mnoho buchárců žije v Arizoně, Miami, Floridě a v oblastech jižní Kalifornie jako třeba v San Diegu.\n\nHebrejština je jazyk většiny židovské náboženské literatury, jako je Tanach a Sidur. Moderní hebrejština je zároveň oficiálním jazykem státu Izrael, což mnohé povzbuzuje, aby si ji vybrali jako svůj druhý jazyk.\n\nNěkteří Židé v Miami a Los Angeles jsou imigranti ze zemí Latinské Ameriky. Mnoho z těchto potomků především sefardských, ale i aškenázských Židů, mluví španělsky. Španělsky také hovoří imigranti ze Španělska a jejich potomci. V Miami existuje množství synagog, v nichž jsou bohoslužby ve španělštině. Mnoho Židů původem z Brazílie nebo Portugalska hovoří doma portugalsky. V jedné z miamských synagog jsou bohoslužby v kreolštině.\n\nV hrstce starších evropských židovských imigrantských komunit se hovoří jazykem ladino.\n\nJakkoliv američtí Židé přispěli americké kultuře a americkému umění jako celku, jejich postavení v literatuře je do značné míře specifické. V jejich dílech je zkoumána zkušenost bytí Židem, zejména pak Židem v Americe a konflikt sekulární společnosti a židovské historie. Do skupiny takovýchto autorů patří Philip Roth, Saul Bellow, Chaim Potok, Leon Uris, Herman Wouk, Cynthia Ozick a Bernard Malamud. Mladší autoři (např. Paul Auster, Lisa Crystal Carver, Allegra Goodman, Gary Shteyngart, Michael Chabon a Jonathan Safran Foer) kromě těchto témat navíc zkoumají holokaust.\n\nMnoho jednotlivců má velký podíl na obohacení americké populární scény. Mnoho herců a umělců je židovského původu. Počínaje první kovbojovou hvězdou Broncho Billy Andersonem, po klasické hollywoodské filmové hvězdy jako jsou Lauren Bacallová, Kirk Douglas, Tony Curtis, a pokračující přes současné známé herce a herečky jako jsou například Sarah Michelle Gellar, Winona Ryder, Alicia Silverstone, Natalie Portmanová, Sarah Jessica Parker, Kate Hudson, Scarlett Johanssonová, Zac Efron, Evan Rachel Woodová, Adrien Brody, Lisa Kudrow, Ben Stiller, Adam Sandler, Jerry Seinfeld, Larry David, Bahar Soomekh,Sara Paxtonová, Jake Gyllenhaal a Maggie Gyllenhaal. Mnoho hollywoodských filmových magnátů je židovského původu jako například Samuel Goldwyn, Louis B. Mayer, William Fox, Jesse L. Lasky, Carl Laemmle, Marcus Loew, Adolph Zukor, a také bratři Warnerovi (Warner Brothers). Tradiční židovskou doménou je také americká komedie, v níž lze nalézt herce včetně bratří Marxových, dále pak Milton Berle, Bea Arthur, Mel Brooks, Woody Allen, Joan Rivers a Gilda Radner. Mezi židovské spisovatelé patří například J.D. Salinger, Joseph Heller, E.L. Doctorow, Lillian Hellman, Allen Ginsberg, Isaac Asimov a Harlan Ellison.\n\nDo senátu bylo od roku 1845 zvoleno 29 Židů včetně následujících současných senátorů: Chuck Schumer (D-NY), Frank Lautenberg (D-NJ), Arlen Specter (R-PA), Norm Coleman (R-MN), Russ Feingold a Herb Kohl (both D-WI), Barbara Boxer a Dianne Feinstein (obě D-CA), Carl Levin (D-MI), Ron Wyden (D-OR), a Joe Lieberman (Nezávislý-CT). V roce 2007 počet židovských senátorů vzrostl po doplnění senátorů: Bernie Sanders (I-VT) a Ben Cardin (D-MD), na 13. 7 Židů bylo jmenováno do Vrchního soudu.\n\nŠestnácti americkým židům byla udělena Medaile cti. Judah P. Benjamin byl členem konfederačního kabinetu.\n\nBěhem projektu Manhattan, americké snahy během druhé světové války vyvinout atomovou bombu, spolupracovalo mnoho amerických židovských fyziků, včetně mnoha evropanů, kteří prchli z Evropy v obavě z hitlerovského Německa. Patřili mezi ně: J. Robert Oppenheimer, Richard P. Feynman, Wolfgang Pauli, Leo Szilard, Albert Einstein, John von Neumann, Isidor I. Rabi, Edward Teller, Eugene Wigner, Otto Frisch, Samuel Goudsmit, Jerome Karle, Stanisław Ulam, Robert Serber, Louis Slotin, Walter Zinn, Robert Marshak, Felix Bloch, Emilio G. Segrè, James Franck, Joseph Joffe, Eugene Rabinowitch, Hy Goldsmith, Samuel Cohen, Victor F. Weisskopf a David Bohm.\n\nAškenázští Židé znamenali velký přínos vědě, ekonomii a dalším humanitním oborům. Z celkového počtu Nobelových cen udělených Američanům jich 37 % náleží americkým Židům a z celkového počtu udělených prestižních ocenění John Bates Clark Medal (americká obdoba Nobelovy ceny pro ekonomii) jich náleží americkým Židům 71 %.\n\nKupní síla amerického židovstva byla v roce 2005 odhadována na 375 miliard USD (3 % americké ekonomiky). Židé ze Spojených států se daleko více než Židé z jiných zemí uplatňují v oblasti financí a médií.\n\n\n\n\n"}
{"id": "272785", "url": "https://cs.wikipedia.org/wiki?curid=272785", "title": "Olga Lepešinská", "text": "Olga Lepešinská\n\nJméno Olga Lepešinská nosí nebo nosily tyto osobnosti:\n"}
{"id": "272786", "url": "https://cs.wikipedia.org/wiki?curid=272786", "title": "Olga Vasiljevna Lepešinská", "text": "Olga Vasiljevna Lepešinská\n\nOlga Vasiljevna Lepešinská (, 28. září 1916, Kyjev – 20. prosince 2008, Moskva) byla sovětská tanečnice a taneční pedagožka.\n\nVystudovala moskevské choreografické učiliště a po tři desetiletí byla sólistkou baletu Velkého divadla v Moskvě, kde debutovala jako Máša v \"Louskáčkovi\" už v šestnácti letech, o dva roky později v roce 1935 poprvé zazářila v hlavní roli baletu \"Tři tlouštíci\". \n\nOd té doby dostávala největší role včetně Kitri v \"Donu Quijotovi\" (1941), Popelky (při světové premiéře 1945), Jeanne v \"Plamenech Paříže\" (1947), Tao Choa v \"Rudém máku\" (1949) a mnoho dalších. Jí nastudované postavy vynikaly temperamentem a pozitivním vyzněním. Kariéru ukončila na následky vážných zdravotních problémů spojených s úmrtím svého manžela v roce 1963.\n\nPo ukončení taneční kariéry působila jako pedagožka v Sovětském svazu i v řadě dalších zemí, např. Francii, obou tehdejších německých státech, Itálii či Číně.\n\nByla politicky a občansky velmi aktivní, byla členkou Komsomolu, zvolena do Moskevského sovětu. Za druhé světové války byla členkou 1. gardové frontové brigády Velkého divadla, která vystupovala před vojsky na frontě.\n\nByla čtyřikrát vyznamenána Státní cenou a řadou jiných vyznamenání a získala titul národní umělkyně SSSR.\n\nByla vdaná za armádního generála Alexeje Antonova.\n\n"}
{"id": "272791", "url": "https://cs.wikipedia.org/wiki?curid=272791", "title": "San Diego (rozcestník)", "text": "San Diego (rozcestník)\n\nSan Diego je pošpanělštěná forma jména (sv.) Jakub, odvozená z rovněž španělského \"Santiago\" (svatý Jakub). Primárně odkazuje na sv. Diega z Alcalá.\n\n\n\n\n"}
{"id": "272793", "url": "https://cs.wikipedia.org/wiki?curid=272793", "title": "Univerzita v Akureyri", "text": "Univerzita v Akureyri\n\nUniverzita v Akureyri (islandsky: \"Háskólinn á Akureyri\") je univerzita ve městě Akureyri na Islandu. Byla založena 5. září 1987 a v srpnu 2007 ji navštěvovalo okolo 1500 studentů. Rektorem univerzity je Stefán B. Sigurðsson.\n\n"}
{"id": "272798", "url": "https://cs.wikipedia.org/wiki?curid=272798", "title": "Párnica", "text": "Párnica\n\nPárnica je obec na Slovensku na Oravě, v okrese Dolný Kubín.\n\nS názvem Párnica se poprvé setkáváme při popisu katastru Istebné. V archivních dokumentech z roku 1382 je zmiňováno, že hranice katastru končily někde u potůčku \"Parnicza\" (dnes Zázrivka). S největší pravděpodobností tehdy obec Párnica ještě neexistovala.\nV sedmdesátých letech dvacátého století zde hydrologové uskutečnily průzkumný vrt. První známý doklad o existenci Párnice pochází z roku 1420. V průběhu druhé poloviny 15. století a začátkem 16. století Párnica zaznamenávala příznivý rozvoj. Složitým obdobím v dějinách této obce byla druhá polovina 17. století. Počet obyvatel se v průběhu 18. a 19. století neustále měnil.\nV 18. století zde žilo 876 obyvatel a o 30 let později pouze 685. V roce 1918 bylo v Párnici evidováno okolo 1091 obyvatel. Jejich hlavním zdrojem obživy bylo zemědělství spojené s chovem dobytka a ovcí. Část z nich se věnovala těžbě dřeva. Obyvatelstvo Párnice tvořili především sedláci. Kromě zemědělství se věnovali i řemeslům. Rozšířené bylo zejména truhlářství a řezbářství, ženy se věnovali šití a vyšívání. V roce 1930 žilo v 219 domech 1104 lidí. V 30. letech 20. stol. se v Párnici rozmáhají socialistické myšlenky, které jsou zejména odrazem špatné hospodářské situace.\nBěhem druhé světové války, se stala útočištěm partyzánského odboje.\n\nObec leží ve výšce 458 m n. m. a její katastr má výměru 51,99 km². K 31. prosinci roku 2016 měla obec 878 obyvatel.\n\nPřes obec prochází železniční trať Kraľovany – Trstená.\n\n\n"}
{"id": "272800", "url": "https://cs.wikipedia.org/wiki?curid=272800", "title": "Bziny", "text": "Bziny\n\nBziny jsou obec na Slovensku v okrese Dolný Kubín.\n\nObec byla založena v roce 1345 a z tohoto roku pochází také první písemná zmínka o obci. V té době patřila k Oravskému hradu. Během Kuruckých válek v 17. století obec zpustla. Kromě zemědělství a chovu dobytka se obyvatelé věnovali i kamenářství: vyráběli kamenné dlaždice, brusky a náhrobní kameny. Obyvatelé vesnice se podíleli na založení Pucova, Pribiše a Pokrýváče. Bziny ležely u hlavní královské cesty. V roce 1993 se obec Bziny odčlenila od města Dolný Kubín a stala se samostatnou obcí.\n\n\nObec se nachází v nadmořské výšce 502 metrů a rozkládá na ploše 5,842 km². K 31. prosinci roku 2016 žilo v obci 571 obyvatel.\n\nPřes obec prochází železniční trať Kraľovany – Trstená.\n\n"}
{"id": "272801", "url": "https://cs.wikipedia.org/wiki?curid=272801", "title": "Dlhá nad Oravou", "text": "Dlhá nad Oravou\n\nDlhá nad Oravou je obec na Slovensku v okrese Dolný Kubín.\n\nPrvní písemná zmínka o obci pochází z roku 1420. V té době byla poddanskou obcí Oravského hradu. V roce 1683 ji vypálila polsko-litevská vojska. Kromě rolnictví a dobytkářství se obyvatelstvo zaobíralo rozvážením bryndzy, tvarohu a jehňat. Od roku 1837 začali v obci vyrábět kvalitní plátno. Po roce 1918 došlo k vystěhování mnohých obyvatel. V obci byly tři pily, výhně, rozvinuté košíkářství a tkalcovství. Požáry v letech 1930 a 1962 způsobily značné hospodářské škody\n\n\nObec se nachází v nadmořské výšce 527 metrů v údolí řeky Oravy a rozkládá na ploše 24,311 km². Okolní obce: Horná Lehota, Krivá, Podbiel, Sedliacka Dubová, Chlebnice. K 31. prosinci roku 2016 žilo v obci 1 398 obyvatel.\n\nPřes obec prochází železniční trať Kraľovany – Trstená.\n\n"}
{"id": "272802", "url": "https://cs.wikipedia.org/wiki?curid=272802", "title": "Karikatura", "text": "Karikatura\n\nKarikatura (popřípadě karikování) je zjednodušené, někdy humorné či komické, jindy satiricky kritické a úmyslně zesměšňující, výtvarné či literární dílo, které značně zvýrazňuje některé tvary obličeje, lidské postavy nebo i nějaké osobní vlastnosti, důležitý povahový rys (či jiné další významné skutečnosti) u zobrazované osoby resp. u karikovaného člověka.\n\nKarikatura (z ital. \"caricare\", přehánět, dělat ostudu) se od všech jiných humoristických žánrů odlišuje nejen svou úmyslně zjednodušenou zkratkovitostí podání, ale především zjevným přeháněním a úmyslným zdůrazňováním vybraných rysů zobrazovaného člověka. Navíc kromě své humorné stránky může být výrazem ostré společenské kritiky, jasného zesměšnění, protestu či odporu vůči příslušné osobě. Svojí povahou má patrně nejblíže k žánru parodie.\n\nPředmětem karikatury bývají nejčastěji osoby veřejně činné a všeobecně známé (například politici, sportovci, umělci apod.). Umělec, který se zabývá karikaturami, je karikaturista. Karikaturisty bývají často i renomovaní výtvarníci a kreslíři-humoristé.\n\nExistuje i přenesený význam slova, kdy karikatura je použita jako pejorativum pro nějakou osobu, jež se chová nevhodně, chápe, vyslovuje a interpretuje nesprávně některé jevy a myšlenky apod., jeho použití vždy záleží na celkovém kontextu sdělení.\n\n\n"}
{"id": "272804", "url": "https://cs.wikipedia.org/wiki?curid=272804", "title": "Henry (rozcestník)", "text": "Henry (rozcestník)\n\nHenry může označovat:\n\n\n\n\n"}
{"id": "272806", "url": "https://cs.wikipedia.org/wiki?curid=272806", "title": "Atentát na Hitlera z 20. července 1944", "text": "Atentát na Hitlera z 20. července 1944\n\nAtentát na Hitlera z 20. července 1944 (plán Valkýra) byl pokus o zabití Adolfa Hitlera zorganizovaný odpůrci režimu, kteří se rekrutovali především z řad armády. Měl na něj navazovat státní převrat, přičemž spiklenci doufali, že se jim poté podaří vyjednat mír se západními spojenci. Akce představuje jeden z vrcholů německého protinacistického odboje.\n\nVlastní atentát provedl plukovník Claus Schenk von Stauffenberg. Neúspěch atentátu, z něhož Hitler vyšel jen lehce raněn (za což mohla jednak slabá nálož, jednak fakt, že v průběhu porady někdo kufr s výbušninou odsunul tak, že Hitlera před výbuchem ochránil masivní dubový stůl), znamenal fakticky i neúspěch chystaného převratu.\n\nPoté, co se 6. června 1944 vylodily spojenecké jednotky v Normandii, čímž se vytvořila západní fronta, a poté, co německé jednotky utrpěly sérii závažných porážek na východní frontě při Operaci Bagration v Bělorusku, se spiklenci rozhodli o konečný atentát na Adolfa Hitlera. Hrabě Stauffenberg vypracoval plán s krycím názvem \"Valkýra\". Plán počítal s tím, že po atentátu bude obsazen spiklenci Berlín a další klíčová města Německa a pozatýkáni vůdčí členové SS a NSDAP.\n\nDo příprav bylo zainteresovaných mnoho vysokých osobností, např. Arthur Nebe, Ludwig Beck, Erich Höpner, Hans Speidel a Hellmuth Stieff. Stauffenberg chtěl při atentátu spolu s Hitlerem také zlikvidovat Heinricha Himmlera a Hermanna Göringa. Tento důvod donutil ve dvou případech (11. a 15. července) ustoupit od plánu.\n\nAvšak po následné poradě bylo dohodnuto, že další pokus o atentát bude proveden 20. července, i přesto, že zde nebudou přítomni ani Himmler, ani Göring.\n\n20. července 1944 v 8 hodin odstartovalo na letišti v Rangsdorfu kurýrní letadlo se Stauffenbergem a nadporučíkem Wernerem von Haeften. Aktovka, kterou převáželi, obsahovala 2 balíčky po 1 kg výbušniny. Po příjezdu do Vlčího doupěte v Rastenburgu se Stauffenberg nejdříve zeptal majora Freyenda, kde by si mohl vyměnit košili. Freyend mu poskytl vlastní ubikaci. Zde Stauffenberg a von Haeften aktivovali bombu. Zde došlo k jejich prvnímu pochybení. Během sestavování bomby byli vyrušeni a rozhodli se ji kvůli nebezpečí prozrazení nedokončit. Bombu tedy sestavili jen z jednoho plátu o jednom kilogramu plastické trhaviny, i přesto, že v plánu byly započítány dva. Poté Stauffenberg vešel do poradní místnosti, kde položil aktovku asi metr od Hitlera.\n\nZa fingované záminky (nutného telefonátu) se Stauffenberg dostal z budovy a nasedl do automobilu k Haeftenovi. Krátce poté, co ukrytá bomba vybuchla (cca 12:42) dojeli k první bráně, kde byli bez problémů puštěni. S menšími problémy projeli i druhou branou a poté směřovali k letišti. Zde nasedli do letadla a odletěli do Rangsdorfu.\n\nStauffenberg, aniž by se ujistil, že je Hitler mrtev, vydal rozkazy k provedení plánu \"Valkýra\". I přes snahu Fellgiebela se nepodařilo odříznout Vlčí doupě od světa a nakonec se ukázalo, že Hitler atentát přežil. Po této zprávě docházelo opět k předání moci do rukou nacistů. 21. července spáchal na frontě sebevraždu generál Henning von Tresckow. Po potlačení převratu bylo popraveno více než 200 osob. 10. srpna byl popraven Stauffenbergův bratr Berthold. Po výsleších se zjistilo, že o přípravě převratu byl částečně informován i polní maršál Erwin Rommel, ten dostal na vybranou - buď popravu, anebo sebevraždu s tím, že bude uveřejněno, že zemřel na následky zranění ze dne 17. července 1944 a jeho rodina nebude nijak pronásledována. Aby uchránil svou rodinu, zvolil si sebevraždu kyanidovou kapslí.\n\nPorada se za normálních okolností konala vždy v bunkru, vzhledem ke krásnému letnímu počasí bylo na poslední chvíli rozhodnuto, že se bude konat v lehkém dřevěném domku venku. Je velmi pravděpodobné, že tlaková vlna by v betonovém bunkru spolehlivě zabila všechny lidi přítomné v místnosti, v lehkém dřevěném domku však měla mnohem menší ničivý účinek, což nakonec vedlo k tomu, že Adolf Hitler i tento atentát přežil.\n\nPodle některých spekulací pak byla aktovka ještě o kousek posunuta na druhou stranu jedné ze dvou masivních noh, na nichž stála deska stolu. Stůl samotný byl celý z masivního dubu, což mezi Hitlerem a explozí vytvořilo zábranu, která ho uchránila od nejničivějších účinků exploze. Zranění, která při atentátu utržil, byla jen minimální.\n\n\nV roce 2008 byl natočen film podle této události v koprodukci USA a Německa. Film natočil režisér Brian Singer, do hlavní role plukovníka Stauffenberga byl obsazen americký herec Tom Cruise. V dalších rolích se objevili Bill Nighy, Kenneth Branagh nebo David Bamber v roli Hitlera. Premiéra v českých kinech proběhla 12. února 2009.\n\n\n"}
{"id": "272807", "url": "https://cs.wikipedia.org/wiki?curid=272807", "title": "Šejch Džunajd", "text": "Šejch Džunajd\n\nŠejch Džunajd († 1460), syn šejcha Ibráhíma, byl hlavou súfijského řádu Safávíja v Ardabílu (1447–1460) a dědem pozdějšího perského šáha Ismá‘íla I., zakladatele safíovské dynastie. Hlavní Džunajdovou zásluhou bylo vytvoření úderné řádové armády z příslušníků nomádských, většinou turkitských kmenů, čímž dosud duchovní řád Safávíja získal politický význam. Pro své příznivce se stal Džunajd bohem vyvoleným mužem, duchovním i vojenským vůdcem.\n\nPoliticky se Džunajd dostal do konfliktu s tehdy nejmocnější dynastií v Persii, Karakojunlu, byl vypovězen Džahánšáhem z Ardabílu, uzavřel však spojenectví s Akkojunlu, rivaly Karakojunlu, a toto spojenectví zpečetil sňatkem svého syna Hajdara s dcerou sultána Uzun Hasana z Akkojunlu. V roce 1460 padl Džunajd v bitvě v dnešním Ázerbájdžánu a v čele řádu ho nahradil Hajdar.\n\n"}
{"id": "272814", "url": "https://cs.wikipedia.org/wiki?curid=272814", "title": "Princ a Večernice", "text": "Princ a Večernice\n\nPrinc a Večernice je česká filmová pohádka režiséra Václava Vorlíčka z roku 1978, která měla premiéru 1. října 1979. Scénář napsal Jiří Brdečka na motivy pohádky Boženy Němcové \"O Měsíčníku, Slunečníku a Větrníku\". Exteriéry se natáčely na zámku Ploskovice, na zámku Hrádek u Nechanic, na hradě Krakovec a v adršpašských skalách. Úvodní píseň s textem Pavla Kopty a hudbou Svatopluka Havelky nazpíval jeho syn Ondřej Havelka. Kostýmy navrhl Theodor Pištěk.\n\nPrinc Velen během noci, kdy mu jeho královský otec svěří péči o království, provdá své tři sestry. Nápadníky mu sešle Večernice, do které se princ zamiluje. Princeznu Helenku dá za manželku\nVětrníkovi, vládci všech větrů a vánků, princeznu Elenku Měsíčníkovi, vládci Měsíce, a princeznu Lenku Slunečníkovi, vládci Slunce. Všichni nápadníci si své nevěsty ihned odvedou s sebou. Starý král po svém návratu princi nezvyklé vdavky vyčte a princ se vydá do světa, aby sestry a svoji lásku Večernici našel.\n\nNa své cestě potká zlého čaroděje Mrakomora, pána všeho nečasu, který ho varuje, že Večernice je zaslíbena jemu. Během svého putování princ Velen ztrácí svoji mladickou naivitu a ukazuje se, že pod zhýčkanou slupkou se skrývá odvaha, vytrvalost a další dobré vlastnosti. Po zdolání všech úskalí najde Večernici a odvážně se postaví Mrakomorovi, který před ním ustoupí, neboť vidí, že by Velenovi v boji pomohli Větrník, Měsíčník a Slunečník. Velen však své švagry při této konfrontaci nevidí a domnívá se, že se Mrakomor zalekl pouze jeho samotného. Větrník, Měsíčník a Slunečník čaroděje přemůžou a uvězní ho ve sklepení domu Večernice, která po princi žádá, aby s ní byl po celou následující noc a nevzdálil se od ní ani na krok. Velen se přes daný slib v průběhu noci jde podívat do sklepení, kde objeví uvězněného čaroděje. Mrakomor uprchne a unese Večernici na svůj hrad.\n\nVětrník, Měsíčník a Slunečník princi vyčtou, že v poslední zkoušce zklamal. Princi, který chce Večernici osvobodit, však dají ještě jednu šanci. Poradí mu, kde ji Mrakomor vězní a že se na čarodějův hrad může ve zdraví dostat pouze když se cestou ani jednou neohlédne, neuhne stranou ani o krok a nezastaví se, ani kdyby měl duši na jazyku. Velen se po strastiplné cestě dostane na hrad, kde s pomocí svých švagrů osvobodí Večernici z moci Mrakomora, kterého v souboji zabije. Poté se princ probouzí na rodném zámku, kde se šťastně shledává se starým králem, sestrami, jejich manželi i Večernicí. Dozvídá se, že zkoušky, kterými během svého putování procházel, mu připravili jeho švagři a že Večernice je sestrou Větrníka, Měsíčníka a Slunečníka.\n\n"}
{"id": "272819", "url": "https://cs.wikipedia.org/wiki?curid=272819", "title": "Danny Boyle", "text": "Danny Boyle\n\nDanny Boyle (* 20. října 1956, Radcliffe, Anglie) je britský režisér a producent, který proslul především svým filmem \"Trainspotting\" podle stejnojmenného románu Irvina Welshe nebo dobrodružným snímkem \"Pláž\" s Leonardem DiCaprem v hlavní roli. Jeho snímek \"Milionář z chatrče\" získal celkem osm Oscarů a čtyři Zlaté glóby, včetně Oscara za nejlepší režii.\n\nV roce 2012 byl hlavním režisérem slavnostního zahájení Letních olympijských her 2012 v Londýně.\n\n\n"}
{"id": "272821", "url": "https://cs.wikipedia.org/wiki?curid=272821", "title": "Lori Goldston", "text": "Lori Goldston\n\nLori Goldston je americká violoncellistka a muzikantka. Známou se stala díky stálému hostování na vystoupeních Nirvany, zejména pak na akustickém vystoupení pro stanici MTV. Záznam tohoto koncertu vyšel v roce 1994 na CD pod názvem \"MTV Unplugged in New York\".\n\nNa níže uvedených albech se spolupodílela jako violoncellistka.\n\n"}
{"id": "272822", "url": "https://cs.wikipedia.org/wiki?curid=272822", "title": "Nápověda", "text": "Nápověda\n\nNápověda může mít různé významy.\nMožná hledáte i .\n"}
{"id": "272823", "url": "https://cs.wikipedia.org/wiki?curid=272823", "title": "Melora Creager", "text": "Melora Creager\n\nMelora Creager, původně Melora Mather (* 25. března 1966 Kansas City, Missouri) je americká violoncellistka a hudební skladatelka a zpěvačka tria Rasputina.\n\nNarodila se v Missouri, kde vyrůstala se svým starším bratrem a mladší sestrou. Do povědomí širšího publika vstoupila díky hostování v Nirvaně, se kterou podnikla evropské turné k albu \"In Utero\".\n\n"}
{"id": "272824", "url": "https://cs.wikipedia.org/wiki?curid=272824", "title": "Orenburská oblast", "text": "Orenburská oblast\n\nOrenburská oblast ( , Orenburgskaja oblasť) je oblast a federální subjekt Ruska. Nachází se v Povolžském federálním okruhu.\nHlavním městem oblasti je Orenburg.\n\nHlavní řekou v oblasti je Ural, do oblasti trochu zasahuje Jižní Ural (pohoří). Jinak je povrch nížinný a pahorkatinný, za zmínku stojí pahorkatina Obščij Syrt na jihozápadě. Největší město je Orenburg, druhé největší Orsk.\n\nPodle sčítání je národnostní složení takovéto:\n• Rusové: 73,9 % • Tataři: 7,6 %(asi 165 680) • Kazaši: 5,8 %(asi 126 440) • Ukrajinci: 3,5 %(asi 76 300) • Baškirové: 2,4 %(asi 52 320) • Mordvinci: 2,4 %(asi 52 320) • Němci: 0,8 %(asi 17 440) • Čuvaši: 0,8 %(asi 17 440) • Bělorusové: 0,4 %(asi 8 720) • Ázerbájdžánci: 0,4 %(asi 8 720) • Uzbekové: 0,2 %(asi 4 360) • a další, ne nad 0,2 %. (0,13 % obyvatel neuvedlo svou národní identitu ve sčítání.)\n\nOrenburská Oblast je jedna z hlavních zemědělských oblastí v Rusku, neboť je klimaticky příznivá: vlhké jaro, suché léto a vysoký počet slunečných dnů vytváří výborné podmínky pro pěstování náročné pšenice a žita, slunečnic, brambor, hrášku, fazolí, kukuřice, a tykví.\n\nZ Orenburské oblasti se vyváží: ropa a ropné produkty, zemní plyn a produkty zemním plynem obráběné, válcované železo a neželezné kovy, nikl, azbest, chromové sloučeniny, tvrzená měď, elektromotory, radiátory, produkty strojírenského průmyslu.\n"}
{"id": "272825", "url": "https://cs.wikipedia.org/wiki?curid=272825", "title": "Lucemburská vlajka", "text": "Lucemburská vlajka\n\nVlajka Lucemburska má tři stejně široké, vodorovné pruhy, červený, bílý a světle modrý, jejichž barvy jsou odvozené ze státního znaku. Do roku 1890 byla téměř shodná s nizozemskou vlajkou. S Nizozemskem bylo Lucembursko v letech 1815–1890 spojené v personální unií. Potom byla zavedená modrá ve světlejším odstínu, aby se od sebe obě vlajky více odlišily.\n\n"}
{"id": "272826", "url": "https://cs.wikipedia.org/wiki?curid=272826", "title": "Maltská vlajka", "text": "Maltská vlajka\n\nVlajka Malty, v dnešní podobě užívaná od roku 1964, má dva svislé pruhy (bílý a červený) a v horním rohu šedé (stříbrné), červeně lemované britské vyznamenání Jiřího kříž s nápisem \"FOR GALLANTRY\" (Za statečnost). Toto vyznamenání udělil Maltě 14. dubna 1942 britský král Jiří VI. za hrdinství, se kterým Malťané odolali soustředěnému německo-italskému bombardování v prvních letech druhé světové války (známe jako bitva o Maltu).\n\nPoměr stran maltské vlajky je 2:3. Existují však dva zdroje specifikace ostatních rozměrů maltské vlajky, které si jsou v rozporu:\n\nVlajka maltského prezidenta byla zavedena 12. prosince 1988, maltská národní námořní vlajka a maltská lodní vlajka (Naval Jack) spolu se státní vlajkou v roce 1964.\n\nMaltské souostroví, rozkládající se na ostrovech Malta, Gozo, Comino a třech malých neobydlených ostrovech ve Středozemním moři mezi Afrikou a Sicílií, bylo od nejstarších dob ovládáno různými národy: Féničany, starými Řeky, Kartáginci, Římany (218 př. n. l.), Byzantskou říší (395), Vandaly, Ostrogóty, Araby (827), Normany (1090)...\n\nBarvy současné vlajky odpovídají barvám štítu ve státním znaku, ale k období začlenění Malty do středomořského panství Normanů ze Sicílie a osvobození ostrovů od Arabů roku 1090 se váže legenda o vzniku bíločervené vlajky. Podle této legendy normanský vévoda Roger I. Sicilský (bratranec Viléma Dobyvatele) při osvobozování Malty odtrhl růžek své červenobílé šachovnicové vlajky a věnoval jej ostrovanům na památku.\n\nDruhou možnosti používání červenobílých barev na Maltě jsou historické události z roku 1266, kdy byla Malta připojena ke Království obojí Sicílie a k roku 1530, kdy Karel V. věnoval souostroví Řádu johanitů, dnes známému jako Maltézský řád. Řád užíval již od křížových výprav červenou vlajku s bílým středovým křížem. Tato vlajka se stala oficiální vlajkou Malty.\n\n22. června 1798 se po dobyti Malty Napoleonem začaly vyvěšovat vlajky Francouzské.\n\n5. září 1800 dobyl souostroví britský admirál Horatio Nelson a začaly se užívat vlajky britské. 30. května 1814 se Malta stala britskou korunní kolonií, k zavedení vlastní vlajky ale nedošlo.\n\nV roce 1875 se vlajkou Malty stala britská modrá služební vlajka (Blue Ensign) s vlajkovým emblémem Malty umístěném v bílém kruhu ve vlající části. Tento emblém se několikrát, až do roku 1964, měnil. Existují i mírně odlišné varianty emblémů z přelomu století.\n\nPřibližně od roku 1903 se na ostrovech užívala neoficiálně i národní vlajka tvořená dvěma svislými pruhy (bílým a červeným). Od roku 1943 bylo do horního rohu přidáno modré karé se stříbrným Jiřího křížem.\n\n21. září 1964 byla po lidovém referendu vyhlášena nezávislost \"Státu Malta\" (od 13. prosince 1974 Maltská republika) na Spojeném království. Ve stejný den byla zavedena a poprvé vyvěšena, dosud platná, maltská státní vlajka. Oproti neoficiální národní vlajce bylo odstraněno modré pole, a kříž byl oddělen od bílého pole červeným lemováním.\n\nMalta je od 30. září 2009 administrativně rozdělena na 5 regionů (\"regjuni\"). Známa je pouze vlajka jednoho regionu.\n"}
{"id": "272830", "url": "https://cs.wikipedia.org/wiki?curid=272830", "title": "Matrika", "text": "Matrika\n\nMatrika (z lat. \"matrix\", matice, kmen) je veřejný úřední seznam, nejčastěji jmen. V České republice jde o seznam narození, sňatků, registrovaného partnerství a úmrtí, který vedou matrikáři na určených matričních úřadech. Agenda matrik se řídí zákonem č. 301/2000 Sb. a vyhláškou 207/2001 Sb., a patří do kompetence Ministerstva vnitra. U nověji zavedených seznamů a evidencí se užívají jiné názvy (seznam, registr, rejstřík apod.).\n\nMatriky patrně vznikly ve středověku jako seznamy šlechty, včetně povinností vůči panovníkovi, zejména dávek a počtů ozbrojenců, které mu mají poskytnout. Později k nim přibyly matriky studentů na univerzitách. Zde snad vznikly i pojmy imatrikulace (zápisu) a exmatrikulace (vyřazení absolventa) v jejich dnešním významu. S postupující byrokratizací společenského života rostl i počet a význam podobných úředních seznamů, kterým se někde říkalo také matriky. V některých zemích to byly matriky kostelů, později úředních místních jmen (v ČSR od roku 1920) a podobně.\n\nCírkevní matriky matriky narození, pokřtění, sňatků a úmrtí místy vedly církve už od středověku. Katolickým farářům to však povinně nařídil až Tridentský koncil roku 1563. I potom se však toto nařízení prosazovalo poměrně pomalu.\nNa našem území je nejstarší matrikou německy psaná matrika oddaných v Jáchymově z roku 1531. Roku 1591 svolal Stanislav Pavlovský olomouckou diecézní synodu, která formálně přijala usnesení tridentského koncilu. Roku 1605 pak Zbyněk Berka z Dubé a Lipé svolal arcidiecézní synodu do Prahy. V zemích Koruny české se farní matriky běžně dochovaly až od poloviny 17. století. Reformy Josefa II. z let 1781 a 1784 zavedly jednotné vedení matrik (před touto reformou byla podoba matrik značně roztříštěná). Ukládaly také povinnost vést matriky protestantským farním úřadům a rabínům židovských obcí, od roku 1869 vedly matriku pro osoby bez vyznání obecní úřady. Teprve v 50. letech 20. století se zavedla obecná a povinná veřejná matrika pro všechny a farní matriky ztratily občansko-právní význam, nicméně jejich kanonicko-právní význam zůstává.\nOdejmutím matrik pro civilní účely byl církvím ztížen přístup k vlastním záznamům a vznikla i jakási \"matriční odluka\", protože církve, které měly ve svých předpisech nařízeno vést matriky, je pro své potřeby vedly (vedou) dál.\n\nMatriky se dělí podle doby, pro kterou byly/jsou vedeny, na tzv. živé a mrtvé. Živé matriky se nacházejí na matričních úřadech (podle zákona 100 let od posledního zápisu v knize narození a 75 let od posledního zápisu v knize manželství a knize úmrtí, přičemž jisté archivy tuto lhůtu prodlužují na 110 let v souvislosti s GDPR), mrtvé matriky pak v jednom městském (Archiv hlavního města Prahy), pěti státních oblastních (v Praze, Plzni, Třeboni, Zámrsku a Litoměřicích), dvou zemských (v Brně a Opavě) archivech. Židovské matriky jsou uloženy v Národním archivu v Praze, vojenské matriky pak ve Vojenském historickém archivu.\nMatriky mrtvé jsou uložené v archivech a jsou na rozdíl od těch živých přístupné široké veřejnosti. K živým matričním záznamům mají přístup pouze oprávněné osoby.\n\n\n\n"}
{"id": "272838", "url": "https://cs.wikipedia.org/wiki?curid=272838", "title": "Orlíkové z Laziska", "text": "Orlíkové z Laziska\n\nOrlíkové z Laziska byla panská rodina vyskytující se na Moravě a ve Slezsku. Byla polského původu a na Moravě se usadila teprve v roce 1587, kdy Stanislav Orlík z Laziska opustil Polsko jako stoupenec arciknížete Maxmiliána. \n\nJeho potomky byli:\n\nPosledním členem rodu byl Jan Eugen, jímž rod Orlíků z Laziska v roce 1810 vymřel.\n\n"}
{"id": "272839", "url": "https://cs.wikipedia.org/wiki?curid=272839", "title": "Juraj Ďurdiak", "text": "Juraj Ďurdiak\n\nJuraj Ďurdiak (* 27. dubna 1952, Bratislava, Slovensko) je slovenský herec. Jeho sestrou je slovenská herečka Judita Ďurdiaková.\n\nVystudoval herectví na Vysoké škole múzických umění v Bratislavě a operní zpěv na bratislavské konzervatoři. V letech 1974 – 1976 působil jako herec a zpěvák v Divadle pre deti a mládež (dnešní Divadlo Jána Palárika) v Trnavě. Poté až do roku 1983 byl na volné noze. V roce 1983 se stal členem Poetického souboru bratislavského Divadla Nová scéna, od roku 1987 Komorní opery při Slovenské filharmonii a od roku 1989 je stálým hostem v Komorní opeře Slovenského národního divadla. V 70. a 80. letech 20. století hrál ve slovenských, českých, maďarských a německých filmech. Účinkuje v operetách a muzikálech Divadla Nová scéna i v Divadle Jána Palárika. Od 19. listopadu 2002 je uměleckým šéfem Divadla Nová scéna. Od dubna 2006 je manažerem Štúdia L + S.\n\n\n"}
{"id": "272840", "url": "https://cs.wikipedia.org/wiki?curid=272840", "title": "Moldavská vlajka", "text": "Moldavská vlajka\n\nVlajka Moldavska má tři svislé pruhy v barvě modré, žluté a červené, uprostřed je umístěný moldavský státní znak (orel). Státní znak byl v letech 1990 až 2010 umístěn pouze na přední (lícové) straně vlajky, zadní (rubovou) stranu tvořila trikolóra bez znaku. Vlajka Moldavska byla jedna z mála národních vlajek s odlišnými stranami. Odlišné strany má ještě vlajka Paraguaye a vlajka Saúdské Arábie. Od 26. listopadu 2010 je v platnosti vlajka, na jejíž zadní straně je umístěn zrcadlově obrácený státní znak. Poměr stran moldavské vlajky je 1:2. \n\nNezávislé Moldavsko vztyčovalo od 23. prosince 1917 do 9. dubna 1918 modro-červenou bikolóru. Šlo o historické moldavské barvy zastoupené i na rumunské vlajce. Další vlajka byla zavedená s vyhlášením Moldavské SSR v roce 1940. Stejně jako vlajky ostatních svazových republik byla i vlajka MSSR v padesátých letech 20. století změněná. Stalo se to 31. ledna 1952. Další změny se Moldavská vlajka dočkala poměrně brzy, už na začátku roku 1990. Tato verze vlajky (až na zmíněnou rubovou stranu) zůstala v platnosti až do vyhlášení nezávislosti Moldavska.\n\nMoldavsko zahrnuje dva částečně autonomní regiony:\n\n"}
{"id": "272841", "url": "https://cs.wikipedia.org/wiki?curid=272841", "title": "Oravská Poruba", "text": "Oravská Poruba\n\nOravská Poruba je obec na Slovensku na Oravě, v okrese Dolný Kubín.\n\nObec vznikla na vymýcených pozemcích, které patřily městečku Veličná. První písemná zmínka o obci pochází z roku 1350. Roku 1420 patřila obec Jabloňová ke hradu Orava. Od roku 1728 byl v obci mlýn. Po zrušení poddanství roku 1848 patřila obec Uhersku.\n\nV současnosti obec nabízí možnosti rekreace, v zimě například kluziště nebo lyžařský vlek pod Novými Lazmi.\n\nObec leží ve výšce 470 m n. m. a její katastr má výměru 13,258 km². K 31. prosinci roku 2016 měla obec 1 037 obyvatel.\n\n"}
{"id": "272844", "url": "https://cs.wikipedia.org/wiki?curid=272844", "title": "Monacká vlajka", "text": "Monacká vlajka\n\nVlajka Monaka má dva vodorovné pruhy, červený a bílý, jejichž barvy jsou odvozené z barev znaku knížat z rodu Grimaldi, známých už roku 1339. Vlajka byla vytvořená roku 1815, definitivně schválená roku 1881 a dnes je svým vzhledem totožná s vlajkou indonéskou, proti jejímuž zavedení roku 1945 Monako protestovalo.\n\n"}
{"id": "272851", "url": "https://cs.wikipedia.org/wiki?curid=272851", "title": "Slovenská vlajka", "text": "Slovenská vlajka\n\nVlajka Slovenska se skládá ze slovanské trikolóry a slovenského znaku. Barvy slovenské trikolóry jsou odvozené jednak od původních slovenských barev červené a bílé a jednak od slovanské trikolóry (bílá, modrá, červená).\n\nVlajku popisuje §9 odstavec 2 Ústavy SR, stejně jako Zákon NR SR č. 63/193 Z. z. z 18. 2. 1993:\n\nDnešní podoba vznikla během revoluce 1848/1849, když Slováci bojovali na straně Vídně proti Maďarům. Mezi dubnem a zářím 1848 se ještě používala (české a polské podobná) červeno-bílá vlajka (bez znaku), přičemž úplně poprvé „oficiálně“ se takováto vlajka údajně použila 23. dubna 1848 v Brezové během divadelního představení. Od září 1848 (dle jiných pramenů od srpna) se přidal modrý pás a začala se používat nejčastěji vlajka červeno-bílo-modrá, nebo bílo-modro-červená. Modrý pás byl převzatý z ruské a chorvatské zástavy (Rusové jako patroni Slovanů, Chorvati jako bratrský národ v Uhersku). Některé z vlajek roku 1848 nesly také uherský státní znak, přičemž v něm však často byla změněná barva třech vršků na modrou (tedy na dnešní barvy slovenského znaku). Použitím uherského znaku se mělo vyjádřit, že se Slováci (ještě) nechtějí odtrhnout od Uherska, ale chtějí uznání svého národa v rámci Uher.\n\nPořadí pruhů se ustálilo na dnešním stavu až v roce 1868 a tuto vlajku ve velkém používaly slovenské spolky v USA.\n\nNově vzniklé Československo si 30. března 1920 po dlouhém uvažování zvolilo vlajku, která byla odvozena z tradiční české bílo-červené vlajky, kterou doplnil modrý trojúhelníkem, podle některých symbolizující Slovensko, protože Slováci měli modrou barvu ve svém znaku od roku 1848. Tato československá vlajka se stala na základě zákona ze dne 17. prosince 1992 také českou vlajkou, ačkoliv Ústavní zákon o zániku České a Slovenské Federativní Republiky z roku 1992 používání symbolů Československa nástupnickými státy zakazuje. \n\nSlováci však už i po roce 1918 používali jako svoji vlajku trojpruhou zástavu (dnešní bez znaku), proto její používání bylo v roce 1919 v Československu oficiálně povolené. Dne 19. listopadu 1938, po vyhlášení slovenské autonomie v rámci Česko-Slovenska, dostala oficiální charakter vlajka se třemi pruhy (dnešní bez znaku). V letech 1938-1939 Slováci zároveň přechodně používali jako symbol boje za autonomii v rámci Česko-Slovenska jako vlajku také červený dvojitý kříž v bílém kruhu na modrém pozadí.\n\nTaké první Slovenská republika používala v letech 1939-1945 dnešní vlajku (opět bez slovenského znaku), a to jako státní i podle zákona z 23. června 1939. První Slovenská republika zavedla i vlastní vojenskou vlajku (zanikla 1945), kterou byla státní vlajka s dvojitým černým křížem v černě lemovaném štítu uprostřed listu.\n\nPo Sametové revoluci (1989) ústavní zákon od 1. března 1990 opět zavedl vlajku se třemi pruhy (bez znaku). Používání znaku na vlajce se stalo nezbytným od roku 1991, aby se předešlo záměnám s podobnými novými vlajkami Ruska a Slovinska. Vlajka se znakem jsou popsány v 9. hlavě Ústavy SR. Poprvé zavlála nad Bratislavským hradem 3. září 1992 ve 20:22 hod. \n\nNěkteré detaily formy slovenské státní vlajky určil až Zákon NR SR z 18. února 1993. Podle něho se výška štítu se znakem rovná polovině šířky vlajky a štít je olemovaný bílým páskem, jehož šířka je rovná jedné setině délky vlajky.\n\n"}
{"id": "272853", "url": "https://cs.wikipedia.org/wiki?curid=272853", "title": "Príncipe de Asturias (R11)", "text": "Príncipe de Asturias (R11)\n\nPríncipe de Asturias (R-11) je španělská letadlová loď a zároveň vlajková loď španělského námořnictva. Byla postavena v letech 1979–1988 na základě amerického projektu Sea Control Ship. Tvoří základ Alpha Group, kterou kromě ní tvoří také šest španělských fregat třídy \"Santa Maria\". Podle upraveného projektu Španělé postavily rovněž thajskou letadlovou loď \"Chakri Naruebet\". V roce 2010 \"Principe de Asturias\" doplnila zcela nová letadlová loď \"Juan Carlos I\", která je výjimečná variabilitou svého využití. Roku 2013 byla loď, kvůli nedostatku financí na její provoz, převedena do rezervy.\n\nŠpanělsko provozovalo nosiče letadel už od 20. let 20. století. Nosič hydroplánů \"Dedalo\" se v roce 1925 dočkal i bojového nasazení v Rífské válce. Klasickou letadlovou loď ale Španělsko nevlastnilo až do 60. let.\n\nŠpanělská admiralita tehdy došla k závěru, že námořnictvo pro svou činnost potřebuje získat letadlovou loď. V roce 1967, když Madrid zamítl koupi starší letadlové lodě třídy \"Essex\" či přestavbu italského křižníku \"Trieste\", byla zakoupena americká lehká letadlová loď \"USS Cabot\" třídy \"Independence\" a pojmenována opět \"Dedalo (R01)\". Ta byla až do dokončení \"Principe de Asturias\" španělskou vlajkovou lodí. \"Dedalo\" mohla nést přibližně 20 vrtulníků a kolmostartujících letounů Matador. Loď pocházející z druhé světové války a díky modernizacím sloužící až do roku 1990, ale byla jen dočasným řešením.\n\nProtože ve světě nebyla na prodej jiná vhodná letadlová loď, bylo na konci 70. let rozhodnuto, že Španělsko postaví loď zcela novou. Vzorem konstrukce lodi byl projekt americké letadlové lodi v USA nerealizované koncepce Sea Control Ship ze 70. let. Ten vycházel z koncepce druhoválečných eskortních letadlových lodí, nyní ovšem nesoucích kolmostartující letouny a protiponorkové vrtulníky.\n\nStavba lodi byla objednána 29. května 1977. Kýl byl založen 8. října 1979 v loděnici \"Empresa Nacional Bazán\" v městě Ferrol. Loď byla na vodu spuštěna 22. května 1982 a pokřtěna tradičním jménem \"Principe de Asturias\". Dokončena byla v roce 1983, ale zkoušky a modifikace lodi pokračovaly až do roku 1988, kdy loď vstoupila do aktivní služby.\n\nLoď má průběžnou letovou palubu na jejíž přídi je skokanský můstek s úhlem 12°, který usnadňuje start bojových letounů. Loď nenese katapulty. Palubu a podpalubní hangár spojují čtyři výtahy. Dva velké jsou před velitelským ostrovem a na zádi, zatímco dva menší slouží hlavně pro manipulaci s municí. V hangáru lodi, který zabírá dvě třetiny její délky, může být až 17 kusů letecké techniky. Dalších 12 může stát na letové palubě. V klasickém uspořádání na pravoboku se nachází velitelský můstek s hlavními elektronickými systémy a vývodem spalin z motorů.\n\nLoď může nést až 29 letadel a vrtulníků. Obvykle to je až 12 Matadorů, což jsou americké kolmostartující McDonnell Douglas AV-8B Harrier II. Ty nesou 20mm kanón, protiletadlové řízené střely AIM-9 Sidewinder a AIM-120 AMRAAM, protizemní střely AGM-65 Maverick a protiradarové střely AGM-88 HARM. Jejich výzbroj doplňuje 25mm rotační kanón GAU-12. Vrtulníkový park tvoří až 12 strojů. Obvykle to je šest strojů Sea King SH-3H, čtyři vrtulníky Agusta AB-212 a dva vrtulníky pro včasnou výstrahu \"SH-3 AEW\".\n\nObrannou výzbroj tvoří čtyři komplety Meroka, které tvoří dvanáctihlavňvé 20mm kanóny Oerlikon a slouží pro blízkou obranu proti letadlům a protilodním střelám. Ty doplňuje šest odpalovačů klamných cílů. Jinak je loď odkázána na své letouny a doprovodná plavidla.\n\nTrup je rozdělen na 14 vodotěsných sekcí. Pohonný systém je koncepce COGAG. Tvoří ho dvě plynové turbíny General Electric LM2500 po 23 000 hp. Turbíny používají stejné palivo, jako letecká technika (JP-5) a proto dosah lodi závisí i na intenzitě leteckých operací. V případě nouze může plout pomocí elektromotorů, ale jen rychlostí 5 uzlů.\n\n\"Raytheon SPS-52C/D 3D\" - vyhledávání vzdušných cílů\n\"ISC Cardion SPS-55\" - vyhledávání pozemních cílů\n\"ITT SPN-35A\" - řízení letového provozu\n\"FABA SPG-M2B\" - řízení palby\n\"SELEX Sistemi Integrati RTN-11L/X\" - varovný systém proti řízeným střelám\n\"Selex RAN 12 L\" - označovač cílů\n\n"}
{"id": "272854", "url": "https://cs.wikipedia.org/wiki?curid=272854", "title": "Dalešice (pivo)", "text": "Dalešice (pivo)\n\nDalešice je značka piva vyráběného v dalešickém pivovaru v obci Dalešice. Pivo je vyráběné starou metodou jen z vody, sladu, chmele a kvasnic, všechny druhy piv jsou tak hustší a nejsou tak čirá, jak jiné druhy piv.\n\n\nDalešické pivo se čepuje například ve skupině brněnských restaurací \"Zelená kočka\", v několika dalších brněnských restauracích, v třebíčské restauraci \"Na radostíně\" (nazývána \"Radar\"), ve Velké Bíteši ve \"Sport baru Klíma\" a také v pivovarské restauraci v pivovaru Dalešice.\n\n"}
{"id": "272859", "url": "https://cs.wikipedia.org/wiki?curid=272859", "title": "Jeřáb královský", "text": "Jeřáb královský\n\nJeřáb královský (\"Balearica regulorum\") je velký pták, zástupce čeledi jeřábovitých (Gruidae). Obývá vyprahlé savany v Africe jižně od Sahary, konkrétně ve Východní a Jižní Africe, ačkoli hnízdění probíhá ve vlhčích lokalitách.\n\nRozlišujeme zatím dva recentní poddruhy: \"B. r. gibbericeps\" (jeřáb královský východoafrický) obývající Východní Afriku od východní části Demokratické republiky Kongo přes Ugandu (v které je národním ptákem), Keňu až k východní části Jižní Afriky. Tento poddruh má více červeně zbarvené kůže na hlavě, než druhý poddruh \"Balearica regulorum regulorum\" (jeřáb královský jihoafrický), který obývá území od Angoly až téměř k jižnímu konci Jižní Afriky.\n\nJeřáb královský je spolu s jeřábem pavím jediným druhem čeledi jeřábovitých, který hřaduje na stromech, k čemuž mu napomáhá dobře vyvinutý zadní prst pro sezení na větvích. Pro svou vysokou podobnost s jeřábem pavím (\"Balearica pavonina\"), obývajícím Západní, Střední a Severovýchodní Afriku, bývají tyto druhy v přírodě často zaměňovány a jednu dobu se uvažovalo i o možnosti, že může být jeřáb královský jeho poddruhem. Jeřáb paví je také spolu s jeřábem královským jediným zástupcem rodu \"Balearica\".\n\nJeřáb královský je vysoce společenský druh ptáka, který po většinu roku žije v početných skupinách, jejích členové společně nocují na stromech nebo na březích řek. Úchvatné jsou zásnubní tance, kdy oba jeřábi zvedají křídla, mávají jimi, vyskakují kolem do vzduchu a nakonec svá křídla svěsí a uklánějí se jeden druhému. Hnízdo si staví z trávy a jiných rostlin ve vysoké mokřinové vegetaci. Samice jeřába královského klade 2–5 vajec, na kterých sedí střídavě po dobu 28–31 dní oba rodiče. Mláďata jsou plně opeřena ve věku 56–100 dní, schopna letu ve třetím až čtvrtém měsíci a pohlavní dospělosti dosahují ve třetím až čtvrtém roce života. V přírodě se může jeřáb královský dožít průměrně 22 let.\n\nJeřáb královský je zhruba jeden metr vysoký pták s hmotností kolem 3,5 kg. Peří na krku a mnohdy i na břiše je šedé, křídla jsou převážně bílá, ale místo toho jsou zbarvena i širokou škálou jiných barev, nejčastěji černou, hnědou nebo tmavě modrou. Charakteristikou od ostatních jeřábovitých (až na jeřába pavího) je korunka na hlavě tvořena ze zlatých tuhých per. Tváře má jasně bílé, nad nimi pak červeně zbarvenou kůži. Červený je i výrazný hrdelní vak. Zobák má na rozdíl od jeřábu žijících více u vody krátký a šedý, nohy má černé. Pohlaví jsou si velice podobná, ačkoli je samec obvykle o něco větší. Mláďata jsou výrazně šedší než dospělci a nemají tak výrazně zbarvený obličej. Při hledání potravy obvykle dupe nohama a loví především hmyz, plazy a malé savce.\n\nAčkoli v současnosti nepatří jeřáb královský mezi vysoce ohrožované druhy, ba naopak mezi druhy málo dotčené, nejvíce ho ohrožuje ztráta přirozeného biotopu díky odvodňování, ale také znečišťování vod.\n\nV České republice chovají jeřáby královské tyto zoologické zahrady:\n\nNa Slovensku je chován v Zoo Bojnice, Zoo Bratislava a Zoo Košice.\n\n"}
{"id": "272860", "url": "https://cs.wikipedia.org/wiki?curid=272860", "title": "PPI", "text": "PPI\n\nZkratka PPI, kombinace písmen P a I, může mít některý z následujících významů:\n\n"}
{"id": "272864", "url": "https://cs.wikipedia.org/wiki?curid=272864", "title": "Meat Puppets", "text": "Meat Puppets\n\nMeat Puppets je americká rocková skupina, která vznikla v lednu roku 1980. Původní sestava se skládala z bratrů Curta (kytara/zpěv) s Chrise Kirkwoodových (basová kytara) a Derricka Bostroma (bicí). Oba bratři hostovali na akustickém vystoupení Nirvany pro hudební stanici MTV. Záznam koncertu byl roku 1994 vydán pod názvem \"MTV Unplugged in New York\". Nirvana si od Meat Puppets \"vypůjčila\" písně \"Oh,Me\", \"Plateau\" a \"Lake Of Fire\". V roce 1994 měla skupina spolu s Nirvanou vystupovat na Pražském výstavišti. Koncert byl bohužel z důvodu zdravotního stavu Kurta Cobaina zrušen.\n\n"}
{"id": "272865", "url": "https://cs.wikipedia.org/wiki?curid=272865", "title": "Sociální nerovnost", "text": "Sociální nerovnost\n\nSociální nerovnost nalezneme v každé společnosti. Dochází k ní v případě vychýlení vztahů mezi lidmi, organizacemi, národy, nadnárodními uskupeními, ekonomickými korporacemi, atd. Společnost se začne uskupovat do jednotlivých vrstev či skupin dle sociálního statusu, který člověk v průběhu života získá či se s ním rovnou narodí. Popisem nerovnosti je sociální stratifikace.\n\nJiž od historie se v primitivních skupinách tvořily nerovnosti, mezi muži a ženami, staršími a mladšími, schopnějšími v lovu, ... . S postupem vývoje společnosti některé nerovnosti vymizely, ale další, nové, se zase objevily. Ze společnosti je nemožné sociální nerovnost plně odstranit. Pokusy o vytvoření plně rovné společnosti dochází k výskytu sociálních nerovností v jiné podobě.\n\nTouto problematikou se zabýval Max Weber, který považoval za nejzásadnější nerovnost v přístupu k moci. Vyskytuje se totiž v každé době i společnosti a liší se pouze způsobem, kterým je ospravedlňována.\n\nV tradiční společnosti byl základním vzorcem nerovnosti: moc – majetek – vyšší moc. V dnešní moderní společnosti se vzorec lehce pozměnil a to díky nutnosti veřejné moci brát ohled na nižší společenské třídy, dnes vzorec zní takto: majetek – moc – větší majetek.\n\nMezi nejčastější příčiny sociální nerovnosti patří:\nV závislosti na příčinách se může sociální nerovnost zmenšit, vytratit nebo naopak může dojít ke vzniku nové nerovnosti.\n\nRozlišujeme dva druhy sociální nerovnosti: \n\n\nSociálně ekonomická nerovnost má již podle názvu své počátky v ekonomice, respektive ve výrobě a směňování zboží a služeb. Nerovnost vznikla spolu s postupnou dělbou práce ve společnosti. V  moderní společnosti je sociálně ekonomická nerovnost spojená se zaměstnáním a jeho sociálním statusem.\n\nSociálně kulturní nerovnost je zakořeněna v kultuře dané společnosti, kdy jsou určité skupiny hodnoceny podle symbolů. Příkladem mohou být genderové nerovnosti, nerovnosti mezi rasami, národy nebo i mezi starší a mladší generací.\n\nDříve byly tyto dva typy nerovností zkoumány především jednotlivě a vždy byl jeden brán jako neměnný fakt. Dnes se je autoři snaží zkoumat zároveň, jedná se totiž o „nerovnosti, které jsou sociálně konstruovány a reprodukovány, a proto by také měli být především z tohoto hlediska zkoumány.“\n\nExistuje několik teorií, na kterých se zakládají lidské vztahy. Podle autorů Haralambase a Holborna rozlišuje dva základní směry:\n\n\nStrukturální teorie sociálních procesů někdy nazývaná jako objektivistické paradigma, se zabývá společností jako celkem. Teorie se zabývají institucionálním řádem, tj. jaké je uspořádání institucí a jaký mají vliv na jednání lidí. Zaměřuje se na sociální strukturu společnosti a základní procesy, které jsou důsledkem vzájemného působení lidí. Tyto procesy jsou pak vnímány individui jako něco objektivního, co ovládá jejich chování i jednání a musí se tomu přizpůsobit.\n\nInterpretativní teorie sociálních procesů se zajímají o to, jak se instituce vyvíjejí (vznik, změny, zánik) v určitých interakcí mezi lidmi.  Dále se zabývají smyslem, který jedinci přičítají svému jednání nebo jednání druhých.  Momenty ve kterých se tyto situace odehrávají nejsou objektivní (nezávislé na vědomí jedinců). Záleží na tom, jaký smysl konkrétním situacím lidé přiřknou.\n\nVětšina teorií vychází z prvního paradigmatu (objektivního), kde dále můžeme rozlišit dvě teorie, které stoji na odlišných modelech společnosti:\n\n\nKonsensuální teorie považují sociální nerovnost jako důsledek „tiché dohody“. Berou sociální nerovnost jak všeobecnou shodu všech členů dané společnosti. Lidí musí spolupracovat, aby přežili a tak si musí práci efektivně rozdělit. Tím dochází k dělbě práce a následnému nerovnému rozdělení společnosti. Tyto teorie tvrdí, že je sociální nerovnost výhodná pro všechny členy společnosti.\n\nDruhá teorie – konfliktualistická vychází z názoru, že sociální nerovnost je důsledkem neustálého zápasu mezi lidmi. Poražení získávají nižší sociální status než vítězové. Tyto boje jsou permanentní. Vítězové se neustále snaží o získání výhod nad poraženými. Výsledné uspořádání vyhovuje jen určité skupině společnosti a druhé méně.\n\nDnes se autoři nepřiklánějí výrazně pouze k jednomu směru, ale snaží se o komplexnější pohled skrze obě teoretická východiska. Podle autorky J. Šanderové záleží především na tom, jestli v oné společnosti převládá konsensu nebo konflikt. \n\nS pojmem sociální nerovnost úzce souvisí sociální stratifikace a to zejména z pohledu sociálně ekonomického. Více v článku Sociální stratifikace.\n\nGlobální ekonomika je v současné době značně problematická. Nizozemsko-americká socioložka Saskia Sassenová poukazuje na to, že juxtapozice obchodních a chudinských čtvrtí je vzájemně propojený jev. \"„Růstové sektory“\" nové ekonomiky (např. marketing, vysoká technologie či finanční služby) mají daleko vyšší zisky než tradiční ekonomické sektory. Platy nejbohatších obyvatel stále rostou a mzdy střední a nižší vrstvy neustále klesají. Saskie Sassenová poukazuje na to, že v globálním světě dochází k \"„valorizaci“\" práce z popředí nové globální ekonomiky a \"„devalorizaci“\" práce, která se odehrává v pozadí. Na řadu stránek sociálního světa (od pracovního trhu až po bydlení) má velikost nepoměru v současném ekonomickém světě negativní dopad. Proces gentrifikace vytváří širokou nabídku nízkopříjmových pracovních pozic a také mizí řada tradičních zaměstnání v průmyslu.\n\nGiddens definuje pojem sociální stratifikace jako \"„strukturovanou nerovnost mezi různými skupinami lidí‘‘\" a rozlišuje 4 základní typy: otroctví a otrokářství, kasty, stavy a třídy. Zároveň je podle něho ekonomická nerovnost rysem, který nastává bez výjimky ve všech společenstvích, kde je generováno bohatství. Primárně se projevuje jako třídní rozdíly, jež však nejsou nesmazatelné díky značné sociální mobilitě obyvatelstva. Majetková nerovnost, která je průvodním jevem rozdílů mezi třídami, je umocňována, pokud je distribuce bohatství ponechána jen na neregulované aktivitě trhu.\n\nGenderová nerovnost je významnou formu sociální stratifikace, kdy je gender důležitým faktorem ovlivňující typy příležitostí, životních možností jednotlivců nebo celých skupin. Dále ovlivňuje sociální role, které zaujímají jedinci ve společnosti (doma i veřejném prostoru). Neexistují žádné doklady o tom, že by v nějaké kultuře měly ženy větší moc než jejich mužští protějšci. Role mužů a žen nejsou však v jednotlivých kulturách stejné. Role mužů jsou obecně častěji lépe ohodnocovány a ceněny než ženské role. Skoro v každé kultuře zaujímá žena roli pečovatelky o domácnost a děti, zatímco se muž stará o to, aby zajistil rodinu. Tato dělba „práce“ zapříčinila nerovné postavení mužů a žen ve společnosti. Postupně došlo ke změnám postavení, kdy se ženy začaly dostávat i k tradičně mužským rolí, přesto je genderová nerovnost stále jedna ze základních sociálních nerovností.\n\nExistují různé teorie, které vysvětlují povahu genderové nerovnosti:\n\n\nPodle funkcionalistických teorií genderová nerovnost přispívá k sociální stabilitě a integraci. Tento názor byl na začátku podporován, ale později přišla kritika, podle které tyto přístupy podporují starý konzervativní přístup společnosti. Teorie vycházejí z toho, že dělba práce mezi muži a ženami je důsledkem biologický předpokladů. Obě pohlaví dělají činnosti, ke kterým mají biologické předpoklady. Sociolog George Murdock (1949) na základě studování 200 různých společností dospěl k tomu, že ona dělba práce se nachází ve všech kulturách. Uvádí, že jde o nejlogičtější základ pro organizování společnosti, i kdyby nerovnost neměla počátek v biologii člověka.\n\nGenderové nerovnosti se věnoval i Talcott Parsons. Zabýval se především rolí rodiny v industriální společnosti a nejvíce socializací dětí. Podle něj rodina funguje nejlépe, když je jasně a pevně rozdělena „práce“ podle pohlaví. Ženy by měli zastupovat expresivní role – péče o dítě, domácnost, citová podpora dítěte, ale i manžela. Muži by měli naopak zastávat instrumentální role – zabezpečení rodiny (vydělávání peněz na živobytí). Rozdělení vychází z biologických rozdílů obou pohlaví.\n\nDalším významným teoretikem byl psycholog John Bowlby. Podle něj je pro dobrou socializaci dějí důležitá role matky. Absence matky může stát za špatnou socializací dítěte ve společnosti, což zapříčiní tzv. mateřskou deprivaci, které má na svědomí další problémy, jak psychického, tak i sociálního rázu. Roli matky má podle Bowlbyho zastávat žena. Později je tato teorie použita jako argument, že pracující ženy zanedbávají své děti.  Přístup byl kritizován ze strany feministických teorií, které tvrdí, že úkoly nejsou přidělovány přirozeně. S dalšími výzkumy je pojem mateřská deprivace více rozporován. \n\nRůzné feministické teorie hledají vysvětlení genderové nerovnosti v různých sociálních procesech (sexismus, patriarchát, kapitalismus). Rozlišujeme tři hlavní proudy feminismu:\n\n\nNovější teorie: \n\n\nLiberální feminismus\n\nLiberální feminismus se snaží najít vysvětlení nerovnosti v sociálních a kulturních postojích.  Podřízenost žen není brána liberálním přístupem jako součást strukturálního systému. Přístup se zabývá různými faktory, které přispávají k této nerovnosti: sexismem, diskriminací žen na pracovišti, ve vzdělávacích institucích nebo v médiích. Snaží se dosáhnout rovných příležitosti pro ženy prostřednictvím zákonů a demokratických opatření, a to prosazováním reforem a zaváděním ženských práv. Je kritizován za neschopnost vypořádat se základními příčinami genderové nerovnosti, protože si podle kritiků neuvědomuje systematičnost útlaku žen. Jedním z prvotních přispěvatelů této teorie byl filozof John Stuart Mill, který napsal esej \"Poddanství žen\" (1869), kde žádal politickou i právní rovnost pohlaví a stejné volební právo.\n\nSocialistický feminismus\n\nNěkdy označován jako marxistický, jelikož vychází z Marxovi teorie konfliktu. Problematikou genderové nerovnosti se však více zabýval Friedrich Engels. Socialistický feminismus chce porazit patriarchát i kapitalismus. Engels tvrdil, že patriarchát má původ v soukromím vlastnictví a pro to je třeba zničit oba dva systémy. Podle něj za závislosti žen na mužském protějšku stojí materiální a ekonomické faktory. Patriarchát je kapitalismem podporován, jelikož se majetek kumuluje v rukou malé skupiny mužů. Aby kapitalismus uspěl, definuje lidi jako spotřebitele a snaží se je přesvědčit, že dané výrobky neustále potřebují. „Podle Engelse kapitalismus vykořisťuje muže tím, že jim platí nízké mzdy a ženám žádné mzdy.“ Kapitalismus také spoléhá na to, že ženy nedostanou za domácí práce zaplaceno. Zastánci tohoto proudu tvrdili, že cíle liberálního feminismus jsou nedostačující. Chtěli přestavbu struktury v rodině, konec „domácího otroctví“, kolektivní formu výchovy i péče o domácnost. Toho lze dostáhnout podle zastánců pouze socialistickou revolucí.\n\nRadikální feminismus\n\nJe zastáncem přístupu podle kterého za vykořisťováním žen stojí muži, kteří z toho čerpají patřičné výhody. Teorie staví na patriarchátu, který je prostředkem k systematickému ovládání žen mužským pohlavím. Rodina je brána jako primární zdroj útlaku, kdy ženy nedostávají za domácí práce žádnou mzdu. Muži také brání ženám v přístupu k mocenským pozicím a tím pádem i vlivu ve společnosti. Většina radikálních proudů našla konsensu v tom, že si muži přivlastňují ženskou sexualitu a jejich těla. \n\nSpisovatelka Shulamith Firestone tvrdila, že muži mají pod kontrolou ženské role při reprodukci (rozmnožování se) a výchově potomků. Jiné teorie viděli ústřední příčinu systematického útlaku v násilí na ženách (znásilnění, domácí násilí atd.). K nerovnostem mezi muži a ženami přispívají běžné životní situace: jako je neverbální komunikace nebo potřeba podpory žen na veřejnosti. Muži údajně vytvářejí obraz pojetí krásy, sexuality a celkově feminity a ten předkládají ženám, které se mu učí. Podle této teorie se jedná např. o sociální a kulturní normy, jako je štíhlý pas nebo starost o muže. Média tomu nenapomáhají, jelikož je žena zobrazována jako sexuální objekt.\n\nKritika radikálního feminismus říká, že patriarchát jako univerzální jev, je nedostatečné vysvětlení pro útlak ženského pohlaví. Ignoruje vliv příslušnosti k určité rase, třídě, etnicitě nebo historii a kultuře. Podle kritiků nejde patriarchát vnímat jako univerzální jev, zapříčinilo by to, že složitost genderové nerovnosti by byla pouze v rozlišování na muže a ženy.\n\nČernošský feminismus\n\nTento směr kritizoval ostatní feministické přístupy za to, že dbali jen na nerovnosti mezi bělošskou populací mužů a žen ve středních vrstvách. Někdy také nazýván jako černý feminismus, se soustředí na specifické problémy žen černé pleti. Zástupci kladou důraz na historické situace, které mají i dnes začnou hodnotu, a to především na ovlivnění genderové nerovnosti v černošské komunitě otroctvím, segregací a hnutím za občanská práva. Uvádí, že ženy černošky byly diskriminována, jak na díky své barvě pleti, tak i genderu. Útlak žen probíhá v jiných oblastech než útlak žen bílé pleti. Zastánci tvrdí, že feministické teorie nemohou správě vysvětlit útlak černošských žen, pokud nevezmou v potaz i rasu.\n\nPostmoderní feminismus\n\nZpochybňuje myšlenku jednotného základu identity a zkušenosti společnou pro všechny ženy. Čerpá z fenoménu postmodernismu (umění, architektura, ekonomie atd.). Odmítá jakoukoliv velkou teorii, který by vysvětlila postavení žen ve společnosti. Zastánci odmítají také „univerzální esenci“ kategorie „žena“ (i pojmy patriarchát, třídy apod.). Teorie uznává jen jedince a skupiny s různými zkušenostmi, kdy jinakost má být respektována a zachována. Klade velký důraz na rozdílnost, která je chápaná v pozitivní smyslu a usiluje o její uznání.  Znamená to diverzitu, rozmanitost a otevřenost. Proud vidí mužskost jako normu a ženskost jako odchylku od normy, což není podle nich správné.\n\nŽenská hnutí existují napříč celým světem a kritizují genderové nerovnosti.  Komise OSN pro postavení žen (United Nation’s Conference on Women) sloužící jako hlavní fórum pro navazování kontaktů feministických hnutí napříč celým světem. Od roku 1975 byly uspořádány Komisí OSN pro postavení žen již 4 světové konference o ženách. Poslední se konal v roce 1995 v Pekingu, kde se akční platforma dohodla, že se bude zabývat v následujících letech těmito body:\n\nŽeny jsou v pracovním procesu odstrkovány do ústraní. Hlavní mužskou představou o ženách je už po staletích myšlenka, že pro ženy je zaměstnání až druhořadé a prvotní je pro ženy touha mít děti. V 80.létech 20.století proběhla ve Velké Británii studie, dle které byly zkoumány názory komise vedoucí pohovory s uchazečkami o místo technického personálu ve zdravotních službách. Komise se uchazeček vždy ptala na to, jestli mají či v blízké budoucnosti plánují mít děti a dle odpovědi byly ženy následně z přijímacího procesu diskriminovány. Od roku 2004 existuje v Evropské unii směrnice zakazující “diskriminaci na základě těhotenství či mateřství”.\n\nNerovnost mužů a žen zasahuje ve velkém množství do oblastí sociálního života, například do pracovních příležitostí, majetkového vlastnictví, příjmů a další.\n\nV této době postavení žen ve společnosti zásadně ovlivňuje postavení jejich otce nebo manžela. Hmotná situace žen není odvozena od jejich zaměstnání, nýbrž od zaměstnání mužského člena rodiny.\n\nMimo jiné jsou i průměrné platy žen daleko horší jak mužů. V 25 zemích EU tvořil v roce 2004 genderový rozdíl v platech 15 %. (Eurostat 2007)\n\nPodle rozšířeného přesvědčení je úspěch ve studiu podmíněn genetickými predispozicemi. Naproti tomu významný francouzský sociolog Émile Durkheim tvrdil, že genetické předpoklady zastávají jen velmi malou roli ve vzdělávacím procesu jedince a o výsledném zařazení jedince rozhoduje jeho sociální prostředí. V současné době je skutečné dědičné IQ jednotlivce velice těžko měřitelné, protože hned po narození jej začnou ovlivňovat kulturní a sociální aspekty. \n\nSociolog Basil Bernstein zastával postoj, že děti z rozličných sociálních vrstev jsou předurčeny k úspěchu ve škole podle takzvaných jazykových kódů, což jsou formy řeči, kterou s nimi rodiče komunikují. Děti z nižších vrstev se omezují na tzv. \"„omezené kódy\"‘‘, operující na systému přímých trestů a odměn bez vysvětlení principiálních příčin a následků chování. Tyto kódy jsou vhodné pro sdělování praktických zkušeností, ale nehodí se k popisu abstraktních pojmů či procesů. Naopak děti ze středních a vyšších vrstev používají tzv. \"„rozvinuté kódy\"‘‘. Ty nejsou vázány tolik na specifický kontext, ale spíše na zobecňování a abstrakci. Tyto kódy se později lépe shodují s akademickými požadavky školy, což dává dětem z vyšších tříd značnou výhodu při studiu a tudíž následně většinou dosahují lepších výsledků.\n\nKarl Marx se ve své knize Kapitál mimo jiné zabýval i nerovností příjmů. Domníval se, že vývoj průmyslového kapitalismu bude v budoucnosti způsobovat větší rozdíly mezi bohatými a chudými, v čemž měl pravdu. Avšak jeho chybnou úvahou byla domněnka, že příjmy se nebudou zvyšovat nad úroveň, která je potřebná, ale bohatství bude drženo v rukou vlastního kapitálu. V nynější době se reálné mzdy stále zvyšují hlavně díky produktivitě práce a vývoji technologií, i přesto se však rozdíly mezi bohatými a chudými stále zvětšují. Ačkoliv ve světě je situace nerovnosti příjmů velkým problémem, Česká republika se dle průzkumu společnosti OECD drží na nejnižší příčkách v rozdílech mezi výšemi příjmů. \n\nRůzné výše příjmů udržují různé společenské úrovně. Průměrná mzda dobře nevypovídá o rozdílech. Giniho koeficient však charakterizuje takové rozdíly.\n\nNerovnost mezi regiony se ve státech OECD často zvyšuje. Mezi takové nerovnosti patří i růst měst na úkor venkova. Ve zprávě z roku 2016 OECD uvádí, že ačkoliv se rozdíly v úrovni vzdělání a přístupu ke službám mezi jednotlivými regiony za posledních 10 let snížily, došlo naopak ke zvýšení rozdílů v příjmech, znečištění vzduchu a bezpečnosti. K dalším ukazatelům nerovnosti patří růst rozdílu mezi příjmy nejbohatších a nejchudších vrstev, naděje dožití, četnost vražd a růst HDP.\n\n"}
{"id": "272866", "url": "https://cs.wikipedia.org/wiki?curid=272866", "title": "Sněhulák (rozcestník)", "text": "Sněhulák (rozcestník)\n\nSněhulák může být:\n\n"}
{"id": "272868", "url": "https://cs.wikipedia.org/wiki?curid=272868", "title": "Dějiny Íránu", "text": "Dějiny Íránu\n\nDějiny Íránu sahají více než pět tisíc let do minulosti a zahrnují území, jež je mnohem rozsáhlejší nežli současná Íránská islámská republika, vzniklá v roce 1979. Je to dáno tím, že Peršané – kulturně i politicky dominantní etnikum Íránu – v různých dobách ovládali i teritorium dnešního Iráku, Turecka, Sýrie, Arménie, Gruzie, Ázerbájdžánu, Afghánistánu, Turkmenistánu a Pákistánu. \n\nÍrán je osídlen lidmi již od dob prehistorických. Ve 4. tisíciletí př. n. l. sem přišli první Indoevropané, nazývající se stejně jako jejich příbuzní v Indii Árijci (\"Arijánám\"). Jejich původ je nejasný, zřejmě migrovali odněkud ze severu, na tom se shoduje většina badatelů. Už koncem téhož tisíciletí lze hovořit o rozvoji městské civilizace, jejíž vznik umožnilo intenzivní zemědělství a usedlý způsob života místní populace.\n\nPrvní říší na íránské půdě byl stát Elamitů, existující v oblasti dnešního Chúzistánu téměř dva tisíce let (cca 2600–640 př. n. l.). Jeho vladaři se nazývali králi Anšanu a Sús a ve své době patřili k obávaným válečníkům, jak o tom svědčí četné doklady z Mezopotámie. Jejich říši nakonec vyvrátili v 7. století př. n. l. Asyřané.\n\nZhruba od doby kolem roku 1250 př. n. l. přicházeli do Íránu noví indoevropští osídlenci, kteří zásadně změnili dosavadní strukturu obyvatelstva. Patřili k nim zejména Médové (\"Máda\"), doložení již kolem roku 900 př. n. l., a Peršané (\"Pársa\"), žijící původně poblíž Urmijského jezera.\n\nMédská říše byla první íránskou velmocí. Zformovala se v 7. století př. n. l., postupně ovládla celý prostor dnešního Íránu včetně kmenového území Peršanů (Persidy) a mezi lety 612–609 př. n. l. vyvrátila ve spojení s babylonskými Chaldejci novoasyrskou říši. V letech 550/549 př. n. l. však Médy porazil jejich vazal, perský král Kýros II. (559–530 př. n. l.), který se stal zakladatelem nového mocného soustátí – achaimenovské říše – zahrnujícího též Babylonii a Malou Asii.\n\nStará perská říše, k níž po smrti Kýra II. přibyly ještě Egypt, kraje v dnešním Pákistánu a předpolí v Evropě (Thrákie), byla největším státem, jaký na Předním východě dosud vznikl. Achaimenovští králové ji spravovali z různých rezidencí, ležících na území dnešního Íránu – ze Sus, Pasargad a Persepole. Byla vytvořena rozsáhlá síť komunikací (nejznámější je „královská cesta“ spojující lýdské Sardy se Susami), byrokratický aparát a správní struktury (satrapie). Úředním jazykem se stala aramejština, oficiální nápisy však bývaly psány na prvním místě staropersky. Pokud jde o vojenství, většinu velitelských funkcí měli v rukou Íránci, ale například v námořnictvu se uplatňovali i Féničané a Řekové. Nejvýznamnější jednotkou byli tzv. Nesmrtelní, tvořící osobní gardu achaimenovských králů. Z náboženského hlediska si Peršané počínali velmi tolerantně, podrobeným etnikům nebyla nikdy vnucována jiná víra a ústředí dokonce podporovalo lokální kulty. Od dob Dareia I. (522–486 př. n. l.) se v říši razily i mince (tzv. \"dareiky\"), což napomáhalo rozvoji obchodu.\n\nZahraničněpoliticky představoval pro říši největší problém dlouholetý konflikt s řeckými městskými státy, pro nějž vžil název řecko-perské války. Peršané v jeho průběhu utrpěli řadu porážek (bitvy u Marathonu, Salamíny a Platají), nakonec však těžili z řecké nejednotnosti a dokázali situaci na svých západních hranicích stabilizovat. Také periodicky se opakující vzpoury v Egyptě a Babylonii vyžadovaly po králích stálé intervence, a Egypt se dokonce na jistou dobu zcela osamostatnil. Navzdory těmto faktorům neměla perská říše až do vzniku makedonské velmoci vážnějšího konkurenta.\n\nAlexandr Makedonský, patrně největší dobyvatel starověku, ovládl Persii v letech 331–330 př. n. l., přičemž zničil její sídelní město Persepolis. Jeho vláda započala vnějškovou helenizaci íránských krajů, jinak se ale vyznačovala tolerancí k starobylé místní kultuře a zvykům. Po Alexandrovi získali východní satrapie jeho říše makedonští Seleukovci, kteří však sídlili daleko na západě a jejich vliv postupně slábl. Kolem roku 150 př. n. l. je vystřídali opět vládcové íránského původu – parthští králové z dynastie Arsakovců (cca 250 př. n. l.–224 n. l.), původně náčelníci nomádských Parnů (Aparnů).\n\nŘíše vytvořená Parthy vznikla na rozdíl od své achaimenovské předchůdkyně postupně, v průběhu zhruba sto let, a její jádro se zprvu nacházelo na periferii íránského světa, nikoli v jeho středu. Tyto faktory měly za následek, že parthský stát nedosáhl nikdy takového stupně centralizace jako stará perská říše a že v něm dlouho přežívaly kočovnické tradice původních Parnů. Teprve po polovině 2. století př. n. l. upevnili arsakovští králové svou moc natolik, že se mohli plně přihlásit k achaimenovskému dědictví a spatřovat v sobě nástupce starých vládců Persie. Vnějškově se to projevilo přijetím médsko-perského titulu král králů, který v íránském prostředí znamenal totéž, co později císař na západě. Hlavním městem Parthů se stal od dob Mithradata I. Ktésifón na Tigridu.\n\nParthská monarchie vedla v průběhu své existence řadu válek, žádné z nich však nedosáhly takového ohlasu jako války s římskou říší. Je to dáno nejen tím, že šlo o konflikty, jimž z pochopitelných důvodů věnovali pozornost soudobí řecko-římští kronikáři, ale také proto, že římská říše byla jediným opravdovým protihráčem Parthů. Boje mezi oběma velmocemi byly v 1. století př. n. l. v podstatě nerozhodné, od 1. století n. l. se však stále více uplatňovala římská převaha a po roce 100 n. l. císařské legie zcela triumfovaly – do konce století bylo parthské hlavní město Ktésifón celkem třikrát Římany dobyto.\n\nVyčerpávající války s Římem, dynastické rozbroje a vnitřní heterogennost parthského státu způsobily v prvních desetiletích 3. století pád arsakovské královské dynastie a její nahrazení lokálním rodem z Persidy, Sásánovci. Nastala éra novoperské říše (224–651), v jejímž průběhu měli hrát roli nejdůležitějšího etnika v Íránu opět Peršané.\n\nSásánovská říše měla původně téměř identickou rozlohu jako říše parthská, tj. její jádro tvořil Írán a Mezopotámie a zčásti zasahovala do dnešního Afghánistánu, Pákistánu, Turkmenistánu, Arménie, Turecka, Sýrie a Saúdské Arábie. K výraznější expanzi došlo teprve v 6. století, když král Husrav I. vytvořil z Jemenu a části Ománu perský vazalský stát a ovládl i rozsáhlé území ve Střední Asii, náležející do té doby říši Hefthalitů. Výboje Husrava II. počátkem 7. století, které přivedly pod perskou nadvládu Egypt, Palestinu a část Malé Asie, měly jen přechodný efekt – byzantská říše tyto oblasti dobyla nazpět.\n\nHlavním městem zůstal za Sásánovců Ktésifón na Tigridu, přejmenovaný k poctě zakladatele dynastie Ardašíra I. na \"Veh-Ardašír\" (Ardašír je výborný). Vnitřní struktura říše byla podobně heterogenní jako v dobách Parthů, za Husrava I. lze však pozorovat náběhy k centralizaci. Z náboženského hlediska si sásánovští králové počínali mnohem méně tolerantně než jejich achaimenovští a arsakovští předchůdci – zejména za Šápúra II. proběhlo rozsáhlé pronásledování křesťanů. Státním náboženstvím se stal zarathuštrismus s poměrně složitou církevní organizací v čele s nejvyšším móbadem (veleknězem), posvátným spisem byla již kodifikovaná Avesta.\n\nSásánovská říše zanikla v letech 636–651 pod náporem arabské (muslimské) expanze, Írán se stal součástí chalífátu a byl v relativně krátké době islamizován. Přesto sásánovské tradice v oblasti přežívaly hluboko do středověku.\n\nZačlenění do rozsáhlé muslimské říše s centrem v Medíně a později v Damašku a Bagdádu neznamenalo pro íránské oblasti v žádném případě počátek úpadku. Naopak – perští úředníci a učenci hráli již v prvním století arabské nadvlády značnou roli ve státní administrativě, kterou původně polokočovní Arabové téměř postrádali. Skutečnost, že výraz vezír, označující prvního ministra, pochází z perštiny, není rozhodně náhodná.\n\nPoměrně rychle získali Íránci v říši výjimečné politické postavení. Byl to Peršan Abú Muslim, kdo roku 747 zahájil vzpouru abbásovského rodu proti umajjovským chalífům, obviňovaným z příliš světského přístupu k vládním záležitostem. Arabští panovníci si často vybírali své ministry mezi Peršany a perským guvernérům se dostávalo značné autonomie. Roku 821 vyhlásil místodržitel Chorásánu Táhir ibn al-Husajn nezávislost a založil novou perskou dynastii Táhirovců (821–875). Další dynastie (Saffárovci a Zijárovci) měly sice stejně jako Táhirovci přechodný charakter, ale Írán byl opět pánem svého osudu.\n\nBěhem 9. a 10. století proběhly také kulturní změny. Došlo k oživení perské národní identity, která se nestavěla proti identitě islámské, ale proti arabizaci muslimského světa. Toto období se zásluhou Persie a perských učenců stalo islámským zlatým věkem. Persie byla v té době světovým centrem vědeckého bádání, ať už šlo o filozofii, historii, matematiku, astronomii či medicínu. Tehdy získané poznatky později ovlivnily rozvoj evropské vědy v období renesance. Díky Avicennovi (Ibn Sína) se podařilo zachránit některá díla Aristotelova, jehož ideje pak hrály značnou roli v muslimském filozofickém myšlení.\n\nOd 10. století přicházeli ze severozápadních provincií bývalé sásánovské říše turkitští vetřelci, kteří se stali dostatečně silnými na to, aby ovládli místní perské státečky. Jeden z jejich předáků, Mahmúd z Ghazny, založil rozlehlou říši s centrem v Isfahánu, ta však po jeho smrti opět zanikla. Noví vládci Seldžukové, kteří si podrobili území od Středozemního moře až po Střední Asii, obyčejně jmenovali Peršany svými vezíry a Persie se stala ohniskem silné kulturní aktivity.\n\nPočátkem 13. století sjednotil Čingischán rozptýlené mongolské kmeny a zahájil expanzivní tažení do sousedních zemí. Roku 1218 překročil Altaj, protáhl přes východoíránské kraje (Chorásán), opanoval Persii a poté odtáhl na východ dobýt Indii a Čínu. Většina zemí, které si podmanil, se po staletí vzpamatovávala z krveprolití a zkázy, jež po sobě zanechal. Hülegü, jeden z dobyvatelových vnuků, založil v Persii tzv. říši ílchánů, státní útvar silně ovlivněný perskými vlivy. Jeho první vládci tíhli spíše ke křesťanství, nakonec však zcela pochopitelně převážil islám. Již kolem roku 1300 zažila říše první krizi.\n\nStát ílchánů existoval zhruba sto let a krátce po jeho rozkladu se v oblasti objevil nový dobyvatel – Tamerlán. Roku 1370 vstoupil do Íránu a během třiceti let dobyl Irák, Sýrii, část Malé Asie, jih Ruska a sever Indie. Předtím než stačil vtrhnout do Číny, však roku 1405 zemřel. Za své hlavní město si vybral Samarkand, ležící v dnešním Uzbekistánu.\n\nNového rozkvětu dosáhla Persie za Safíovců, šíitské dynastie, která odvozovala svůj původ od šajcha Safíuddína (1252–1334), zakladatele súfijského řádu. Jednomu z jeho potomků, Ismá‘ílovi (1487–1524), se roku 1501 podařilo dobýt Tabríz a svrhnout turkitskou dynastii Akkojunlu. Safíovská říše se brzy stala významnou regionální velmocí a důležitým protihráčem rodícího se osmanského impéria. Tahmásp I. (1524–1576) utrpěl sice v boji s Turky několik porážek a ztratil přitom kontrolu nad Irákem a Ázerbájdžánem, na východě se mu však podařilo odrazit Uzbeky, kteří ohrožovali perský Chorásán. V osobě Abbáse I. Velikého (1587–1629) pak získala safíovská říše vladaře, schopného prosazovat vnitřní reformy a bránit stát před vnějšími nepřáteli.\n\nZa Abbásovy vlády byl roku 1601 obsazen Bahrajn, osmanští Turci vypuzeni po roce 1603 z Ázerbájdžánu, Arménie a Gruzie, a roku 1623 dokonce znovudobyt Irák včetně Bagdádu, čímž se dostala pod perskou kontrolu posvátná šíitská města Nadžaf a Karbalá. Kromě toho odrazil šáh kolem roku 1595 vpády uzbeckého vládce Abdulláha II. do Chorásánu, tentokrát s konečnou platností. Obratnou hospodářskou politikou, kterou prosazoval, se zvýšilo bohatství a zdroje země, což umožnilo nejen vytvoření silného vojska, ale i velkolepou přestavbu hlavního safíovského města Isfahánu.\n\nPo Abbásově smrti však centrální moc opět upadla, a třebaže Abbás II. (1642–1666) docílil přechodně konsolidace poměrů, na počátku 18. století zažila Persie hospodářský i politický sestup. Panství Safíovců nakonec ukončili roku 1722 Afghánci, kteří dobyli Isfahán a svrhli slabého šáha Husajna.\n\nRoku 1730 vyhnal Tahmáspkulí Chán z turkitského kmene Afšárů afghánské rebely a o šest let později se prohlásil pod jménem Nádir Šáh novým vládcem Persie. Během jeho vlády proběhlo tažení do Indie, odkud se Peršané vrátili s obrovskou kořistí (zvláště Paňdžáb utrpěl značné škody), pokusy o zapojení šíitské většiny obyvatelstva do islámské ortodoxie však ztroskotaly. \n\nV roce 1747 byl Nádir Šáh zavražděn a jeho místo fakticky zaujal Karím Chán (1750–1779) z málo významného lúrského kmene Zand, i když nikdy nepřijal titul šáha (Nádirův vnuk Šáhruch udržel v moci Afšárovců jen Chorásán). Za své hlavní město si Karím Chán, jehož vláda přinesla zemi mír a prosperitu, vybral Šíráz. Karíma Chána vystřídala u moci dynastie Kádžárovců, stejně jako Afšárovci turkitského původu, jejímž zakladatelem byl eunuch Ágá Muhammad Chán (1779–1797). Léta 1722–1723, 1796, 1804–1813 a 1826–1828 byla obdobím vleklé rusko-perské války, která skončila 2. února 1828 dohodou z Torkamánčáj. \n\nPersie se za téměř stopadesátileté vlády nové dynastie stala postupně kolbištěm zápasu mezi Ruskem a Británií o vliv v regionu, navzdory těmto tlakům si však Kádžárovci udrželi svou suverenitu až do převratu v letech 1924/1925 – jejich říše se nikdy nestala evropskou kolonií, na rozdíl např. od Indie. Přesto však moc šáhů, sídlících nyní v Teheránu, ztratila mnoho ze svého lesku.\n\nZa Kádžárovců se objevily první snahy o omezení panovnické moci, které vyvrcholily v letech 1905–1911 tzv. konstituční revolucí. V říjnu 1906 musel šáh Muzaffaruddín svolat pod tlakem opozičních shromáždění (\"bast\") první perský parlament (\"madžlis\"), přičemž následný boj mezi šáhem a parlamentem způsobil v zemi těžké zmatky. Nakonec si vládu uzurpoval bývalý kozácký důstojník Rezá Chán, který roku 1925 sesadil Kádžárovce Ahmada a byl prohlášen jeho nástupcem. Dynastii, kterou založil, nazval Rezá Chán starobylým jménem Pahlaví.\n\nAutokrat a příznivec reforem Rezá Šáh zahájil výstavbu moderního průmyslu, železniční sítě a vzdělávacích institucí a roku 1935 změnil oficiální název státu na Írán. Za jeho vlády ustoupilo do pozadí tradiční balancování šáhů mezi zájmy Ruska a Velké Británie, které nahradil příklon k zemím, dosud nepříliš zainteresovaných v íránských záležitostech (šlo zejména o Německo). Po vypuknutí druhé světové války vedla proněmecká politika Íránců k tomu, že se SSSR i Británie začaly vážně obávat o své pozice v oblasti.\n\nDne 24. srpna 1941 vtrhla sovětská a britská vojska do Íránu, oficiálně neutrálního státu, a donutila Rezu Šáha k rezignaci ve prospěch mladého prince Muhammada Rezy Pahlavího. Sám Rezá odešel do exilu, kde roku 1944 zemřel. Ve dnech 28. listopadu až 1. prosince 1943 se konala v íránském hlavním městě Teheránská konference za účasti Roosevelta, Churchilla a Stalina. Okupační jednotky zůstaly v zemi po celou dobu války.\n\nRoku 1951 jmenoval šáh předsedou vlády nacionalistického politika dr. Muhammada Mosaddeka, jehož vzápětí potvrdil i parlament. Mosaddek se stal enormně populárním znárodněním Anglo-íránské ropné společnosti (Anglo-Iranian Oil Company, později British Petroleum), kontrolující těžbu ropy v zemi, čímž ovšem zároveň vznikla takzvaná íránská krize: V reakci na znárodnění uvalila Británie embargo na íránskou ropu a začala osnovat svržení Mosaddeka. Členové britské Secret Intelligence Service přesvědčovali USA v čele s prezidentem Eisenhowerem, že Mosaddeka drží u moci íránská komunistická strana TÚDE. Roku 1953 prezident Eisenhower schválil operaci Ajax zaměřenou proti Mosaddekovi, jejíž provedení bylo svěřeno CIA.\nNavzdory mnoha obtížím, jimž CIA čelila, se Kermitu Rooseveltovi mladšímu z americké ambasády v Teheránu podařilo tajnou operaci uvést do chodu. Byli najímáni Íránci, aby protestovali proti Mosaddekovi a sráželi se s premiérovými přívrženci. Zastánci a odpůrci monarchie se násilně napadali v ulicích, přičemž zahynulo téměř tři sta osob; samotnému šáhovi nezbylo nic jiného než uprchnout do exilu. Krize vyvrcholila státním převratem, v jehož průběhu ostřelovaly tankové jednotky, podporující šáha, soukromý dům předsedy vlády. Mosaddek se vzdal a byl zatčen 19. srpna 1953. Byl souzen pro velezradu a odsouzen ke třem letům vězení.\n\nMuhammad Rezá Pahlaví se vrátil k moci posílený a jeho vláda se v následujících letech stávala čím dál více autokratickou. Se silnou podporou USA a Británie modernizoval šáh íránský průmysl, ale zároveň potíral všechny formy politické opozice svou tajnou policií SAVAK. Ájatolláh Rúholláh Chomejní se stal aktivním kritikem šáhovy „bílé revoluce“ a veřejně odsuzoval vládu. Chomejní, populární v náboženských kruzích, byl zatčen a vězněn po 18 měsíců. Po svém propuštění v roce 1964 pak veřejně kritizoval vládu Spojených států. Šáh na popud generála Hasana Pákrávána poslal Chomejního do exilu, aby ho zbavil domácí základny. V Turecku a poté v Iráku pokračoval ajatolláh v ostré kritice šáhovy politiky.\n\nOd konce roku 1977 začaly v Íránu nabývat na intenzitě protesty proti šáhovi a jeho autokratické světské prozápadní politice. V prosinci 1978 vyšly do ulic milióny lidí, což zcela paralyzovalo chod ekonomiky – krize se vyhrotila. Šáh opustil zemi v půli ledna 1979 a o dva týdny později se vrátil z exilu ájatolláh Chomejní za vášnivých ovací davů. Konečný pád starého režimu přišel 11. února 1979, kdy guerilly povstalců zvítězily nad jednotkami pravidelné armády v tvrdých pouličních bojích. Poté, co se většina Íránců vyslovila v referendu pro zřízení islámské republiky, byla 1. dubna oficiálně proklamována nová forma státního uspořádání.\n\nRevoluce z roku 1979 byla šíitsko-islámská a přeměnila Írán v konzervativní teokratický stát. Ukončila blízké politické, sociální a kulturní vztahy s Evropou i USA. Chomejní se svými stoupenci usiloval o realizaci vize islámského státu, založeného především na právu šaría. V unikátní íránské teokratické ústavě je zakotvena funkce duchovního vůdce, rahbara, který má silnější pozici než nominální hlava státu, prezident. Prvním duchovním vůdcem se stal Chomejní.\n\nZ hlediska lidských práv si nový režim počínal nemilosrdně. Veškerá opozice byla umlčena, řada intelektuálů uvězněna a ženám bylo nařízeno nosit šátek. K tomu přistupovala i nenávistná rétorika vůči domnělým nepřátelům islámu, doma i v zahraničí.\n\nVztahy mezi Íránem a USA se po revoluci staly hluboce nepřátelskými. Dne 4. listopadu 1979 se skupina islámských bojovníků vydávajících se za studenty zmocnila personálu amerického velvyslanectví v Teheránu a obsadila areál ambasády. Jejich mluvčí jako důvod udali, že tamní zaměstnanci chystali svržení revoluční vlády, stejně jako to CIA udělala roku 1953 Muhammadu Mosaddekovi. Íránská vláda včetně Chomejního se za bojovníky postavila a předložila USA řadu požadavků, mj. i žádost o vydání šáha, který tehdy pobýval ve Spojených státech. Nakonec byla část rukojmí propuštěna, zbylých 52 osob však bylo drženo v zajetí až do ledna 1981, kdy došlo k dohodě urovnávající íránsko-americké finanční pohledávky. Snahy americké administrativy osvobodit rukojmí dříve ztroskotaly (viz Americká rukojmí v Íránu).\nMezitím propukl konflikt se sousedním Irákem, jemuž předcházela řada provokací na obou stranách. Irácký vůdce Saddám Husajn si od něj sliboval posílení pozice své země v regionu, teheránští činitelé zase popichovali irácké šíity proti světské vládě v Bagdádu a snažili se vyvézt revoluci do zahraničí. Formální záminkou k válce se stalo užívání důležité vodní cesty na řece Šatt al-Arab, tedy o revizi tzv. alžírské smlouvy z roku 1975. Podle ní měla svrchovaná práva na využívání toku připadnout Íránu, pokud jeho představitelé přestanou podporovat kurdské povstalce na severu Iráku.\n\nVálka začala 2. září 1980 iráckým útokem na Chúzistán, provincii obývanou íránskými Araby, od nichž si Bagdád sliboval podporu. Přestože se jednotkám Saddáma Husajna zpočátku dařilo využít své převahy a momentu překvapení, do roku 1982 íránští bojovníci vytlačili iráckou armádu zpátky za hranice. Chomejní odmítl příměří nabídnuté Irákem a požadoval velké odškodnění, sesazení Saddáma Husajna a jeho souzení za zločiny proti lidskosti. Dalších šest let pak probíhaly zdlouhavé boje, provázené útoky na tankery v Perském zálivu, a teprve roku 1988 se Chomejní rozhodl „vypít otrávený pohár“ a přistoupit na příměří zprostředkované Spojenými národy.\n\nBěhem íránsko-irácké války byly zabity tisíce íránských civilistů a vojáků iráckými chemickými zbraněmi. Irák finančně a materiálně podporovaly mnohé země - Egypt, arabské státy v Perském zálivu, Sovětský svaz a země Varšavské smlouvy (včetně ČSSR), Spojené státy (od roku 1983), Francie, Velká Británie, SRN, Brazílie a Čína (která však prodávala zbraně také Íránu). Tyto státy poskytovaly Iráku i know-how, zpravodajské informace, komponenty pro chemické zbraně a další druhy vojenské pomoci. Hlavními spojenci Íránu byly Sýrie, Libye a Severní Korea. S více než 100 000 oběťmi chemických zbraní je Írán na druhém místě žebříčku zemí nejvíce postižených zbraněmi hromadného ničení – hned po Japonsku. Celkový počet íránských obětí války se odhaduje na 500 000–1 000 000.\n\nRúholláh Chomejní zemřel nedlouho po ukončení íránsko-irácké války v roce 1989 a jeho nástupcem se překvapivě stal Alí Chameneí, mající v šíitské hierarchii spíše nižší postavení. Chameneímu od počátku chyběla autorita mezi islámským duchovenstvem a charisma vůdce, třebaže byl ihned jmenován ájatolláhem. Na významu naopak získal úřad prezidenta, na nějž přešly pravomoci zrušené funkce předsedy vlády – v červenci 1989 jím byl zvolen Alí Akbar Hášemí Rafsandžání.\n\nV íránském vedení převážili v devadesátých letech pragmatici, kteří kladli důraz na rozvoj ekonomiky a snažili se vymanit zemi z mezinárodní izolace, způsobené tvrdou islamistickou rétorikou z předchozích let. Díky nim se Írán vyhnul účasti na válce v Perském zálivu, konfliktu, který postavil nepřátelský Irák takřka proti celému světu. Konzervativní část íránských politiků sice nadále zdůrazňovala své obavy, že úvěry a investice ze zahraničí mohou přivést Írán do závislosti na Západu a ohrozit samotné základy revoluce, ale jejich hlas měl mnohem menší váhu než v dřívější době. O tom, jak smýšlí íránská veřejnost, dosud z rozhodovacího procesu v podstatě vyloučená, podaly důkaz prezidentské volby z roku 1997, v nichž s přehledem zvítězil umírněný duchovní Muhammad Chátamí, někdejší ministr kultury. Chátamímu se postupně podařilo prosadit některé reformy (větší svoboda tisku atd.), rozsáhlejším změnám však bránila vlivná Rada dohlížitelů, složená převážně z konzervativců. Tento pat nezměnily ani parlamentní volby v roce 2000, v nichž opět triumfovaly proreformní síly.\n\nNeschopnost reformistů prosadit demokratizaci společenského uspořádání vedla v Íránu k jisté rezignaci, projevující se nízkou účastí ve volbách. Roku 2004 se parlamentních voleb zúčastnilo jen 50,7 % oprávněných voličů, přičemž Rada dohlížitelů předtím ještě vyškrtla z kandidátních listin 2500 osob, zejména z řad reformistů. Chátamího druhé prezidentské období končilo roku 2005 a o úřad prezidenta začal znovu usilovat Rafsandžání, který se navenek prezentoval v reformistickém a otevřeném duchu. Ale Rafsandžánímu se nepodařilo získat v prvním kole voleb většinu a do druhého kole tak postoupil spolu s ním úřadující starosta Teheránu Mahmúd Ahmadínežád, známý svými tvrdými výroky na adresu Izraele a Západu. Ahmadínedžád získal v druhém kole 62 % hlasů a stal se šestým prezidentem Íránu.\n\nOd Ahmadínedžádova zvolení vzrůstá napětí mezi Íránem a Spojenými státy, především v souvislosti s íránským jaderným programem. Teheránští představitelé tvrdí, že jejich výzkum jaderné energie nikoho neohrožuje, administrativa ve Washingtonu však věří v opak. Na krizi ve vzájemných vztazích ukazuje i fakt, že Írán se během několika posledních let zbavil 85 % svých dolarových rezerv, které vyměnil za euro a japonský jen. Začátkem prosince 2006 provedl Ahmadínedžád restrikce v používání internetu v zemi.\n\nDne 14. března 2008 se konalo první kolo parlamentních voleb, v němž konzervativci díky volebním manipulacím získali absolutní většinu hlasů. Druhé kolo 26. dubna jen potvrdilo dosavadní výsledek (rozdělovalo se v něm 82 poslaneckých křesel). Volební účast byla v prvním kole asi šedesátiprocentní, v druhém kole se však k urnám dostavilo jen 26 % oprávněných voličů.\n\n\n\n"}
{"id": "272869", "url": "https://cs.wikipedia.org/wiki?curid=272869", "title": "Jeřáb paví", "text": "Jeřáb paví\n\nJeřáb paví (\"Balearica pavonina\") je nádherně zbarvený pták, zástupce čeledi jeřábovitých (\"Gruidae\").\n\nObývá vyprahlé savany v Africe jižně od Sahary, ačkoli hnízdí v poněkud mokřejších lokalitách. Rozeznáváme dva poddruhy: \"B. p. pavonina\", obývající Západní Afriku a četnější \"B. p. ceciliae\" obývající Východní Afriku.\n\nJeřáb paví se silně podobá jeřábu královskému (\"Balearica regulorum\") a spolu s ním je jediným zástupcem své čeledi, který hřaduje na stromech, k čemuž má dobře vyvinutý zadní prst pro sezení na větvích. Jednu dobu se také spekulovalo o tom, že by mohl být jeřáb královský poddruhem jeřába pavího. Stejně tak má i ozdobnou žlutou korunku z per. Peří na krku a mnohdy i na břiše je šedé, křídla jsou převážně bílá, ale místo toho jsou zbarvena i širokou škálou jiných barev, nejčastěji černou, hnědou nebo tmavě modrou. Tváře má jasně bílé. Červený je i výrazný hrdelní vak. Zobák má na rozdíl od jeřábu žijících více u vody krátký a šedý, nohy má černé. Pohlaví jsou si velice podobná, ačkoli je samec obvykle o něco větší. Tento druh dorůstá jednoho metru, rozpětí křídel se pohybuje kolem 1,87 m a hmotnost kolem 3,6 kg.\n\nJako všichni jeřábi se živí i jeřáb paví nejrůznějších hmyzem, plazy a malými savci. I tento druh předvádí úchvatné svatební tance, ve zjednodušené podobě tak může činit i celý rok. Při tomto tanci rozkládá křídla, předvádí své opeření, běhá do kola a vyskakuje do vzduchu. Samice klade do hnízda z rostlin obvykle 2 až 3 vejce, na kterých sedí oba rodiče a stejně tak později i oba rodiče vychovávají mláďata.\n\nV současné době je jeřáb paví vyhodnocen podle IUCN jako téměř ohrožený druh. Největší hrozby pro něj představuje, zvláště na západě hlavně ztráta přirozeného biotopu a degradace.\n"}
{"id": "272873", "url": "https://cs.wikipedia.org/wiki?curid=272873", "title": "Sanmarinská vlajka", "text": "Sanmarinská vlajka\n\nVlajka San Marina pochází z období okolo roku 1797 a její barvy – bílá a modrá ve vodorovných pruzích – jsou odvozené od barev znaku, který je uprostřed státní vlajky. Na jeho oválném poli jsou tři zelené vrchy a na nich tři bílé věže, představující hrady na třech pahorcích Monte Titana: - \"Guaita\", \"Cesta\", \"Montale\"; každá věž je ozdobená bílým pštrosím pérem. Zároveň modrá barva vlajky symbolizuje oblohu, bílá mraky i zimní sníh na vrcholcích Monte Titana. San Marino je republikou, součástí znaku je koruna suverenity. Po stranách jsou dvě ratolesti v přirozených barvách, vavřínová a dubová, dole je bílá stuha s nápisem \"LIBERTAS\" (Svoboda) ve žluté barvě. To byla obvyklá devíza italských městských republik. Národní a obchodní vlajka je bez znaku.\n\n"}
{"id": "272876", "url": "https://cs.wikipedia.org/wiki?curid=272876", "title": "Vlajka Ostrova Man", "text": "Vlajka Ostrova Man\n\nVlajka Ostrova Man je červená a jsou na ní tři spojené pokrčené bílé nohy, vějířovitě položené a otočené (podle směrnic z roku 1968) špičkami chodidel ve směru pohybu hodinových ručiček (\"triskelion\"). Nohy jsou chráněné bílo-žlutým brněním. Motiv vlajky vychází z erbu posledního krále tohoto území, Magnuse III. Poměr stran je 1:2.\n\nVlajka, nazývaná \"trinacria\", se od roku 1969 vztyčuje také na veřejných budovách tohoto ostrova.\n\n"}
{"id": "272877", "url": "https://cs.wikipedia.org/wiki?curid=272877", "title": "Berní rula", "text": "Berní rula\n\nBerní rula nebo také berní rola (staročeské \"berně\" znamená daň) je první úplný soupis daňových povinností v Českém království z roku 1654. Je to významný historický pramen pro historickou demografii, topografii i hospodářské dějiny Čech v době krátce po skončení třicetileté války. Obdobný katastr pro území Moravy se nazývá lánový rejstřík.\n\nStavovský český sněm rozhodl roku 1652/3 o provedení podrobného soupisu všeho berni podrobeného majetku \"(tedy poddanského)\" v Čechách. Za tím účelem byly ustanoveny čtyři visitační komise složené ze 4 osob - jeden zástupce za každý stav, které měly navštívit všechna panství a statky, prohlédnout vsi, poddanská pole, pořídit soupis berni podléhajících poddaných, tzv. \"skutečně osedlých\" a stanovit počet osedlých pro každou ves . \"Osedlý\" byl berní jednotkou rovnající se jednomu sedlákovi, nebo 4 chalupníkům, či 8 zahradníkům. Na osedlé byla přepočtena i řemesla a živnosti. Tento počet je dodatečně komisí připsán ke každé vsi a shrnut pro celé panství. Podle jejich počtu byly určovány berní podíly toho kterého panství a kraje.V době do jara 1655 sepsaly komise podle svých instrukcí všechny české kraje, Prahu a Kladsko, s výjimkou Chebska. Výsledkem \"generální visitace země\" je berní rula, obvykle datovaná do roku 1654.\n\nU každého poddaného je uváděna celková rozloha jeho polí, výměra ozimů, jařin, počty dobytka. Nejsou uvedeni podruzi ani čeleď \"(to jest poddaní bez berního - zdanitelného majetku)\". Zachycovány jsou pusté osedlosti, vyhořelé usedlosti a nově se usazující poddaní v letech 1652-54. Uváděna jsou řemesla, pokud byla poddanými provozována. Nestejným způsobem komise zaznamenávaly mlýny, kostely, fary, lesy, počet ovčáckých mistrů a pacholků a také bonitu půdy.\n\nBerní rula představuje důležitý krok v procesu budování absolutistického státu, který (zatím jen nesvobodné) zdaňuje sám, a to na základě přesnějších údajů o každé usedlosti jednotlivě. Byla základem pro výběr daní až do reformy roku 1712, která zahrnula i svobodné, a do reformy Marie Terezie z roku 1749 až 1756, založené už na výměře a výnosu pozemků. Přesné vyměření jednotlivých pozemků katastru na základě triangulační sítě se uskutečnilo až v 19. století.\n\nKnihy jsou děleny dle krajů, ztracena je kniha pro Slánský kraj. Knihy jsou veřejnosti nepřístupné, avšak většina z nich byla již vydána tiskem.\n\nGenerální rejstřík ke všem svazkům berní ruly vydalo nakladatelství Libri v roce 2003.\n\nPo zavedení berní ruly do praxe se projevily nedostatky - podhorské kraje byly, vzhledem k menším výnosům na osedlého tj. berní jednotku, znevýhodněny. U těchto panství, kde došlo ke stížnostem, se provedla revisitace, která nahradila berní rulu. Vzniká tak vlastně nový, leč neúplný katastr a to postupně v letech 1667 - 1682. Obsah je shodný s berní rulou, navíc je zde kolonka s uvedením hospodáře z doby předešlého katastru tj. berní ruly. Například pro kraj prácheňský byla berní rula vydána ve dvou knihách, zatímco revisitace již jen v jedné Byla provedena opravdu zhruba na polovině ze všech panství v kraji.\n\nKnihy jsou děleny dle krajů. Uloženy jsou v národním archivu v Praze. Berní rula doplněná revisitací platila jako podklad pro vyměřování berně  \"(i po Kinského katastrální reformě 1682 - 83)\" až do roku 1748. Nedostatky berní ruly byly s odstupem času stále hmatatelnější, proto bylo rozhodnuto pořídit katastr nový, viz Tereziánský katastr.\n\n\n"}
{"id": "272882", "url": "https://cs.wikipedia.org/wiki?curid=272882", "title": "Svatý Zikmund", "text": "Svatý Zikmund\n\nSvatý Zikmund, také Zikmund Burgundský (, , † 1. května 524) byl burgundský král od roku 516 až do své smrti. Stal se katolickým světcem, mimo jiné je jedním ze zemských patronů Čech.\n\nZikmund byl synem burgundského krále Gundobanda. Než se stal králem, přestoupil od ariánství ke katolicismu. V roce 522 nechal zavraždit svého syna Sigerika (jenž proti němu údajně měl vést intriky), ale pak svého činu litoval: uchýlil se do kláštera Agaunum ve Švýcarsku, žil zde mnišským životem a modlil se, aby mu bylo odpuštěno. O rok později se účastnil bojů vyvolaných nástupnickou krizí, byl zajat orleánským králem Chlodomerem a roku 524 byl zbaven trůnu a i s celou rodinou popraven stětím a následně vhozen do studny. Protože zemřel mučednickou smrtí, byl zanedlouho prohlášen za svatého. Zikmundovy ostatky byly pohřbeny v opatství Saint Maurice d'Agaune ve švýcarském kantonu Valais.\n\nJeho kult v českých zemích rozšířil král Karel IV., který v roce 1356 získal většinu jeho ostatků a přenesl je do Prahy do katedrály sv. Víta. Zikmund se pak stal jedním z českých patronů. Jeho svátek se ve světě slaví 2. května, v Česku 30. dubna. V Polsku je sv. Zikmund patronem města Płock, v Itálii města Cremona.\n\n"}
{"id": "272883", "url": "https://cs.wikipedia.org/wiki?curid=272883", "title": "LCP", "text": "LCP\n\nLink Control Protocol (LCP) je protokol, který se používá při navázání spojení, ukončení spojení, k dohodě o autentizačním algoritmu apod. LCP je společný protokol pro všechny síťové protokoly a je použit ještě předtím, než se vůbec uvažuje, jaký síťový protokol se použije. Protokol LCP je společně a protokolem NCP součástí protokolu Point-to-Point Protocol.\n\nLinka odpojena je fáze, u které se vždy začíná a končí. Např. při ztrátě spojení mezi modemy nebo po ukončení spojení administrátorem linka přechází do této fáze.\n\nNavazování spojení z fáze \"linka odpojena\" se přechází do fáze \"navazování spojení\". Při této fázi dochází k výměně konfiguračních paketů. Pokud dojde k přenosu datového paketu (např. IP) tak je tento paket zahozen. Cílem fáze je ustanovit spojení mezi oběma konci spojení.\n\nAutentizace při této fázi klient prokazuje svou totožnost. Klientem se myslí strana (stanice), která je vyzvaná k prokázání své totožnosti. Pokud strana prokáže svou totožnost, tak může k prokázání totožnosti vyzvat opačnou stranu. V praxi se přesto využívá jednostranná autentizace (např. PC proti poskytovateli Internetu). Autentizace je nepovinná.\n\nPři autentizaci dochází k výměně dat, která slouží k identifikaci stran. Tato data se předávají autentizačním protokolům (např. PAP, CHAP atd). Po fázi autentizace může dojít k aktivaci dalších protokolů, které slouží oběma stranám dohodnout se např. o šifrovaném přenosu, komprimaci dat atd.\n\nUkončení spojení je poslední fáze. Během této fáze dochází k zahazování paketů všech protokolů mimo protokolu LCP. Fyzická vrstva dostává signály, které signalizují ukončení spojení. Pak může fyzická vrstva ukončit spojení např. zavěšením komutované linky.\n\n"}
{"id": "272884", "url": "https://cs.wikipedia.org/wiki?curid=272884", "title": "Lichtenštejnská vlajka", "text": "Lichtenštejnská vlajka\n\nVlajka Lichtenštejnska má dva stejně široké, vodorovné pruhy, modrý a červený. V horním rohu je umístěná žlutá knížecí koruna.\n\nV této úpravě se používá od roku 1937, k malé úpravě koruny došlo roku 1982. Koruna byla přidaná proto, že docházelo k záměně s tehdejší haitskou vlajkou (na berlínskych olympijských hrách v roce 1936). \n\nModrá a červená jsou od 19. století národní lichtenštejnské barvy a byly roku 1921 potvrzené ústavou. Modrá symbolizuje oblohu, červená žár večerních ohňů, knížecí koruna jednotu lidu, státu a panovnickeho domu. Protože namísto vlajky byla často věšená zástava upevněná ke stožáru na způsob církevní zástavy, tehdy svislé, objevuje se někdy i na vlajkách knížecí koruna otočená o 90 stupňů ke stožáru, ke kterému pak směřuje svojí horní částí.\n\nPro služební potřeby byla roku 1982 zavedená standarta vlády a parlamentu (\"Landtag\"), která má dva vodorovné pruhy, modrý a červený, a uprostřed velký lichtenštejnský znak.\n\n"}
{"id": "272886", "url": "https://cs.wikipedia.org/wiki?curid=272886", "title": "Třída vrtulníkových torpédoborců Hjúga", "text": "Třída vrtulníkových torpédoborců Hjúga\n\nVrtulníkové torpédoborce třídy Hjúga (: ひゅうが型護衛艦, \"Hjúgagata Goeikan\") představují nový typ lehké letadlové lodě (z politických důvodů označovaných jako vrtulníkové torpédoborce, \"DDH\") stavěné pro Japonské námořní síly sebeobrany (JMSDF). Ve službě nahradí v současnosti používané 7 000tunové torpédoborce třídy \"Haruna\". Nové lodě jsou největšími válečnými loděmi provozovanými Japonskem od doby, kdy bylo po prohrané druhé světové válce Japonské císařské námořnictvo rozpuštěno a nahrazeno JMSDF. Rovněž to jsou první plavidla v řadách JMSDF s výtlakem větším než 10 000 tun. Ve stavbě jsou však ještě výrazně větší vrtulníkové torpédoborce třídy \"Izumo\".\n\nHlavním úkolem těchto lodí je protiponorkový boj s využitím palubních vrtulníků. Mohou být ale nasazeny též v případě živelních pohrom a humanitárních misí. Rovněž budou jako vlajkové lodě JMSDF plnit i funkce velící a řídící. Konstrukce plavidel třídy \"Hjúga\" připomíná lehké letadlové lodě nebo obojživelné útočné lodě jako jsou italská 13 850tunová \"Giuseppe Garibaldi\", španělská 17 000tunová \"Principe de Asturias\" nebo britské 21 000tunové lodě třídy \"Invincible\".\n\nLodě třídy \"Hjúga\" mají přímou letovou palubu, která poskytuje maximum prostoru pro vzlety a přistání palubních vrtulníků. V důsledku toho plavidla silně připomínají lehké letadlové lodě. Na druhou stranu ale nejsou vybaveny „skokanským můstkem“ ani jiným zařízením potřebným pro provozování letadel s pevnými křídly. Důvodem je, že japonská ústava zakazuje JSDF vlastnictví ofenzivních zbraní a letadlová loď, z níž operují letadla s pevnými křídly, právě takovou ofenzivní zbraní je. Analytici ovšem předpokládají, že pokud bude japonská ústava v budoucnu změněna, bude možné lodě třídy \"Hjúga\" snadno přeměnit v plnohodnotné lehké letadlové lodě nesoucí proudové letouny s kolmým (či zkráceným) startem (např. F-35B nebo Harrier).\n\nHlavní výzbroj tvoří až 11 protiponorkových vrtulníků — obvykle typu SH-60J. Ty jsou z podpalubního hangáru vyváženy dvojicí výtahů. Lodi dále nesou šestnáctinásobné vertikální vypouštěcí silo řízených střel. Nesou řízené střely moře-vzduch RIM-162 ESSM (\"Evolved Sea Sparrow Missile\"), raketová torpéda ASROC, dva systémy blízké obrany Phalanx CIWS a dva tříhlavňové 324mm protiponorkové torpédomety.\n\nVelící systém je typu ATECS. Jsou vybaveny radary typu FCS-3, OPS-20 a sonarem OQS-XX. Pohonný systém koncepce COGAG tvoří čtyři plynové turbíny typu General Electric LM2500. Lodní šrouby jsou dva. Rychlost je přes 30 uzlů.\n\nStavba první lodě (\"Hjúga\") začala v roce 2006. Spuštěna na vodu byla 23. srpna 2007 a do služby vstoupila 18. března 2009. Nyní je vlajkovou lodí 1. eskortní flotily. Kýl druhého plavidla \"Ise\" byl založen roku 2008, do služby loď vstoupila 16. března 2012.\n\nJednotky třídy \"Hjúga\":\nKódové názvy jednotlivých lodí, 16DDH, resp. 18DDH, jsou odvozeny z japonského kalendáře a roku, ve kterém byly objednány – Hjúga v 16. roce éry Heisei (2004), druhá loď v 18. roce éry Heisei (2006).\n\nPrvní loď třídy byla pojmenována \"Hjúga\" na počest bitevní lodě Hjúga Japonského císařského námořnictva, která v něm sloužila od roku 1918 až do konce druhé světové války. Po bitvě u Midway byla \"Hjúga\" v roce 1943 přestavěna na hybridní bitevní-letadlovou loď. Její zadní dělostřelecké věže byly odstraněny a na jejich místě byl postaven hangár a malá letová paluba, ze které mohlo vzlétat jejích 22 letounů.\n\n"}
{"id": "272890", "url": "https://cs.wikipedia.org/wiki?curid=272890", "title": "Nirvana: Come as You Are", "text": "Nirvana: Come as You Are\n\nNirvana: Come as You Are (v originále ) je asi nejznámější kniha amerického spisovatele Michaela Azerrada. Je to biografe skupiny Nirvana a poprvé byla publikována roku 1993.\n\nPři psaní knihy se Azerrad setkal s mnoha lidmi okolo kapely a prodělal řadu rozhovorů i se samotnými členy. Jedinečná je kniha v tom, že Azerrad ji psal a vydal ještě ze života Kurta Cobaina, který zemřel následujícího roku po vydání knihy.\n"}
{"id": "272891", "url": "https://cs.wikipedia.org/wiki?curid=272891", "title": "Come as You Are", "text": "Come as You Are\n\nCome as You Are může označovat:\n\n"}
{"id": "272892", "url": "https://cs.wikipedia.org/wiki?curid=272892", "title": "Kružnice (rozcestník)", "text": "Kružnice (rozcestník)\n\nSlovo kružnice se používá ve více významech a souvislostech:\n\n\n"}
{"id": "272893", "url": "https://cs.wikipedia.org/wiki?curid=272893", "title": "Balearica", "text": "Balearica\n\nJeřáb (Balearica) je nevelký ptačí rod, který tvoří dva žijící zástupci čeledi jeřábovitých (\"Gruidae\"):\n\n\nOba zástupci žijí pouze na území Afriky jižně od Saharské pouště a jsou jedinými jeřáby, kteří mohou hnízdit na stromech díky jejich dobře vyvinutému zadnímu prstu. Oba druhy jsou si velice podobné a jednu dobu se spekulovalo o možnosti, že je jeřáb královský poddruh jeřába pavího.\n\nStejně jako ostatní jeřábi se živí i tyto druhy hmyzem, plazy a malými savci.\n\nV pravěku byli oba zástupci jeřábů znatelně více rozšířeny, než je tomu dnes a fosílie dokazují, že obývaly i Evropu a Severní Ameriku. Naopak se nenašly žádné důkazy o existenci těchto druhů v Asii.\n\nMezi prehistorické, vymřelé a doložené zástupce rodu \"Balearica\" patřili:\n\n"}
{"id": "272894", "url": "https://cs.wikipedia.org/wiki?curid=272894", "title": "Here She Comes Now/Venus in Furs", "text": "Here She Comes Now/Venus in Furs\n\n„Here She Comes Now/Venus in Furs“ je singl amerických rockových skupin Nirvana a Melvins. Deska byla nahrána v roce 1990 a zahrnuje skladby „Here She Comes Now“, kterou hraje Nirvana, a „Venus in Furs“ v podání Melvins. Obě skladby jsou původně od The Velvet Underground.\n"}
{"id": "272895", "url": "https://cs.wikipedia.org/wiki?curid=272895", "title": "Seznam chorvatských panovníků", "text": "Seznam chorvatských panovníků\n\nSeznam chorvatských panovníků zahrnuje chorvatská knížata, krále, a to jak krále chorvatské a dalmátské, tak krále slavonské, dalmátské. Seznam zahrnuje jak samostatné chorvatské krále, tak krále v personální unii s Uherskem. Uveden je i formální král Nezávislého státu Chorvatsko Tomislav II. Dále jsou v seznamu uvedeni chorvatští bánové a představitelé bánovin.\n\nDetaily týkající příchodu Chorvatů téměř nejsou zdokumentovány.\n\nAsi okolo roku 626 Chorvaté migrovali z Haliče na pozvání východofranského panovníka Heraklia. Mezi lety 641–689 Radoslav přivedl Chorvatsko ke křesťanství.\n\nDne 29. října 1918 chorvatský (resp. chorvatsko-slavonský) parlament vyhlásil konec unie s ostatními zeměmi Koruny svatoštěpánské (Uherskem) a deklaroval připojení Království chorvatsko-slavonského ke Státu Slovinců, Chorvatů a Srbů. Tím ztratil termín Země Koruny svatoštěpánské svůj význam a přestal být používán. To samé provedli i zástupci korunní země království Dalmatského.\n\nOd roku 1102 byl vládce Uher také králem Chorvatska a Dalmácie, se souhlasem chorvatské šlechty. Chorvatsku panují z jeho pověření bánové saborové.\n\nV letech 1945–1991 bylo Chorvatsko součástí republiky Jugoslávie, pro představitele Lidové republiky Chorvatsko (1945–1953) a Socialistické republiky Chorvatsko (1963– 991) přejděte na tento seznam: Seznam představitelů Chorvatska\n\nOd roku 1991 je země samostatná. Pro seznam chorvatských prezidentů přejděte na tento seznam: Seznam představitelů Chorvatska\n\n\n"}
{"id": "272896", "url": "https://cs.wikipedia.org/wiki?curid=272896", "title": "Puss/Oh, the Guilt", "text": "Puss/Oh, the Guilt\n\n„Puss/Oh, the Guilt“ je singl amerických rockových skupin Nirvana a The Jesus Lizard. Deska byla vydána 15. února 1993 a zahrnuje skladby „Puss“ od Jesus Lizard a „Oh, The Guilt“ od Nirvany.\n"}
{"id": "272899", "url": "https://cs.wikipedia.org/wiki?curid=272899", "title": "Aneurysm", "text": "Aneurysm\n\nAneurysm je název písně a zároveň singlu americké rockové skupiny Nirvana. Píseň na studiovém albu skupiny nikdy nevyšla, objevila se však na kompilaci \"Incesticide\" i na EP \"Hormoaning\".\n\nSingl vyšel v roce 1996 (tedy v době, kdy již Nirvana nehrála) k živé oficiálně vydané desce \"From the Muddy Banks of the Wishkah\".\n"}
{"id": "272901", "url": "https://cs.wikipedia.org/wiki?curid=272901", "title": "About a Girl", "text": "About a Girl\n\n„About a Girl“ je název píseň a zároveň singlu americké rockové skupiny Nirvana. Je to v pořadí třetí píseň na jejich debutovém albu \"Bleach\" z roku 1989 a první píseň na živém akustickém albu \"MTV Unplugged in New York\".\n\nText napsal Kurt Cobain údajně poté, co mu jeho přítelkyně Tracy vyčetla, že již složil písně o všem možném kromě ní.\nKe složení hudby, jak Cobain přiznal, si musel několikrát poslechnout album Beatles.\n"}
{"id": "272902", "url": "https://cs.wikipedia.org/wiki?curid=272902", "title": "Amur (rozcestník)", "text": "Amur (rozcestník)\n\nAmur má několik významů:\n\n"}
{"id": "272903", "url": "https://cs.wikipedia.org/wiki?curid=272903", "title": "Vojtěch III. Salcburský", "text": "Vojtěch III. Salcburský\n\nVojtěch III. Salcburský, jinak též Adalbert ( \"Adalbert III. von Böhmen\"; 1145 – 8. duben 1200) byl třetí syn českého knížete a krále Vladislava II. a jeho první manželky Gertrudy Babenberské, salcburský arcibiskup v letech 1168–1177 a 1183–1200 z dynastie Přemyslovců.\n\nJako u mnoha Přemyslovců se o Vojtěchově vládě příliš mnoho neví. Žil v některém z českých klášterů (bývá uváděn jako probošt mělnické kapituly) a poté byl v roce 1168 zvolen salcburským arcibiskupem. Jeho předchůdcem v tomto úřadě byl Konrád Babenberský, jeho strýc z matčiny strany. Vojtěch ovšem musel respektovat vůli salcburské kapituly, která byla nakloněna papeži Alexandrovi III., nikoli Kalixtovi III., který byl zvolen z vůle císaře Fridricha I. Barbarossy. Vladislav II. sice Barbarossovi nabídl finanční částku na respektování Vojtěcha v úřadu arcibiskupa, ale ten Vojtěcha na sněmu v Bamberku v roce 1169 odmítl uznat.\n\nCísaři se nakonec přece jen podařilo Vojtěcha/Adalberta sesadit v roce 1177 a na jeho místo se dostal Konrád II. z Wittelsbachu. Vojtěch odjel do Čech, kde ho přijal kníže Soběslav II. Na tehdejší dobu to bylo velice ušlechtilé gesto, protože mezi sebou právě v tu dobu soupeřili potomci Vladislava I. (Vojtěch) a Soběslava I. (tedy Soběslav II.)\n\nV roce 1183 se mohl Vojtěch vrátit do salcburského epištolátu – Barbarossovi se zřejmě zdáli synové Vladislava dostatečně nakloněni. V roce 1184 nepřítomnosti knížete Bedřicha syn Soběslava I., Václav přitáhl ke Pražskému hradu, který hájila Bedřichova manželka Alžběta Uherská. Zatímco Bedřich se snažil získat pomoc v zahraničí, táhl mu na pomoc za velkého plenění jeho bratr arcibiskup Vojtěch. Před blížícím se vojskem Václav uprchl ze země.\n\nCoby arcibiskup Vojtěch zakládal špitály a díky privilegiu Filipa Švábského z roku 1198 postavil i velký románský dóm. V jeho době byla na pozemcích arcidiecéze objevena ložiska soli a význam arcibiskupství tak vzrůstal. Velmi nápomocen byl po roce 1197 i českých zájmům v říši. Zemřel na jaře 1200 a byl pohřben před oltářem sv. Ondřeje v salzburském dómu.\n\n\n"}
{"id": "272904", "url": "https://cs.wikipedia.org/wiki?curid=272904", "title": "Singles (album, Nirvana)", "text": "Singles (album, Nirvana)\n\nSingles je box set, který zahrnuje písničky ze singlů americké grungeové skupiny Nirvana. Vyšel v Evropě pod vydavatelstvím Geffen Records v roce 1995. Zahrnuje čtyři singly z alba \"Nevermind\" („Smells Like Teen Spirit“, „Come as You Are“, „In Bloom“ a „Lithium“) a dva singly, které vyšly k albu \"In Utero\" („Heart-Shaped Box“ a „All Apologies“). Nezahrnuje singl „Pennyroyal Tea“, který rovněž vyšel k albu \"In Uteru\".\n\nAutorem všech skladeb je Kurt Cobain, pokud není uvedeno jinak.\n\n\n\n"}
{"id": "272905", "url": "https://cs.wikipedia.org/wiki?curid=272905", "title": "Classic Albums: Nirvana – Nevermind", "text": "Classic Albums: Nirvana – Nevermind\n\nClassic Albums - Nirvana - Nevermind je dokument vydaný na DVD, který je součástí edice \"Classic Albums\". Tento díl se věnuje americké grungeové skupině Nirvana. Zahrnuje rozhovory se členy kapely a lidmi kolem ní a dále skladby z alba \"Nevermind\". Oficiálně bylo DVD vydáno v březnu 2005.\n"}
{"id": "272907", "url": "https://cs.wikipedia.org/wiki?curid=272907", "title": "Třetí princ", "text": "Třetí princ\n\nTřetí princ je česká filmová pohádka režiséra Antonína Moskalyka z roku 1982, která měla premiéru 1. července 1983. Scénář napsali Ota Hofman spolu s Antonínem Moskalykem na motivy pohádky Karla Jaromíra Erbena \"O dvou bratřích\". Skalní exteriéry byly natáčeny v Adršpašskoteplických skalách. Pohádka má poněkud ponurou atmosféru a zejména některé scény ve skalním městě při spojení vizuálního ztvárnění a zvukových efektů mohou působit poměrně strašidelně, což někteří diváci považují za klad a jiní zase ze stejných důvodů pohádku ve velké oblibě nemají.\n\nKrálovna Země lva se nemůže smířit se ztrátou jediného syna Jindřicha, který odešel do světa. Dívka od potulných kejklířů jí poradí, aby nechala uvařit jedinou rybu, kterou rybáři uloví v královském rybníce, vodu nechá vypít kobyle, rybí hlavu dá sníst psici, sama sní rybí maso a kosti dá zakopat do zahrady. Ačkoliv obvykle rybáři mají plné sítě, toho dne vyloví jen jedinou rybu a královna učiní, jak jí dívka radila. Zakrátko se královně narodí dvojčata Jaroslav a Jaromír, ve stejný den se kobyle narodí dvě stejná hříbata, psici dvě stejná štěňata a z kostí vyrostou dva meče. Princové rostou za rok jako jiní za sedm let a za tři roky jsou z nich dospělí muži.\n\nPrinc Jaromír se zamiluje do princezny, jejíž obraz se tajemně objeví na královském zámku mezi obrazy ostatních princezen, z nichž chce král pro své syny vybrat nastávající manželky. Král a královna si nejdříve myslí, že je to stejný obraz princezny, za kterou před lety odešel jejich prvorozený syn. Ve věži, kde obraz ukrývali, však zjistí, že se jedná o jiný obraz, neboť původní obraz se ze svého místa nepohnul. Jaromír se přes zákaz rodičů vydá do světa princeznu z obrazu hledat. Jaroslav si s ním vymění meč, aby poznal, jestli se Jaromírovi ve světě něco zlého nepřihodilo. Při ohrožení života totiž meč každého prince zreziví. Jaromír se dostane do království diamantových skal, kde najde princeznu Milenu. Aby ji získal, musí splnit tři úkoly, avšak již při prvním, který spočívá v uhlídání stáda ovcí, selže a zkamení.\n\nJaroslav podle z poloviny zrezivělého meče pozná, že se Jaromírovi něco přihodilo, jako by zároveň žil i byl mrtev. Proto se vypraví bratrovi na pomoc. Také dorazí do království diamantových skal a vydávaje se za Jaromíra dokončí první úkol. Dále splní i druhý úkol a postupně zjistí, že princezna Milena má sestru, která je jí k nerozeznání podobná. Za touto druhou princeznou se před léty vydal nejstarší králův syn a usiloval o její ruku. Ani jemu se nepodařilo splnit všechny tři úkoly, které si princezna z rozmaru vymyslela jako podmínku sňatku. Poslední z nich spočíval v závodě na koni, v němž princezna prince porazila za pomocí své sestry. Jaroslav se podobností obou sester proto nenechá zmást a v závodě zvítězí, a tedy i třetí úkol splní. Tímto zlomí kletbu a osvobodí zkamenělé bratry Jindřicha a Jaromíra, kteří se ožení se svými princeznami.\n\nPohádka se natáčela na těchto místech:\n\n"}
{"id": "272909", "url": "https://cs.wikipedia.org/wiki?curid=272909", "title": "Hype!", "text": "Hype!\n\nHype! je dokumentární film o hudebním stylu grunge a jeho popularitě v USA v devadesátých letech 20. století. Obsahuje řadu rozhovorů a záběrů kapel TAD, Mudhoney, Nirvana, Soundgarden, The Gits, Love Battery, Flop, Melvins, Mono Men, The Supersuckers, Zipgun, Seaweed, Pearl Jam, 7 Year Bitch, Hovercraft, Gas Huffer a Fastbacks (převážná část těchto kapel se pojí s vydavatelstvím Sub Pop).\n"}
{"id": "272911", "url": "https://cs.wikipedia.org/wiki?curid=272911", "title": "Lake of Fire", "text": "Lake of Fire\n\nLake of Fire je název písně americké hudební skupiny Meat Puppets. Poprvé se objevila na jejich albu z roku 1983 \"Meat Puppets II\".\n\nZnámou se skladba stala především díky tomu, že ji (společně s „Plateau“ a „Oh, Me“) zahrála na svém akustickém vystoupení pro hudební stanici MTV Nirvana. Záznam tohoto koncertu vyšel v roce 1994 pod názvem \"MTV Unplugged in New York\" a zahrnuje všechny tři výše zmíněné písně.\n"}
{"id": "272913", "url": "https://cs.wikipedia.org/wiki?curid=272913", "title": "Ludwig von Bertalanffy", "text": "Ludwig von Bertalanffy\n\nKarl Ludwig von Bertalanffy (19. září 1901 Vídeň – 12. června 1972 Buffalo, stát New York) byl rakouský biolog a filosof, jeden za zakladatelů Obecné teorie systémů.\n\nBertalanffy studoval biologii a filosofii ve Vídni, roku 1926 obhájil práci o lékaři a filosofovi G. T. Fechnerovi. V letech 1934-1948 byl profesorem ve Vídni, 1948-49 v Londýně, v Montrealu a 1950-1954 v Ottawě. Potom přednášel na \"University of Southern California\" (1955–58), na \"University of Alberta\" (1961–68) a na \"State University of New York\" (SUNY) v Buffalu (1969-72), kde také zemřel. Zabýval se fyziologií, výzkumem rakoviny a zejména obecnými vlastnostmi živých organismů a systémů vůbec.\n\nRoku 1934 uveřejnil Bertanlanffy jednoduchý model růstu, který se v různých obměnách stále užívá. V jednoduché podobě je to diferenciální rovnice, vyjadřující závislost růstu tělesné délky (\"L\") na čase (\"t\"):\n\nformula_1\n\n(kde formula_2 je Bertalanffyho koeficient růstu a formula_3 je cílová délka jedince při dostatku potravy).\n\nBertalanffyho teorie systémů vychází z předpokladu, že živé organismy jsou otevřené systémy, jež si se svým okolím vyměňují látky a energii a nedají se tedy popsat běžnými fyzikálními modely pro systémy uzavřené. Jeho teorie zdůrazňuje holismus oproti redukcionismu a organismus staví proti mechanismu. \n\nTradiční modely uzavřených systémů, založené na klasické fyzice a Druhé větě termodynamické, se pro popis živých systémů nehodí. Bertalanffy říká, že “běžné fyzikální formulace nelze z principu použít pro živé systémy jakožto otevřené systémy v ustáleném stavu, a můžeme se dohadovat, že řada rysů živých systémů, jež se podle fyzikálních zákonů zdají paradoxní, je důsledkem této skutečnosti.” \n\nObecná teorie systémů tedy hledá společné zákonitosti živých i společenských systémů a nachází například tyto:\n\nBertalanffy také definuje několik druhů rovnováhy systémů:\nTyto principy a na nich založené teorie lze podle Bertalanffyho snadno zobecnit a aplikovat i v kybernetice a jiných oblastech věd, včetně společenských.\n\nBertalanffy uvádí jako příklad nové koncepty, zaváděné v sociologii, například “koncept obecného systému, zpětné vazby, informace a komunikace.” Přitom kritizuje klasické “atomistické” pojetí společenských systémů („metodický individualismus“) a “představy jako ‘fyzika společnosti’ jak je občas prosazují redukcionisté.” Naopak otevřené systémy se jistě prosadí nejen v sociologii, ale mimo jiné i v antropologii, ekonomii, politologii a psychologii. Bertalanffyho teorie systémů tak i dnes slouží jako můstek, spojující bádání v různých disciplínách.\n\n\nPrvní Bertalanffyho články o Obecné teorii systémů:\n\n\n\n"}
{"id": "272915", "url": "https://cs.wikipedia.org/wiki?curid=272915", "title": "Transplantace", "text": "Transplantace\n\nTransplantace je přenos celého orgánu, jeho části nebo určité tkáně, a to z jednoho těla do druhého nebo z určitého místa těla na jiné. Důvodem tohoto chirurgického zákroku je poškození nebo selhání původního orgánu, často způsobené určitým onemocněním. Orgány se získávají hlavně z mrtvých organismů (typičtí dárci srdcí jsou úrazy hlavy, v dřívější době bez helem hlavně cyklisté) - kadaverózních dárců. Většina dárců je po mozkové příhodě nebo po krvácení do mozku z důvodu hypertenze (ruptura aneurysmatu). Z jednoho člověka se dá najednou vzít až 7 orgánů. Na většinu dárců není stanovený žádný věkový limit, není omezení v délce napojení na umělou plicní ventilaci nebo omezení v závislosti na infekci.\n\nGlobálně je dárců málo, proto se přistupuje k tzv. párovým odběrům, hlavně ledvin, se zahraničím. Česká republika tak spolupracuje se Slovenskem, Rakouskem a nejnověji s Izraelem.\n\nZe živých organismů se dají transplantovat pouze párové orgány, jako ledviny nebo plíce. Především u lidí je tento chirurgický zákrok spojen se záchranou nebo značným usnadněním života příjemce orgánu.\n\nV současné době je možné transplantovat srdce, ledviny, játra, plíce, slinivku břišní (nebo pouze Langerhansovy ostrůvky), tenké střevo a u žen i dělohu. Z tkání se transplantují i kosti, šlachy, rohovka, srdeční chlopně, cévy a kůže. Celosvětově nejčastější transplantace jsou transplantace ledvin (cca 25000 ročně), jater (5000 ročně), srdcí (cca 4000 ročně) a rohovky.\n\nSystém transplantačního programu v ČR spravuje Koordinační středisko transplantací (KST), které kromě aktualizace čekací listiny (ang. waiting list - WL) na jednotlivé orgány, spravuje i registr dárců a registr provedených transplantací. Čekací listina je poměrně dynamická, neustále se v ní něco mění. Pracovníci v KST mimo jiné taky vypracovávají statistiky, poskytují finanční náhrady žijícím dárcům a finančně přispívají pozůstalým dárců.\n\nLéčba pacienta nekončí úspěšnou transplantací. Tkáň od dárce je pro recipienta rozeznávána imunitním systémem (IS) jako cizorodá a je aktivně napadána, jako by se jednalo o tkáň infikovanou nebo jinak patologicky poškozenou. Pacient tak musí být vystaven doživotnímu zvýšenému riziku infekce potlačením IS imunosupresivy. Při transplantaci a následné integraci (uchycení) transplantované tkáně dochází k jejímu odhojování (rejekci) na základě polymorfismu v hlavních histokompatibilních glykoproteinech (MHCgp). MHCgp jsou proteinové komplexy, které na povrchu buněk presentují vlastní nebo cizorodé peptidy a ukazují tak IS případné patologické stavy buněk či jejich infekci. Různé alelické formy MHCgp presentují ze stejných proteinů různé peptidické části díky polymorfismu ve vazebné části, a tak je tkáň od jiného jedince rozeznávána recipientem jako cizorodá látka. Při tomto přímém rozeznávání následně dochází k aktivnímu napadání a odhojení transplantované tkáně. Přímému rozeznání se dá částečně předejít transplantacemi od dárce, který je příbuzný s recipientem. I když jsou alelické formy MHCgp dárce i příjemce stejné, k odhojení dochází na základě různých alelických forem stovky různých proteinů, které jsou pohlcovány příjemcovými antigen presentujícími buňkami (APC) a jsou presentovány jako cizorodé antigeny. Toto nepřímé rozeznání antigenů dále komplikuje transplantace. Při přímém rozpoznávání dochází i k útoku štěpu proti hostiteli (GVHD - graft versus host disease), kdy T lymfocyty dárce z darované tkáně rozeznávají hostitelovy tělní struktury jako cizorodé a aktivně na ně útočí. Mezi nejčastější příznaky patří projevy na kůži (chimerismus), poruchy jater (hyperbilirubinémie) a trávící soustavy (mykotické plaky u dutině ústní, závažné průjmy, nauzea, zvracení). GVHD má dvě formy: akutní, která přichází do 100 dnů po Tx a chronická, která se projeví po 100 dnech od Tx. \n\nMolekuly buněk, které odpovídají za histokompatibilitu tkání živočíchů se označují jako MHC (major histocompatibility complex). U člověka se tyto molekuly nazývají HLA (human leukocyty antigen), protože byly objeveny na leukocytech. Lidský jedinec, podobně jako chromozomy, od svých biologických rodičů zdědil mateřské i otcovské HLA antigeny. HLA se označují i jako hlavní transplantační antigeny (HLA-A, HLA-B a DR). Když je při transplantaci shoda HLA molekul dárce a příjemce, příjemce orgán toleruje. U transplantace plic, jater a srdce se kompatibilita nevyžaduje, protože tyto orgány mají nízkou HLA expresi. U transplantace ledviny je nutná serologická kompatibilita na úrovni HLA - A,B, DR. Transplantace kostní dřeně vyžaduje kompatibilitu až na imunogenetické úrovni, a to pomocí PCR. Na úrovni alel známe víc jako 1800 HLA-A molekul, víc jako 2000 HLA-B molekul a víc jako 9000 HLA-DR molekul.\n\nHLA molekuly se kromě toho používají i ve forenzní medicíně na stanovení otcovství (paternitní spory). \n\nU některých typů tkání a na některých místech v těle nedochází k tak silnému odhojování transplantátu. To je způsobeno tím, že některé tkáně musí být nutně chráněny před zánětlivými reakcemi IS. To jsou například mozek a oko. Kdyby v těchto orgánech docházelo k normální imunitní reakci proti různým podnětům, mohlo by docházet k nenapravitelnému poškození. To je u zvláště u mozku absolutně nežádoucí. Mozek, oko, ale i gonády jsou proto částečně odděleny od buněk IS, ať už mechanicky (bariéry proti infiltraci lymfocytů) a nebo funkčně (například buňky oka obsahují FasL, ligand tzv. Fas receptoru, který způsobuje apoptózu efektorových lymfocytů). To ovšem neznamená, že by tato privilegovaná místa zaručovala bezproblémovou transplantaci. Někdy dochází k odvržení transplantátu oční rohovky a hlavně některá imunologicky privilegovaná místa jsou terčem autoimunitních onemocnění. K tomu dochází například v mozku při roztroušené skleróze.\n\nPodle původu transplantované tkáně nebo orgánu rozlišujeme několik typů transplantací:\n\n\n\nTx kostí - používá se v kostní chirurgii k výplni defektů a náhradě části kosti. Pro úspěšnou transplantaci kosti je nutné splnit dvě základní podmínky: přítomnost tzv. osteoprogenitorových buněk (původně vazivových buněk se zdrojem v kostní dřeň, endost a periost) a dobré cévní zásobení celé lokality, do které se transplantát přenáší. Formy transplantace kostí jsou autogénní s možností přestavby transplantátu na novou kost a homogénní, které vykazují vysokou inkompatibilitu (lze ji snížit konzervací a tzv. kostními bankami).\n\nTx šlach - nejčastěji po různých deformitách a úrazech šlach, např. flexoru ruky.\n\nTx rohovky - provádí se v celé síle rohovky jako tzv. perforující keratoplastika. V některých případech se dělá i lamelární keratoplastika, kdy se transplantuje jen určitá vrstva rohovky. Mezi hlavní indikace patří: zlepšení průhlednosti, riziko perforace u vředů bulbu, těžké záněty rohovky a kosmetická indikace, prováděná ojediněle. \n\nTx srdeční chlopně - je možnosti léčby chlopňových vad chlopňovou protézou (biologickou nebo mechanickou). Biologické chlopně- bioprotézy - jsou speciálně upravené vepřové chlopně nebo z hovězího perikardu. Nejméně často užívanou možností náhrady srdeční chlopně je tzv. homograft. Jde o transplantaci lidské chlopně z člověka. Chlopeň dárce musí velikostí odpovídat chlopni příjemce. Po transplantaci homograftem není nutno užívat warfarin, riziko infekce je o dost nižší a nedochází k tak rychlé degeneraci materiálu jako u bioprotéz.\n\nTx alložíly - je jedinou možností záchrany končetiny u pacientů po opakovaných cévních výkonech s kritickou ischemií. Transplantace se vždy provádí z mrtvého dárce.\n\nTx kůže - nejčastěji jde o autotransplantaci - odběr vlastní kůže a její přenesení na místo defektu; důvodem pro tuto transplantaci jsou popáleniny, kožní infekce, velké otevřené rány, dekubity a špatně se hojící vředy.\n\n\nTx srdce - ortotopická allotransplantace srdce - u pacientů v konečné fázi srdečního selhání. První transplantaci srdce provedl v roce 1967 Christiaan Barnard. V ČR byla první úspěšná Tx srdce provedena 31.1.1984 v pražském IKEM. \n\nTx plic - je jeden z nejnáročnějších chirurgických výkonů. První, ovšem neúspěšnou transplantaci plic provedl v roce 1963 James Hardy, pacient ale tehdy zemřel 18 dní po zákroku. Úspěšný zákrok se nakonec povedl v roce 1983 v Torontu J. D. Cooperovi. V ČR byla první úspěšná Tx plic provedena týmem profesora Pafky v roce 1997. Transplantace se nejčastěji provádějí u lidí s plicní či cystickou fibrózou, plicním emfyzémem či plicní hypertenzí. Po pěti letech žije víc než polovina transplantovaných. \n\nTx jater - komplexní léčebná metoda určena především pro pacienty s jaterním selháním (zejména kvůli alkoholické cirhóze, hepatocelulárním karcinomům nebo vrozeným poruchám jater). První transplantace jater u člověka byla provedena v roce 1963. V ČR to bylo v Brně v roce 1983 týmem profesora Kořístka. \n\nTx ledviny- zdravá ledvina dárce je operativně vpravena do těla příjemce, přičemž jeho vlastní ledviny (i když nefunkční) se ponechávají. Nová ledvina je vložena do levé nebo pravé jámy kyčelní, propojena s cévami, a pokud je toto spojení v pořádku, začne hned vytvářet moč. Nejlepší volbou by měla být vždy transplantace od živého dárce. Dárcem se může stát jakákoli osoba příbuzná nebo nepříbuzná, starší 18 let, způsobilá k právním úkonům. U tzv. párových výměn probíhá transplantace simultánně s operací dárce, aby se minimalizovala doba, po kterou je odebraná ledvina mimo tělo a tedy vyřazená z krevního oběhu. \n\nTx slinivky břišní - výkon je indikován zejména u pacientů s diabetem 1. typu v kombinaci se závažným selháním ledvin nebo u pacientů s vážnou dekompenzací cukrovky s častými hypoglykemiemi s poruchou vědomí. První transplantace pankreatu v ČR byla provedena v IKEM již v roce 1983. Ročně se transplantuje v IKEM asi 30 slinivek. Po úspěšné transplantaci pankreatu je možné bezprostředně ukončit inzulinovou léčbu. \n\nTx Langerhansových ostrůvků - jde o alternativní léčbu u pacientů s labilním typem diabetu. Princip transplantace spočívá v izolaci těchto ostrůvků z původně celého orgánu a v jejich následné infuzi do jaterního řečiště příjemce. Lze ji udělat třemi způsoby: autotransplantace ostrůvků u pacientů, kterým je odebrán pankreas; izolovaná transplantace z pankreatu zemřelého dárce; simultánní transplantace s ledvinou ze zemřelého dárce. První Tx LO byla provedena v roce 2005. \n\nTx tenkého střeva - provádí se u pacientů se selháváním střeva. Nejčastější příčiny selhání střeva jsou: cévní katastrofy, břišní traumata, Crohnova nemoc, poradiační enteritida a důsledky abdominálních pooperačních komplikací. Je součástí multiviscerální transplantace. \n\nTx dělohy - mezi základní kriteria pro Tx dělohy patří: věk do 40 let a stav bezdětná s nemožností mít vlastní dítě (nejčastější příčinou je ageneze dělohy). První úspěšná transplantace dělohy v ČR byla v roce 2016 v IKEM. První dítě se z transplantované dělohy narodilo císařským řezem v roce 2019.\n\n\nMVTx (multiviscerální transplantace) - transplantace třech a více orgánu od jednoho dárce. K transplantaci jsou indikováni především pacienti, u kterých byl diagnostikován syndrom krátkého střeva, pacienti s portomezenteriální trombózou nebo také pacienti s některými typy nádorů dutiny břišní a retroperitonea. První multiviscerální transplantaci provedl tým chirurgů v pražském IKEM v roce 2014 (pacientovi transplantovali celkem pět orgánů - žaludek, játra, slinivku, slezinu a tenké střevo).\n\nTx kostní dřeně - spočívá v nitrožilní aplikaci krvetvorných buněk buď vlastních (autologní transplantace) nebo od dárce (allogenní transplantace). Před samotnou aplikací musí příjemce projít náročnou přípravou, mimo jiné i léčbou vysokými dávkami cytostatik. Indikací jsou různé druhy leukémií, non-Hodgkinské lymfomy, myelomy a vrozené poruchy krvetvorby. \n\nTransplantace jsou z hlediska finančního, organizačního i chirurgického velmi náročné operace. Pro jejich provedení je potřeba tým zkušených chirurgů, potřeba je i následná komplexní péče o pacienty. Proto se často transplantace soustřeďují do specializačních transplantačních center. \n\nV ČR jsou tyto TC:\n\nIKEM Praha - provádějí Tx srdce, jater, ledvin, slinivky břišní (a izolovaně Langerhansových ostrůvků), tenkého střeva, dělohy a allogenní žíly. Provedli zatím 5 multiviscerálních transplantací (transplantace 3 a více orgánů najednou od jednoho kadaverózního dárce).\n\nTC Motol Praha - Tx srdce u dětí, plic a ledvin\n\nTC Brno - Tx srdce, ledvin a jater\n\nTC Olomouc - Tx ledvin\n\nTC Ostrava - Tx ledvin\n\nTC Hradec Králové - Tx ledvin\n\nV České republice je legislativně zakotvený princip předpokládaného souhlasu. Do národního registru osob nesouhlasících s posmrtným darováním orgánů se může zapsat každý jedinec, který nesouhlasí, aby mu po smrti byly odebrány orgány. \n\nProces přípravy na transplantaci a koordinace samotná začíná oznámením potenciálního dárce, pak následuje jako první krok náhled do tohoto registru. Pokud potenciální dárce v něm nefiguruje, přistupuje se ke koordinaci transplantace. Udělá se rozhodnutí o jednotlivých orgánech k transplantaci a z čekací listiny se vyberou vhodní dárci (pouze u ledvin se příjemci vybírají až po odběru). Pak se jednotlivé orgány nabízejí transplantačním centrům k akceptaci. Paralelně se vyšetřuje dárce a angiografií je potvrzena smrt mozku. Následně může dojít k samotnému odběru. Při multiorgánových odběrech se může stát, že se na sále setká i víc operačních týmu z jednotlivých transplantcenter. Poslední slovo pro příjem odebraného orgánu mají stejně chirurgové z operačních týmů, protože ne vždycky je orgán opticky vhodný. \n\nU transplantací je důležitý tzv. negativní crossmatch - křížová zkouška (mezi hlavní parametry patří stejná krevní skupina bez ohledu na Rh faktor, dobré laboratorní výsledky, váhový a velikostní poměr mezi dárcem a příjemcem, příp. obvod hrudníku), dále urgentnost na čekací listině, stupeň shody v HLA antigenech, věkový rozdíl mezi dárcem a příjemcem a doba čekání na příjemce. \n\nTak, jak byl vyšetřován dárce, je důležité vyšetřit a připravit na transplantaci i příjemce. Tyto úkony probíhají na jednotlivých odděleních TC. \n\nČasová doba od odběru po samotnou transplantaci podléhá tzv. teplé ischemii, což je časový interval, kdy po poklesu krevního tlaku a okysličení pod určitou kritickou hodnotu dojde k poškozování orgánů. Tato doba se u jednotlivých orgánů liší: plíce je nutno transplantovat do 2 - 6 hodin, srdce vydrží 4 hodiny, játra 12 hodin, slinivka břišní 16 hod. a ledviny dokonce 30 hodin, záleží na způsobu konzervace. Po odběru jsou orgány vloženy do speciálních boxů a jsou transportovány do jednotlivých TC. \n\nKoncem října 2019 byl v TC IKEM Praha vyzkoušen nový způsob transportu orgánu, a to tzv. metodou bijícího srdce, kdy se srdce dárce napojilo na přístroj, který simuloval fyziologické prostředí. Za dobu 4 hodin se tímto odbourali nedobré parametry zjištěné před odběrem a příjemci se mohl transplantovat kvalitní materiál. \n\nJediným orgánem, u kterého lze přistoupit ke splitování, jsou játra od kadaverózního dárce. Jde o metodu rozdělení štěpu, přičemž se klade důraz na velikost a váhu dárce a příjemce. Impulzem byla vysoká úmrtnost dětí v kategorii do 10 kg na čekací listině, kde dosahovala až 50 %. Zmenšení neboli redukce se stala předstupněm tzv. splitování, což je rozdělení štěpu jater pro dva příjemce, pro dospělého i pro dítě podle jeho váhy a velikosti (graft to body weight ratio). Aby byl takový proces úspěšný, redukovaný štěp musí mít 30 - 40 % celkového objemu jater (standard liver volume). To však platí spíše v ideálních podmínkách. Mezi další základní podmínky patří: věková hranice dárce do 50 let pro možnost obnovy jaterních buněk - tento požadavek je poměrně důležitý, když je příjemcem malé dítě; dále hemodynamická stabilita s minimální inotropnou podporou, pobyt na JIP max. 5 dnů a jaterní štěp by měl být bez primárního poškození.\n\nŠtěp se redukuje nebo splituje in situ (v těle dárce). V případě redukce ex situ se odebere celý orgán a redukce se provádí v ledovém konzervačním roztoku mimo tělo dárce. Nejčastěji se redukuje levý lalok v segmentu II. a III. a rozšířený pravý lalok (segment IV. - VIII.), příp. rozdělení na dvě části obsahující pravý (V.-VIII.) a levý (II. -IV.) lalok. Tato metoda je náročná jednak na logistiku, jednak na techniku provedení. Komplikace zahrnovali krvácení (brzký second look s open abdomen), biliární leak, ale i primární nefunkčnost štěpu.\nJe potřeba si uvědomit, že samotným chirurgickým zákrokem úspěšná transplantace nekončí. Jak už bylo řečeno, bez tlumení IS imunosupresivy dochází k odhojení transplantátu. Tomu je potřeba zabránit, protože jinak by celá transplantace přišla vniveč. Celoživotním podáváním imunosupresiv je možné odhojení předejít. To s sebou ale nese významné komplikace. Funkcí IS je chránit jedince před škodlivými cizorodými látkami a organismy zvenčí, ale také chránit tělo před vlastními buňkami, které jsou poškozené a za normálních podmínek jsou odstraňovány. Při utlumení IS se pacient stává velmi náchylný k výše zmíněným nebezpečím. První týdny po operaci musí být proto pacienti izolováni na speciálních odděleních transplantačních center, aby nedocházelo k životu ohrožujícím infekcím. Postupem času je možné tlumení IS zmírnit, ve většině případů však ne zcela léky vysadit. I po několika letech by totiž po vysazení imunosupresiv došlo k odhojení transplantované tkáně a i následné smrti (jde-li o transplantaci životně důležitého orgánu). Tento proces odhojení se odborně nazývá rejekce. Transplantovaný orgán, který je rejekcí poškozen do té míry, že již neplní svou funkci a ohrožuje život pacienta (vzestupem zánětlivých parametrů a celkovou sepsí), je nutné odstranit chirurgickým zákrokem, tzv. graftektomií. \n\nAkutní celulární rejekce (ACR) - postihuje 20 -40 % pacientů po Tx jater. Manifestuje se tzv. triádou příznaků:\n\na) zánět výrazný na zvyšování hodnot v jaterních testech a v krevním obrazu\n\nb) zánět pod endotelem portálních a centrálních žil\n\nc) poškození interlobulárních žlučovodů\n\nOperuje se i s pojmem hyperakutní rejekce, která se rozvine od pár minut (Tx ledviny) do 24 hodin (Tx alložíly) po transplantaci. Nejlépe je to vidět ještě u operace (Tx ledviny), kdy dochází k nekróze ledviny (mění se z červené na černou kvůli intravaskulární trombóze).\n\nPo operaci jsou pacienti týden a víc (sledují se laboratorní výsledky - hlavně hepatální testy, albumin a celková bílkovina; příjem per os - nutriční parametry, stav operační rány, stav drénů a celkový fyzický stav) na odd. intenzivní péče. Je pravdou že tyto pacienti jsou po operaci často zmatení (dlouhá operace nebo opakované revize), proto je nutné je tlumit léky, aby neublížili sobě nebo spolupacientům. Tento stav je však přechodný. Každý den (a pak dle výsledků) se pacientům bere krev na zjištění hladiny IS. Hladina IS se stanovuje v tzv. protokolu před Tx, který je vedený na každého pacienta. Po ukončení hospitalizace je pacient sledovaný u odborníků podle transplantovaného orgánu.\n\nV současné době je v Evropě i ve světě velká poptávka po transplantacích orgánů jako jsou oční rohovky, ledviny, játra, srdce a podobně. V důsledku nedostatku dárců vznikl fenomén nazývaný „transplantační turistika“, což znamená, že pacienti odcestují do zahraničí, aby si zde nechali orgán transplantovat. Kolébkou a vyhledávanou destinací transplantační turistiky se stala Čína. Čínské zdravotnictví a zejména potom jeho odvětví transplantační chirurgie ovšem čelí již od roku 2005 neustálé kritice za svoje neetické postupy. Čína totiž oficiálně legalizovala používání orgánů od popravených vězňů, což potvrdil v roce 2005 náměstek čínského ministra zdravotnictví Chuang Ťie-fu. Připustil, že více než 95% transplantovaných orgánů v zemi pochází z popravených vězňů. V roce 2012 potvrdil, že praxe stále pokračuje a má být provozována až do roku 2015.\n\nTéma i samotné obvinění z nelegálního odebírání orgánů je předmětem diskusí, pátrání a snah o shromažďování důkazů. Jednotlivci i organizace se aktivně zasazují o zastavení těchto zločinů. Zůstává faktem že Čínská vláda obvinění odmítá a na žádost OSN o vysvětlení 40 000 nedokladovaných transplantací odpovídá, že nemá žádné statistiky transplantací za období 2000–2005. Celkový počet popravených vězňů označuje Čína za státní tajemství. V čínských vězeních je uvězněno více než 1,5 miliónů vězňů. Někteří jsou zabíjení jen kvůli tomu, aby jejich orgány sloužily k podpoře rozvíjejícího se obchodu z orgány, který má hodnotu zhruba 1 miliardu dolarů ročně. Podle specialistů jsou mezi zabitými stoupenci duchovního hnutí Fa-lun- kung, které čínská vláda pronásleduje od roku 1999. Problémem nejsou ani zadržení Tibeťané, křesťané nebo muslimové. Orgány byly použity pro zámožné Číňany a klienty v zahraničí.\n\n\n\n\n"}
{"id": "272921", "url": "https://cs.wikipedia.org/wiki?curid=272921", "title": "Doby hájení ryb", "text": "Doby hájení ryb\n\nDoby hájení ryb jsou období roku stanovená § 13 vyhlášky č. 197/2004 Sb., ve kterých je podle tohoto ustanovení zakázáno lovit a přivlastňovat si dané druhy ryb. Pro každý rybí druh je toto období stanoveno individuálně s ohledem na potřeby ochrany druhu zejména v období rozmnožování. Pro druhy, které nejsou v této vyhlášce vyjmenovány a nejsou vyjmenovány ani v § 13 odstavec 9 zákona č. 99/2004 Sb. platí pouze všeobecná doba hájení.\n\n"}
{"id": "272924", "url": "https://cs.wikipedia.org/wiki?curid=272924", "title": "Hybridizace", "text": "Hybridizace\n\nHybridizace nebo hybrid může být:\n\n\n"}
{"id": "272926", "url": "https://cs.wikipedia.org/wiki?curid=272926", "title": "Houfnice", "text": "Houfnice\n\nHoufnice ( , ) patří mezi děla. Na rozdíl od kanónů, určených k přímé palbě, je houfnice určena k palbě nepřímé (tzv. po balistické křivce). Jde o hlavňovou zbraň dělostřelectva a jako taková slouží k palebné podpoře ostatních druhů vojsk.\n\nHoufnice je dělostřelecký systém ráže 100 až 203 mm. K umožnění nepřímé palby má velký rozsah náměru (až 70°).\n\nStarší typy houfnic měly poměrně krátkou hlaveň (15 až 30násobek její ráže) a tedy i nevelkou úsťovou rychlost střely (300–600 m/s). Dostřel se pohyboval mezi 10 až 18 km.\n\nNovější typy houfnic se vyznačují delší hlavní (až čtyřicetinásobek její ráže), vyšší úsťovou rychlostí střely a z toho vyplývajícím delším dostřelem (až 40 km).\n\nV porovnání s kanónem stejné ráže má houfnice menší teoretický maximální dostřel: To z důvodu tenčího pláště, umožňujícího použití menších limitních množství prachových náplní. Při přeplnění prachovou náplní o kanónovém množství by se mohla houfnici roztrhnout hlaveň nebo i komora. Použitím menší náplně se střele, za předpokladu stejné délky hlavní, uděluje méně kinetické energie, tudíž menší úsťová rychlost.\n\nVýhodou palby z kanónů proti houfnicím je delší hlaveň:\n\nNa druhou stranu má i houfnice své výhody proti kanónům, vyplývající z menších rozměrů (délky a tloušťky) a tím i hmotnosti. To vede k úspornějšímu vybavení pro pohyblivost a nižší ceně.\n\nDalším vývojovým stupněm po klasických houfnicích je kanónová houfnice. Lze jí využít také pro přímou palbu. Pro tento účel jsou vybaveny masivnější hlavní, dovolující nabíjení větší prachové náplně. Jednou z prvních byla sovětská 152mm kanónová houfnice vzor 1937 (ML-20).\n\nV českých zemích byla houfnice používána už v 15. století husity jako pohyblivé polní dělo. Bývala o něco kratší než tarasnice, ale s větší ráží, až do 30 cm. Používala se na nepřesnou střelbu do houfů, proto houfnice. Použita byla například v následujících bitvách: 1424 bitva u Malešova, 1427 bitva u Tachova, 1434 bitva u Lipan a jinde.\n\nNázev houfnice se přes německé \"haubitze\", \"aufeniz\" přenesl do téměř všech evropských jazyků – např. nizozemsky \"houwitser\", anglicky \"howitzer\", dánsky, švédsky a norsky \"haubits\", polsky, srbsky a chorvatsky \"haubica\", finsky \"haupitsi\", rusky \"gaubica\", italsky \"obice\", španělsky \"obús\", portugalsky \"obus\", francouzsky \"obusier\" a řecky \"οβιδοβόλο\" (ovisovólo) – a jejich prostřednictvím do celého světa.\n\nDnešní houfnice se konstruují jako kanónové. Standardní „západní“ ráže je 155 mm, ruské houfnice mají ráži 152 mm. Délky hlavní dosahují až 7 m (45násobek ráže). Dostřel s klasickou municí je potom i 30 km. Pro další zvýšení dostřelu se používá munice s odpařovací základnou, nebo munice s pomocným raketovým motorem. Díky pokroku v elektronice (průzkumné prostředky a digitální systémy řízení palby) se zvětšila přesnost střelby. Například za použití digitálního systému řízení palby (TAD = Towed Artillery Digitization) a munice XM982 Excalibur s raketovým motorem a družicovým naváděním se dá střílet až na 40 km s kruhovou odchylkou do 10 m.\n\nK přesunům potřebují tažný prostředek – nákladní automobil (dříve i zvířata či pásové dělostřelecké tahače). Jsou lehké, což umožňuje jednoduchý letecký transport (i v závěsu pod vrtulníkem), ale obsluha není nijak chráněna a změna palebného postavení je zdlouhavá. Mezi dnešními taženými houfnicemi vyniká britská M777 s hmotností pouze 3 175 kg (starší americká M198 má hmotnost 7 154 kg).\n\nJde o variantu tažené houfnice, vybavenou malým motorem umožňujícím pohyb houfnice na krátké vzdálenosti. Tím je umožněna rychlejší změna palebného postavení, ale také postavení houfnice do míst, kam se nákladní automobil nedostane. K nejlepším zbraním této třídy patří jihoafrická houfnice G5.\n\nStarší typy byly umístěny na jednoduchých pásových podvozcích s vlastním motorem, často bez možnosti převážení samotné obsluhy houfnice. Novější typy jsou již umístěny na pancéřových vozidlech, umožňujících rychlé přesuny. Tyto novější typy samohybných houfnic lze rozdělit na těžké a lehké typy.\n\nU těžkých typů je houfnice umístěná v pancéřované střelecké věži na nejčastěji pásovém podvozku (výjimkou je např. československá ShKH vz. 77 s kolovým podvozkem). Výhodou tohoto řešení je velmi dobrá ochrana posádky, nevýhodou značná hmotnost takovéhoto prostředku (až 55 tun). Nejrozšířenějším typem těžké samohybné houfnice je americká M109 a sovětská 2S1 Gvozdika, nejmodernějším potom německá PzH 2000.\n\nU lehkých typů je houfnice umístěna na lafetě na upraveném nákladním automobilu. Obsluha houfnice je převážena v lehce pancéřované kabině automobilu, kterou musí při střelbě opustit. Nevýhodou je, že obsluha není při střelbě chráněna (tak jako u tažených či samojízdných typů), výhodou je značně nižší hmotnost prostředku oproti těžkým samohybným houfnicím (do 20 tun), umožňující leteckou přepravu menšími letadly. Nejznámějším typem této třídy je francouzská samohybná houfnice CAESAR.\n\n"}
{"id": "272933", "url": "https://cs.wikipedia.org/wiki?curid=272933", "title": "Letohrádek Mitrovských", "text": "Letohrádek Mitrovských\n\nLetohrádek Mitrovských je klasicistní zámeček nacházející se při Veletržní ulici nedaleko od hlavního vchodu do veletržního areálu. Jeho Pozemek se nachází na území brněnské městské části Brno-střed, v katastrálním území Staré Brno.\n\nRoku 1779 ho nechal postavit jako letní odpočinkové sídlo rodiny hrabě Antonín Mitrovský. Letohrádek v klasicistním stylu Ludvíka XVI. byl postaven na Starém Brně v zahradě nedaleko břehu Svratky pod svahem Žlutého kopce, asi 500 m od Starobrněnského kláštera. Realizace stavby byla dokončena roku 1794. V rozsáhlé zahradě kolem letohrádku byla rovněž oranžérie a skleník pro pěstování ananasů.\n\nPo bitvě u Slavkova v letohrádku údajně přespal Napoleon Bonaparte (tato informace však není podložená).\n\nHrabě Antonín Arnošt Mitrovský se narodil v Banské Štiavnici. Byl příslušníkem uherské větve rodu. Rod však pochází z Nemyšle u Mitrovic. Sloužil v císařské armádě a po zranění roku 1778 se natrvalo usadil v Brně. Podílel se na umírněném osvícenství, byl mecenášem školství, sbíral umělecká díla a působil v zednářské lóži.\n\nV 19. století byly v okolí letohrádku postupně vybudovány obytné budovy i průmyslové objekty (koksárna). Budovu od 19. století vlastní město Brno. \n\nV době druhé světové války byla v budově letohrádku zřízena mateřská škola. V letech 1978–1987 byla provedena generální rekonstrukce a byla přistavěna technická a sanitární část skrytá pod terasou před letohrádkem. V roce 1988 převzalo letohrádek Muzeum města Brna, dnes je pronajatý soukromníkem.\n\nV současnosti se zde konají výstavy, koncerty, doprovodné akce k veletrhům, ale také svatby a jiné společenské akce.\n\n"}
{"id": "272936", "url": "https://cs.wikipedia.org/wiki?curid=272936", "title": "Koevoluce", "text": "Koevoluce\n\nKoevoluce je společný evoluční vývoj dvou či více druhů, při němž dochází k jejich vzájemnému přizpůsobování. Je důsledkem symbiózy určitého typu mezi těmito dvěma druhy. \n\nPříkladem je společná evoluce parazita a hostitele. S koevolucí úzce souvisí fakt, že některé bakterie se staly imunními proti antibiotikům. Také evoluci opylovače a zoogamních rostlin považujeme za koevoluci. Například kolibříci jsou příkladem, jak může výsledek koevoluce vypadat. \n"}
{"id": "272937", "url": "https://cs.wikipedia.org/wiki?curid=272937", "title": "Sea Control Ship", "text": "Sea Control Ship\n\nSea Control Ship (SCS) byla koncepce malých letadlových lodí, která vznikla v 60. letech v USA a jejichž stavbu propagoval především americký admirál Zumwalt. SCS měly být levné a pružné nosiče, které by omezily závislost USA na těžkých letadlových lodích. Americký Kongres sice stavbu žádné původní SCS nepovolil, ale jejich projekt se díky své ceně stal základem španělské letadlové lodě Principe de Asturias a thajské HTMS Chakri Naruebet.\n\nHlavním úkolem SCS mělo být protiponorkové hlídkování a eskortní činnost. Koncepčně vycházely z podoby druhoválečných eskortních letadlových lodí. V porovnání s klasickou těžkou letadlovou lodí měly být menší, pomalejší a vyzbrojené jen vrtulníky a kolmostartujícími letouny McDonnell Douglas AV-8B Harrier II. Především však měly být nesrovnatelně levnější, což se ukázalo být lákavé i pro další státy jako je Španělsko, Velká Británie či Thajsko, které si chtěly letadlové lodě pořídit, ale stavba a provoz těžkých lodí není v jejich silách. \n\nKoncepci SCS se blíží americké lodě pro podporu obojživelných operací tříd Iwo Jima, Tarawa a Wasp, stejně jako britské nosiče třídy Ocean. Všechny tyto lodě operují se směsí vrtulníků a kolmostartujících letounů, přičemž jejich možnosti jsou rozšířeny nesením bojového výsadku pěchoty, tanků a obrněných vozidel.\n"}
{"id": "272940", "url": "https://cs.wikipedia.org/wiki?curid=272940", "title": "Friedrich Spanheim", "text": "Friedrich Spanheim\n\nFriedrich Spanheim starší (1. ledna 1600 – 14. května 1649) byl kalvinistický profesor na Leidenské univerzitě. \n\nRoku 1614 nastoupil na univerzitu v Heidelbergu, kde studoval filologii a filozofii a roku 1619 se přestěhoval do Ženevy, kde studoval teologii. Roku 1621 se stal učitelem v domě Jeana de Bonne, barona de Vitrolle, guvernéra Embrunu v Dauphiné, a po třech letech se vydal na cesty po Francii a Anglii; do Ženevy se vrátil roku 1626 a stal se profesorem filozofie. Roku 1631 přestoupil na teologickou fakultu a byl zde rektorem mezi lety 1633 a 1637.\n\nRoku 1642 přesídlil do Leidenu jako profesor teologie. V Holandsku se Spanheim stal jedním z největších obhájců kalvinistické doktríny předurčení proti Moise Amyrautovi. \n\nAnonymně vydal \"Le Soldat suedois\" (1634), \"Le Mercure suisse\" (1634), \"Commentaire historique de la vie et de la mort de . . Christofle Vicomte de Dohna\" (1639).\n\nJeho hlavními teologickými díly jsou: \n\n\n"}
{"id": "272944", "url": "https://cs.wikipedia.org/wiki?curid=272944", "title": "Luger P.08", "text": "Luger P.08\n\nLuger P.08 je jedna z nejznámějších pistolí světa. V Evropě je známější pod názvem Parabellum - „Parabella“.\n\nSamonabíjející pistole s uzamčeným závěrem. K odemčení závěru dochází po krátkém zákluzu zpětněrázového celku hlaveň+závěr, kdy k vychýlení hmatníků závěru z uzamčeného stavu dojde po nárazu na kulisu, jež je nedílnou součástí rámu zbraně. Pistole byla vyvinuta Georgem Lugerem z jedné z prvních komerčně úspěšných samonabíjecích zbraní - pistole Borchardt C-93 vynálezce Huga Borchardta, který se inspiroval systémem kulometu Maxim. Pistoli Luger si v roce 1898 nechal patentovat Georg Luger. Od roku 1900 ji začala v Německu vyrábět továrna Ludwiga Loeweho \"Deutsche Waffen- und Munitionsfabriken\" (DWM).\n\nPistole byla obvykle velmi dobře zpracována, ve své době se jednalo o jednu z nejspolehlivějších samonabíjecích zbraní. Hlavní nevýhodou byla poměrně vysoká výrobní náročnost, nevhodná u služební zbraně. Pistole byla vyráběna v mnoha variantách. Příklady: P.04 - \"námořnický model\" - oficiálně zařazen do výzbroje Kriegsmarine v roce 1906, se 150mm dlouhou hlavní v ráži 9 mm Luger, možností nasazení pažby, s dvoupolohovým stavitelným hledím na posledním článku kloubu, vyráběn ve dvou variantách (1. s dlouhým rámem, dlaňovou pojistkou a manuální pojistkou pracující v opačném směru než u P.08, u prvních modelů původní listová vratná pružina (?); druhý model krátký rám, dlaňová pojistka chybí, směr funkce manuální pojistky stejný jako P.08, vratná pružina vinutá). P.08 původně bez možnosti nasazení pažby, v průběhu výroby (po nástupu LP.08 z důvodu usnadnění výroby) ponechána možnost připojení pažby, délka hlavně 100mm, ráže 9 mm Luger. LP.08 - délka hlavně 203 mm, nástavná pažba, stavitelné tangenciální osmipolohové hledí s nastavením vzdálenosti střelby (teoretické) do 800m, první model s možností korekce hledí a mušky šroubky, druhý model zjednodušený bez možnosti korekce. Od roku 1938 ji výzbroji začala pomalu nahrazovat nová německá pistole Walther P 38, jejíž výroba byla výrazně jednodušší a levnější.\n\nVýroba během WW I. DWM a státní zbrojovka v Erfurtu, později DWM přejmenována na BKWI. Výrobní linka z Erfurtu následně prodána firmě Simson&Co v Suhlu, odtud po nástupu nacistů k moci do firmy Krieghoff. Výrobní linka z BKWI (dříve DWM) byla ve firmě Mauser. Firma Mauser vyráběla pistole P.08 pod kódy S/42, 42 a byf.\n\nPůvodní ráže pistole byla 7,65mm Luger. Tento náboj má, stejně jako náboje 7,63 Mauser a 7,62 Tokarev, původ v náboji 7,63 Borchardt. V průběhu vojskových zkoušek byl na základě požadavku vyšší zastavovací schopnosti vyvinut z náboje 7,65 Luger náboj 9mm Luger (9mm Parabellum, 9mm Para, 9x19). Mnoho pistolí ráže 7,65 Luger bylo v průběhu času transformováno na ráži 9mm Luger. K této transformaci stačilo pouze vyměnit hlaveň.\n\nPistole je též známa zejména jako \"pénulaosmička\", \"nulaosma\". Tedy P08. Ve skutečnosti toto populární označení platí pouze pro její variantu tak, jak byla oficiálně přijata do výzbroje Reichswehru před první světovou válkou. To znamená pistoli Luger s hlavní o délce 98mm, ráže 9mm Luger, bez automatické dlaňové pojistky a s výstupkem pro připevnění nástavné pažby.\n\n\nV roce 1904 přijata do výzbroje příslušníků kulometných rot a námořnictva, v roce 1908 standardní armádní pistole. Pistole v ráži 9 mm Luger měla délku hlavně 98 mm, scházela automatická pojistka a zařízení na nasazení pažby. Později v době první světové války se začaly vyrábět pistole modelu 08 se zařízením pro nasazení pažby. V roce 1934 obnovena výroba v továrně Mauser.\n\nTento typ měl hlaveň dlouhou 150 mm a přídavnou pažbu.\n\nVýroba pro civilní použití v ráži 7,65 Parabellum. Vyráběná především mezi válkami, kdy Německu nebyly povoleny pistole ráží větších než 7,65mm.\n\n\nTato pistole - karabina, vyráběná během první světové války, byla určena pro poddůstojníky dělostřelectva jako náhražka standardní karabiny Mauser. Tyto pistole měly hlaveň dlouhou 200 mm, stavitelné hledí pro střelbu na vzdálenosti do 800 m a válcový zásobník systému Leer na 32 nábojů. Speciální exempláře měly hlavně o délce 250, 300 a 400 mm. Vzniklo asi 250 000 těchto pistolí. Nebyly příliš oblíbeny, především pro své nepraktické rozměry.\n\nPo druhé světové válce byla obnovena výroba v Západním Německu poněkud pozměněného modelu pistole. Hlaveň se vyrábí ve dvou rozměrech - 150 mm (ráže 7,65 a 9 mm) a 100 mm (ráže 9 mm).\n\n Německo Švýcarsko Bulharsko Řecko Nizozemsko Portugalsko Finsko Afghánistán Turecko a další\n\n"}
{"id": "272950", "url": "https://cs.wikipedia.org/wiki?curid=272950", "title": "Carlo Mondini", "text": "Carlo Mondini\n\nCarlo Mondini (5. listopad 1729, Boloň - 4. září 1803) byl italský biolog, přírodovědec a lékař. Studia dokončil již ve svých 23 letech a v roce 1757 se stal doktorem filozofie a medicíny. V následujících letech se věnoval studiu anatomie a stal se docentem na lékařské fakultě.\n\nVe své práci se věnoval řadě témat, přičemž mezi nejvýznamnější patří výzkum rozmnožování úhořů, výzkum sluchových orgánů u hluchých, struktura oka a další. V roce 1777 objevil u úhoře vaječníky.\n\n"}
{"id": "272956", "url": "https://cs.wikipedia.org/wiki?curid=272956", "title": "Planetární habitabilita", "text": "Planetární habitabilita\n\nPlanetární habitabilita je souhrnný název pro řadu faktorů, ovlivňující obyvatelnost dané planety pro živé organismy. Nejdůležitějšími z nich jsou přítomnost vody v kapalném stavu a zdroje tepla (např. slunečního záření). Ostatní faktory jako přítomnost atmosféry bohaté na kyslík (ale i dusík může hrát důležitou roli), přijatelný rozsah teplot a obvyklé zdroje živin mohou být kompenzovány adaptačními schopnostmi. Astrobiologové je používají ke zjednodušení úkolu vyhledávat život ve vesmíru. \n\n"}
{"id": "272957", "url": "https://cs.wikipedia.org/wiki?curid=272957", "title": "Havárie", "text": "Havárie\n\nHavárie je mimořádná událost, respektive člověkem zapříčiněná nehoda či katastrofa, jež vedla ke zničení nebo poškození nějakého stroje, důležitého přístroje, budovy, technologického celku, lidského zdraví či života, k rozsáhlým ekologickým nebo hospodářským škodám apod.\n\nZvláštním případem havárie je požár.\n\nMezi havárie nepatří katastrofy způsobené přírodními silami a živly typu přírodních povodní, zemětřesení, tsunami, vichřic, tornád, sesuvů půdy, sněhových lavin, sopečných erupcí, kamenných lavin, přírodních požárů apod.\n\n\n\n\nJedná se o takové dopravní či průmyslové havárie, které způsobí velké škody na životním prostředí, přírodě nebo na zdraví většího množství lidí apod. - např.:\n\n\n"}
{"id": "272959", "url": "https://cs.wikipedia.org/wiki?curid=272959", "title": "École normale supérieure", "text": "École normale supérieure\n\nÉcole normale supérieure (ENS) je nejslavnější z francouzských „velkých škol“ (\"Grand établissement\"), založená roku 1794 jako univerzita pro výchovu vysokoškolských a středoškolských profesorů.\n\nNa škole, založené uprostřed Francouzské revoluce, sice učili nejlepší vědci té doby (Berthollet, Daubenton, Lagrange, de Laplace, Monge) a měla téměř 1000 studentů, chyběly jí však prostředky, takže brzy skončila. Obnovena za Napoleona I. roku 1808, mohla se roku 1847 přestěhovat do nové budovy v \"Rue d´Ulm\" (blízko Panhthéonu), kde sídlí dodnes. Protože od té doby vznikly podle jejího vzoru další (Cachan, Lyon, Pisa v Itálii aj.), odlišuje se první z nich podle svého sídla jako ENS Rue d´Ulm.\n\nStudium trvá čtyři roky, během nichž student získá licenciát (učitelské oprávnění) titul magistra a mnozí začnou pracovat na své disertaci. Předpokládá však rok a více let zvláštní přípravky, po níž následuje náročný konkurz; řádný student ENS je zde totiž zaměstnán a dostává plat. Kromě toho zde ovšem studuje mnoho dalších studentů na základě mezinárodních smluv, stipendií a podobně.\n\nENS nabízí vzdělání ve čtyřech velkých odvětvích:\nStudijní program je velmi pružný, student má volnost ve výběru kurzů, je však vázán individuální smlouvou, kterou uzavírá se školou a se svým tutorem.\n\nNa ENS Ulm učila a učí řada významných osob, například:\n\nPrávě na ENS Ulm vznikla také skupina matematiků, která se proslavila kolektivním pseudonymem Nicolas Bourbaki.\n\nZ řad absolventů ENS Ulm vzešlo 12 nositelů Nobelových cen, 10 laureátů Fieldsovy medaile (matematika) a 15 pozdějších členů Francouzské akademie. (V závorce rok promoce.)\n\nObsáhlejší seznam: \n\n"}
{"id": "272969", "url": "https://cs.wikipedia.org/wiki?curid=272969", "title": "Úhoř americký", "text": "Úhoř americký\n\nÚhoř americký (\"Anguilla rostrata\") je druh ryb z čeledi úhořovití, blízký příbuzný evropského úhoře říčního, od kterého je vnějšími znaky nerozeznatelný.\n\nTělo je dlouhé, hadovitého tvaru. Hřbetní, řitní a ocasní ploutev splývají v jeden celistvý ploutevní lem. Břišní ploutve zcela scházejí. Prsní ploutve se nacházejí hned za hlavou. Kůže je na první pohled hladká, produkující velké množství slizu. Šupiny jsou velice drobné, oválné a zarostlé hluboko v kůži úhoře. Na rozdíl od většiny ostatních druhů ryb se tyto šupiny nepřekrývají. Skřele jsou poměrně malé, a protože v bahně a ve velkých hloubkách není dýchání žábrami dostačující, má úhoř silně vyvinuté kožní dýchání, které mu umožňuje dokonce i dočasné opuštění vody. Ústa jsou koncová a poměrně hluboce rozeklaná, dosahující k úrovni oka.\nZbarvení se mění v průběhu života. Nejmladší, tzv. sklovití úhoři (z anglického glass eels) nemají žádnou pigmentaci, ale v průběhu růstu a vstupu do sladkých vod se objevuje maskovací zbarvení. V češtině se také pro ně ujal původně francouzský termín monté. Žlutí úhoři (z anglického yellow eels) mají tmavý, dohněda zbarvený hřbet, který přechází do žlutavé barvy na břiše. S nástupem pohlavní dospělosti a migrací na trdliště se mění ve stříbrné úhoře (silver eels). Celé tělo zesvětlá a získá kovový lesk, břicho je stříbřité. V tomto stadiu se také výrazně zvětší oči, a začíná se uzavírat trávicí trakt. Mláďata úhoře se nazývají monté.\n\n"}
{"id": "272977", "url": "https://cs.wikipedia.org/wiki?curid=272977", "title": "Dějiny zvonařství", "text": "Dějiny zvonařství\n\nPočátek zvonařství můžeme klást do doby 3. tisíciletí př. n. l. v Mezopotámii, kdy byly vyráběny nejstarší známé zvony světa. První odlévané zvony pořizují křesťanští mniši od 5. století. V té době jsou zvony užívány především v klášterech. Do kostelů a měst se začínají rozšiřovat od 10. století. Ve 12. století získávají zvony svůj charakteristický zvonovitý tvar, od 16. století už mají dnešní podobu včetně tvaru čepce, koruny a systému zavěšení.\n\nNejstarší zvony na českém území máme doloženy v 9. století. Od 14. století se v českých zemích začínají zvony také vyrábět. Svého vrcholu co do počtu i kvality výrobků dosáhne české zvonařství v 16. století. Po třicetileté válce dochází k jeho úpadku. Nejvíce jsou zvony postiženy rekvizicemi první a druhé světové války, které zničily asi dvě třetiny českých zvonů. Ve 2. polovině 20. století v Česku působí tři velké zvonařské dílny, a sice Rudolf Perner v Českých Budějovicích, Manouškové v Praze na Zbraslavi a Dytrychové v Brodku u Přerova. \n\nPravděpodobně nejstarší nález zvonu pochází z Ninive, a to ze 3. tisíciletí př. n. l.. Modlitební zvonky jsou doloženy také ve starověké Palestině, Číně a Egyptě, později také ve Starověkém Řecku, kde se zvonky svolával lid k obětem, ve Starověkém Římě se pak zvonilo i s účelem ryze světským, např. při otevření lázní, shromážděních lidu apod. \n\nLze tedy říci, že zvony provázely člověka už v nejstarších kulturách, jednalo se však zpravidla o zvony malých rozměrů, vyráběných spojováním tepaných plátů, od dnešních zvonů odlišných velikostí i tvarem.\n\nPrvní skutečné zvony, odlévané a zavěšované na věžích kostelů jsou spojeny až se vznikem křesťanské církve, a to především západořímské větve. O zavedení zvonů jako prostředku ke svolávání věřících se zasloužil především biskup Paulinus z Noly v Kampánii (zemřel r. 431), o němž legenda praví, že byl prvním křesťanským zvonařem. Ve skutečnosti Paulinus pravděpodobně nikdy zvony neodléval. O další rozšíření zvonů se zasloužili svými nařízeními např. papež Řehoř Veliký a zejména sv. Sabinián, který v r. 604 zavádí pravidelné zvonění k modlitbám čtyřikrát za den a třikrát za noc. \n\nVe východní církvi se už tehdy projevují odlišnosti, což je vidět i na způsobu svolávání věřících k modlitbám, kde se až do 9. století neužívají zvony, ale tzv. \"hagiosideron\" (též \"semantra\"), kovová deska, do níž se tluče. Když na východě na chvíli předběhneme dobu, můžeme říci, že po obsazení Konstantinopole Turky byly ve městě zvony zakázány s odůvodněním, že muslimské ženy nemohou při zvonění rodit - ostatně muslimové se k modlitbě svolávají, takže zvony nepotřebují.\n\nV latinské církvi se odlévání zvonů šířilo spolu s křesťanstvím po Evropě, v 5. - 7. století tak byli nejvýznamnějšími slévači zvonů Irové, v Irsku se také nachází nejstarší evropský bronzový zvon. I v této době se ovšem častěji vyrábějí zvony spíše tepané, někdy čtverhranného tvaru, jejichž výroba byla snazší, ale zvukový efekt nebyl velký, což ovšem příliš nevadilo, protože zvony byly určeny především pro kláštery, kde měly mnichy upozorňovat na čas k modlitbě, takže zvukový dosah zvonů nebyl podstatný. V benediktinských klášterech se zvony také vyráběly, zejména od dob Karla Velikého. Ten také zakázal svěcení zvonů, ale to bylo za čas obnoveno papežem Janem XIII. (zemřel r. 972) a od této doby dostávají zvony při svěcení jména. První zvon, posvěcený r. 968 dostal jméno „Jan“. Od 7. století se zvony stěhují z klášterů také do kostelů, kde se asi v 10. století stanou běžnými. S tím souvisí i zvyšování nároků na kvalitu zvuku zvonů, protože jich začíná být třeba nejen v klášterech, ale také v rozvíjejících se městech, kde nabývají širšího uplatnění. Bylo proto třeba zdokonalit tvar zvonů. Zpočátku měly tvar spíše soudkovitý a úlovitý s klenutým čepcem, zřejmě vytvořený pod orientálním vlivem, kde jsou dodnes pořizovány zvony soudkovitého tvaru s celou stěnou kromě věnce stejně silnou. Později byly tvořeny zvony tvaru homolovitého (jako jakýsi přechodný typ) a ve 12. století se konečně začínají prosazovat zvony gotického typu - zvonovitého tvaru s horním průměrem, rovnajícím se polovině průměru dolního a protáhlým krkem, kdy výška zvonu někdy i značně přesahuje průměr zvonu; šířka stěn je největší na věnci, na krku naopak nejmenší, směrem vzhůru se zase mírně rozšiřuje. Velmi málo víme o tvaru srdce z raných dob, protože ta původní se zachovala jen zcela výjimečně.\n\nZvonaři tehdy sice už v některých případech dokázali sladit zvuk několika zvonů, ale protože ve svých poznatcích vycházeli od malých zvonků, u nichž nejsou tak důležité všechny tóny, nezdařilo se jim vždy vytvořit zvon s hlasem podle jejich představ. V tomto směru jim nemohly pomoci ani orientální vzory, a proto byla cesta k dokonalému zvuku velmi dlouhá. Jedním z pokusných řešení byla tzv. \"foramina\" (tzn. otvor), což byly trojúhelné otvory v čepci zvonu s účelem lepšího vyznění svrchních tónů. Ač bylo toto řešení dosti nespolehlivé, získalo si na čas velkou tradici (v Číně či Rusku se někdy užívá dodnes), a proto i později, při odklonu od této praktiky, můžeme na zvonech najít náznaky na tyto otvory, jakési trojúhelné rámečky, jejichž význam tedy nebyl v pravém slova smyslu ornamentální, ale spíše tradiční. Ustálil se také poměr kovů ve zvonovině, jaký se užívá až dodnes, tedy 78 % mědi a 22 % cínu. Problémem ovšem dlouho bylo, jak připravit dokonale čistý kov a přesně odměřit jednotlivé poměry.\n\nMůžeme tedy shrnout, že raný středověk dospěl k poměrně dobrému tvaru těla zvonu, pro pozdější dobu však zbývalo zapracovat na tvaru čepce, zdokonalit výzdobu a vytvořit správné zavěšení zvonu. \n\nNejstarší zvonařskou památkou na našem území je střep zvonu, pocházející z doby Velkomoravské říše, nalezený v Mikulčicích (okres Hodonín), které byly významným střediskem Velké Moravy. První písemné zprávy o zvonech na českém území najdeme v Proglasu z konce 9. století, a v Kristiánově legendě a zprávě Ibrahima ibn Jákuba z 10. století. Až do 13. století u nás zvony velkých rozměrů zůstávají vzácností, o čemž svědčí i zpráva o tažení knížete Břetislava I. do Hnězdna, kde jsou zvony uvedeny jako jedna z položek kořisti, přivezené do Čech. \n\nPrvní zvonařské dílny u nás zakládali benediktinští mniši. Zpočátku byly zvony vyráběny pouze při klášterech, teprve se vznikem měst ve 12. století i zvonařství jako řemeslo přestává být doménou klášterů a dochází k jeho přesunu do měst. Tento proces je však jen pozvolný, mezitím probíhá v různých oblastech různě dlouhá fáze „putujících zvonařů“, kteří každoročně vyráželi na cesty jen s měřidly a zásobou ornamentů a nabízeli své služby jak městům, tak klášterům. Teprve ve 13. - 15. století začínají vznikat stabilní městské zvonárny. Ve 14. století dochází také ke specializaci řemesla, jako samostatné obory začínají působit rolničkáři a zvonečníci, výrobci malých zvonů. Příbuznost si zvonařství udrží po celou dobu zejména k puškařství, konvářství a rournictví, zvonaři vyrábějí také cínové nádobí a křtitelnice a také funkce zvonů se začíná rozšiřovat. Přestože se dochovala zvonů málo, lze se domnívat, že se ve 13. - 14. století rozšířily do většiny kostelů. \nNejstarší dochovaný český zvon lze těžko určit, protože většina zvonů z té doby není datována nebo se v dataci vyskytují chyby. Způsobila je jednak negramotnost či nedůslednost zvonařů, kterým při lepení liter nápisu často vypadly římské číslice z data nebo písmena z nápisu. Dále bývají vlivem koroze kovu na starých zvonech nápisy velmi obtížně čitelné.\n\nNejstarší dochovaný zvon s datací se nachází v Chebu a byl pořízen r. 1286 Je třeba říci, že v té době Chebsko ještě k Zemím koruny české trvale nepatřilo. V současnosti je vystaven v regionálním muzeu v Chebu. \n\nZa nejstarší dosud funkční zvon býval ve starší literatuře uváděn zvon \"Vilém\", přenesený po zrušení benediktinského kláštera ve Vilémově do zvonice děkanského kostela v Havlíčkově Brodě s letopočtem 1305, avšak novější studie údaje opravily: zvon nese letopočet 1335 a jméno tehdy úřadujícího opata. \n\nNejstarším datovaným je tedy zvon ze zbořeného klášterního kostela v Benešově, podle nápisu jde o dílo zvonaře Rudgera z roku 1322.. Nejstarší ve zlomcích zachovaný zvon je datovaný rokem 1313 s dedikací opata Bavora a pochází z klášterního kostela benediktinů v Praze - Břevnově; po husitských válkách byl přenesen do Staroměstské radnice, kde zvonil až do 7. května 1945; při požáru Staroměstské radnice spadl z věže a rozbil se. Jeho zbytky i s datovacím nápisem byly přeneseny do sbírek Muzea hl.m. Prahy, v jeho depozitáři je uchován rovněž sádrový odlitek celého zvonu z období rekvizice za první světové války, který byl na jubilejní výstavě k miléniu vystaven také v klášteře v Břevnově.\n\nNejstarší datovaný zvon na Moravě nalezneme v Brně v kostele sv. Tomáše. Zvon pochází z r. 1393.\nNejstarší v celku dochovaný zvon s datací v Praze je až z 15. století, a to v kostele sv. Havla na Starém Městě - zvon Maria z r. 1455. Druhý nejstarší zvon jménem \"Kateřina\" z roku 1475 je dílem novoměstského zvonaře Jeronýma a je zavěšen ve věži kostela Nanebevzetí Panny Marie ve Strahovském klášteře.\n\nNárůst v produkci zvonů lze v Praze předpokládat už od počátku 14. století, husitské války způsobily přerušení tohoto vývoje a při devastaci kostelů pochopitelně utrpěly také zvony. Není ovšem pravdou, že by se v době husitství zvony u nás neodlévaly, neboť máme doklady o mnohých zvonařích a zvonech z té doby. Jak posléze přibývají další možnosti použití zvonů, stoupá také poptávka a řemeslo v 16. století dosahuje největšího rozvoje a úrovně. Současně se zvonařstvím dochází také k postupnému rozvoji dělolijectví, s nímž bylo zvonařství úzce spjato.\n\nŘemeslu se věnuje celá řada mistrů, za nejvýznamnější pražské zvonaře jsou považováni Tomáš Jaroš z Brna (asi 1500 - 1570) a Brikcí z Cimperka (zvony odlévá v letech 1550 - 1599), který pocházel ze staré zvonařské rodiny. Jeho děd, zvonař Bartoloměj (zvony odlévá v letech 1498 - 1532) byl tvůrcem velkého množství zvonů, a stal se jejich prvním velkovýrobcem u nás. Je ovšem nutno dodat, že se tato velkovýroba podepsala na kvalitě výzdoby zvonů, která se na nich donekonečna opakuje, neboť v jeho době ještě zvonaři neměli dokonale zvládnut výpočet profilu zvonu, a proto se především u malých zvonů uchylovali raději ke skromnější výzdobě, aby tak nedošlo k narušení celkového hlasu zvonu. V tomto směru velmi pozvedl výrobu právě zmiňovaný Tomáš Jaroš, tvůrce svatovítského Zikmunda, největšího českého zvonu, na kterém se objevují některé prvky, až do té doby ve výzdobě českých zvonů neznámé. Inovací je například užití otisků mincí na věnci zvonu, ucha zvonové koruny zdobená tzv. „maskami“ (tvářemi) nebo psaní textů nejen do pásů kolem čepce, ale též do tabulek na krku zvonu. Kromě Zikmunda je Tomáš Jaroš tvůrcem mnoha dalších zvonů a především vynikající Zpívající fontány v Královské zahradě Pražského Hradu. Významný je pro dějiny zvonařství Jarošův pomocník, Vavřinec Křička z Bitýšky, který napsal spis o odlívání zvonů. Spis je jedním z mála historických záznamů postupu výroby zvonu. \n\nDalší pražský zvonař, o generaci mladší nástupce Tomáše Jaroše, Brikcí z Cimperka, využil jeho nových způsobů výzdoby a dokázal pak plněji využívat celou plochu zvonu, pročež je považován za nejlepšího českého zvonaře všech dob.\n\nVedle Prahy se zvonařství rozvíjí i v jiných městech, mimořádné úrovně dosáhlo v Kutné Hoře, kde se mu v 15. – 16. století věnuje zvonařský rod Ptáčků a na něj navazující rod Klábalů. Nejvýznamnější zástupce, mistr Ondřej Ptáček (zvony odlévá v letech 1472 - 1513) proslul kromě zvonů také odléváním křtitelnic zvonovitého tvaru. Kutná Hora měla oproti jiným městům nezanedbatelnou výhodu, kterou představoval relativní dostatek potřebných kovů.\n\nDalšími městy, kde zvonařství dosáhlo vysoké úrovně byly např. Hradec Králové, Plzeň, Roudnice nad Labem a České Budějovice. \n\nPoté, co ve 20. letech 17. století vymřela rodina „z Cimperka“, dochází k markantnímu úbytku českých zvonařů, kteří jsou nahrazováni cizími mistry. Příčina tohoto jevu zůstává tak trochu záhadnou, lze ovšem usuzovat na souvislost s pobělohorskými konfiskacemi a celkovou germanizací českých zemí, svou roli také bezpochyby sehrálo určité „nasycení trhu“ co se týče zvonů.\n\nFaktem je, že se v Česku od pobělohorské doby odlévá méně zvonů, a to téměř výhradně v dílnách zvonařů německého nebo (zejména na Moravě) rakouského původu.\n\nZvláštním fenoménem jsou zvonaři z Lotrinska. Jak bylo řečeno výše, zvonaři po několik staletí za svým řemeslem putovali, stabilní dílny vznikají jak v českých zemích, tak i v celé Evropě až přibližně v 15. století. Nicméně v Lotrinsku mělo putování po Evropě tak hlubokou tradici, že se od ní neodklonili ani poté a díky tomu, že odváděli kvalitní práci a dlouho bylo možné v Evropě nalézt oblasti, kde se spolehlivá stálá dílna nenacházela, udrželi si charakter putujícího řemesla i v pozdější době. Teprve v 17. století se dostávají do ostrých sporů s domácí konkurencí, která začíná jejich činnost zakazovat. Proto se zvonaři musí někde povinně usadit. Právě toto zužování jejich možností uplatnění zapříčinilo jejich snahu prosadit se i v odlehlejších částech Evropy, tedy i v českých zemích - ze záplavy jmen, od nichž je však zpravidla dochováno jen několik děl, uveďme rody Arnoldů, Michelinů či Pricqueyů.\n\nV 17. století nedochází jen ke kvantitativní poklesu ve výrobě zvonů, ale k úpadku dochází i v kvalitě výrobků. Zvonařství se postupně stává především řemeslem, umělecký prvek se z výzdoby zvonů začíná vytrácet. Objevují se ovšem stále nové zvonařské rodiny a zvonařství proniká do dalších měst. Ke změně dochází také co se týče obsahu nápisů, které se stále rozšiřují a prodlužují někdy až na úkor ostatní výzdoby, díky nim se lze dočíst nejen o zasvěcení, ale někdy též o často nepřeberném množství donátorů, kteří na zvon přispěli. Jedním z velkých technických nedostatků, které se k nám rozšířily spolu s cizími zvonaři, bylo nevhodné ploché srdce s dlouhou výpustí a kotvou na konci.\n\nPostupně se také přestává dbát na akustickou stránku odlévaných zvonů. Dalším negativním, i když logickým rysem protireformační doby je přelévání zvonů s husitskými motivy. Přelévání a destrukce zvonů není pouze české specifikum, paralelu lze najít například při Velké francouzské revoluci, kdy rovněž bylo zničeno mnoho zvonů jako symbolů přežité církve.\n\nK velkému rozšíření zvonů u nás nepřímo přispěla Marie Terezie, která r. 1751 vydala tzv. \"ohňový patent\". Ten totiž mimo jiné přikazoval, aby byl v každé obci zvon, jímž by bylo možné zvonit na poplach. Tyto malé zvony, které byly posléze hojně zavěšovány do návesních zvoniček, byly zpravidla pouze signálním instrumentem bez výzdoby, jen se signaturou.\n\nV 18. a 19. století zvonařství ve jménu úpadku a již zmíněného odklonu od „umění“ k „řemeslu“.\n\nSvětové války nejradikálněji poznamenaly stav zvonů v Česku. Kvůli získání barevných kovů pro válečné účely byly nemilosrdně rekvírovány zvony kostelů a kaplí. Odhaduje se, že rekvizice dohromady pohltily asi 10.000 zvonů, respektive 12.000 zvonů, z nichž bylo po II. světové válce asi 15 % vráceno. Odhad je velmi nejistý, protože úplná evidence zvonů neexistovala a neexistuje ani dnes, v tom, zda větší škody napáchala první nebo druhá světová válka, dodnes není jasno, ostatně úplné soupisy zvonů, zrekvírovaných za druhé světové války, se nedochovaly.\n\nPrvní zvony (a také jiné kostelní cínové předměty) byly odebírány už od počátku války, ovšem k masovým rekvizicím se přistupuje až v r. 1916 podle státního nařízení z 8. srpna. Podle něj měly být zrekvírovány všechny zvony mladší r. 1600, až na označené výjimky, přičemž z každého okresu měly být zrekvírovány alespoň 2/3 celkové hmotnosti zvonů.\n\nDruhá rekvizice podle nařízení z 22. května 1917 se vztahovala na všechny zvony, kromě těch s historickou či uměleckou hodnotou, kromě signálních a kromě zvonů menšího průměru než 25 cm. Po nich měla následovat ještě třetí rekvizice v r. 1918, ale naštěstí válka skončila.\n\nPro určování umělecké kvality zvonů byla sestavena zvonová komise, složená z předních českých odborníků na tuto problematiku. Při vytváření odborných posudků se pak v komisi rozpoutala vášnivá diskuse, zda rozhodujícím faktorem pro zachování zvonů má být pouze stáří či také umělecká dokonalost. Faktem ovšem zůstává, že rekviziční výbor na výsledky této zvonové komise stejně příliš nedbal a mnoho zvonů bylo zrekvírováno dřív, než mohly být vůbec zdokumentovány. Docházelo také ke katastrofálním přehmatům v odhadu skutečného stáří zvonů.\n\nRekvizice vyvolaly vlnu odporu, v regionálních časopisech se objevují četné články na památku zvonů, někteří lidé z vesnic se dokonce pokoušejí zvony ukrýt. Zvony často byly při snímání prostě shozeny dolů z věže, takže i některé z těch, které rekvizici přečkaly, si na tuto událost dodnes nesou památku v podobě otlučení nebo uražených uch.\n\nFráňa Šrámek o průběhu rekvizic napsal hru \"Zvony\", v níž zvony symbolizují svědomí vesnice - při jejich snímání z věže kostela lidé ztratí poslední kapku soudnosti a upadnou do hříšnosti. Jenže zvony nakonec ve vsi zůstanou (úřední omyl), na posměch a pro ostudu všem hříšníkům. \n\nK vyprázdnění věží kostelů a kapliček docházelo pod záminkou získání barevných kovů na výrobu děloviny pro kanóny. K tomuto využití zvonového kovu ovšem často ani nedošlo, část mědi posloužila např. na výrobu modré skalice, která pak byla využita proti révokazu na uherských vinicích, což svědčí o tom, že rekvizice nebyly jen účelovou záležitostí, ale také jakousi poslední snahou habsburské monarchie ukázat svou moc. Svědčí o tom i fakt, že byly rekvírovány i některé ocelové zvony, jejichž hmotnostní hodnota nevyváží hodnotu pořizovacích nákladů.\n\nMezi válkami zvonařským dílnám nastala nová práce, jejímž cílem bylo co nejrychleji vyplnit širokou trhlinu, kterou českému zvonovému fondu válka způsobila. Toto doplňování ovšem bylo prováděno dílnami s nepříliš zdatnými zvonaři, pro které nebylo snadné odlít nový zvon tak, aby ladil se starým, a proto se raději i starý přelil, takže ještě i po válce docházelo k tomuto téměř absurdnímu ochuzování zvonového fondu o historicky cenné zvony. Přelévání nepoškozených starých zvonů bylo ovšem záhy, v r. 1924 zakázáno. Vedle německých dílen, z nichž největší význam měly především zvonárny Pernerů v Českých Budějovicích, Diepoldů v Praze a Heroldů v Chomutově, začíná tehdy významně působit po staletích opět i dílna česká, a to zvonárna Rudolfa Manouška v České u Brna. Ta byla založena r. 1913 a podařilo se v ní ovládnout technologii, kterou žádná dílna u nás před tím nedělala - dokážou totiž restaurovat puklé zvony, takže je není třeba přelévat a historické zvony mohou zůstat zachovány pro pozdější generace. Restaurování bylo známo už od 16. století, ale k jeho reálnému uplatňování docházelo až v 19. století, kdy jím proslula především švédská rodina Ohlsonů, jimiž byly restaurovány i některé zvony u nás. V dílně Manoušků se provádí od r. 1928. \n\nZa druhé světové války došlo k rekvizicím v letech 1941 - 1942 (vládní nařízení z 26. listopadu 1941). Sběrny zvonoviny byly v Ostravě a v Praze na Maninách. Odtud byly po Labi odvezeny do Hamburku, odtud po bombardování do Lünenu. Tavírna zvonů byla v Essenu. \n\nZvony byly rozděleny do čtyř kategorií a označeny barevnými úředními čísly, která jsou na některých zvonech dodnes patrná. Kategorie byly: \n\nNejvíce byly postiženy zvony v kostelích Sudet s českými nápisy, které byly kostelům odebrány takřka bezvýhradně. Všechny odebrané zvony nebyly zničeny a část se jich podařilo po válce získat zpět. Byla dokonce ustavena komise pro pátrání po zabavených, ale dosud nerozlitých zvonech, uložených v německých sběrnách. Tato komise dosáhla některých dílčích výsledků (navrácení 432 zvonů do Čech v r. 1946 ze skladu v Lünenu), avšak její činnost v podstatě končí rokem 1948, pročež záležitost zůstala do dnešní doby nedořešena (např. až v roce 2014 byly navráceny dva historické zvony z roku 1942 do Bohumína - Starého Bohumína). \n\nPo válce opět dochází k pozvolnému odlévání nových zvonů do opuštěných kostelních věží, avšak tento proces už zdaleka nebyl tak snadný jako mezi válkami, protože komunistický režim zvonům a vůbec všemu, co nějak souvisí s církví, příliš nepřál, pročež se mezeru, způsobenou rekvizicemi dodnes nepodařilo napravit. Velmi zhruba lze odhadnout, že v současnosti se u nás nachází asi 8.000 zvonů. \n\nKromě několika málo zvonů, dovážených ze zahraničí (např. ze zmíněné dílny Pernerů, která přesídlila z Českých Budějovic do Pasova, kde působí dodnes), a zvonů vesměs malých rozměrů, pořízených některými méně významnými dílnami, u nás své výrobky tvoří především dvě zvonárny, a to výše zmíněná dílna Manoušků a Dytrychové z Brodku u Přerova. Zvonárna Manoušků byla znárodněna a na počátku 60. let musela dokonce svou činnost ukončit, avšak v r. 1967 byla obnovena v Praze na Zbraslavi. V jejím čele dnes stojí vnuk zakladatele dílny, Ing. Petr Rudolf Manoušek.\n\nDruhá dílna, založená v r. 1950 Josefem Dytrychem, rovněž odlévá zvony, které mají světové uznání a dodávají se i daleko do zahraničí, v r. 1990 odlila např. zvon pro papeže Jana Pavla II.. Po Josefu Dytrychovi dílnu nadále vedla jeho žena Laeticie, dnes v jejím čele stojí další generace.\n\nObě dílny odlévají mnoho zvonů také pro Slovensko, kde žádná zvonárna není.\n\nKromě těchto zvonáren se v několika dalších dílnách vyrábějí zvony menších rozměrů, můžeme zmínit např. firmu Josefa Tkadlece v Halenkově (okres Vsetín) a Michala Votruby v Myslkovicích.\n\nV r. 1180 napsal benediktinský mnich Theophil Ruger z Německa třídílný spis \"De diversis artibus\" (O rozličných uměních), v němž poprvé zachytil teoretický návod k odlévání zvonů. První díl spisu pojednává o malířství, druhý o sklenářství a třetí o slévání kovů. Pětaosmdesátá kapitola (z devadesáti šesti) pojednává o zvonech. Z jeho pracovních postupů je zřejmé, že Theophil měl s těmito řemesly a zejména se sléváním kovů i praktické zkušenosti, jinak ovšem zřejmě nebyl vynálezcem nějaké nové metody, jeho dílo je spíše shrnutím dosavadních poznatků. Kapitola obsahuje i popis zvonové hlavy a zavěšování zvonu na věž, z čehož je zřejmé, že už tehdy, stejně jako dnes, zvonaři dohlíželi i na správné zavěšení zvonu.\n\nDílo \"Pirotechnica\" vytvořil na počátku 16. století Vanuccio Biringuccio. Spis je pozoruhodný také tím, že obsahuje i kapitolu o opravách puklých zvonů, ač reálně se takové nehody napravovaly až do 19. století přeléváním a i dnes dokáže puklinu na zvonu opravit jen málokterá zvonárna. V Biringucciově díle je také poprvé užito slovo \"bronz\".\n\nVavřinec Křička z Bítyšky (zemřel 1570), pomocník zvonaře Tomáše Jaroše z Brna, napsal česky v polovině 16. století spis \"Návod k lití a přípravě děl, kulí, hmoždířů, zvonů, konví ke zvedání vody, k vodotryskům a p. četnými kresbami opatřený\". Svůj spis pravděpodobně napsal jako instrukce pro svou zvonařskou rodinu. Skládá se ze čtyř částí: \n\nKašpar Arsenius z Radbusy vytvořil v r. 1624 zajímavý spis \"Instrukce pro zvoníky\".\n\n\n\n"}
{"id": "272980", "url": "https://cs.wikipedia.org/wiki?curid=272980", "title": "Automat", "text": "Automat\n\nSlovo automat (z řeckého \"automatos\", samohybný) označuje technické zařízení, stroj nebo přístroj, který je zařízen tak, že na nějaký spouštěcí impulz samostatně a spolehlivě vykonává předem určené činnosti, a to bez přímého lidského zasahování. \n\nNejstarší zprávy - často fantastické - o samohybných mechanismech pocházejí z Číny a z řeckého starověku (např. Hérón Alexandrijský) a byly to spíše hříčky k upoutání diváka. V Evropě se zájem o automaty oživuje v pozdním středověku, zejména v souvislosti s mechanickými hodinami a orloji. Podstatně složitější mechanické automaty vznikaly v 18. století (např. švýcarský hodinář Pierre Jaquet-Droz) jako samohybné mechanické hračky, podporující představy zvířecího a lidského těla jako mechanismu. Některé slavné automaty té doby byly ve skutečnosti podvody, neboť vevnitř skrývaly člověka (viz např. Turek (stroj)).\n\nS rozvojem průmyslu a ve 20. století pak hlavně z ekonomických důvodů se automaty nesmírně rozšířily, protože fungují rychle a přesně a šetří náklady na pracovní síly. Se vznikem elektronických počítačů se velmi rozšířily i jejich možnosti a vzniklo celé nové odvětví automatizace (anglicky \"automation\") v průmyslu, v dopravě, v obchodu a ve službách. Složitým počítačem řízeným automatům, zejména pokud obsahují i čidla a orientují se podle vnějších okolností, se někdy říká robot.\n\n\nViz článek Teorie automatů.\n\n"}
{"id": "272983", "url": "https://cs.wikipedia.org/wiki?curid=272983", "title": "Willy Mairesse", "text": "Willy Mairesse\n\nNarodil se v Mormignies, malé vesničce uprostřed polí a lesů, v jižní Belgii, nedaleko hranic s Francií. .\nAž do svých 25 let neměl ani tušení o automobilových závodech, vše změnila nabídka jeho kamaráda (Dr. Henry Misonne) přihlásit se na závod Liege-Řím-Liege 1953 s vozem Porsche 356. Ale jejich amatérský pokus brzo ztroskotal na poruše motoru. Od tohoto okamžiku začal používat svůj soukromý vůz Peugeot 203, ve stejném závodě dojel na celkově 28. příčce a ve své třídě byl 8. O rok později se stejným vozem již zvítězil ve třídě do 1300cc a celkově byl 8. V roce 1956 získal vůz Mercedes 300SL a začal závodit ve třídě GT a dokonce dojel na třetím místě v předzávodě pro Grand Prix Německa. Ten samý rok zvítězil v Liege-Řím-Liege a získal si tak zaslouženou pozornost belgického národního týmu Equipe Nationale Belge, který provozoval dovozce vozů Ferrari Jacques Swaters.\n\nEquipe Nationale Belge jej angažoval pro období 1957 a 1958 do kategorie sportovních vozů, ale dobré výsledky na sebe nechaly čekat, nejprve nedojel v závodě 1000 km Nürburgringu 1958 a v 24h Le Mans 1958 havaroval a tak nejlepším a jediným výsledkem tohoto roku bylo druhé místo v závodě na 12h Remis 1958, kde řídil vůz Ferrari Berlinetta. Rok 1959 byl v belgickém týmu velmi náročný a jediným uspokojením mu byl strhující výkon v souboji s Olivierem Gendebienem během Tour de France, kde si ho všiml i Enzo Ferrari a získal ho tak do svého týmu. Nejprve jako testovacího pilota pro vytrvalostní závody a později i do formule 1.\n\nVe formuli 1 startoval poprvé v domácí Grand Prix Belgie 1960, která se zapsala do dějin jako jedna z nejtragičtějších. V závodě kroužil na sedmém místě a přetahoval se o místo šesté s Chrisem Bristolem, když se Chris Bristow ve 20 kole dostal před Mairesse a havaroval. Anglický pilot byl na místě mrtev, Mairesse byl otřesen a navíc i obviňován svými kolegy. Závod pokračoval dále, on ze závodu odstoupil ve 23. kole, to ještě netušil, že v dalším kole zahyne další pilot, Alan Stacey. Jeho další pokus ve Formuli 1 se odehrál za mnohem příznivějších podmínek v Grand Prix Francie, ale závod znovu nedokončil. Až do třetice se to povedlo, Grand Prix Itálie mu vynesla třetí místo a taky jediné umístění na stupních vítězů ve Formuli 1.\n\nV 50 letech patřily závody Formule 1 k nejuznávanějším akcím ve světě automobilového sportu, přesto bylo i několik dalších závodů, kde bylo možno vydobýt si slávu. Závody jako 24 hodin Le Mans, 1000 km Nürburgringu, 1000 km Pařížě, 12 hodin Sebringu nebo Targa Florio, přitahovaly jak výrobce tak i diváky a piloty. Dostal důvěru samotného Enza Ferrariho, kterou ještě upevnil po vítězstvích v Tour de France v letech 1960 a 1961, v nemistrovských Grand Prix Syrakus a Bruselu nebo prvním místem v Targa Florio v roce 1962 , 500 km Spa 1963, 1000 km Nürburgringu 1963 a dalších. Ne vždy se však dařilo, a stejně tak jako při svém vstupu do formule 1, byl zapleten do několika vážných nehod. Nejprve v Le Mans při výborně rozjetém závodě, přišlo špatné dotankování a následný požár jeho vozu, tuto událost přežil bez zranění. Nehoda v Grand Prix Německa 1963, při které se vážně zranil, jej stála i místo v závodním týmu Ferrari. Navíc kolo utržené z jeho vozu namístě usmrtilo pomocníka z červeného kříže, který seděl na stráni před hrazením, tak zněl první zpráva. Později se z amatérských záběru prokázalo, že kolo z vozu přelétlo celou přírodní tribunu a nikoho nezasáhlo, pomocník byl zasažen přímo jeho vozem . Willy Mairesse, byl z vozu katapultován a dopadl 40 m daleko od nehody, utrpěl vážná zranění nohou a rukou.\n\nVrátil se na závodní dráhu až na přelomu roku 1964/1965, když se účastnil pár závodu s přítelem Jean Blatonem. Dokázal zvítězit v 500km Spa 1965 nebo v Targa Florio 1966. Mezitím si založil úspěšný podnik a na závodění bylo čím dál méně času. Znovu se nechal přemluvit přítelem k účasti v Le Mans 1968, která pro něj měla osudový zvrat jeho osobnosti. Krátce po startu, ještě v prvním kole, se špatně zavřené dveře otevřely a způsobily nepříjemnou nehodu, ze které se už nikdy úplně nevyléčil a téměř rok po této události si sáhl na svůj život on sám. Stalo se tak 2. října 1969 v hotelovém pokoji ve městě Ostende.\n\ntučně vyznačené závody znamenají zisk pole position\n\n\n"}
{"id": "272985", "url": "https://cs.wikipedia.org/wiki?curid=272985", "title": "Vindhja", "text": "Vindhja\n\nVindhja (hindsky विंध्य, \"Vindhja\" nebo विन्ध्याचल, \"Vindhjáčal,\" anglicky \"Vindhya Range)\" je pohoří ve střední Indii, převážně ve státě Madhjapradéš. Táhne se v délce asi 1000 km ze západojihozápadu na východoseverovýchod zhruba podél obratníku Raka. Nadmořská výška se pohybuje mezi 450 a 900 m. Některé prameny (např. MSN Encarta) uvádějí nejvyšší bod 1113 m n. m., ale neuvádějí jeho polohu ani název. Skutečným nejvyšším bodem je zřejmě kóta 881 m jihovýchodně od obce Mánpur (na silnici č. 3) a severně od města Mahešvár (na řece Narmadá).\n\nVindhja je často označována za předěl mezi severní a jižní Indií. V minulosti šlo i o předěl kulturně-jazykový: v Indoganžské nížině na severu žily árijské kmeny hovořící sanskrtem, zatímco Dekánskou plošinu na jihu obývali Drávidové.\n\nVindhja je zlomové pohoří budované vyzvednutými usazeninami, zejména pískovci, s občasnými čedičovými výlevy. Severní strana pozvolna přechází v plošinu Vindhja kolem měst Bhópál a Indúr. Jižní strana je mnohem strmější, spadá do širokého údolí řeky Narmadá, za níž se zvedá ještě vyšší paralelní pohoří Sátpurá.\n\nVe Vindhji leží národní park Bandhavgarh (hindsky बांधवगढ राष्ट्रीय उद्दान, \"Bándhavagadha ráštríja uddána)\".\n"}
{"id": "272993", "url": "https://cs.wikipedia.org/wiki?curid=272993", "title": "Preventivní válka", "text": "Preventivní válka\n\nPreventivní válka, preventivní útok či preventivní akce, je označení úderu zahrnujícího užití síly, který má za cíl odvrátit či eliminovat vzdálené\nzávažné hrozby. Může být také vyvolán snahou předejít útoku protistrany, jenž je očekáván v kratším či delším časovém úseku.\n\nOd preventivní války se odlišuje preemptivní válka (akce, útok), kdy je síla použita k eliminaci bezprostřední závažné hrozby v situaci, při níž není možné využít jiných prostředků k jejímu odvrácení.\n\nProtivník má být při preventivní akci oslaben v klíčových oblastech, bez jejichž kontroly nemůže akce zahájit. Využívá faktu, že jednotky připravované pro útok jen těžko mohou zároveň zaujímat optimální obranné pozice, a snaží se na své straně udržet iniciativu. Tento typ akce se vyskytuje jak na taktické, tak na strategické úrovni (preventivní ofenzíva).\n\nV rámci mezinárodního práva oprávněnost použití síly při sebeobraně upravuje Charta OSN (článek 2, odst. 4 – zásada nepoužití síly) a mezinárodní obyčejové právo. Charta OSN umožňuje zahájit sebeobranu pouze na základě restriktivního výkladu článku 51 a při kolektivních akcích Rady bezpečnosti OSN dle článků 39 a 42. Preventivní válka bez souhlasu OSN je podle moderního pojetí mezinárodního práva nelegální.\n\nPříkladem preventivní akce byl japonský útok na válečné cíle amerického Pearl Harboru v prosinci 1941., nebo Operace Opera při níž 7. června 1981 izraelské vzdušné síly zaútočily na irácký jaderný reaktor Osirak.\n"}
{"id": "272995", "url": "https://cs.wikipedia.org/wiki?curid=272995", "title": "Barzoj", "text": "Barzoj\n\nRuský chrt neboli barzoj patří mezi aristokraty mezi psy. Jako nejstarší ruské psí plemeno je považován ve své původní vlasti za národní poklad. Jeho ruské pojmenování \"Русская псовая борзая\" (\"Ruskaja psovaja borzaja\") znamená v překladu \"ruský osrstěný chrt\".\n\nVznik plemene můžeme datovat na 16. století. Původně byli využíváni ke štvaní zvěře na delší vzdálenost, což se výborně osvědčovalo na rovných a rozlehlých stepích Ruska. Jejich osrstění bylo rovněž přizpůsobeno místním nepříznivým klimatickým podmínkám. Barzoj se používal při lovu zajíců, lišek, jelenů a hlavně na lov vlka. Ne nadarmo se mu říkalo ruský vlkodav.\n\nBarzoje ovládali zkušení lovci, kteří seděli na koních a psy měli na dlouhých vodítkách, na kterých byli vždycky tři barzojové (dva psi a jedna fena). Psi k sobě ladili nejen výškou, ale i barvou. Jezdci na koních se přiblížili k lesu, kde se vlci vyskytovali a pustili honiče. Tito psi vyhnali vlky na volnou širokou pláň a jezdec na koni pustil své barzoje. Dva z nich vlka dohonili, povalili na zem a pevně stiskli za ušima. Třetí barzoj držel vlka pod krkem, dokud nepřijel lovec a vlka nespoutal.\nU šlechty byli barzojové velmi vysoce ceněni. Neprodávali se - jiný šlechtic mohl barzoje dostat jen darem. Proto se šlechta předháněla v pořádání lovů, aby mohla předvést své psy.\n\nPlatný mezinárodní standard barzoje vznikl v roce 1923.\n\nV dnešní době je barzoj využíván jako společenské plemeno a sportovní (dostihový) pes.\n\nBarzoj je velice klidný, přátelský a vyrovnaný pes, oddaný svému majiteli a velmi tolerantní k dětem. Jde o inteligentního, trochu melancholického tvora, který vyžaduje dostatek porozumění a lásky. Rozhodně není vhodný pro lidi vyžadující od psa 100% poslušnost nebo obranářskou pozici. Mnozí chovatelé jiných plemen považují chrty za hloupé a neposlušné. Tak tomu rozhodně není, barzoj není hloupý, je jen jiný - byl vyšlechtěn pro samostatnou práci (lov), kdy se musel rychle rozhodovat sám za sebe. Touto samostatností a nezávislosti se hodně podobá povaze kočky. Má velmi vznětlivé reakce. Loví \"na viděnou\" zrakem - pokud uvidí kořist (zajíce), okamžitě se poběží za ním podívat. Tahle od přírody hluboce zakódovaná reakce je těžko ovlivnitelná. Pokud ale budete tolerovat jeho přirozené vlastnosti, bude on milovat a chápat i vás. K ostatním psům je zdrženlivý. Nevyhledává psí šarvátky a při nějaké té potyčce se drží vždy raději dále od ní. Naopak, k hodným psům je velice kamarádský a vyhledává jejich společnost. Miluje vodu, sníh a jakoukoliv volnost, většina z nich i jízdu v autě.\n\nBarzoj zvládne bez problému základní poslušnost. Velmi rychle chápe a zvládá základní povely. Nesnese však sebemenší náznak agrese či razantní povely a křik. Důležitý je cit a důslednost. I při zvládnutí všech cviků se může stávat, že vás prostě i v dospělosti někdy neposlechne. Rozhodně se vyvarujte fyzických trestů - mohlo by se stát, že se pes \"zablokuje\" a nebude vám důvěřovat. Získat si opět důvěru je u tohoto plemene velmi těžké. Pokud ale jeho umíněnost a vzpurnost překročí hranice, plácnutí novinami přes zadek vše spraví.\n\nBarzoje lze chovat jak na zahradě, tak i v panelákovém bytě. Výhodou je, že nemá typický psí pach, který je u většiny (zvláště velkých) plemen výrazný. Nepotřebuje denně 10 km procházky nebo běhání u kola či túry, velmi rád lenoší a je to velký spáč. Bohatě mu postačují delší procházky, kde může běhat na volno, nejlépe s ostatními psy. Je sprinter - dokáže vyvinout velkou rychlost, ale na kratší vzdálenosti. Po výkonu se rychle unaví. Ideálním vybitím energie pro barzoje je coursing nebo psí dostih. Srst barzoje nevyžaduje náročnou úpravu, postačí pravidelné vyčesávání.\n\nZejména u štěňat by se mělo dbát na to, aby byl pes krmen kvalitním a plnohodnotným krmivem. Jelikož jde o velké plemeno, není na škodu přidávat ke krmivu kloubní preparáty (pozor! ne všechny lze podávat současně s kvalitním krmivem, hrozí předávkování). Pokud pes aktivně běhá, nabídněte mu i v dospělosti krmivo s vyšším obsahem energie, které je však lehce stravitelné (typu puppy medium). Již od 7 let lze podávat krmivo typu senior.\n\nPotřeby nutné k chovu tohoto psa se nijak neliší od klasických pomůcek pro ostatní psy. Zde jsou uvedeny jen drobné odlišnosti, které vám ulehčí výběr.\n\nBarzoj nemá žádné negativní zdravotní predispozice. Jedná se o velké plemeno, takže největším problémem je zajištění správné a plnohodnotné výživy. Růst psa je ukončen kolem 18. měsíce. Do této doby by se pes neměl přetěžovat (zdolávat denně pěšky několik pater, extrémní túry, běh u kola atd.). Coursing i dostihy by se měly začít provozovat až od 18. měsíce, kdy je vývoj kostí a kloubů již ukončen. Po nakrmení by měl být pes minimálně 1 hodinu v klidu, aby nedošlo k torzi žaludku. Nejčastější návštěvy veterinárních ordinací souvisí s pohybovým aparátem (vyvrtnutí, pohmoždění, zlomeniny nohou).\n\nBarzoj se dožívá průměrně 11-13 let.\n\n"}
{"id": "272997", "url": "https://cs.wikipedia.org/wiki?curid=272997", "title": "Seznam nepilotovaných letů k ISS", "text": "Seznam nepilotovaných letů k ISS\n\nToto je seznam nepilotovaných kosmických letů k Mezinárodní vesmírné stanici (ISS). Tučně jsou označeny montážní lety.\n\n\n"}
{"id": "273001", "url": "https://cs.wikipedia.org/wiki?curid=273001", "title": "Hocus Pocus", "text": "Hocus Pocus\n\nHocus Pocus je fantasy plošinovka z roku 1994. Je to celkem třetí vydaná hra od studia Moonlite Software. Vypráví o kouzelnickém učni, který se chce dostat do Rady kouzelníků(org. Council of Wizards), a proto se vydává na quest, aby se radě zavděčil a mohl se oženit s dcerou vůdce rady, Popopy. Musí projít 4 úrovně po 9 levelech. V úrovni musíte najít předem určený počet krystalů, po jejím dokončení se objeví výsledková tabulka. Každá epizoda je zakončena souboji s bossy.\n\nHocus Pocus je plynule scrollující 2D plošinovka s VGA grafikou. Hra byla distribuována jako Shareware gigantem Apogee, první epizoda byla k dispozici zdarma, další tři epizody si hráč musel dokoupit.\n"}
{"id": "273003", "url": "https://cs.wikipedia.org/wiki?curid=273003", "title": "Dédalo (R01)", "text": "Dédalo (R01)\n\nDedalo (R01) byla španělská letadlová loď. Byl to druhý nosič letadel ve španělském námořnictvu. První lodí byl nosič hydroplánů Dedalo, který sloužil od 20. let.\n\nV 60. letech španělská admiralita rozhodla, že námořnictvo potřebuje pro svou činnost letadlovou loď. V roce 1967, když Madrid zamítl koupi letadlové lodě třídy \"Essex\" a přestavbu italského křižníku \"Trieste\", byla Španělsku z USA na deset let zapůjčena lehká letadlová loď USS \"Cabot\" druhoválečné třídy \"Indepencence\". Ve Španělsku dostala jméno \"Dedalo\". Loď byla předchozích 17 let mimo službu a musela tedy být modernizována. Byla na ní namontována moderní elektronika, byl modifikován velitelský ostrov, odstraněny dva z komínů a rovněž upraven hangár. V roce 1972 se půjčka změnila v koupi a \"Dedalo\" se stala španělským majetkem.\n\nLoď sloužila především k protiponorkovému hlídkování. Původně byla určena jen pro provoz vrtulníků, ale 8.–9. listopadu 1972 na ní úspěšně proběhly zkoušky letounu Harrier, což vedlo k objednávce 8 těchto strojů (6 jednomístných a 2 dvoumístných cvičných) pod jménem Matador. V roce 1980 Spojené království dodalo ještě 5 modernějších kusů.\n\nLoď nesla až 33 vrtulníků Sea King SH-3H, Agusta AB-212 a nebo 21  kolmostartujících Matadorů. Měla klasickou průběžnou letovou palubu a dva výtahy, postrádala ale skokanský můstek na přídi, což omezovalo povolenou vzletovou hmotnost jejich letounů.\n\nLoď obvykle nesla čtyři letky, které se mohly lišit podle cíle mise. Obvykle to byly 4 protiponorkové vrtulníky SH-3 Sea King, 4 protiporkové vrtulníky AB-204/AB-212, určené i k elektronickému boji, třetí letku tvořily specializované vrtulníky (například opět protiponorkové vrtulníky či bitevní vrtulníky Bell AH-1G Cobra) a čtvrtou stíhací bombardéry Harrier. Takových skupin se na loď vešlo až 6.\n\nPřes některé rekonstrukce už byla loď morálně zastaralá (přece jen pamatovala druhou světovou válku) a získání nosiče s dlouhodobou perspektivou bylo vyřešeno stavbou moderní letadlové lodi \"Principe de Asturias\", podle amerického projektu Sea Control Ship. Ta \"Dedalo\" vystřídala ve funkci španělské vlajkové lodi.\n\n\"Dedalo\" sloužila až do svého vyřazení v roce 1989, tedy nedlouho po dokončení \"Principe de Asturias\". Byla pak předána do USA soukromé organizaci, která ji chtěla změnit v plovoucí muzeum. Jelikož však tato organizace nezískala dost finančních prostředků, strávila \"Dedalo\" téměř celá 90. léta v doku v New Orleansu a 10. září 1999 byla prodána v aukci. Do roku 2002 byl její trup sešrotován. Velitelský ostrov byl zachován jako jediný pozůstatek stovky amerických eskortních letadlových lodí z druhé světové války.\n"}
{"id": "273008", "url": "https://cs.wikipedia.org/wiki?curid=273008", "title": "Šiacu", "text": "Šiacu\n\nŠiacu (: 指圧, v anglickém přepise \"Shiatsu\", v překladu tlak prsty) je japonská masážní technika, založená na východní léčebné tradici a západní fyziologii a psychologii. Šiacu pracuje s akupunkturními dráhami a body (jap. \"cubo\") s cílem obnovit přirozený tok vitální energie (jap. \"ki\"), a tak nastolit energetickou rovnováhu v těle.\n\nŠiacu má kořeny v tradiční japonské masážní technice nazývané Anma, která byla založena na tradiční čínské medicíně, jež přicházela do Japonska od šestého století. Anma začala upadat v období Edo (1603–1867), kdy ji praktikovali převážně slepí maséři a její léčebný aspekt se začal vytrácet. Obrození této metody znamenalo až vydání knihy \"Shiatsu Hō\" v roce 1919. Autor publikace Tenpaku Tamai studoval Anmu a další tradiční terapeutické metody a také západní anatomii, fyziologii a masážní techniky. Ve své práci tyto metody spojil a rozšířil je znovu o duchovní rozměr léčby. Ve zmíněné knize se také poprvé užívá termín „šiacu“.\n\nJedním z následovníků Tenpaku Tamaie byl Tokujiro Namikoshi (1905–2000), který v roce 1925 otevřel první kliniku šiacu a v roce 1940 první školu šiacu. V Japonsku se Tokujiro Namikoshi zasloužil o oficiální uznání stylu šiacu ministerstvem zdravotnictví (1957), ovšem za tímto účelem z něj odstranil většinu východních vlivů.\n\nDalší význačná osobnost je Shizuto Masunaga (1925–1981), který se jako psycholog zajímal i o duševní a duchovní rozměry terapie. Do šiacu vrátil aspekty tradiční východní léčby a svoji práci shrnul v knize \"Shiatsu\" (1974). Jeho styl je známý jako zen šiacu.\n\nV druhé polovině dvacátého století vzniklo ještě několik směrů šiacu (viz kapitola o stylech), překotný rozvoj zažila tato metoda hlavně po roce 1980, když se dostala do USA a západní Evropy.\n\nŠiacu obnovuje energetickou rovnováhu těla – energie je blokovaná nebo neproudí. Když se jí někde hromadí moc nebo k některým částem těla nemůže, vznikají blokády a působí např. duševní nerovnováhu. Západní medicína užívá pojem „psychosomatické poruchy“ či\n„civilizační choroby“.\n\nPomocí protahování, tlaku nebo dotyku uvádí šiacu do pohybu energii v akupunkturních drahách, a tím obnovuje energetickou rovnováhu těla. Šiacu užívá paletu technik – dynamické uvolňování napjatých partií i klidné užití tlaku k tonizaci prázdných míst v těle. Pracuje se prsty, dlaněmi, lokty, koleny nebo chodidly. Účinky šiacu jsou hluboce uvolňující a zároveň posilující.\n\nZákladní princip šiacu je jednoduchý – při šiacu terapeut pouze pomáhá masírovanému spojit se s léčivou schopností vlastního těla, a tak obnovit jeho zdraví. Tato práce ovlivňuje nejen fyzický stav, ale i emocionální a mentální stav ošetřovaného.\n\nOšetření obvykle probíhá na podložce na zemi, ošetřovaný je při masáži oblečený a nepoužívají se žádné oleje ani emulze. Samotné ošetření může trvat od 45 do 90 minut, často mu předchází krátký rozhovor; po ošetření následuje čas na odpočinek.\n\nŠiacu je vhodné pro každého – i pro malé děti, těhotné ženy nebo starší lidi - pokud se klientovi přizpůsobí a pokud se přihlédne ke kontraindikacím (viz níže).\n\nŠiacu, podobně jako většina východních léčebných metod, klade důraz na prevenci. Základní myšlenkou je starat se o drobnější zdravotní nerovnováhy (například tělesné napětí ze stresu) dříve, než přerostou ve vážnou nemoc (například žaludeční vřed).\n\nKlienti často vyhledávají šiacu, cítí-li se nepříjemně a západní medicína nediagnostikuje žádné konkrétní onemocnění. Příkladem takových stavů jsou dlouhodobé bolesti hlavy, zad nebo kloubů, chronická únava, nespavost, menstruační potíže nebo problémy s trávením.\n\nVe východní léčebné tradici tvoří fyzické tělo, mysl a duch jeden celek. Obnovováním energetické rovnováhy ovlivňuje šiacu nejen fyzický, ale i mentální a emocionální stav klienta. Šiacu tak pomáhá i při psychických potížích, případně se může stát nástrojem k všestrannému rozvoji osobnosti.\n\nŠiacu se jako kombinace fyzické manipulace a práce s energií hodí k rehabilitaci následků po úrazech pohybového aparátu nebo následků po cévních příhodách.\n\nŠiacu není technika určená k léčení akutních stavů a vážných nemocí. Pokud má terapeut podezření na takový stav, měl by klienta poslat k lékaři. Proto také záleží na vzdělání terapeuta (viz níže školy šiacu). Na druhé straně šiacu může klientovi pomoci lépe zvládat následky intenzivní léčby (např. chemoterapie, ozařování, pooperační stav) nebo chronické nemoci (např. vysoký krevní tlak).\n\nŠiacu se nedoporučuje v první třetině těhotenství (viz kontraindikace). V následujících měsících může například ulevit nastávající matce od těhotenské nevolnosti, bolesti bederní páteře nebo hlavy, případně pomoci s navázáním lepšího vztahu s plodem. V každém případě jsou během těhotenství kontraindikovány některé akupunkturní body.\n\nŠiacu je obecně kontraindikováno v následujících případech:\n\nDále by ošetření neměl podstupovat klient s plným žaludkem (krátce po jídle) ani osoba pod vlivem alkoholu nebo jiných omamných látek.\n\nBěhem druhé poloviny dvacátého století z původního Namikoshiho stylu odvodili následovníci několik odlišných škol šiacu.\n\nuvolňuje a začíná vnímat sám sebe. Základním principem zen šiacu je vyrovnávání momentální prázdnoty a plnosti. Zakladatel stylu psycholog Šizuto Masunága se zajímal o psychologické, emocionální a duchovní aspekty energetické nerovnováhy, věnoval výraznou pozornost akupunkturním drahám (meridiánům) a objevil prodloužení klasických akupunkturních drah.\n\nV posledních letech vznikají i směry rozšiřující šiacu o další aspekty. Například Shintai klade důraz na přední a zadní dráhu, Watsu je šiacu ve vodě a Tantsu přidává prvky tantry.\n\nV Japonsku je šiacu státem uznáno jako oficiální a samostatná léčebná metoda. Praktik šiacu v Japonsku musí mít osvědčení ministerstva zdravotnictví a k tomu musí absolvovat tříleté vzdělávání v rozsahu 2200 hodin na univerzitě, která je akreditována ministerstvem.\n\nKaždá země dává šiacu jiný právní status a má jiný způsob akreditování praktiků, který se často váže k masérskému osvědčení nebo se s ním překrývá, což není optimální stav, protože šiacu je mnohem obsáhlejší disciplína než klasická masáž.\n\nSnaha o právní uznání šiacu a standardizaci učebních osnov probíhá hlavně v USA, Kanadě a zemích EU. V Americe se na tomto procesu podílí profesní organizace \"American Organization for Bodywork Therapies of Asia\" (AOBTA), v Evropě \"Evropská Federace Shiatsu\" (European Shiatsu Federation – ESF).\n\nPro praktikování šiacu je třeba znalostí z tradiční čínské medicíny (základní teorie, akupunkturní dráhy a body a mechanizmy nemoci a jejího odstranění), západní medicíny (anatomie, fyziologie, psychologie a patologie) a také masážní zručnosti.\n\nVzhledem k právnímu vakuu, ve kterém se šiacu v ČR nachází (šiacu je považováno zákonem za rozšíření klasické masáže, i když je ve skutečnosti samostatnou a mnohem obsáhlejší disciplínou), nejsou osnovy škol šiacu jednotné – některé školy se dají dokončit během dvou víkendů, jiné trvají tři roky a zahrnují stovky hodin výuky a praxe.\nÚroveň terapeuta je odpovídající. Pokud si budete vybírat školu nebo svého terapeuta, vezměte tuto informaci v úvahu.\n\nSeznam českých škol šiacu (abecedně):\n\n\n\"Česká asociace shiatsu\" [online]. ©2005–2007 [cit. 9. 12. 2015]. Dostupné z: http://www.shiatsuasociace.cz\n"}
