{"id": "329652", "url": "https://cs.wikipedia.org/wiki?curid=329652", "title": "Chlamydióza", "text": "Chlamydióza\n\nChlamydióza je obecné označení pro onemocnění lidí i zvířat způsobované obligátně intracelulárními bakteriemi z řádu \"Chlamydiales\".\nInfekce člověka bakterií \"Chlamydophila psittaci\" probíhá za příznaků atypických zánětů plic. K infekci lidí může dojít při chovu a ošetřování krůt a kachen, při jejich porážce i zpracovávání masa. Rovněž tak u chovatelů holubů nebo exotických ptáků. Potenciálním zdrojem mohou být i městští holubi pro svoji vysokou promořenost. K nakažení obvykle dojde inhalací kontaminovaného prachu. Obvykle se jedná o sporadické nebo familiární onemocnění (např. chovatelé exotických ptáků), kdežto u veterinárních lékařů, pracovníků na drůbežích porážkách nebo ošetřovatelů drůbeže na velkých farmách mohou vznikat až epidemie a onemocnění může mít charakter profesionální zoonózy. Přenos \"C. psittaci\" z člověka na člověka je vzácný, ale možný. Přenos z člověka na ptáka nebo drůbežím masem nebyl zatím popsán.\n\nNemoc byla známa nejdříve u papoušků a nepochybovalo se o tom, že se přenáší z papoušků na člověka. Proto onemocnění pozorované u člověka a vyvolané kontaktem s papouškovitými (\"Psittacidae\") bylo nazváno psitakózou. Značné rozšíření chlamydií u jiných než papouškovitých ptáků přimělo Meyera (1941) k formulaci návrhu, aby se název psitakóza nahradil názvem ornitóza. O rok později návrh pozměnil tak, aby se výrazem psitakóza označovalo onemocnění lidí způsobené stykem s papoušky a názvem ornitóza onemocnění způsobovaná jinými než papouškovitými ptáky. V roce 1955 dále navrhl, aby se pro lepší rozlišení hovořilo o ornitóze holubů, krůt apod. Protože tyto návrhy měly určité epidemiologické i praktické výhody, všeobecně se vžily a používají se dodnes. Z etiologického hlediska jsou však nesprávné (původce nemoci je stejný u všech druhů ptáků i člověka), proto je nyní doporučován název chlamydióza.\n\nOnemocnění lidí způsobená chlamydiemi byla známa již v dávných dobách. Trachom je popisován v egyptských papyrech, obraz lymfogranuloma venereum popsal John Hunter v 18. století. Naproti tomu jiné chlamydiové infekce, např. urogenitální, byly rozpoznány až v nedávné době.\n\nPrvní onemocnění u lidí popsal ve Švýcarsku Ritter (1879); tehdy onemocnělo 7 členů z jedné rodiny, z nichž 3 zemřeli. Choroba se objevila za 3 týdny po zakoupení exotických ptáků, kteří již vykazovali klinické příznaky onemocnění. V dalších letech se množily údaje o onemocněních po zakoupení papoušků. V roce 1892 vznikla první větší epidemie v Paříži, a to po dovozu papoušků z Argentiny; do r. 1896 onemocnělo ve větším počtu domácností celkem 70 lidí, z nichž 24 zemřelo.\n\nKoncem minulého století se epidemie psitakózy vyskytly v Itálii a v Německu; v r. 1909 se vyskytla pozoruhodná epidemie v Zülpichu. Zdánlivě zdravý pár papoušků způsobil smrt jednoho z novomanželů a potom postupně onemocnění lidí, kteří nemocného ošetřovali. Nejvíce lidí onemocnělo po jeho pohřbu, když se zdrželi několik minut v místnosti, v níž byla klec s papoušky. Celkem onemocnělo 26 lidí a 5 z nich zemřelo. V letech 1914-28 se vyskytly jen ojedinělé menší epidemie v Anglii a v USA, protože ve většině států byla již v platnosti ochranná opatření proti této chorobě založená na zákazu a kontrole dovozu papoušků.\n\nVelká epidemie až pandemie proběhla v letech 1929-30. V roce 1929 v Argentině nejprve onemocnělo v okolí Cordoby více než 100 lidí za příznaků atypické pneumonie. Epidemiologické šetření ukázalo, že všichni přišli do styku se zásilkou 5000 papoušků z Brazílie, kteří hromadně hynuli a jejichž majitelé se proto snažili je rychle a levně rozprodat. Nejvíce nemocných lidí bylo mezi prodavači a překupníky. Aukce pokračovala v Tucumanu, kde se vzápětí také objevila onemocnění lidí. Teprve na podzim r. 1929, kdy byla choroba přenesena do hlavního města, byla konečně zburcována veřejná zdravotnická služba, protože i zde došlo k těžkému průběhu epidemie. Proto byl zakázán jakýkoliv prodej a přesun papoušků z Argentiny. Přesto byla nákaza v průběhu roku 1930 zavlečena nejméně do 12 států – USA, Anglie, Rakouska, Itálie, Švýcarska, Francie, Dánska, Alžírska, Holandska, Egypta, Německa, Švédska a Československa. Uvádí se, že celkem onemocnělo 750-800 lidí, z nichž asi 40 % zemřelo. Ve většině případů byla nákaza do Evropy zavlečena papoušky z Jižní Ameriky. Ale i v Evropě, v místních chovech papoušků, byly prokázány latentní rezervoáry infekce, které čas od času byly zdrojem infekcí pro člověka. První případ chlamydiózy u nás u importovaných ptáků popsali Galia et al. (1949). Vážná epizootie kachen v Československu byla pozorována v letech 1949 až 1963 (Strauss, 1967).\n\nNa vysokou kontagiozitu původce ukazuje případ jedné kočovné divadelní společnosti, která si vypůjčila papouška od chovatele pro své představení. Během vystoupení se nakazilo 12 herců, třebaže papoušek byl na jevišti jen v kleci. Další epidemie chlamydiózy byla zaznamenána mezi lovci a škubačkami peří buřňáků ledních (\"Fulmarus gracialis\") na Faerských ostrovech v roce 1939.\n\nPandemie chlamydiózy v letech 1929-30 přispěla k rozpoznání etiologie, epizootologie i diagnostiky nemoci. Bedson et al. (1930) prokázali filtrovatelnost původce a v témže roce, nezávisle na sobě, popsali způsob mikroskopického průkazu původce ve vyšetřovaném materiálu z lidí a ze zvířat Levinthal (Německo), Coles (Anglie) a Lillie (USA); elementární tělíska se proto také někdy popisují jako tělíska LCL.\n\n\n\n"}
{"id": "329656", "url": "https://cs.wikipedia.org/wiki?curid=329656", "title": "CEFTA", "text": "CEFTA\n\nCEFTA, Central European Free Trade Agreement, tedy Středoevropská zóna volného obchodu, sdružuje některé evropské země, které nejsou členy Evropské unie, ale jednou pravděpodobně budou. Byla založena roku 1992 v polském městě Krakově. V červenci 2013 měla sedm členů: Albánii, Bosnu a Hercegovinu, Severní Makedonii, Moldavsko, Černou Horu, Srbsko a UNMIK (Kosovo). Česko bylo členem od jejího založení do 1. května 2004, kdy vstoupilo do EU.\n\nV době vzniku CEFTA se ze států bývalého Sovětského svazu v Pobaltí zformovala obdobná organizace, BAFTA (Baltic Free Trade Area). Přestala existovat 1. května 2004, kdy její členské státy (Litva, Lotyšsko a Estonsko) vstoupily do EU.\n\nDohoda o zóně volného obchodu byla podepsána ministry zahraničí Visegrádské skupiny v Krakově 21. prosince 1992 s platností od 1. března 1993. Od roku 1997 se volný obchod týkal téměř všech průmyslových výrobků, v roce 1998 byla úplně odstraněna cla u zemědělských výrobků.\n\nPůvodní kritéria pro členství podle Poznaňské deklarace:\n\nSoučasná kritéria podle dohody v Záhřebu roku 2005:\n\nKritéria byla snížena, aby Bosna a Hercegovina, Srbsko, Černá Hora a Moldavsko mohly vstoupit do organizace dřív.\n\n\n"}
{"id": "329657", "url": "https://cs.wikipedia.org/wiki?curid=329657", "title": "Ašókovy edikty", "text": "Ašókovy edikty\n\nJako Ašókovy edikty či Ašókovy skalní nápisy apod. se označuje sbírka 33 nápisů na sloupech, kamenech a skalních stěnách, které tam nechal vytesat maurjovský král Ašóka v době své vlády, tedy někdy mezi lety 272-231 př. n. l. Jednotlivé nápisy se nacházejí na různých místech Indického subkontinentu, převážně však na jeho severu a poskytují jeden z prvních hmotných dokladů o existenci buddhismu. Nápisy popisují, jak se pod Ašókovou patronací buddhismus rozšiřoval. Podle Ašókových ediktů bylo v jeho době vystavěno mnoho nových buddhistických staveb a buddhismus se rozšířil až ke Středozemnímu moři.\n\nNápisy popisují Ašókovu oddanost dharmě a jeho snahu o rozšíření buddhistického učení po celé Maurjovské říši i mimo ni. Nezmiňují se však o historii či o učení buddhismu jako takovém (např. o čtyřech ušlechtilých pravdách apod.), ale zaměřují se výhradně na jeho sociální a morální rozměr. Sám Ašóka je v nápisech titulován jako „bohům milý“ či král „Pijadaši“. Identifikace Ašóky s králem „Pijadaši“ byla provedena až na základě nápisu objeveného v roce 1915. Kamenné nápisy nalezené ve východní Indii byly původně psány v magadhštině za použití brahmického písma, oproti tomu skalní edikty nalezené v oblasti západní Indie používaly jazyk blízký sanskrtu psaný v písmu kharóšthí. Jedna pasáž na jednom z ediktů je psaná řecky a jeden nápis je bilingvní, psaný řecky a aramejsky.\n\nNápisy se zabývají převážně stejnými náměty, a to Ašókovou konverzí k buddhismu a jeho proselytismem, jeho náboženskými a etickými předpisy, sociálními otázkami a starostí o zvířata.\n\nAšóka měl konvertovat k buddhismu poté, co jeho armáda zvítězila v boji proti Kalinze. Tato bitva se udála kolem roku 264 př. n. l. ve východní Indii (poblíž dnešní Urísy). Ašókův edikt č. 13 tuto událost popisuje následovně: „Osm let poté, co byl milý bohům, král Pijadaši, prohlášen králem, dobyl Kalingu. Sto padesát tisíc lidí bylo odvlečeno, sto tisíc lidí zabito a o mnoho více jich zahynulo z jiných příčin. Poté, co byla Kalinga dobyta, milý bohům začal pociťovat silnou náklonnost a lásku k dhammě a jejímu učení. Nyní milý bohům pociťuje hlubokou lítost, že Kalingu dobyl.“\n\nPoté, co Ašóka konvertoval, začal cestovat po Indii a navštívil posvátná místa buddhismu, kde nechal vztyčit sloupy nesoucí nápisy: „Dvacet let poté, co se stal se milý bohům, král Pijadaši, králem, navštívil a uctíval toto místo, jelikož zde se narodil Buddha, mudrc z rodu Šákjů. Nechal zde vztyčit kamenný sloup, zbavil Lumbiní daní a nechal ji odvádět jen osminu své produkce.“\n\nPoté, co se Ašóka stal stoupencem buddhismu, začal vysílat buddhistické misie do různých částí své země i mimo ni. O těchto událostech se opět zmiňuje skalní edikt č. 13: „Nyní považuje milý bohům za nejlepší vítězství jen to, co je vítězstvím dhammy. A dhamma zvítězila jak zde, na hranicích, tak i v místech na šest set jodžan vzdálených, kde vládne řecký král Antiochos a ještě dále za ním Ptolemaios, Antigonos, Magas a Alexandr, na jihu pak v zemi Čólů a Pandjů až k Tamraparni.“\n\nVzdálenost šesti set jodžan (jodžana je asi 7 mil) odpovídá asi vzdálenosti mezi středem Indie a Řeckem. Jednotliví panovníci, zmínění v textu, jsou:\n\n\nDíky Ašókově snaze se buddhismus rozšířil i do jižní části Indického subkontinentu, konkrétně do království Chola, Pándjů a oblasti Tamraparni v dnešním Tamilnádu. Snažil se též vnést buddhismus mezi řecké komunity žijící v oblasti Gandháry, Gendrósie i Kandaháru, Ašókovo působení lze též rozeznat v oblasti Kambódže.\n\nV Ašókových nápisech hraje mimo jiné důležitou roli jejich morální rozměr. Jednotlivé nápisy (jako např. část sloupového nápisu 2) se věnují jakýmsi poučením o chování bytostí v souladu s dharmou. Některé nápisy jsou konkrétnější a hovoří o laskavosti k vězňům (sloupový nápis číslo 4).\n\nAšóka zavedl řadu předpisů na ochranu zvířat, zejména před zabíjením a mrzačením. Jsou uvedeny ve sloupovém textu číslo 5.\n\n\n\n"}
{"id": "329658", "url": "https://cs.wikipedia.org/wiki?curid=329658", "title": "István Széchenyi", "text": "István Széchenyi\n\nHrabě Štěpán Sečenský (maďarsky \"Gróf Széchenyi István\" , 21. září 1791, Vídeň – 8. duben 1860, Döbling) byl uherský šlechtic, politik, národní hrdina a spisovatel. Pocházel z rodu Széchenyiů.\n\nIstván Széchenyi se narodil 21. září 1791 ve Vídni. Jeho otec Ferenc Széchényi byl zakladatelem Maďarského národního muzea (\"Magyar Nemzeti Múzeum\") a Maďarské národní knihovny, která dnes nese jeho jméno (\"Országos Széchényi Könyvtár\").\n\nPro svou politickou a veřejnou činnost je István Széchenyi nazýván „největší Maďar“. V mládí se dal na vojenskou dráhu, vyznamenal se za napoleonských válek. Kvůli svým názorům však z armády odešel. Pracoval poté v zemích západní Evropy. Zde si uvědomil zaostalost Uher a svými hospodářsko-politickými díly \"Hitel\" („Úvěr“), \"Világ\" („Svět“) a \"Stadium\" („Stádium“) vytvořil teoretický základ maďarského reformního hnutí. \n\nPatřil k největším strůjcům maďarského reformního hnutí v letech 1825 až 1848 a k hlavním představitelům Maďarské revoluce a boje za nezávislost v letech 1848–49. Působil jako ministr dopravy, ovšem po porážce revoluce se nervově zhroutil a odešel do psychiatrické léčebny v Döblingu u Vídně.\n\nSzéchenyi se v Uhersku také zasloužil o:\n\n"}
{"id": "329666", "url": "https://cs.wikipedia.org/wiki?curid=329666", "title": "Hruškové z Trkova", "text": "Hruškové z Trkova\n\nHruškové z Trkova, také pod názvem ze Strkova. Byla to patricijská rodina, která měla stejný původ jako Kropáčové a Kučerové ze Strkova, kteří bydleli ve stejném městě, tzn. v Táboře. Václav Kučera držel Trkov, který prodal Mikuláši Hruškovi, jehož syn Jan obdržel roku 1575 predikát z Trkova. On první měl erb, na kterém byl červený štít a na něm byl oděný muž až po stehna, který má podepřené ruce v bok.\n\nPředkem Hrušků z Trkova byl Václav Hruška z Trkova, městský rychtář v Táboře, jehož potomek Jan Hruška z Trkova spolu s jiným měšťanem z tábora Janem z Orlova, od Barbory z Jetřichova koupil v roce 1497 tvrze Kovářov a Zahrádku s příslušnými podíly v několika sousedních vsích. Po smrti Jana Orlovského v roce 1512 získali Trkovští také jeho polovinu Kovářova.\n\nJana Hrušku z Trkova vystřídal syn Jiří a jeho synové Jan, Václav a Bohuslav, kteří v roce 1549 kovářovskou tvrz s příslušenstvím vložili do zemských desk. Na to prodali Kropáčovský dům v Táboře, který zdědili po otci. Prodali ho Mikuláši, synovi Jana Mníška, který byl předkem Pštrosů z Mirotína. Po smrti Bohuslava se zbývající dva bratři rozdělili o jeho majetek. Václav obdržel tvrz Kovářov, dvůr, pivovar s částí vesnice. Václavovou manželkou byla Dorota Šmolovská ze Šmolova. Jan si vzal pustý dvůr v Horním Vesci, obyvatele z Kovářova a vystavěl si nové sídlo, nazvané Nový Kovářov. Václav zemřel před rokem 1568, téhož roku jeho pozůstalí synové Jan mladší a Jiřík prodali otcovský statek Chotěřinu. Jan svého bratra sice vyplatil, ale Kovářov neudržel, proto jej prodal roku 1576 Janu Šturmovi z Hyršfeldu. Na Novém Kovářově vystřídal Jana jeho syn Jan starší Hruška z Trkova. V roce 1588 prodal polovici statků, na to krátce zemřel a poručníci jeho dětí prodali tvrz s příslušenstvím roku 1589 Janu Jiřímu ze Švamberka. V tituláři roku 1589 čteme, že Jan Hruška z Trkova seděl na Hříměždicích a Jiřík na Vitíně na Sedlčansku. Václav Hruška z Trkova byl po bitvě na Bílé hoře odsouzen k odejmutí tří čtvrtin jmění, které není vytčeno. V Miroticích se Hruškové z Trkova udrželi do roku 1760.\n\nČervený štít a na něm byl oděný muž až po stehna, který má podepřené ruce v bok.\n\n\n"}
{"id": "329667", "url": "https://cs.wikipedia.org/wiki?curid=329667", "title": "Oceanic Airlines", "text": "Oceanic Airlines\n\nOceanic Airlines je fiktivní letecká společnost, která byla použita v několika filmech a televizních programech (mimo jiné např. v thrilleru Kód 11-14 nebo seriálech Alias a JAG). V Česku je nejspíš nejznámější její „účinkování“ v seriálu Ztraceni. Bylo to právě letadlo jejího letu č. 815 ze Sydney do Los Angeles, které spadlo na tajemný ostrov. Často je zobrazována jako velmi náchylná k nehodám, což se ve filmařské a televizní branži stalo jakýmsi vtípkem pro zasvěcené. Třeba právě v seriálu Ztraceni je sloganem společnosti: „Taking you places you've never imagined,“ což by se dalo volně přeložit jako: „Bereme vás na místa, o jakých se vám ani nesnilo.“\n"}
{"id": "329670", "url": "https://cs.wikipedia.org/wiki?curid=329670", "title": "Stanislav Hakl", "text": "Stanislav Hakl\n\nStanislav Hakl ( – , přesná životopisná data nejsou známa) byl český učitel, autor knih a nejplodnější z autorů anekdot pro mládež z rubriky „Z dědečkových žertíků“, která vycházela v časopise \"Malý čtenář\" v letech 1898–1932. Nejstarší žertík publikovaný zde Haklem má vročení 1905.\n\nStanislav Hakl byl zřejmě učitelem. Žil patrně v Praze, nasvědčuje tomu úvod knihy \"Našim dětem\", jakož i reálie v jeho anekdotách, jichž zveřejnil více než 120.\n\nHakl vydával (vedle školních učebnic) i celé knížky žertíků a taškařic. Původ některých jeho anekdot lze ale dohledat například v knize \"Umění kejklířské\", kterou vydal iluzionista Bartholomeo Bosco (1793–1863). Rovněž občas „recykloval“ svoje i cizí žertíky již dříve otištěné v Malém čtenáři.\n\nTři anekdoty z knihy Stanislava Hakla \"Našim dětem\" byly přetištěny v antologii básnických i prozaických textů „zapadlých“ autorů \"Quodlibet aneb jak se komu co líbí\" (editor Ivan Wernisch, vydalo nakladatelství Druhé město v roce 2008).\n\nPod jménem Stanislav Hakl vyšly tyto knihy:\n\n"}
{"id": "329676", "url": "https://cs.wikipedia.org/wiki?curid=329676", "title": "Noir Désir", "text": "Noir Désir\n\nNoir Désir (česky \"Černá touha\") byla francouzská rocková kapela (řazená do žánrů punk-rock, grunge, alternativní rock, experimentální rock, garage rock).\n\nProjekt se zrodil v roce 1983 v hlavě tehdy devatenáctiletého Bertranda Cantata, následně frontmana kapely. Jeho přátelé z Bordeaux pomohli jeho nápad zrealizovat, a tak vznikla nová skupina, která na svůj mainstreamový úspěch čekala poměrně dlouhou dobu, ale poté se nepřehlédnutelně zapsala do historie novodobé francouzské populární hudby, stejně jako třeba Manu Chao, Brigitte Fontaine, Louise Attaque, Yann Tiersen a Leo Ferré.\n\nPo čtyřech letech existence kapely vychází debutové album Où veux tu qu'je r'garde?, které obsahovalo pouze šest písní. Album neudělalo díru do světa ani neslavilo větší ohlas ve Francii, z nahrávek byla znát slabá kvalita zvuku, album působilo nedotaženě po hudební stránce. Přesto však obsahovalo dvě písně, které se za nějaký čas staly hity – La Rage a Pyromane.\n\nV roce 1989 přišlo další album, respektive první oficiální studiové album, tentokrát o poznání profesionálnější a kvalitnější, Veuillez rendre l'âme. S tímto albem, které bylo označeno za jedno z nejlepších francouzských rockových alb všech dob, už Noir désir prorazili, alespoň na alternativní a klubové scéně. Z melancholické balady Aux sombres héros de l'amer, která se hudebně trochu vymykala zbytku nahrávky, se stal velký hit. Z Noir désir se postupně začala stávat prominentní kapela.\n\nV této době zaujali hlavně totálním nasazením při koncertech, ale také svými levicovými názory. V rané tvorbě šlo téměř o anarchii, která se postupem času vytrácela. Hudba Noir désir byla specifická, stejně jako pochmurné, poetické a metaforické texty Bertranda Cantata, který často nalézal inspiraci u E.A.Poea a tzv. prokletých básnících.\n\nV roce 1991 spatřilo světlo světa druhé studiové album Du ciment sous les plaines, které sice kvalitu a jedinečnost předešlé desky nepřekonalo, ale zároveň ani nebylo krokem zpátky. Noir désir se žánrově posunuli k punk-rocku. Ostré texty útočily na západní společnost, odvrácené strany lidské povahy, kapitalismus, zkostnatělost byrokracie a válečné konflikty. Častým tématem i do budoucna se stala smrt, deprese a skepse.\n\nRok 1992 znamenal definitivní přelom, kapela vydala třetí album Tostaky (zkratka španělského Todo está aquí – všechno je tady – jednoho z revolučních hesel Emiliina Zapaty, vůdčí osobnosti Mexické revoluce), které z ní udělalo fenomén, exkluzivní záležitost. Album zplodilo čtyři velké hity Tostaky (Le continent), Marléne, Lolita nie en bloc a Ici Paris.\n\nPoté následovalo menší šílenství a velké koncertní turné. Hudebně Tostaky překonalo předešlé alba, obsahovalo i víc nápadů a melodií, texty se stočili k problémům v Chiapasu (kde o dva roky později v režii Marcose a EZLN propukla zapatistická revoluce) a ztrátě národní identity (Ici Paris). Hudba se posunula směrem vpřed, stejně tak Cantatův vokální projev.\n\nPo dlouhém koncertování si kapela dala na chvíli oddech, aby připravila nové album, které je mělo posunout na francouzské hudební nebe. Mezitím vyšlo živé dvojalbum Dies Iraem, které obsahovalo největší hity a také dvě předělávky – Long Time Man od Nicka Cavea a I want you od Beatles.\n\nPíše se rok 1996. Vychází album 666-667 club, na obalu s rozpitým sluncem na blankytně modrém nebi obklopeným mraky. A stejně jako přebal CD vypadalo dění kolem Noir désir. Parta kolem Bertranda Cantata překonala snad všechny rekordy v zemi galského kohouta. 666-667 club se stal nejprodávanějším francouzským rockovým albem všech dob.\n\nKomerční boom byl zapříčiněn vysokou kvalitou nahrávky, obrovským hitovým potenciálem a hlavně charismatickým Bertrandem, ze kterého se stala vážená persona. „Fin de siécle“ (Konec století) je jakási pocta prokletým básníkům, „Song for JLP“ památkou na zesnulého Jeffreyho Lee Pierce, frontmana americké kapely The gun club. „A ton étoile“ (Tvojí hvězdě) pojednává o lacandonském konfliktu v mexickém Chiapasu a vzdává hold subkomandantu Marcosovi, muži, který stojí v čele celého hnutí. „Un jour en Francé“ ukazuje Francii jako málo hrdou zemi pohlcenou amerikanismem, Asiaty, muslimy a globalizací.\n\nPo vydání alba následovalo tentokrát už velké šílenství, dlouhá koncertní šňůra. A konečně i relativní úspěch v jiných zemích mimo domácí Francii – Německu, Kanadě, Španělsku a Argentině.\nZ členů kapely se staly hvězdy, z Noir désir fenomén.\n\nPo konci turné začala kapela pracovat na jiných projektech, proto si hladoví fanoušci museli vystačit s remixovým albem One trip/one noise, které obsahovalo více a většinou méně povedené cover-verze původních písní, převedených do jiných žánrů. Za zmínku stojí předělávka génia Yanna Tiersena (mimo jiné i soundtrack Amélie z Montmartru) „A ton étoile“\nV roce 2000 vyšla kompilace En route pour la jolie s předělávkami od Jacquesa Brela Ces gens-lá, The doors My Wild Love a Johna Lennona Working Class Hero.\n\nPo úspěších předešlých alb se čekalo, s čím Noir désir přijdou. Album Des visages des figures vyhrálo mnoho hudebních cen, prodalo se ho téměř milion kusů, s pomocí Manu Chaa vznikl nadčasový hit, mezinárodně úspěšná rozesmutnělá balada, Le vent nous portera. Pocty se dostalo i mrtvé legendě francouzské poezie a hudby, Leu Ferrému, jehož báseň Des armes Cantat osobitě zhudebnil. Na písni L’europe spolupracovala francouzská avantgardní zpěvačka Brigitte Fontaine.\n\nNoir désir v okamžiku vydání alba byli na vrcholu slávy. Deska byla velmi hudebně propracovaná, s novými prvky, měla pomalejší tempo a také víc umělecké zpracování, v mnoha ohledech je naprosto jedinečná.\n\nI turné k nové desce se lišilo od předešlých. Noir désir vsadili na absolutní stylizaci, na umělecký dojem a propracovanou scénu. Na turné spolu s nimi vyrazil i orchestr.\n\nBertrand Cantat tou dobou opustil svou manželku, se kterou měl dvě děti. Měl poměr s Marií Trintignantovou, filmovou herečkou a dcerou slavného herce. Jejich vztah byl velmi vášnivý, láska to byla doslova smrtící. V roce 2003, na vrcholu své slávy, byl odsouzen v litevském Vilniusu k osmi letům vězení za zabití své milenky. Po hádce a žárlivé scéně totiž Cantat Marii zmlátil a v přesvědčení, že ztratila vědomí, ji uložil do postele. Marie byla převezena do nemocnice v Paříži, kde po třech dnech zemřela. Cantat dostal poměrně nízký trest, a sice osm let vězení za neúmyslné zabití a neposkytnutí pomoci. Ve chvíli, kdy došlo k incidentu, byl pod vlivem drog, k činu se přiznal a ve vazbě se pokusil o sebevraždu.\n\nV roce 2004 byl převezen do Francie, kde se po odsezení poloviny trestu dostal na svobodu. Stalo se tak v říjnu 2007. Cantat odmítl vystoupit na veřejnosti, ale svého činu hluboce lituje, podle jeho slov a slov jeho přátel Marii hluboce miloval, po její smrti se psychicky zhroutil a pokusil se o sebevraždu.\n\nVěci se po jeho propuštění daly znovu do pohybu. Kytarista skupiny Serge Teyssot-Gay oznámil, že se pracuje na nové desce.\nCantat musel zaplatit odškodné pozůstalým Marie Trintignantové a soud mu uložil zaplatit i reparace za film, který kvůli smrti hlavní herečky nemohl být dotočen.\n\n\n\n\n"}
{"id": "329678", "url": "https://cs.wikipedia.org/wiki?curid=329678", "title": "Autodrom Most", "text": "Autodrom Most\n\nAutodrom Most je závodní okruh ve městě Mostě, který vznikl rekultivací bývalé důlní výsypky. Představuje jeden ze tří zdejších \"dromů\" (vedle Aquadromu a Hipodromu). Autodrom slouží nejen závodům automobilů, trucků, motocyklů a volným okruhovým jízdám, ale i ke zkušebním jízdám vyvíjených vozů, cvičení řidičů hasičských, sanitních a policejních vozů, dále ke cvičení řidičů v krizových situací apod.\n\nPřed dokončením dnešního okruhu, se nejprve závodilo na trati kolem bývalého pivovaru ve starém Mostě, první závod na území města se tak konal dne 25. května 1947. Poté se závody přesouvaly do ulic města, až si největší oblibu získal okruh kolem Stalingradské čtvrti v již novém Mostě.\n\nDo otevření nového závodního okruhu se na území města konalo 35 automobilových a 22 motocyklových závodů.\n\nZávodní okruh byl budován od roku 1978 do roku 1983 na území výsypky bývalého povrchového dolu Vrbenský. Popud k jeho vzniku daly úspěchy Mostu v pořádání motocyklových a automobilových závodů.\n\nV roce 1995 byl okruh předám do správy společnosti Autodrom Most s. r. o., která se postarala po několika letech chátrání o celkovou rekonstrukci, zvelebení a o reklamní zviditelnění.\n\n\n\n"}
{"id": "329692", "url": "https://cs.wikipedia.org/wiki?curid=329692", "title": "Centre démocrate humaniste", "text": "Centre démocrate humaniste\n\nStrana vznikla roku 1972 rozdělením celobelgické \"Křesťansko sociální strany\" (\"Parti social-chrétien\"), kdy vlámští křesťanští demokraté vytvořili vlastní stranu (Christen-Democratisch en Vlaams). CDH svůj současný název nese od roku 2002.\n\nNa evropské úrovni je CDH členem Evropské lidové strany. V propagačních materiálech používá oranžovou barvu.\n\nV současné době je strana zastoupena ve federální vládě, ve valonské vládě, ve vládě Francouzského společenství a ve vládě Bruselu-hlavního města.\n\n"}
{"id": "329694", "url": "https://cs.wikipedia.org/wiki?curid=329694", "title": "Petr Pokorný", "text": "Petr Pokorný\n\nExistuje více osobností se jménem a příjmením Petr Pokorný:\n\n"}
{"id": "329696", "url": "https://cs.wikipedia.org/wiki?curid=329696", "title": "Petr Pokorný (skladatel)", "text": "Petr Pokorný (skladatel)\n\nPetr Pokorný (16. listopadu 1932 Praha – 4. února 2008 tamtéž) byl český klavírista, hudební skladatel, pedagog, publicista a biolog. Jeho matkou byla malířka Ludmila Pokorná.\n\nPo maturitě na gymnáziu studoval hru na klavír na konzervatoři u známého českého hudebníka Václava Holzknechta. Další studium hry absolvoval soukromě u legendární české klavíristky Ilony Śtěpánové-Kurzové. Kromě studia hry na klavír studoval soukromě i komponování u Emila Hradeckého, Zdeňka Hůly a Pavla Bořkovce.\n\nVe studiu hudby na vysoké škole nepokračoval z politických důvodů a proto se věnoval studiu přírodních věd. Vyučoval biologii a byl autorem několika učebnic biologie.\n\nPetr Pokorný komponoval převážně skladby pro komorní obsazení. Výrazný podíl v jeho díle mají skladby pro sólové nástroje a dua. Více vokálních děl a skladeb pro větší soubory začalo vznikat až v průběhu 80. let. Z tohoto období je nejvýznamnější Lyrická symfonie z roku 2001. (Světová premiéra se konala na přehlídce vybrané soudobé hudby v Praze \"Pražské premiéry 2006\".)\n\nZ důvodů politické perzekuce v době normalizace se jeho skladby v bývalém Československu nesměly hrát a byly uváděny pouze v zahraničí, poprvé zde svobodně zazněly až v roce 1989, v jeho 57 letech. Počátky jeho skladatelské činnosti spadají někam do konce 50. let 20. století a jsou výrazně poznamenány tehdy módní vlnou dodekafonie, v 60. letech spolupracoval se komorním ansámblem Musica viva pragensis, který pravidelně hrával jeho skladby. Při pozdější tvorbě formu dodekafonie opustil.\n\n"}
{"id": "329698", "url": "https://cs.wikipedia.org/wiki?curid=329698", "title": "On demand", "text": "On demand\n\nOn demand odkazuje na služby nebo vlastnost, která se zaměřuje na potřeby uživatele pro okamžité uspokojení a bezprostřednost použití. Ve většině případů je hodnota návrhu na on-demand služby shrnuta v tom, že uživatel nebo spotřebitel služby se vyhýbá významné finanční investici a místo toho se podílí na „Pay as you go“ plánu - model, který umožňuje on-demand služby často výhodnější pro uživatele. Například řešení CRM on-demand (SaaS) lze pořídit v řádu několika tisíc (například Salesforce, či CRM Hosting od Microsoftu) a klasické řešení v řádu několika stovek tisíc. Velkou výhodou on-demand řešení je jeho možnost okamžitého používání. \n\nNěkteré typy On-demand služby zahrnují: \n\n"}
{"id": "329700", "url": "https://cs.wikipedia.org/wiki?curid=329700", "title": "Vlajka Saharské arabské demokratické republiky", "text": "Vlajka Saharské arabské demokratické republiky\n\nVlajka Saharské arabské demokratické republiky má tři vodorovné pruhy, (seshora dolů) černý, bílý a zelený, s červeným rovnoramenným trojúhelníkem při žerdi, sahajícím do třetiny délky listu vlajky. Uprostřed bílého pruhu je červený půlměsíc a červená pěticípá hvězda. Poměr stran vlajky je 1:2. Vlajka byla přijata 27. února 1976.\n\nPanarabské barvy vlajky vyjadřují příslušnost k arabskému světu, půlměsíc a hvězda jsou symboly islámu a červená barva je zároveň znamením revoluce i pokrokového a demokratického charakteru státu.\n\nSaharská arabská demokratická republika je částečně uznávaný stát, jehož území je z větší části zabrané Marokem, které toto území považuje za integrální součást svého státu.\n\n"}
{"id": "329703", "url": "https://cs.wikipedia.org/wiki?curid=329703", "title": "Microsoft Dynamics", "text": "Microsoft Dynamics\n\nMicrosoft Dynamics je řada obchodního softwaru od společnosti Microsoft. Dříve byla známá pod kódovým jménem Project Green. Nahrazuje předchozí rodiny produktů Microsoft Business Solutions. \nMicrosoft Dynamics zahrnuje následující software: \n\n"}
{"id": "329708", "url": "https://cs.wikipedia.org/wiki?curid=329708", "title": "NESS Logos", "text": "NESS Logos\n\nNESS Logos a. s., dříve Logos a. s., je česká konzultační a technologická společnost sídlící v Praze, zaměřující se na speciální informační systémy pro finanční instituce, systémy pro řízení vztahů se zákazníky (CRM), správu podnikového obsahu, BI, Mobile messaging, Informační systémy pro telekomunikace. Založení společnosti se datuje do roku 1994. CzechInvest vyhlásila firmu roku 2008 za nejvýznamnějšího investora roku v oboru strategických služeb. Firma získala ocenění za nejlepší zákaznická řešení pro rok 2008, vyhlášená firmou Microsoft. V roce 2005 byla firma vyhlášena pátou nejrychleji rostoucí technologickou firmou ve střední Evropě podle žebříčku Deloitte. \n\nIzraelská společnost Ness Technologies oznámila 31. července 2008 akvizici se společností Logos, při níž dojde k odkoupení 100 % akcií společnosti Logos a. s. Izraelský ekonomický portál Globes uvádí, že celkem Ness Technologies zaplatí za veškeré akcie 68 milionů amerických dolarů (při současném kurzu zhruba 1,043 mld. Kč), což je dosud největší akvizice v dějinách této firmy.\n\nHlavními produkty firmy jsou \"Logos SMART Messaging Platform\" a \"DocuLive\" a \"CRM Hosting\".\n\n\n"}
{"id": "329713", "url": "https://cs.wikipedia.org/wiki?curid=329713", "title": "Isabela Aragonská (1271)", "text": "Isabela Aragonská (1271)\n\nIsabela Aragonská ( \"Isabel de Aragón\", 1248 – 28. ledna 1271, Cosenza) byla krátce francouzská královna. Společně s členy rodiny svého manžela Filipa se zúčastnila osmé křížové výpravy do Tunisu, která se jí stala osudnou.\n\nNarodila se po lednu 1248 jako jedna ze čtyř dcer aragonského krále Jakuba I. a jeho druhé manželky Arpádovny Jolandy. V květnu 1258 byla uzavřena dohoda o budoucím manželském svazku Isabely a Filipa, druhorozeného syna francouzského krále Ludvíka IX. Snoubencův starší bratr Ludvík roku 1260 zemřel a Filip se tak stal následníkem trůnu. 28. května 1262 se v Clermont-Ferrand konala svatba.\n\nIsabela dala Filipovi čtyři syny a krátce po čtvrtém porodu doprovázela svého manžela a tchána na křížovou výpravu do Tunisu. Sice přežila epidemii úplavice, která zkosila křižácké vojsko včetně tchána a švagra, ale při návratu domů měla nehodu. V kalábrijském městě Cosenza těhotná Isabela spadla z koně a předčasně porodila mrtvého syna. Zemřela o sedmnáct dní později. Srdce zesnulé bylo pohřbeno v okenním výklenku zdejší katedrály, kde je Isabela zpodobněna společně s Madonou a manželem. Tělo zesnulé bylo dopraveno do Francie a pohřbeno v bazilice Saint-Denis.\n\n"}
{"id": "329714", "url": "https://cs.wikipedia.org/wiki?curid=329714", "title": "Axiologie", "text": "Axiologie\n\nAxiologie (z řeckého \"axios\", rovnocenný, zasloužený) nebo také filosofie hodnot je moderní filosofická disciplina, součást praktické filosofie, která se zabývá hodnocením a hodnotami.\n\nČlověk nemůže žít jen jako nezúčastněný pozorovatel, nýbrž musí si vybírat a volit, a tedy i hodnotit. Neptá se jen, co je pravdivé a co nepravdivé, nýbrž především co je dobré a co špatné, lepší a horší. Platí to nejen o člověku, ale o každé bytosti do té míry, nakolik může svůj osud ovlivňovat (musí hledat potravu nebo vodu, vyhýbat se nebezpečí a podobně). Smyslová výbava slouží živočichům i lidem především k praktickým účelům, k tomu, aby si hájili svůj život – to znamená volili a hodnotili. Pouze člověk se může hodnocení zdržet a snažit se věci poznávat bez tohoto praktického životního zaujetí čili teoreticky, jak to dělá například věda.\n\nOtázky „dobrého života“ patří k filosofii od samého počátku, starší filosofie je však řešila většinou jako hledání dobra, toho nejlepšího nebo ctností a vlastními postupy hodnocení se příliš nezabývala. Zájem o hodnocení jako porovnávání a oceňování rozvinuli především teoretičtí ekonomové (Adam Smith, Jean-Baptiste Say), kteří studovali, jak si člověk vybírá, čemu a kdy dává přednost, co za co je ochoten vyměnit, jakou čemu přisuzuje cenu atd.\n\nUniverzálním prostředkem ekonomického oceňování jsou peníze. Jenže člověk vybírá, volí a hodnotí (tj. dává něčemu přednost před něčím jiným) daleko častěji tam, kde se volby nehodnotí penězi. Pojem hodnocení a hodnoty jako zásadně odlišný od poznávání a popisu se vyskytuje u Kanta a u Schopenhauera, klíčový význam však dostává u dvou velmi odlišných myslitelů, u F. Nietzscheho a Hermanna Lotze. Nietzsche byl přesvědčen, že hodnocení je základnější a pro člověka významnější než poznávání, zároveň však soudil, že zdrojem hodnocení je vůle, přesněji řečeno vůle k moci. Proto vyzýval k „přehodnocení všech hodnot“ a od tvořivého člověka očekával, že si především bude tvořit „své hodnoty“. Právě tvořiví jedinci podle něho vytvářejí a probojovávají specifické „desky hodnot“, které pak charakterizují a také odlišují lidské kultury.\n\nNaproti tomu Lotze navázal na Herbarta a Kanta, podrobně se však zabýval právě procesem hodnocení a toto studium poprvé nazval axiologií. Na rozdíl od věcí, které mohou mít cenu, hodnoty podle Lotze neexistují tak jako věci, nicméně se prosazují v lidském hodnocení a přes dílčí kulturní a dobové rozdíly nejsou lidským výtvorem. Hodnoty hrají velkou roli v díle myslitelů jako byl Franz Brentano, Wilhelm Windelband, George Edward Moore, William James, Max Scheler, Nicolai Hartmann, John Dewey a dalších. Hodnocením jako porovnáváním v ekonomickém a zároveň i v širším lidském významu se zabýval Georg Simmel.\n\nPojem hodnoty v tomto širším významu se stal předmětem kritiky ve fenomenologii. Na rozdíl od hodnocení, které lze bezpečně vykázat, hodnoty se ukazují spíše jako druhotné, jako „sedimenty hodnocení“ (Jan Patočka). Člověk má přímou zkušenost nesčetných aktů hodnocení, ale představou hodnoty se teprve dodatečně snaží odpovědět na otázku, proč dal něčemu přednost před něčím jiným. Proto se o hodnotách velmi často hovoří, kdybychom je však měli přesněji určit, museli bychom se obrátit k hodnocení a vymezovat je tedy kruhem: \"Hodnoty jsou to, čím se řídíme při svém hodnocení\". Pojem hodnoty přitom svádí k představě, jako kdyby to bylo něco jako věci, které stačí jen nalézat a následovat. Proto náročnější filosofické zkoumání vychází dnes spíše od aktů hodnocení, nikoli od předem daných hodnot.\n\nVelkou obhajobou hodnot je poslední dílo Emanuela Rádla \"Útěcha z filosofie\" (1942). Podle Paula Ricoeura má axiologie hledat cestu mezi představou předem daných hodnot, která podceňuje tvůrčí povahu svobody, a opačnou představou, která činí z hodnot jen projekce vlastní vůle.\n\n\n\n"}
{"id": "329719", "url": "https://cs.wikipedia.org/wiki?curid=329719", "title": "Sádlo (příjmení)", "text": "Sádlo (příjmení)\n\nPříjmení Sádlo, přechýleně Sádlová, nosí více encyklopedicky významných osob:\n\n"}
{"id": "329720", "url": "https://cs.wikipedia.org/wiki?curid=329720", "title": "Šafařík", "text": "Šafařík\n\nPříjmení Šafařík, přechýleně Šafaříková, nese více různých osobností:\n\n\n\n\n"}
{"id": "329725", "url": "https://cs.wikipedia.org/wiki?curid=329725", "title": "Goban", "text": "Goban\n\nGoban (: 碁盤) je název desky, která původně vznikla pro hru Go, a která může sloužit pro množství her dalších. Skládá se z 18×18 stejných čtvercových polí, v rozporu s evropskou intuicí se ale kameny (černé a bílé) pokládají na průsečíky, kterých je 19×19. Goban pro hraní piškvorek a renju má rozměry 15x15 polí.\n\nDevět průsečíků, které se v japonštině nazývají \"hoši\" (星 - hvězdy), je na gobanu zvýrazněno černými kolečky — tato vyznačení se dají ve hře Go použít jak pro lepší orientaci při hře na menší desku, tak pro hru s handicapem.\n\n"}
{"id": "329726", "url": "https://cs.wikipedia.org/wiki?curid=329726", "title": "Marie Brabantská (1254–1321)", "text": "Marie Brabantská (1254–1321)\n\nMarie Brabantská (1254, Leuven – 12. ledna 1321, Mureaux) byla francouzská královna, druhá manželka krále Filipa III.\n\nPocházela ze čtyř dětí Jindřicha III. a Adély, dcery burgundského vévody Huga IV. Svatba s ovdovělým francouzským králem Filipem III. se uskutečnila v 21. srpna 1274 a korunovace o necelý rok později 24. června 1275. Mladá královna měla na staršího manžela velký vliv, podporovala ambice králova strýce Karla I. z Anjou. Roku 1276 zemřel králův nejstarší syn Ludvík a královnu obvinil králův komorník Petr z La Brosse, že následníka dala otrávit. Ta jej na oplátku nařkla ze zrady a spolupráce s kastilským králem Alfonsem X. Komorník byl oběšen a Dante Alighieri jej ve své \"Božské komediii\" umístil do \"Očistce\", kde hovoří také o královně Marii.\n\nKrálovna podněcovala manžela k válce proti Katalánsku, která se stala králi osudnou. Ovdovělá Marie zbytek života strávila v klášterním ústraní. Je pohřbena v pařížském klášteře řádu menších bratří.\n\n"}
{"id": "329728", "url": "https://cs.wikipedia.org/wiki?curid=329728", "title": "Sereď", "text": "Sereď\n\nSereď (maďarsky: \"Szered\") je slovenské město, které se nachází v Trnavském kraji asi 15 km jihovýchodně od Trnavy na pravém břehu řeky Váh. V roce 2005 zde žilo 17 224 obyvatel.\n\nPrvní písemná zmínka o městě „Zereth“ pochází z roku 1313 v listině o příjmech z církevních desátků.\n\nVe městě byl za druhé světové války zřízen koncentrační tábor pro Židy.\n\n\n\n\n\n\n"}
{"id": "329730", "url": "https://cs.wikipedia.org/wiki?curid=329730", "title": "Pétrusse", "text": "Pétrusse\n\nPétrusse ( , ) je francouzský název pro potok, který protéká hlavním městem Lucemburska Lucemburkem. Jméno potoka nepochází od osoby Svatého Petra, nýbrž z latinského slova \"petrosa\", což znamená kámen. Tyto bývaly v toku potoka nalézány.\n\nVzniká soutokem potoků Märelerbaach a Zéissenger Baach a ústí po 11 km toku do řeky Alzette.\nTok Pétrusse vytváří v Lucemburku tzv. Údolí Pétrusse. Toto údolí odděluje tzv. Horní město a tzv. Nádražní čtvrť. Údolí Pétrusse je zde překlenuto dvěma mosty a sice mostem Passerelle (nazývaný též Al Bréck, Starý most) a Adolfovým mostem nazývaný též Nei Bréck, Nový most).\n\nV roce 1933 byla Pétrusse z velké části přeložena (kanalizována) do umělého betonového řečiště. Vedle řečiště jsou ještě patrné zbytky vodního díla Bourbonů, které bylo postaveno v roce 1728 a mělo sloužit k zavodnění údolí Pétrusse v případě útoku na město Lucemburk.\n"}
{"id": "329733", "url": "https://cs.wikipedia.org/wiki?curid=329733", "title": "Německá barokní literatura", "text": "Německá barokní literatura\n\nNěmecká barokní literatura vznikala asi v letech 1600 – 1700/1730 a je součástí barokní kultury celé východní a střední Evropy. První etapa německé barokní literatury se zhruba shoduje s obdobím tzv. třicetileté války (1618 – 1648), která zpustošila Německo a obyčejným lidem přinesla mnoho osobních tragédií. V tomto čase se také ve společnosti objevuje epidemie 'černé smrti'. \n\nV německé barokní literatuře se proto mnohem více než v ostatních evropských literaturách objevuje téma pomíjivosti (Vanitas), mementa mori či carpe diem. \n\nBarokní literatura se vyznačuje užíváním amplifikací ('tzv. \"Prinzip der insistierenden Nennung\"'), patosem, kupením kontrastů (např. antiteze typu pozemský život (\"diesseits\") x nadpozemský život (\"jenseits\"); užívání si (\"Genuss\") x odříkání (\"Entsagung\"). \n\nBaroko miluje bujnost (v architektuře, obrazech, oblečení ale i v jazyce). V první polovině 17. století převládala světská a církevní lyrika, objevují se ale i světské žánry, které se plně rozvíjí od poloviny 17. století. Vedle duchovních písní a básní se nyní rozvíjí především tzv. galantní poezie, epigram, drama a romány - tzv. pikareskní román (šibalský - Schelmenroman) ukazuje poprvé život a zázemí nižších vrstev. \n\nPro toto literární období je také charakteristická tvorba emblémů (\"'die Emblematik\"'), jeho struktura se skládá ze třech částí, a to z nadpisu (lat. \"Inscriptio\"), poté z obrazu (lat. \"pictura\") a ve verších složeného výkladu (lat. \"subscriptio\"). \n\nV období německého literárního baroka vznikaly také tzv. \"Sprachgesellschaften\", které si kladly za svůj cíl náležitě pečovat o německý jazyk, což vedlo také v důsledku k purismu, a německou literaturu. K nejznámějších společnostem patřila např. ve Výmaru založená '\"Fruchtbringende Gesellschaft\"' (1617), dále hamburské '\"Deutschgesinnte Genossenschaft\"' (1643), či lübecký \"'Elbschwanenorden\"' (1656).\n\nPříkladným kritikem obavy zániku německého jazyka a neobratného zacházení s mateřštinou (tzn. nadměrné užívání cizích slov), byl např. německý barokní jazykovědec a spisovatel Justus Georg Schottelius. \n\nMartin Opitz sepsal literárně teoretické pojednání \"Kniha o německém básnictví\" (něm. \"Buch von der deutschen Poeterey\"), tato kniha se pro německou barokní literaturu stala stěžejní. Opitz zde popsal jednotlivé žánry a stanovil nová rytmická pravidla.\n\nPaul Fleming byl nadaným lyrickým básníkem, který ve svých básních zobrazoval především smutek ze stavu své země ve třicetileté válce, psal ale i prózu. \n\nAndreas Gryphius byl slezský právník, jeho vlast byla válkou obzvlášť postižena. Psal zádumčivé náboženské a světské lyrické básně a je označován za nejvýznamnějšího barokního básníka. Gryphius psal také dramata. K jeho nejznámějším básním patří sonet \"Slzy vlasti roku 1636\" (něm. \"Tränen des Vaterlandes Anno 1636\"), která pojednává o tehdejším zuboženém stavu země.\n\nAngelus Silesius (vlastním jménem Johannes Scheffler, 1624 Vratislav – 1677 tamtéž), syn polského luteránského šlechtice, po sporech s luterstvím konvertoval ke katolictví, vstoupil do Řádu menších bratří a stal se knězem. Jako biřmovací jméno přijal jméno \"Angelus\", k němuž připojil přídomek \"Silesius\" (lat. \"Slezský\"). Je autorem barokní mystické poezie, nejvýznamnější je sbírka \"Poutník cherubínský\". Typické je pro něj chápání člověka, světa a Boha prostřednictvím paradoxu.\n\nHans Jakob Christoffel von Grimmelshausen (1622-1676) je řazen mezi největší vypravěče evropského písemnictví. Nejznámějším dílem je \"Dobrodružný Simplicius Simplicissimus\", jehož hrdina prochází obdobím třicetileté války.\n\nFriedrich von Logau (1604 – 1655) napsal např. \"Dnešní světové umění\" (něm. \"Heutige Welt-Kunst\"). Významným představitelem byl pro barokní literaturu Erasmus Francisci (1627 – 1694), známý také jako \"Erasmus von Finx\", který vydal pod pseudonymem \"Gottlieb Warmund\" např. 800 stránkový román \"Geldmangel in Teutschlande\".\n\n\n"}
{"id": "329734", "url": "https://cs.wikipedia.org/wiki?curid=329734", "title": "Wituland", "text": "Wituland\n\nWituland (nebo také Witu, Vitu, Swahililand) bylo přibližně 3000 km² rozlehlé území ve východní Africe na pobřeží dnešní Keni s centrem ve městě Witu, které bylo německým protektorátem či zvláštní německou kolonií.\n\nWituland byl založen někdejším vládcem ostrovního Patského sultanátu (anglicky \"Pate Sultanate\") po několika neúspěšných pokusech o přesun moci na pevninu. Domorodý sultanát Wituland se stal útočištěm pro uprchlé otroky ze zanzibarského otrokářského trhu a byl tak cílem útoků Zanzibarského sultanátu (kde  vládla větev rodu Ománů pod britským protektorátem). V roce 1885 němečtí bratři Clemens a Gustav Denhardtovi dojednali smlouvu s Ahmedem ibn Fumo Bakarim, prvním \"mfulume\" (svahilský výraz pro sultána) Witulandu, který 8. dubna 1885 postoupil 25 čtverečních mil území \"Tanaské společnosti\" (německy \"Tana-Gesellschaft\") bratří Denhardtů a zbytek Witulandu se stal německým protektorátem (něm. \"Deutsch-Witu\") 27. května 1885. Německé císařství bylo reprezentováno Gustavem Denhardtem ve funkci rezidenta (úředníka) (žil 1856-1917, úřad vykonával od 8. května 1885 - 1. června 1890) s bratrem Clemensem Denhardtem jako svým náměstkem. Německá vláda byla relativně mírná a protektorát tak stále zůstával útočištěm pro uprchlé otroky.\n\nPodle Heligoland-Zanzibarské smlouvy byl 18. června 1890 vyhlášen britský protektorát a 1. července 1890 se císařské Německo vzdalo svých dosavadních pravomocí nad sultanátem, podstoupivše Wituland Velké Británii která ho připojila k Britské východní Africe navzdory protestům obyvatel území, kteří si přáli zůstat pod vládou Německa. Krátce nato bylo zavražděno několik německých obchodníků, na což Britové odpověděli trestnou výpravou. V roce 1889 bylo Witulandem vydáno několik poštovních známek, přestože jejich poštovní využití nebylo ověřeno.\n\n\"Neboli mfalume v jazyce Kiswahili\"\n\n\n"}
{"id": "329750", "url": "https://cs.wikipedia.org/wiki?curid=329750", "title": "Ashland", "text": "Ashland\n\nAshland může odkazovat na tato místa:\n\n\n\n"}
{"id": "329753", "url": "https://cs.wikipedia.org/wiki?curid=329753", "title": "Řehnice", "text": "Řehnice\n\nNázev Řehnice má více sídel:\n"}
{"id": "329756", "url": "https://cs.wikipedia.org/wiki?curid=329756", "title": "Sebastian Anefal", "text": "Sebastian Anefal\n\nSebastian Anefal (* 21. ledna 1952, Gurur) je mikronéský politik. 5. září 2003 se stal ministrem zahraničních věcí Mikronésie, když jeho nominaci schválil tamní Kongres. 10. ledna 2007 se též stal guvernérem federálního státu Yap. Ministrem zahraničí byl do července 2007.\n"}
{"id": "329757", "url": "https://cs.wikipedia.org/wiki?curid=329757", "title": "Jerguš Bača", "text": "Jerguš Bača\n\nJerguš Bača (* 4. ledna 1965, Liptovský Mikuláš) je bývalý československý a slovenský reprezentant v ledním hokeji. Hrával na postu obránce. Po ukončení hráčské kariéry působí jako trenér, v letech 2005-06 byl asistentem tehdejšího trenéra slovenské reprezentace Františka Hossy.\n\n\nStatistiky hráče na Mistrovstvích světa a Olympijských hrách:\n"}
{"id": "329760", "url": "https://cs.wikipedia.org/wiki?curid=329760", "title": "Botnet", "text": "Botnet\n\nBotnet je v informatice označení pro softwarové agenty nebo pro internetové roboty, kteří fungují autonomně nebo automaticky. V současné době je termín nejvíce spojován s malwarem, kdy botnet označuje síť počítačů infikovaných speciálním softwarem, který je řízen z jednoho centra. Botnet pak provádí nežádoucí činnost, jako je rozesílání spamu, útoky DDoS a podobně.\n\nHlavní hnací silou pro tvorbu botnetu je uznání a finanční zisk. Čím větší botnet je, tím větší „prestiž“ má majitel napříč komunitou. Ten také pronajímá část třetím stranám například k rozesílání spamu a útokům DDoS. Díky velkému množství počítačů, jež jsou součástí botnetu, je schopen vygenerovat velký síťový provoz ať už jako útok, nebo spam. Nicméně v poslední době se snížil počet spamů odeslaných z jednoho počítače, aby nedošlo k jeho odhalení ISP nebo antispamovými algoritmy.\nBotnety se staly značnou součástí internetu, avšak velmi dobře skryty. Protože IRC sítě zavedly protiopatření a blokují správcům přístup, musejí si najít vlastní servery, což jim přináší další náklady a komplikace. Někdy se správci podaří schovat instanci IRC serveru na výukový nebo firemní počítač s vysokorychlostním připojením a ten tak může podpořit ostatní boty. Tato metoda, kdy bot ovládá další boty, se rozšířila teprve nedávno.\n\nBotnety jsou obvykle pojmenovány podle malwaru, pod kterým se šíří, avšak typicky existuje několik souběžných botnetů ovládaných různými lidmi s původem v jednom malwaru. Termín botnet může označovat libovolnou skupinu botů, jako můžou být i legitimní IRC-boti. Nejčastěji označuje množinu kompromitovaných počítačů (zvaných zombies), na kterých běží software, o kterém majitel nemusí vědět a zpravidla ani neví. Ten se může nainstalovat jeho ukvapeným klikáním nebo exploitem v browseru či systému. Původce botnetu ( ) ovládá skupinu vzdáleně, například přes IRC veřejné servery nebo vlastní. Zkušenější a technicky zdatnější správci si vytvářejí vlastní protokoly, které mohou být i šifrované a tak se odhalení nebo vlámání do botnetu stává složitějším. Centrální uzel je v angličtině nazýván command-and-control server (C&C). Bot jako takový je před uživatelem schovaný a používá ke komunikaci s C&C serverem relativně běžné komunikační kanály (IRC, IM, twitter). V prvopočátku původce infikoval několik počítačů pomocí různých zranitelností. Noví boti pak mohou prohlížet své okolí a propagovat se do dalších počítačů opět pomocí zranitelností, nebo třeba slabých hesel. Obecně platí, že čím více slabostí dokáže bot najít v okolí a zneužít, tím se stává pro svého majitele cennějším, protože se lépe vypropaguje do sítě a rychleji rozšíří. Architektura botnetů se časem vyvíjela a ne všechny botnety mají stejnou topologii pro příkazy a ovládání. V závislosti na topologii na které je botnet postaven je různě odolný proti vypnutí, vyčíslení jeho síly a nebo lokalizaci hlavního C&C uzlu. Nicméně některé topologie naopak omezují prodejnost a pronajímatelnost botnetu pro třetí stranu (spammeři). Typické topologie botnetů jsou:\n\n\nObrázek ilustruje jak vzniká botnet a je následně použit k rozesílání spamu.\n\n\n\n\n"}
{"id": "329763", "url": "https://cs.wikipedia.org/wiki?curid=329763", "title": "Michail Grigorievič Zemcov", "text": "Michail Grigorievič Zemcov\n\nMichail Grigorievič Zemcov (rusky Михаил Григорьевич Земцов) (1688, Moskva, Rusko – 28. září 1743, Petrohrad, Rusko) byl ruský barokní architekt, který praktikoval střídmý, zdrženlivý petrovský barokní sloh, který se naučil od svého švýcarského druha Domenica Trezziniho.\n\nV začátcích své kariéry se zúčastnil navrhovaní Letního paláce v Petrohrade a taktéž parku Peterhof. Z dalších projektů, do kterých se zapojil, lze zmínit navržení paláce Kadriorg a parku v Tallinně (1718 - 1725), který je v současnosti slavnostní rezidencí estonského prezidenta. Jeho Italský palác z let 1726 - 1728) byl zničený, a jeho Aničkov palác (1741 - 1750) byl později přestavěn.\n"}
{"id": "329767", "url": "https://cs.wikipedia.org/wiki?curid=329767", "title": "Alexandr Filipovič Kokorinov", "text": "Alexandr Filipovič Kokorinov\n\nAlexandr Filipovič Kokorinov (1726, Tobolsk, Rusko – 1772, Petrohrad, Rusko) byl jeden ze zakladatelů Carské akademie umění.\n\nNarodil se v rodině architekta a studoval v Tobolsku. Následně studoval u Dmitrije Vasiljeviče Uchtomského v Moskvě. Dostal se pod patronát rodiny Razumovských, kterým navrhl palác v Petrohradě v letech 1762–1766 a Petrovsko-Razumovské sídlo blízko Moskvy (1752–1753). \n"}
{"id": "329770", "url": "https://cs.wikipedia.org/wiki?curid=329770", "title": "Rádl", "text": "Rádl\n\nPříjmení Rádl, Rádlová nebo Radl nosí tyto osobnosti:\n\n\n\n"}
{"id": "329772", "url": "https://cs.wikipedia.org/wiki?curid=329772", "title": "Kjachta", "text": "Kjachta\n\nKjachta (rusky \"Кя́хта\" [Kjáchta], burjatsky \"Хяагта\" [Chjágta], mongolsky \"Хиагт\" [Chiagt], čínsky \"恰克图\" pchin-jin \"Qiàkètú\" v české transkripci \"Čchia-kche-tchu\"), je město v Burjatské republice Ruské federace. Leží na stejnojmenné řece, u hranice se Státem Mongolsko.\n\nK městu patří i část Troickosavsk (\"Троицкосавск\") a Usť-Kjachta (\"Устъ-Кяхта\"). Město bylo založeno v roce 1727 a od svého založení bylo významným obchodním střediskem rusko-čínského obchodu. Městská práva získalo v roce 1934 (tehdy pod názvem Troickosavsk). V roce 2005 mělo přibližně 18 800 obyvatel.\n\nKjachta je dnes umístěna na dálnici mezi Ulan-Ude a Ulánbátarem. Je významným tranzitním střediskem rusko-mongolského obchodu, byť byl za studené války důležitý i pro Evropu. Naproti Kjachtě leží mongolské město Altanbulag (dříve známé jako \"Majmačen\").\n\nKjachta byla založena v roce 1727 jako obchodní stanice na nově ustavené hranici Ruského impéria a Čínské říše. 23. srpna 1727 zde byla uzavřena Kjachtská smlouva, která ustanovila Kjachtu jako exkluzivní hraniční místo, kde je povoleno provádět vzájemný rusko-čínský obchod. Tento obchod probíhal na nepeněžním základě v podobě vzájemné výměny zboží.\n\nV roce 1860 byla otevřena k obchodování celá rusko-čínská hranice. Exkluzivní postavení Kjachty tak zaniklo a započal její úpadek. Na počátku 20. století se Kjachta přejmenovala na Troickosavsk a později zpět na Kjachtu. V roce 1934 získala Kjachta (tehdy pod jménem Troickosavsk) městská práva.\n"}
{"id": "329778", "url": "https://cs.wikipedia.org/wiki?curid=329778", "title": "Nandi", "text": "Nandi\n\nNandi (v sanskrtu \"नंदी -\" \"Ten Radostný\") je býk, na kterém podle hinduistické mytologie jezdí bůh Šiva.\n\nSocha Nandiho se objevuje naproti vchodu do vimány hinduistických chrámů zasvěcených Šivovi. Existují však chrámy, které jsou zasvěceny pouze Nandimu samotnému. Nandi je uctíván ženami jako symbol plodnosti.\n\nPůvodně byl Nandi antropomorfní strážce posvátné transhimálajské hory Kailáš, zasvěcené Šivovi, a coby Mahárši Nandi Nátha (\"Velký Zřek Radostný Pán\") zakladatel hinduistické tradice Nandi Nátha Sampradája z 2. až 6. století př. n. l. Jako takový je v šivaismu uznáván též jako duchovní vůdce (\"guru\"). Později bylo jeho jméno v hinduismu aplikováno na posvátného \"býka\" (vršabha), uctívaného již v pradávné civilizaci poříčí Indu. Posléze se z Nandiho stal také dopravní prostředek Šivy, jeho hlavní následovník a vůdce jeho vojsk.\n"}
{"id": "329779", "url": "https://cs.wikipedia.org/wiki?curid=329779", "title": "John Dunstable", "text": "John Dunstable\n\nJohn Dunstable, také John Dunstaple, John Dumstable, John Dunstapell, John Anglicanus Dunstaple (kolem 1390 – 24. prosince 1453 Londýn) byl anglický hudební skladatel z období přelomu mezi středověkou a renesanční hudbou. Je jedním z nejslavnějších a nejvlivnějších skladatelů počátku 15. století a jeho dílo ovlivnilo nejen anglickou, ale i kontinentální hudbu, zejména burgundskou školu reprezentovanou Dufayem a Binchoisem.\n\nJohn Dunstable se patrně narodil v obci Dunstable v hrabství Bedfordshire. Datum narození známo není. Rok narození se odvozuje od jeho nejranějších známých prací, které pocházejí z let 1410–1420, takže se odhaduje na dobu okolo roku 1390. I mnoho dalších uváděných údajů o jeho mládí je založeno na hyoptézách. Byl vysoce vzdělaným mužem, ale neexistují záznamy o studiu ani v Oxfordu ani v Cambridgi. \n\nMá se zato, že byl ve službách Johna Lancastera, prvního vévody z Bedfordu, syna krále Jindřicha IV. a bratra Jindřicha V. Plantageneta. Mohl tedy pobývat nějaký čas ve Francii, neboť John Lancaster byl v letech 1423–1429 místokrálem ve Francii a od roku 1429 až do své smrti guvernérem v Normandii. Po smrti dalšího svého mecenáše, královny vdovy Jana Navarrské, v roce 1437, zřejmě sloužil Humphreyovi, vévodovi z Gloucesteru, pátému synu Jindřicha IV.\n\nPravděpodobně na rozdíl od většiny hudebních mistrů své doby nebyl klerikem, ale působil ve službách šlechty a byl ženatý. Vedle práce skladatele měl také pověst výborného astronoma, astrologa a matematika. Některé jeho astrologické práce se dochovaly.\n\nDunstable zemřel na Štědrý den roku 1453. Byl pochován v kostele sv. Štěpána u Walbrooku v Londýně. Na jeho náhrobku byl epitaf hlásající, že měl „tajné znalosti o hvězdách“. Kostel byl zničen při Velkém požáru Londýna v roce 1666. Na stejném místě byl znovu vybudován architektem Christopherem Wrenem v roce 1687. Náhrobek byl obnoven až v roce 1904.\n\nPřestože hudební produkce středověké Anglie byla rozsáhlá, dochovalo se relativně málo rukopisů. Většina byla zničena v průběhu Anglické reformace, zejména při rušení anglických klášterů v letech 1536–1540. Většina Dunstableových děl se tak dochovala na kontinentě, zejména v severní Itálii. To svědčí mj. i o oblibě Dunstableova díla v Evropě.\n\nVzhledem k tomu, že opisy středověkých hudebních děl zpravidla postrádají jméno původního autora, je i pro hudební vědce otázka, které ze skladeb té doby jsou dílem Johna Dunstabla a které byly vytvořeny jinými skladateli, např. Gillesem Binchoisem nebo Leonelem Powerem. Téměř všechna díla připisovaná Dunstableovi jsou duchovního charakteru. Zkomponoval 20 jednotlivých částí mše (z toho dvě mše úplné), 12 izorytmických motet, 20 motet a polyfonických úprav liturgických melodií a dvě světské skladby. Mezi jeho nejznámější díla patří sekvence \"Veni creator spiritus\" a \"Albanus roseo rutilat\".\n\n\n"}
{"id": "329780", "url": "https://cs.wikipedia.org/wiki?curid=329780", "title": "Masturbační maraton", "text": "Masturbační maraton\n\nMasturbační maraton (: \"Masturbate-a-thon\") je charitativní akce, při které účastníci soutěží v mužské a ženské kategorii v délce masturbace s cílem vybrat peníze na charitu a zvýšit povědomost veřejnosti o této sexuální aktivitě a rozptýlit stud a tabu, které kolem ní panují. Získané finanční prostředky jsou využívány organizacemi angažujícími se na poli prevence, léčby a vzdělávání o nemoci AIDS. Akce samotná přispívá k diskusi o bezpečném sexu a alternativních metodách sexuálního sebevyjádření. První ročník se uskutečnil v roce 2000. K roku 2009 držel světový rekord v nejdelší nepřetržité masturbaci Japonec Masanobu Sato s časem devět hodin a padesát osm minut.\n\nZa dobu existence soutěže stanuli na příčkách vítězů dva Češi. Prvním z nich byl v roce 2006 Marcel Rimel z Ostravy, který se umístil na 2. místě s výsledkem šesti a půl hodin nepřetržité masturbace s třemi orgasmy. Pomyslný český rekord překonal v roce 2008 jiný český reprezentant, a to Jan Klimeš, který se rovněž umístil na druhém místě, tentokrát s časem osmi hodin a pěti minut nepřetržité masturbace.\n\n"}
{"id": "329786", "url": "https://cs.wikipedia.org/wiki?curid=329786", "title": "Velký alpský zlom", "text": "Velký alpský zlom\n\nVelký alpský zlom je linie vytvářející hranici mezi zemskými deskami v oblasti Australasie. Leží na Jižním ostrově Nového Zélandu mezi městy Blenheim a Fiordland. Zlom objevil během druhé světové války britský geolog Harold Wellman jehož na ostrov vyslala Novozélandská geologická služba hledat ložiska slídy.\n\nVelký alpský zlom vznikl, stejně jako pohoří Jižní Alpy které protíná, v období Kaikourské orogeneze přibližně před 25 milióny roků. Jedná se o asi 500 kilometrů dlouhý zlom oddělující vyšší severozápadní část ostrova včetně nejvyššího vrcholu Mount Cook, ležící na Australské desce, od nižší části jihovýchodní přináležející k Tichomořské desce; stýkají se zde svory a žuly. Tichomořská deska se podsunuje pod úhlem 40 stupňů pod desku Australskou (tzv. subdukce) čímž jsou Jižní Alpy vyzvedávány asi o 7 milimetrů za rok. Přitom dochází k výlevům magmatu což vytváří na Severním ostrově sopečnou zónu, pod Tichomořskou deskou na Jižním ostrově pak vznikají zemětřesení. Současně se Tichomořská deska také otáčí proti směru hodinových ručiček. V důsledku toho byly horniny podél zlomu posunuty o více než 500 kilometrů. Tento transformní zlom je velmi výrazným geomorfologickým útvarem – je dobře viditelný jako prasklina procházející krajinou ze Země i z vesmíru.\n"}
{"id": "329810", "url": "https://cs.wikipedia.org/wiki?curid=329810", "title": "Dirichletovy podmínky", "text": "Dirichletovy podmínky\n\nV analýze funkcí reálné proměnné se dokazuje, že Fourierovu řadu lze rozvinout každou funkci reálné proměnné, která splňuje Dirichletovy podmínky. Ty jsou zpravidla formulovány takto: formula_1\n\n"}
{"id": "329814", "url": "https://cs.wikipedia.org/wiki?curid=329814", "title": "Jaroslav Čermák (malíř)", "text": "Jaroslav Čermák (malíř)\n\nJaroslav Čermák (1. srpna 1830, Praha, Rakouské císařství – 23. dubna 1878, Paříž, Francie) byl český malíř realista, romantik.\n\nNarodil se v rodině lékaře Jana Čermáka a jeho manželky Josefy Veselé na Starém Městě v domě čp. 258/I na Betlémském náměstí. Od dětství projevoval výtvarné i hudební nadání a odmítal následovat svého otce a bratry Josefa a Jana v kariéře lékaře. \n\nPo absolutoriu obecné (farní) a měšťanské školy se již jako třináctiletý v letech 1848–1849 stal žákem Christiana Rubena na pražské Akademii. Nespokojen s akademickým charakterem výuky podle sádrových modelů odjel v roce 1849 přes Mnichov, Drážďany, Berlín a Düsseldorf do Antverp, kde se zapsal na malířskou akademii do ateliéru G. Wapperse, kde setrval v letech 1849–1850. Dále cestoval do Nizozemí a Francie, kde se školil v letech 1850–1854 v ateliérech Louise Gallaita v Bruselu a v Paříži. Milostná aféra s Hyppolitou Gallaitovou, manželkou jeho profesora, se stala námětem románu \"Pouta věrnosti\"Františka Kožíka.\n\nV první polovině šedesátých let podnikl cesty do jihoslovanských zemí, zvláště do Černé Hory a do Dalmácie, které se mu po vzoru lorda Byrona staly námětem romantických obrazů, zvláště pro nadvládu Turků a následný osvobozenecký boj. Ve druhé polovině šedesátých let cestoval po Francii, Riviéře a Pyrenejích. 1865–1867 pobýval v Itálii. 1869 se usídlil v Roscoffu v Bretani. Dostal také nabídku k převzetí místa ředitele pražské Akademie, ale odmítl ji a raději zůstal v cizině.\n\nJako student vystavil na slavném pařížském Salonu roku 1853 obraz \"Šimon Lomnický žebrá na pražském mostě\". Je to první obraz českého autora, který tehdy třiadvacetiletému umělci z Prahy zajistil místo mezi významnými osobnostmi francouzského uměleckého světa.\n\nByl autorem heroických a romantických historických obrazů s náměty z jihoslovanských tradic (\"Zajaté Černohorky, Raněný Černohorec, Bosna roku 1877, Dalmatská svatba, Únos odalisky\"), historických obrazů (\"Husité bránící průsmyk; Po bitvě na Bílé Hoře – Protireformace\") a venkovských námětů, zejména z Bretaně (\"Marina z Roscoffu, Život na pobřeží Roscoffu\"). Mimo to maloval zátiší (např. \"Zátiší s rybami\"), podobizny (např. Jan Evangelista Purkyně, paní H. Gallaitová, umělcova sestra Marie Czartoryská) a kreslil.\n\n\n"}
{"id": "329815", "url": "https://cs.wikipedia.org/wiki?curid=329815", "title": "Obrážečka", "text": "Obrážečka\n\nObrážečka je obráběcí stroj s přímočarým vratným pohybem nože, který obstarává hlavní pohyb (do řezu). Obrobek je upnut na konzolovém stole s vodorovným i svislým posuvem. \n\nPoměrně jednoduchý stroj (hovorově \"šepink\", z angl. \"shaping machine\"), kde vodorovný pohyb smykadla s nožem obstarává kulisa na setrvačníku, takže pohyb není rovnoměrný. Dráha nože přesahuje kraje obrobku, při zpětném pohybu není nůž v záběru a obvykle se mechanicky odklápí. Vedlejší posuv (do záběru) se děje v úvrati smykadla a odvozuje se od jeho pohybu táhlem se západkou, která pootáčí ozubeným kolem na posuvovém šroubu stolu.\n\nPráce vodorovné obrážečky se podobá činnosti hoblovky, s tím rozdílem, že u hoblovky vykonává hlavní pohyb stůl s obrobkem. Vodorovné obrážečky patří mezi nejstarší (John Nasmyth, 1836) a nejjednodušší obráběcí stroje, které se používaly na obrábění rovinných ploch nebo drážek na menších obrobcích. Pro malou produktivitu i menší přesnost se dnes užívají jen v dílenských provozech.\n\nFunkce je podobná jako u vodorovné obrážečky, jenže smykadlo s nožem se pohybuje svisle. Používá se hlavně k obrábění vnitřních nerotačních ploch (drážky, vnitřní čtyřhrany, šestihrany atd.) a k výrobě ozubených kol. V poslední době je nahrazují elektrojiskrové drátovačky, které lze řídit počítačem, takže poskytují daleko bohatší možnosti. \n\n"}
{"id": "329818", "url": "https://cs.wikipedia.org/wiki?curid=329818", "title": "Kojsu", "text": "Kojsu\n\nKojsu je část pojmenování několika řek v Dagestánu v Rusku:\n\n"}
{"id": "329822", "url": "https://cs.wikipedia.org/wiki?curid=329822", "title": "Avarské Kojsu", "text": "Avarské Kojsu\n\nAvarské Kojsu ( ) na horním toku Džurmut ( ) je řeka v Dagestánu v Rusku. Je 178 km dlouhá. Povodí má rozlohu 7660 km².\n\nPramení na svahu hory Guton. Protéká v úzké dolině, která má charakter kaňonu podél horského hřbetu Nukatl. Je zdrojnicí řeky Sulak (povodí Kaspického moře).\nHlavním přítokem zprava je Karakojsu.\n\nZdrojem vody je převážně voda z tajícího sněhu. Průměrný roční průtok vody činí 95 m³/s. Voda je velmi kalná.\n\nJe splavná pro vodáky. Využívá se na zavlažování.\n"}
{"id": "329823", "url": "https://cs.wikipedia.org/wiki?curid=329823", "title": "White Castle (restaurace)", "text": "White Castle (restaurace)\n\nWhite Castle je jeden z nejstarších řetězců hamburgerových restaurací rychlého občerstvení ve Spojených státech, založený v roce 1921. Je proslulý zejména čtvercovými hamburgery, kterým se říká \"sliders\" (oficiálně \"Slyders\"). Do 40. let 20. století se za ně platilo 5 centů a pak cena dlouho zůstala na 10 centech. Tento řetězec velmi proslavil film Zahulíme, uvidíme, kde se hrdinové filmu snaží za každou cenu dostat do této restaurace.\n\nTypická restaurace White Castle připomíná bílý středověký hrad. Největší White Castle na světě byl otevřen 15. února 2008 v centru města Louisville, Kentucky. Zabírá prostor více než 300 metrů čtverečních (3 270 čtverečních stop).\n\n\n"}
{"id": "329825", "url": "https://cs.wikipedia.org/wiki?curid=329825", "title": "Liboc (řeka)", "text": "Liboc (řeka)\n\nLiboc () je pravostranný přítok řeky Ohře v Karlovarském a Ústeckém kraji, protékající Kadaňskem a Žateckem. Délka toku činí 46,4 km. Plocha povodí měří 340,1 km².\n\nPramení v Doupovských horách ve slatinách pod vrchem Pilíř (760 m n. m.) ve vojenském prostoru Hradiště a není běžně přístupný. V okolí pramene Liboce se nachází rozvaliny zaniklé obce Jeseň (\"Gässing\") a pramen říčky Blšanky. Liboc nejprve teče k severozápadu, pod zaniklým městem Doupov se stáčí k východu. V hlubokém údolí se nacházejí zbytky rozbořených obcí Oleška, Žďár a Žebletín, náspy a mostky zrušené železniční trati Kadaňský Rohozec – Doupov a minerální pramen u vojenských kasáren Obrovice. U Kadaňského Rohozce opouští vojenský prostor a dále protéká suchou chmelařskou oblastí přes Radonice, Vilémov, Pětipsy, Libědice, Čejkovice a Žabokliky až do Libočan u Žatce, kde ústí zprava do řeky Ohře na jejím 91,1 říčním kilometru.\n\n\nAž do 20. let 20. století žily na horním toku říčky nad Pětipsy perlorodky, v současné době je Liboc z velké části upravena kamenným pohozem nebo rovnaninou s četnými jezy a stupni. Zemědělská oblast kolem Libědic patří dlouhodobě k nejsušším místům v Čechách, a proto je Liboc významným zdrojem vody. Pro závlahy okolních chmelnic je voda odčerpávána nejen ze samotné Liboce, ale i z rybníka Sedlec v Doupovských horách, odkud vede potrubí do velké podzemní nádrže u Račetic.\n\n"}
{"id": "329831", "url": "https://cs.wikipedia.org/wiki?curid=329831", "title": "Karakojsu", "text": "Karakojsu\n\nKarakojsu ( ) je řeka v Dagestánu v Rusku. Je 93 km dlouhá.\n\nÚstí zprava do Avarského Kojsu (povodí Sulaku).\nHlavním přítokem zprava je Kazikumuchské Kojsu.\n\nZdrojem vody je převážně voda z tajícího sněhu.\n\nNa řece byla vybudována Gergebilská vodní elektrárna.\n"}
{"id": "329832", "url": "https://cs.wikipedia.org/wiki?curid=329832", "title": "Fourcross", "text": "Fourcross\n\nFourcross (4X, Bicycle Four Cross, Bicycle Super Cross) je jedna z novějších cyklistických disciplín. Tratě jsou podobné jako tratě pro klasické BMX neboli takzvané bikrosové tratě, ale vedou pouze z kopce. Zahrnují klopené zatáčky, skoky, boule ad. Závody na nich jsou ještě rychlejší a nebezpečnější než na BMX tratích. Trať sjíždějí čtyři jezdci a využívají vlastností terénu, aby získali před soupeři náskok. Závody tak často bývají součástí závodů ve sjezdu – obojí vyžaduje kombinaci rychlé jízdy, dobrého ovládání kola a sebevědomí. Obě disciplíny spravuje Mezinárodní cyklistická unie (UCI).Fourcross je skládán z pump tracku,DH,freeride a lesní pasáže\n\nZákladem pro vítězství je nejrychlejší start z brány, protože na většině tratí se těžce předjíždí. Jedinou možností je čekat na soupeřovu chybu nebo najít lepší stopu v zatáčce.\n"}
{"id": "329834", "url": "https://cs.wikipedia.org/wiki?curid=329834", "title": "Kazikumuchské Kojsu", "text": "Kazikumuchské Kojsu\n\nKarakojsu ( ) je řeka v Dagestánu v Rusku. Je 81 km dlouhá.\n\nÚstí zprava do Karakojsu (povodí Sulaku).\n\nZdrojem vody je převážně voda z tajícího sněhu.\n"}
{"id": "329839", "url": "https://cs.wikipedia.org/wiki?curid=329839", "title": "Liboc (rozcestník)", "text": "Liboc (rozcestník)\n\nNázev Liboc má více významů:\n"}
{"id": "329840", "url": "https://cs.wikipedia.org/wiki?curid=329840", "title": "Ulcerózní kolitida", "text": "Ulcerózní kolitida\n\nUlcerózní kolitida (\"idiopatická proktokolitida\") je chronické onemocnění střevní sliznice. Je to onemocnění, které začíná obvykle postižením konečníku a omezuje se na tlusté střevo, zřídkakdy může být zánětem poškozena i konečná část tenkého střeva (\"terminální ileum\"). Ulcerózní kolitida poškozuje sliznici a působí zánětlivé změny a vředy na jejím povrchu.\nOnemocnění probíhá chronicky, často se střídají klidná bezpříznaková období s fázemi aktivace nemoci.\n\nUlcerózní kolitidou trpí v České republice zhruba 45 pacientů na 100 000 obyvatel. První příznaky se nejčastěji vyskytnou ve věku 20 až 40 let. Ženy jsou postiženy o něco častěji. Není však výjimečný počátek již v útlém dětství. Zajímavé je, že výskyt choroby je vázán na vyspělost jednotlivých států. V chudých zemích je její výskyt řídký. Nemoc tedy můžeme prakticky řadit k takzvaným civilizačním chorobám.\n\nZánětlivé změny mohou způsobit bolesti, častější vyprazdňování a průjem. V místech, kde je sliznice zánětem narušena, se tvoří vředy, které mohou krvácet a vylučovat hlen a hnis. Mezi hlavní příznaky ulcerózní kolitidy patří:\n\nStřevní příznaky se odlišují podle stupně a rozsahu poškození střeva. Při ulcerózní kolitidě je prakticky vždy postižen konečník.\nDráždění této oblasti probíhajícím zánětlivým onemocněním se projevuje nutkavým pocitem na stolici, přičemž při defekaci se vyprázdní pouze malé množství stolice s hlenem nebo čerstvou krví. \nVyprazdňování je většinou spojeno s bolestí. Nemusí se ani jednat o průjem, tedy řídkou stolici, typická je ale právě přítomnost krve. U těžkého stupně choroby může být takových stolic i více než 15 za den.\n\nOnemocnění celé levostranné části tlustého střeva (konečník, esovitá klička, sestupný tračník) má ještě horší příznaky. Stolice jsou časté, ale již objemnější, řídké. Obsahují hlen, hnis a různé množství krve. Mohou se vyskytovat až křečovité bolesti břicha.\n\nTlusté střevo může být poškozeno zánětem i v celém svém rozsahu, což je nejzávažnější forma ulcerózní kolitidy. U takto nemocného pacienta se objevuje celková slabost, únava, nechutenství. Dochází k váhovým úbytkům, přidružují se zvýšené teploty i horečky.\nV důsledku opakovaných ztrát krve pacient nestačí obnovovat počty červených krvinek a množství krevního barviva v oběhu dramaticky poklesne.\n\nCelý stav někdy zkomplikuje bakteriální infekce, která se skrz poškozenou střevní stěnu snadno rozšiřuje do celého organismu. Závažný stav pak může vyústit v celkový rozvrat organismu s těžkými následky.\n\nKromě trávicího traktu jsou u nespecifických zánětů často postiženy i další tkáně.\n\nMimostřevní projevy neboli \"extraintestinální manifestace\" mohou být jednou z prvních známek onemocnění.\nPodle vztahu k zánětu je lze rozdělit do dvou skupin – na projevy, které aktivitou zánětu nejsou ovlivněny, a na ty, které se objevují v závislosti na střevním onemocnění, souběžně s aktivitou zánětlivého procesu. \nV důsledku podobnosti střevních buněk s buňkami jiných tělních orgánů mohou být sebezničujícím zánětem napadena kromě střev i jiná místa v těle. Na kůži se objevují nejrůznější formy vyrážek, zánět se objevuje i v tkáních oka. Stejně tak se lze setkat s afty v ústech. Poměrně závažným sdruženým onemocněním je zánět žlučových cest.\n\nTyto příznaky se pochopitelně nevyskytují u všech pacientů s ulcerózní kolitidou. Závažné systémové projevy onemocnění jsou spíše méně časté. Nicméně možné jsou a je třeba o nich vědět i z toho důvodu, že někdy jsou vůbec prvním příznakem rozvíjející se ulcerózní kolitidy.\n\nVznik ulcerózní kolitidy vysvětluje několik hypotéz, žádnou z nich se ovšem dosud nepodařilo zcela prokázat.\nExistují ale doklady o tom, že zánět je způsoben částicemi, které prostupují z nitra střeva do jeho stěny a přitahují pozornost imunitních buněk.\n\nNásledně dochází ke vzniku místních změn, množí se lymfatická tkáň (zodpovědná za obranyschopnost) a stěna střeva je napadena probíhajícím autoimunitním procesem, tedy reakcí, která je nesprávně cílena na vlastní buňky. \nJde o abnormálně zvýšenou reakci buněk střevní sliznice na běžné součásti potravy, bakterie a jiné antigeny (látky vyvolávající obrannou reakci organismu). Za normálních okolností tyto reakce slouží k obraně organismu. Ale v případě, kdy jsou porušené, se mohou obrátit proti vlastnímu tělu.\n\nV poslední době se věnuje pozornost tomu, jaké mohou být příčiny změněných imunitních mechanismů. Uvažuje se o vlivu následujících faktorů:\n\n\n\"V roce 1996 byla objevena mutace, která sice není přímou příčinou Crohnovy nemoci ani ulcerózní kolitidy, ale u pacientů s těmito onemocněními se vyskytuje mnohem častěji než u zbytku populace. Jde o mutaci nazvanou NOD-2 (v současnosti známou spíše pod jménem CARD 15), která bývá také nazývána IBD-1 gen.\nPostupně byly objevovány i další mutace, které s dědičnými vlohami pro rozvoj nespecifických střevních zánětů souvisejí.\nProto není žádným překvapením, že se obě onemocnění vyskytuji častěji v určitých rodinách. Pětina nemocných má příbuzného, který se také s některou z forem idiopatických střevních zánětů léčí. Zvýšená genetická zátěž koresponduje s vyšší pravděpodobností toho, že se některá z forem nespecifických střevních zánětů projeví.\"\n\nOnemocnění ulcerózní kolitidou probíhá v několika fázích, které mohou být ovlivněny mnoha faktory. Projevy onemocnění závisí na rozsahu postižení v počátku onemocnění, na věku, na délce trvání a na tíži příznaků.\nObtíže, které nemocný člověk zažívá, souvisejí s rozsahem a aktivitou zánětu. \nU některých nemocných se může ataka vyskytnout pouze jednou, izolovaně (v takovém případě ale není jisté, zda byla správně stanovena diagnóza). \nU menší části nemocných je onemocnění vleklé, s těžkými příznaky a s potížemi i v klidové fázi.\nU většiny pacientů je ale průběh onemocnění přerušovaný, střídavý (chronický intermitentní).\n\nPrvní ataka – onemocnění může začít nenápadným průjmem, který později získá příměs krve. V průběhu několika týdnů se příznaky zhoršují. U více než poloviny pacientů bývá první ataka lehká, proto může někdy zůstat nerozpoznána. Nejčastěji přichází u nemocných mezi 20 a 40 lety, u mladších a starších nemocných bývají příznaky těžší. U některých pacientů je průběh natolik těžký, že je nutné odstranit část nebo většinu tlustého střeva již v průběhu první ataky.\n\nRemise je fáze onemocnění, během které příznaky vymizí, pacient je bez obtíží. Endoskopický nález je v pořádku.\n\nHranice mezi aktivním onemocněním a remisí je ale velmi úzká, proto ji lze jen obtížně stanovit. Cílem léčby je zklidnit akutní fázi – vzplanutí choroby, prodloužit remisi, případně snížit tíži postižení střeva.\n\nRelaps je období, během kterého střevní zánět znovu vzplane. Trvání relapsu se v jednotlivých případech liší, délka vzplanutí je ovlivněna mnoha faktory, velkou roli zde ale hraje adekvátní léčba. Podle toho, jak často se relapsy vyskytují, lze průběh zánětlivé střevní choroby rozdělit na\n\nPokud trvá ataka déle než jeden rok, jde o chronický průběh. Naopak perakutní průběh je velmi prudký, s rychlým postupem zánětu.\n\nReaktivací se nazývá situace, kdy zánět znovu vzplane v úseku střeva, který již zánětem byl postižený. Často se tak stane po vysazení léčby.\n\nRecidiva je onemocnění části střeva, která zánětem dosud postižena nebyla.\n\nPrůběh nemoci je individuální. Často ale relapsu předchází dietní chyba, psychický stres, infekce trávicího nebo dýchacího traktu, léčba antibiotiky, užívání některých protizánětlivých léků.\n\nVyšetření stolice se provádí proto, aby se vyloučila případná bakteriální, virová nebo parazitární infekce. Infekční střevní onemocnění mohou některými svými příznaky nespecifické střevní záněty připomínat, mikrobiologickým vyšetřením stolice je ale lze odlišit.\n\nTest na okultní (skryté) krvácení zjišťuje, zda se ve stolici vyskytují stopy krve, které nejsou patrné pouhým okem. Tento test je součástí vyšetření i při podezření na nádorové onemocnění střev a konečníku.\n\nVyšetření krve není průkazné jen pro nespecifické střevní záněty, a proto se používá jen pro doplnění diagnostického procesu. Hodnoty následujících vyšetření mohou být změněné i z mnoha jiných příčin. Cílem vyšetření je odhalit probíhající zánět, chudokrevnost nebo potvrdit nedostatek některých minerálů.\n\n\nKolonoskopie je vyšetření, které umožňuje lékaři prohlédnout si prostřednictvím sondy s kamerou a s optickými vlákny vnitřek střeva. Endoskopický přístroj je zaveden konečníkem a pokračuje dále do tlustého střeva.\n\nPři vyšetření dolní části trávicího traktu je do konečníku zavedeno klyzma (nálev tekutiny, též označováno jako klystýr) s baryovou kontrastní látkou, která je ve střevě po nějakou dobu zadržena. Během tohoto časového úseku je střevo osnímkováno rentgenovými paprsky. U osob s Crohnovou nemocí a ulcerózní kolitidou jsou při tomto vyšetření patrné známky zánětu a poškození dolní části trávicího traktu.\n\nLéčba se mění v závislosti na tom, v jaké fázi se onemocnění nachází. Většinou ale musí nemocný během života kombinovat jednotlivé léčebné přístupy. Při léčbě záleží i na tom, do jaké míry je pacient ochoten spolupracovat.\n\nLéčba onemocnění probíhá v domácím prostředí. Pokud ale dojde k těžkému vzplanutí nemoci, je nutné, aby nemocný pobyl v nemocnici, dokud se ataku nepodaří zvládnout. Poté se nemocný může vrátit do domácího prostředí. Při léčbě ulcerózní kolitidy se uplatňuje několik důležitých postupů:\n\n\nPři konzervativní (nechirurgické) léčbě se uplatní několik skupin léků:\n\n\nZákladem léčby u Crohnovy nemoci i u ulcerózní kolitidy jsou aminosalicyláty.\nMesalazin blokuje aktivitu tzv. mediátorů zánětu – látek zodpovědných za rozvoj zánětu i za růst buněk, který ve stěně trávicího traktu jejich vlivem probíhá a který může vyústit až ve zvrat v nekontrolované nádorové bujení.\n\nMesalazin je lékem, který bývá pro své vlastnosti použit jako vhodný doplněk terapie v kombinaci s celou řadou dalších preparátů. Mimo jiné je i nezbytným doplňkem biologické léčby.\n\nUlcerózní kolitida je pokládána za významný rizikový faktor vzniku rakoviny tlustého střeva a konečníku. Proto je pro pacienty s nespecifickými střevními záněty užívání aminosalicylátů důležité pro prevenci vzniku kolorektálního karcinomu.\n\nKromě léčby akutního vzplanutí slouží aminosalicyláty i k prevenci opětovného vzplanutí onemocnění, které je momentálně v remisi. Proto je důležité léky užívat i v bezpříznakové fázi, kdy nemocný nepociťuje žádné problémy. Je naprosto nutné, aby pacienti předepsanou léčbu užívali tak, jak jim lékař doporučil.\n\nPřed zahájením terapie je ale nutné zjistit rozsah zánětlivých změn a určit, které oblasti trávicího traktu jsou zánětem postiženy. Podle postižení je následně zvolena i vhodná léková forma. Aminosalicyláty se používají ve formě čípků, tablet i nálevových sáčků pro přípravu klyzmatu (klystýru).\n\nVstřebávání preparátů závisí na době, po jakou jsou účinné látky v kontaktu se sliznicí, i na stavu sliznice. Není určena délka, po jakou se doporučuje udržovací léčbu podávat, optimální ale je podávat aminosalicyláty dlouhodobě, aby se tak zabránilo relapsu a podařilo se onemocnění udržet co nejdéle v klidové fázi – remisi.\n\nJsou lékem první volby u těžkých a středně těžkých atak Crohnovy nemoci. Nejčastěji je užíván budesonid ve formě klyzmatu – tato forma je vhodná pouze pokud je zánět lokalizován v oblasti konečníku, esovité kličky nebo sestupného tračníku. Dále se používá prednison a metylprednisolon. Tyto přípravky ale nejsou příliš výhodné pro udržení dlouhodobé remise onemocnění. Pro získání maximálního účinku je nezbytné pečlivě dodržovat lékařem předepsané dávkovací schéma. Přestože tyto léky mají velké množství nežádoucích účinků, je jejich použití pro zvládnutí akutního vzplanutí v některých případech nezbytné.\n\nNěkterá antibiotika mohou výrazně snížit aktivitu ulcerózní kolitidy i Crohnovy nemoci. Jejich úloha spočívá v omezení škodlivého vlivu mikroflóry na průběh střevních zánětů. Také zabraňují tvorbě píštělí a abscesů. Probiotika zase mohou vhodně doplnit a podpořit celkovou účinnost léčby. Jejich možným využitím se proto zabývají četné výzkumy.\n\n\nDo této skupiny patří léky, které potlačují imunitní reakce poškozující organismus. Tyto látky se používají při transplantacích nebo při stavech, kdy je zvýšena tvorba protilátek proti vlastnímu tělu. U nespecifických střevních zánětů mají prodloužit remisi a nahradit vysoké dávky kortikoidů. Zástupcem imunosupresiv je azathioprin, který zabraňuje tvorbě nukleových kyselin (DNA, RNA) v jádru buněk a snižuje počet imunitních buněk. Používá se při těžších formách onemocnění.\n\n\nBiologická léčba je určena pro obzvlášť těžký průběh onemocnění. V biologické léčbě se užívají látky, které jsou stejné nebo podobné jako látky přirozeně se vyskytující v lidském těle. Díky tomu mohou působit cíleně v místě, na kterém jsou třeba..\nBiologická léčba může zmírnit až potlačit průběh zánětlivé reakce.\n\nV léčbě Crohnovy choroby a ulcerózní kolitidy se nověji uplatňují i léky schopné ovlivnit imunitní pochody v organismu. V současné době používané přípravky ze skupiny imunomodulancií již prokázaly v rámci klinických studií i běžné praxe vysokou účinnost při tlumení akutní fáze onemocnění i při následné snaze o udržení remise. Jejich nežádoucím účinkem je stejně jako u imunosupresivní léčby častější výskyt různých infekcí.\n\nBiologickou léčbu je obvykle nutné doplnit dalšími léky, především aminosalicyláty.\n\n\nV některých studiích se osvědčila podpůrná terapie antihistaminikem Fexofenadinem. Oproti ostatním používaným antihistaminikům (levocetirizin, desloratadin) má vhodnější farmakokinetiku. Nízká gastrointestinalní absorpce (nebo rychlá sekrece zpět) fexofenadinu zajišťuje totiž vyšší koncentraci v gastrointestinálním traktu. Působením fexofenadinu na gastrointestinální žírné buňky dochází ke snížení histaminu a to může vést ke zmírnění zánětu.\n\n\nPacienti s UC mají často nižší koncentrace vitamínu D v séru. Vitamín D je znám také pro své imunomodulační účinky. Mimo jiné bylo ukázáno, že myši knockoutované pro vitamin D receptor byly náchylnější k rozvoji střevního zánětu. Tyto a další práce ukazují možnou úlohu vitamínu D v rozvoji a terapii střevních onemocnění.\n\nU ulcerózní kolitidy je možné onemocnění relativně dobře léčit. V případech, kdy je to nezbytné, bývá odstraněno celé tlusté střevo a nemocný je trvale zbaven obtíží. Je to velký zásah do organismu, a proto rozhodování o výkonu není jednoduché. I po chirurgické léčbě se mohou vyskytnout závažné komplikace.\n\nJako nový alternativní způsob terapie bylo v nedávné době navrženo použití červů tenkohlavce prasečího (\"Trichuris suis\"). Při této helmintické terapii jsou pacientům s ulcerativní kolitidou perorálně aplikována vajíčka \"T. suis\". Přítomnost červů ve střevech působí jako imunomodulans a dochází k inhibici Th-1 imunitní odpovědi. Dle klinické studie provedené u pacientů v USA se tato \"T. suis\" terapie jeví jako účinná, ale i bezpečná.\n\n\n"}
{"id": "329842", "url": "https://cs.wikipedia.org/wiki?curid=329842", "title": "Savojsko", "text": "Savojsko\n\nSavojsko ( , ) je historický region, který se nachází na území nejzápadnější části Alp. V současnosti je rozdělený mezi Francii (většina území) a Itálii (východní malá část), malá část je též součástí Švýcarska. Savojsko bylo hrabství v letech 1003–1416 a vévodství v letech 1416–1714. V roce 1714 se stalo součástí Sicilského království resp. v roce 1720 Sardinského království, to ho v roce 1860 muselo (společně s Nice) postoupit Francii.\n\nHistorickým hlavním městem bylo Chambéry, roku 1563 bylo sídlo vládnoucího savojského rodu přeneseno do Turína.\n\nPřibližně v 5. století př. n. l. bylo území Savojska obydleno keltským kmenem Allobrogů. V roce 121 př. n. l. se stalo součástí Římské říše. V 5. století ho obsadili Burgundové, kteří ho připojili ke svému království. Spolu s královstvím Burgundů se Savojsko v roce 534 stalo součástí Franské říše.\n\nPoslední samostatný burgundský král Rudolf III. Burgundský v roce 1003 založil Savojsko jako hrabství. Po jeho smrti se spolu s burgundským královstvím stalo v roce 1033 součástí Svaté říše římské. V Savojském hrabství a v sousedních hrabstvích (Belly, Maurienne a Aosta) vládl tehdy první savojský hrabě Humbert I. Savojský (1003–1056), který byl nejspíše příbuzný ženy posledního burgundského krále Rudolfa III. Jeho syn Ota I. získal sňatkem s dcerou markraběte Manfreda z Turína jižní částí Piemontu. V roce 1101 získala savojská hrabata titul říšských hrabat.\n\nÚzemí se v rámci rodu několikrát rozdělilo, ale vymíráním větví bylo povětšinou znovu spojeno. Pouze Piemont jako Piemontské knížectví zůstal oddělený do roku 1418.\n\nSavojsko bylo do roku 1388 vnitrozemským státem, ale v tomto roce získalo spolu s Nice úzkou část středomořského pobřeží. Nově získané území obklopovalo miniaturní Monacké knížectví.\n\nVlajka Savojského hrabství byla v letech 1200–1350 také vlajkou Svaté říše římské.\n\nSavojské hrabství bylo v roce 1416 císařem Zikmundem Lucemburským povýšeno na vévodství a již nezahrnovalo pouze původní Savojsko, ale i velkou část dnešního Piemontu. Kromě vlastního Savojska patřilo k vévodství také území Valle d'Aosta a Piemont. V polovině 15. století tak náleželo Savojské vévodství k nejdůležitějším zemím na mapě Evropy.\n\nFrancouzské království a rakouská říše však rozmach malého vévodství nesly velmi nelibě. Sama usilovala o připojení alpské oblasti mezi Středozemním mořem a Lombardií. Mezi lety 1536 a 1749, v době, kdy následovníci vévody Amédée VIII. nedokázali udržet hospodářský a politický rozkvět Savojska, bylo území několikrát obsazeno, nejčastěji francouzskou armádou. Celkem šlo o 6 invazí, z nichž některé trvaly i 10 let. Přes to všechno rozmach Savojska od 17. století a zejména 18. století dále pokračoval.\nRoku 1563 bylo sídlo vládnoucího savojského rodu přeneseno z tradičního Chambéry do Turína.\n\nKdyž v roce 1714 získal vévoda Viktor Amadeus II. Sicilské království, stal se titul a s ním i území Savojského vévodství de facto druhořadý. V roce 1720 vyměnilo Rakousko (pod dohledem Francie a Anglie) se savojským vévodou Sardinské království za Sicilské království. I když tím savojský vévoda získal území s královským titulem blíže k samotnému Savojsku, ztratil naději na možnou italskou královskou korunu, která byla o poznání blíže spíš právě díky Sicilskému království, než zrovna díky okrajovému Sardinskému království. Území dostalo (znovu) název \"Sardinské království\", i když mu vládla savojská dynastie a jeho centrem byl Piemont a hlavní město Turín.\n\nV letech 1792–1814 bylo Savojsko a později od roku 1802 i Piemont okupováno vojsky revoluční Francie. Tato okupace trvala celkem 23 let a zahynulo při ní 18% savojských obyvatel. V roce 1815 bylo obnoveno původní území a připadla mu i bývalá Janovská republika.\n\nV roce 1860 bylo původní území Savojska odstoupeno spolu s Nice Francii za záruku bezpečnosti a uznání sjednocené Itálie. Obyvatelé Savojska následně potvrdili 99,8%, že jim nevadí připojení k Francii.\n\nV současnosti je část patřící Francii rozdělena na 2 departementy, a to Savojsko a Horní Savojsko (oba patří do régionu Rhône-Alpes).\n\nNa území Savojska dnes existuje separatistické hnutí usilující o odtržení od Francie.\n\n"}
{"id": "329854", "url": "https://cs.wikipedia.org/wiki?curid=329854", "title": "Špykiv", "text": "Špykiv\n\nŠpykiv (; ) je sídlo městského typu v Tulčynském rajónu Vinnycké oblasti na střední Ukrajině. Nachází se v historickém regionu Podolí. Žije zde obyvatel.\n"}
{"id": "329862", "url": "https://cs.wikipedia.org/wiki?curid=329862", "title": "Logos (rozcestník)", "text": "Logos (rozcestník)\n\nLogos může být:\n\n\n"}
{"id": "329863", "url": "https://cs.wikipedia.org/wiki?curid=329863", "title": "Rockefeller Center", "text": "Rockefeller Center\n\nRockefeller Center je komplex 19 obchodních budov pokrývající rozlohu 22 akrů mezi ulicemi 48th a 51st Street v New York City, stát New York, USA. Komplex, postavený rodinou Rockefellerů, se nachází uprostřed Midtown Manhattanu, mezi ulicemi Fifth Avenue a Seventh Avenue. V roce 1987 byl komplex vyhlášen Národní historickou památkou. Jedná se o největší privátně vlastněný komplex budov svého druhu na světě. Počátky jeho budování sahají do roku 1928. Stavět ho začal John D. Rockefeller, Jr.\n\n\n"}
{"id": "329868", "url": "https://cs.wikipedia.org/wiki?curid=329868", "title": "HK Spišská Nová Ves", "text": "HK Spišská Nová Ves\n\nHK Spišská Nová Ves je slovenský hokejový klub města Spišská Nová Ves, který aktuálně hraje v druhé nejvyšší hokejové soutěži na Slovensku – v 1. hokejové lize SR.\n\nKlub patří k nejstarším hokejovým klubům na Slovensku. V roce 1934 vznikl jako hokejový klub AC Spišská Nová Ves. V roce 1942 hokej v Spišské Nové Vsi stagnoval (špatné povětrnostní podmínky, poměry během druhé světové války).\n\nPřed rokem 1973 se tým účastnil pouze oblastních či krajských soutěží. 18. prosince 1972 byl předán k užívání zimní stadion v Spišské Nové Vsi. Od té doby byla Spišská Nová Ves pravidelným účastníkem 1. slovenské národní hokejové ligy. Nejvyšší slovenskou soutěž hrál klub i po rozdělení Československa, prakticky nepřetržitě až do roku 2000. Od sestupu v sezóně 1990/00 hraje tým pravidelně 1. hokejovou ligu SR, do extraligy se dokázal probojovat dvakrát, vždy jen na jedinou sezónu (2002/03 a 2009/10).\n\n"}
{"id": "329875", "url": "https://cs.wikipedia.org/wiki?curid=329875", "title": "Severská chůze", "text": "Severská chůze\n\nSeverská chůze (, doslovně přeloženo chůze o holích; ) je dynamická chůze se speciálními sportovními holemi. Vyvinula se z lyžařského běhu a její kolébkou je Finsko.\n\nVe Finsku se severská chůze rychle vyvinula v lidový sport, jenž se dál rozšířil po celé Skandinávii a napříč věkovými kategoriemi i po střední a jižní Evropě. I v německy mluvících zemích získává tento sport stále větší popularitu. Ze severské chůze se postupem let vyvinula celá řada dalších sportů jako Nordic Blading, Nordic Snowshoeing, Nordic Cruising, Nordic Running, Nordic Winter Walking a další.\n\nSeverská chůze je příjemný druh pohybu, který může vykonávat každý - výkonnostní sportovec i začátečník, mladý člověk i lidé v pokročilém věku. Je možné ji provozovat celý rok, kdekoliv a ve všech věkových a výkonnostních skupinách, protože její úroveň lze lehce přizpůsobit zdatnosti každého. Potřeba jsou jen hole, optimální obuv a ošacení pro delší, intenzivní chůzi. Z klasické chůze se tak stává bez zvláštních nároků na vybavení vysoce účinný trénink celého těla. Posílí se paže, zvětší se rotace ramen proti pánvi, zlepší se koordinace pohybu, zvětší se kloubní rozsahy kyčlí a ramen, což představuje profylaxi kloubních artróz. Hlubší ventilace také posílí bránici, jejíž pohyb rozpružuje bederní obratle a napomáhá elasticitě plotének.\n\nVrcholoví běžci na lyžích a biatlonisté využívají severskou chůzi k letnímu tréninku. Její technika se totiž blíží technice klasického běhu na lyžích. Tepová frekvence se při severské chůzi nachází v oblasti, ve které se lze dlouhé hodiny cítit dobře, a přesto je spotřeba energie velmi vysoká, stoupá až k 85 % MTF. \n\nČeským mistrem Evropy v severské chůzi je Janek Vajčner.\n\n\n"}
{"id": "329888", "url": "https://cs.wikipedia.org/wiki?curid=329888", "title": "FG 42", "text": "FG 42\n\nFG 42 \"(Fallschirmjägergewehr 42 – výsadkářská puška 42)\", byla samočinná puška používána za druhé světové války. Navržena byla pro německé výsadkáře po zkušenostech z invaze na Krétu a vyrobena pouze v menším množství (cca 7 000 kusů).\n\nTato originálně řešená automatická zbraň byla vyvinuta ve spolupráci německých firem Rheinmetall a Krieghoff. Zbraň používala standardní náboje Mauser ráže 7,92 mm. Krátký zásobník vkládaný z levé strany obsahoval 20 nábojů. Zbraň pracuje na principu odběru prachových plynů příčným kanálem ve stěně hlavně. K uzamčení dochází při pootočení závěru kolem podélné osy. Možnost střelby jednotlivými ranami nebo dávkou. Zbraň při střelbě dávkou střílela z otevřeného závěru a při střelbě jednotlivými výstřely z přední polohy závěru- to umožňovalo větší přesnost střelby. FG 42 má dlouhý píst (nosič závorníku pevně spojen s pístem) a přímoběžný úderník. Většina součástí se vyráběla lisováním z plechu až na hlaveň, která byla u prvních verzích prototypů natavována kyselinou (z důvodu délky výroby byly v průběhu války vyráběny klasickým způsobem firmou Krieghoff). Zbraň má na ústí hlavně masivní tlumič plamene a je osazena nesnímatelnou sklopnou dvojnožkou. Jako bajonet je použit čtyřhranný francouzský bodák. Pažba je plechová s dobrou ergonomií, připomíná pažbu použitou na kulometu Maschinengewehr 42.\n\nByly vyvinuty dvě verze, pozdější verze byla vyvinuta pro urychlení výrobního procesu. Výroba probíhala hlavně ve firmě Krieghoff v počtu 2 000 ks provedení E a 5 000 ks provedení F a G (s dřevěnou pažbou).\n\nRaná verze má silně zkosenou pistolovou pažbičku, která vykazuje dobrou ergonomii. Sklopná dvojnožka je umístěna ve středu zbraně. Zásobník není kompatibilní se zbraní pozdní verze.\n\nPozdní verze se oproti rané liší jiným tvarem pistolové pažbičky (menší zkosení), má dřevěnou pažbu místo kovové a dvojnožka je upevněna u ústí hlavně.\n\nV boji nebyla téměř užita, výsadkáři byli většinou vyzbrojeni standardním německým samopalem MP40.\n\n\n\n\n"}
{"id": "329891", "url": "https://cs.wikipedia.org/wiki?curid=329891", "title": "Vlajka Svaté Heleny", "text": "Vlajka Svaté Heleny\n\nVlajka Svaté Heleny, ostrova, který je součástí britského zámořského území s názvem Svatá Helena, Ascension a Tristan da Cunha je britská služební vlajka (Blue Ensign) se znakem ostrova. Na něm je ve spodní části v modrém poli na mořských vlnách černá loď Východoindické společnosti. Na zádi lodě vlaje bílá vlajka s červeným křížem, vlevo od ní se z moře zdvíhají dva útesy v přirozených barvách. V horní části štítu ve žlutém poli je zobrazen kriticky ohrožený pták kulík dlouhonohý (Charadrius sanctaehelenae). Poměr stran vlajky je 1:2 a byla přijata 4. října 1984.\n\nAž do 1. srpna 2009 se toto závislé území nazývalo (podle hlavního ostrova) pouze \"Svatá Helena\" a používalo jeho vlajku. Od tohoto data je vlajka Svaté Heleny, Ascensionu a Tristanu da Cunha zároveň britskou vlajkou a vlajka Svaté Heleny je pouze vlajkou jedné ze tří částí tohoto britského zámořského území.\n\n"}
{"id": "329895", "url": "https://cs.wikipedia.org/wiki?curid=329895", "title": "Chronologie fotografie", "text": "Chronologie fotografie\n\nChronologie fotografie. V tomto zevrubném přehledu jsou vzestupně seřazená důležitá data v historickém vývoji fotografie a kinematografie.\n\nPro vývoj bylo důležité objevení principů camery obscury, laterny magicy a položení optických a chemických základů fotografie.\n\n\nV následujících desetiletích vznikaly různé modifikace camery obscury, podle účelu, kterému měly sloužit. Pro vědce, malíře nebo jako turistické atrakce. Vznikaly přístroje se systémem zrcadel pro nepřevrácený obraz, malé kapesní, velké umístěné na rozhlednách a majácích.\n\n\nByly položeny základy fotografické techniky – „vynález“ fotografie v dnešním pojetí.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nOskar Barnack vynalezl tzv. kameru „Ur-Leica“, zdokonalily se nové světelné objektivy.\n\n\n\n\n\n\n\n\n\n\n\n\n\n\n\n\n\n\n\n\nByla vynalezena zrcadlovka 6x6 s výměnnými objektivy, začaly vycházet první časopisy (Victor Hasselblad), dále první dvouoké zrcadlovky (Rolleiflex).\n\n\n\n\n\n\n\n\n\n\n\n\n\n\n\n\n\n\n\n\nPro vývoj byla důležitá integrace měření v těle fotoaparátu, měření světla přes objektiv, rozkvět zrcadlovek; začátek triumfu zoomových objektivů.\n\n\n\n\n\n\n\n\n\n\n\n\n\n\n\n\n\n\n\n\n\n\nPro vývoj bylo důležité zavedení digitální fotografie, reflexní kamery s autofokusem; automatické expozimetry se staly standardem, mnoho funkcí začala ovládat mikroprocesorová technologie.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "329897", "url": "https://cs.wikipedia.org/wiki?curid=329897", "title": "BAR 1918", "text": "BAR 1918\n\nBAR 1918 \"(Browning Automatic Rifle M 1918)\" je americká automatická zbraň zaujímající prostřední místo mezi samočinnými puškami a lehkými kulomety. Tato kategorie se někdy označuje jako \"těžké automatické pušky\". Byla používána jako standardní lehký kulomet ve výzbroji amerického pěšího družstva od let první světové války, až do nahrazení lehkým kulometem M 60.\n\nV roce 1916 začal John M. Browning pracovat na novém typu automatické zbraně, kterou nazval Browningova automatická puška (Browning's Automatic Rifle - BAR). Tato zbraň měla velikost běžné samonabíjecí pušky, ovšem s dvojnásobnou hmotností. Umožňovala střelbu jednotlivými ranami i dávkou a po přidání sklopné dvojnožky mohla sloužit také jako lehký kulomet.\n\nZbraň byla předvedena zástupcům americké armády v únoru 1917 a ihned po vstupu USA do války proti Německu byly u zbrojovek Colt, Winchester a Marlin objednány velké série této zbraně. Zbraň byla původně navržena pro podporu pěchoty při zákopové válce. Nová taktika opírající se o tuto zbraň počítala s nasazením několika střelců vyzbrojených BARy, kteří budou podpůrnou palbou pomáhat jednotkám při postupu proti nepřátelským zákopům. Střelec měl střílet při chůzi od pasu. Pažbu si přitom měl opírat o brašnu se zásobníky připevněnou na pravém boku. V praxi ale nebyla zbraň vojáky používána tak jak bylo zamýšleno. Vojáci raději BAR používali jako samonabíjecí pušku nebo jako kulomet v zákopech.\n\nZbraň pracuje na principu odběru prachových plynů z vývrtu hlavně. Uzamykání závěru prostřednictvím výkyvné závory. Schránkový odnímatelný zásobník na 20 nábojů ráže .30-06 Springfield. Střelba je možná jednotlivými ranami i dávkou. Sklopná dvojnožka připevněná u ústí hlavně. Verze M 1918 A2 má přenášecí rukojeť umístěnou na horní straně pouzdra závěru.\n\nVýroba typu M 1918 probíhala od let první světové války v počtu 85 000 kusů. V roce 1937 bylo modifikováno menší množství kusů na verzi M 1918 A1.\n\nV meziválečném období vzniklo v Americe několik modifikaci BARu z nichž asi nepokročilejší byl Monitor představený zbrojovkou Colt v roce 1931. Tato modifikace určená pro FBI a vězeňskou stráž zahrnoval pistolovou rukojeť a kompenzátor zdvihu. Rovněž byla zbraň zkrácena, odlehčena a dvojnožka byla odstraněna.\n\nV roce 1940 byla objednána velká zakázka varianty M 1918 A2, původně byly armádě předložené vylepšené verze, které zahrnovaly například pistolovou rukojeť a lepší dvojnožku, které zajišťovali lepší ergonomii při střelbě. Armáda se ale rozhodla tyto vylepšení nepřijmout, protože by znemožnily přestavbu starší verze M 1918. Oproti verzi M 1918 ztratila nová varianta možnost poloautomatické střelby, přibyl ale přepínač mezi pomalou a rychlou střelbou. Varianta M 1918 A2 byla užívána jako standardní lehký kulomet americké armády a námořní pěchoty. Ačkoliv pro tyto účely nebyl příliš ideální z důvodu malé kapacity zásobníku, udržel se v této pozici až do začátku 60. let. V průběhu druhé světové války tuto zbraň vyráběly firmy New England Arms Company a International Business Machines v celkovém počtu 208 380 kusů. Zbraň byla rozšířena v řadě spřátelených armád a v některých rozvojových zemích slouží dodnes.\n\nLicenční výroba zdokonalené verze probíhala v Belgii jako Lehký kulomet FN Mle 1930 (ráže 7,65x53 mm), která byla po okupaci země používána rovněž německou armádou.\n\nV Polsku bylo zařazeno do výzbroje 10 000 kusů této zbraně belgické výroby jako Lehký kulomet wz. 1926 (v ráži 7,92x57 mm) a později probíhala rovněž licenční výroba ve varšavské zbrojovce jako Lehký kulomet wz. 1928. Rovněž bylo 1880 kusů polské výroby exportováno do zahraničí. V září 1939 v počtu 11 000 kusů tvořil tento kulomet standardní výzbroj polské armády. V průběhu druhé světové války byly ukořistěné polské kulomety rovněž používány německou a sovětskou armádou.\n\nExportní verze kulometu BAR Browning M 1919 (upravená pro ráži 7,92 mm Mauser) byla rovněž neúspěšně nabízena Československé armádě v meziválečném období.\n\nBAR měl nosný řemen z kůže podobný řemenu pro samonabíjecí pušku M1 Garand. Zásobníky se nosily v opascích M1918 a M1938 se 7 a 8 kapsičkami, do které se vešly dva zásobníky. Byly používány též bandalíry.\n\n\n\n\nBAR 1918 ve hrách Day of defeat:source a Call of duty:world at war\n"}
{"id": "329899", "url": "https://cs.wikipedia.org/wiki?curid=329899", "title": "Náboženství ve Francii", "text": "Náboženství ve Francii\n\nNáboženské vyznání francouzského obyvatelstva je zhruba takovéto: římskokatolická církev 83 % - 88 %, islám 5 % - 10 %, protestantství 2 %, judaismus 1 %.\n\nVe srovnání s ostatními zeměmi Západní Evropy jsou muslimové zastoupeni ve Francii nejvíce; v zemi stojí přes 1500 mešit, ve srovnání s 40 000 kostely, mnohými starými celá staletí. První z dnes četných muslimských svatostánků byl otevřen v roce 1922; další přibyly hlavně v 2. polovině 20. století. Tehdy, po druhé světové válce, byly třeba čerstvé pracovní síly do boji poškozené Francie, a tak byla zahájena velkorysá imigrační politika. Noví přistěhovalci byli právě muslimové z bývalých francouzských kolonií, hlavně ze Severní Afriky. Ti se tak v průběhu desítek let začali postupně po tisících ve Francii usazovat.\n\nHlavními křesťanskými proudy ve Francii jsou protestanství a katolictví.\n\nVe Francii existuje odhadem 45 milionů pokřtěních katolíků (77 % populace), v 98 diecézích, kterým slouží 23000 kněží. Avšak podle průzkumu veřejného mínění z roku 2003 jsou počty věřících a pokřtěných katolíků mnohem nižší.\n\nIslám ve Francii je po římskokatolickém křesťanství druhým nejrozšířenějším náboženstvím v zemi. Vyznává jej okolo 3 až 10 % obyvatel země, převážně přistěhovalců z těch bývalých kolonií Francie (hlavně ze Severní Afriky), kde je islám dominantním náboženstvím. Přesné statistiky se různí, protože ve Francii má stát zákonem zakázáno dotazovat se na vyznání či etnický původ, a nelze tak zjišťovat tyto údaje pomocí sčítání lidu.\n\n"}
{"id": "329900", "url": "https://cs.wikipedia.org/wiki?curid=329900", "title": "Reprezentace (grupa)", "text": "Reprezentace (grupa)\n\nReprezentace grupy G je (homo)morfismus formula_1, kde V je vektorový prostor a formula_2 grupa invertibilních lineárních zobrazení formula_3 s operací skládání. Za předpokladu volby báze prostoru formula_4 lze reprezentaci chápat jako homomorfizmus G do prostoru matic. Pokud je homomorfizmus dán, je prostor formula_4 označován jako reprezentace G.\n\nEkvivalentně se říká, že formula_4 je G-modul, neboli formula_7 má akci na formula_4.\n\nPokud formula_4 je topologický vektorový prostor a formula_7 je topologická grupa, je požadováno, aby indukované zobrazení (akce) formula_11 bylo spojité.\n\nNechť formula_12 je grupa permutací tříprvkové množiny. Pak můžeme definovat reprezentaci G na formula_13 takto: identitě přiřadíme identické zobrazení na formula_13, cyklu (123) přiřadíme otočení o formula_15,\ncyklu (132) otočení o formula_16 transpozici (12) zrcadlení kolem osy formula_17, transpozici (13) zrcadlení kolem osy se směrem formula_18 a transpozici (23) zrcadlení kolem osy se směrem formula_19. Tato reprezentace ilustruje fakt, že formula_20 je grupa izometrií rovnostranného trojúhelníka v rovině (prvky abstraktní grupy formula_20 jsou \"reprezentovány\" jako izometrie roviny, které zachovávají trojúhelník).\n\nJiná reprezentace G, tzv. triviální, je reprezentace G na formula_22, kdy každému prvku G přiřadíme identické zobrazení formula_22 na sebe.\n\nDalší reprezentace této grupy je tzv. znaménková reprezentace, což je reprezentace na formula_22 přiřazující každému prvku permutační grupy jeho znaménko. Je známo, že jiné ireducibilní reprezentace, než tyto tři uvedené, neexistují.\n\nMotivace pro studium reprezentací pochází z kvantové fyziky, která popisuje objekty pomocí vektorů. Obvykle se v teoriích\nvyskytuje grupa formula_7, která je grupou symetrie dané teorie nebo daného problému. Nejčastěji to bývají Lieovy grupy, jako např. grupa rotací prostoru, grupa Lorentzových transformací, Poincarého grupa nebo grupa formula_26 (v elektromagnetizmu), formula_27 (v teoriích slabých a silných interakcí), resp. formula_28 (v různých teoriích sjednocení) apod. Objekty teorie (částice apod.) jsou pak prvky (nějaké) reprezentace dané grupy symetrie. Ve fyzice se navíc obvykle předpokládá, že reprezentace je unitární, t.j. na prostoru je dán skalární součin, který je invariantní vůči akci grupy. Klasifikace unitarizovatelných reprezentací klasických grup není zatím obecně známa (pro výše uvedené grupy ale ano).\n\nReprezentace Lieových grup mají aplikace v geometrii a studium reprezentací grup v prostorech kladné charakteristiky má aplikace v teorii čísel. Teorie reprezentací souvisí a v jistém smyslu její některé partie jsou i zobecněním klasické harmonické analýzy studující funkce prostřednictvím Fourierovy transformace.\n"}
{"id": "329903", "url": "https://cs.wikipedia.org/wiki?curid=329903", "title": "Qt Development Frameworks", "text": "Qt Development Frameworks\n\nQt Development Frameworks (dříve Qt Software, před odkoupením společností Nokia Trolltech, ještě dříve Quasar Technologies), je norská softwarová společnost se sídlem v Oslu. Hlavním produktem této společnosti je multiplatformní GUI toolkit Qt, který je napsán v C++. Na tomto toolkitu je založeno populární svobodné desktopové prostředí KDE. Společnost zaměstnává několik vývojářů KDE.\n\nTrolltech založili Eirik Chambe-Eng a Haavard Nord v roce 1994. V roce 2001 společnost uvedla aplikační platformu pro zařízení založená na Linuxu Qtopia, která je určena například pro mobilní telefony. V roce 2004 byla uvolněna Qtopia Phone Edition, na které jsou založeny smartphony Greenphone.\n\nTrolltech vstoupil v červenci 2006 na burzovní trh na Oslo Stock Exchange.\n\n28. ledna 2008 koupila Trolltech finská společnost Nokia přibližně za 104 milionů eur. 29. září 2008 přejmenovala Nokia společnost Trolltech na Qt Software.\n\n\n"}
{"id": "329904", "url": "https://cs.wikipedia.org/wiki?curid=329904", "title": "Karenové", "text": "Karenové\n\nKarenové je národ tibetočínského původu, žijící především v jihovýchodní Asii. Jejich jazyk, karenština, patří k tibetobarmským jazykům. V Myanmaru, zemi s největší karenskou populací, jich žijí více než 3 miliony. Dalších nejméně 400 tisíc Karenů žije v sousedním Thajsku. Celkový počet Karenů se odhaduje na 7,4 milionů. Karenové se zabývají zejména zemědělstvím, zvláště pak pěstováním rýže. V Thajsku patří mezi tzv. horské kmeny. V Myanmaru vedou Karenové ozbrojený boj proti ústřední vládě, usilují o vytvoření nezávislého státu \"Kawthoolei\" (Kotulej, Země květů).\n\n\n"}
{"id": "329905", "url": "https://cs.wikipedia.org/wiki?curid=329905", "title": "Adamov (zámek)", "text": "Adamov (zámek)\n\nZámek Adamov pochází z počátku 19. století. V Adamově jej vybudoval rod Lichtenštejnů, původně jako patrový lovecký zámeček s parkem, který se stal součástí Vranovsko-křtinského lichtenštejnského areálu. Podle projektu architekta Josefa Hardtmutha stavbu prováděl v letech 1806–1809 zednický mistr Czeschka z Brna. Parkovou úpravu a stavbu kolonády v kopci nad zámkem prováděl Bernhard Petri. Zámek byl ve vlastnictví Lichtensteinů do roku 1905, kdy byl společně s železárnami prodán firmě Bromovský, Schulz a Sohr.\n\nV dnešní době se zámek nachází v areálu adamovských závodů, kde byl zcela přestavěn a zrenovován. Nyní je používán pro účely firmy a interiér je nepřístupný.\n"}
{"id": "329912", "url": "https://cs.wikipedia.org/wiki?curid=329912", "title": "Aimé Césaire", "text": "Aimé Césaire\n\nAimé Césaire, celým jménem Aimé Fernand David Césaire (26. června 1913 Basse-Pointe – 17. dubna 2008 Fort-de-France), byl martinický francouzsky píšící básník a politik, jeden z nejvlivnějších černošských intelektuálů 20. století. Spolu s Léopoldem Sédarem Senghorem ze Senegalu je nejznámějším představitelem literárního a duchovního hnutí négritude.\n\nAimé Césaire se narodil na antilském ostrově Martinik. V roce 1931 dostal vládní stipendium do Paříže, kde nejprve vystudoval lyceum a posléze byl přijat na École normale supérieure. Hned na počátku svého studijního pobytu se seznámil se senegalským básníkem Léopoldem Sédarem Senghorem, jenž se stal jeho přítelem. V pařížských intelektuálních kruzích se Césaire zapojil do aktivit antilských a černošských studentů. Podílel se na vzniku časopisu L´Étudiant noir (Černošský student), který vycházel v letech 1934–1935 a v němž poprvé otiskli své texty nejen Césaire se Senghorem, ale i Léon-Gontran Damas z Francouzské Guyany, třetí nejznámější představitel pozdějšího hnutí négritude. Byl to právě Césaire, kdo použil výraz négritude poprvé, a to v jednom ze článků otištěných v tomto časopise.\n\nV roce 1939 vydal slavný básnický text \"Sešit o návratu do rodné země\" (Le Cahier d´un retour au pays natal), který však proslul až o osm let později, když jej vydal knižně André Breton, Césairův obdivovatel. Toto dílo je pozoruhodným textem na pomezí veršů a prózy, plné originální básnické imaginace. Roku 1939 se Césaire vrátil na Martinik a stal se učitelem v Schoelcherově lyceu (Lycée Schoelcher). V roce 1941 byl spoluzakladatelem literární revue Tropiques (vycházela 1941–1945).\nV roce 1945 se s podporou Komunistické strany Francie stal starostou Fort-de-France a poslancem za Martinik ve francouzském Národním shromáždění. V roce 1956 vystoupil z KS a založil Martinickou pokrokovou stranu (Parti progressiste martiniquais), ve francouzském parlamentu byl veden jako nezávislý. Césaire zůstal poslancem nepřetržitě až do roku 1993 (od roku 1978 za Socialistickou stranu), tj. celkem 48 let; starostou martinické metropole dokonce až do roku 2001, tj. celých 56 let.\nV roce 1950 vydal esej \"Rozprava o kolonialismu\" (Discours sur le colonialisme), důraznou obžalobu evropského kolonialismu a rasismu, o deset let později pak studii o slavném vůdci haitského boje za národní nezávislost \"Toussaint Louverture: Francouzská revoluce a problém kolonialismu\" (Toussaint-Louverture: la Révolution française et le problème colonial). Počátky haitské nezávislosti ho inspirovaly i k napsání často citované divadelní hry \"Tragédie krále Christopha\" (La Tragédie du roi Christophe) z roku 1963. Tři roky nato vydal hru o dalším legendárním černošském vůdci, konžském Patrici Lumumbovi, nazvanou \"Sezóna v Kongu\" (Une Saison au Congo). Třetí důležitou Césairovou hrou je pak ´černošská´ variace na Shakespearovu \"Bouři\" (Une tempête) z roku 1969. Kromě esejů a divadelních her vydal za svůj život několik básnických sbírek, mj. \"Zázračné zbraně\" (Les Armes miraculeuses, 1946), \"Slunce s podříznutým krkem\" (Soleil cou coupé, 1948), \"Okovy\" (Ferrements, 1960), \"Já, čepelatka\" (Moi, laminaire, 1982).\n\nCésairovo literární dílo vzbudilo značný ohlas ve Francii (obdivovali jej zejména surrealisté) a v celém frankofonním a také černošském světě (jeho hry se hrály po celé Africe). Stal se klasikem už za živa, svými postoji představoval silnou morální autoritu. V roce 2005 se ohradil proti návrhu francouzského zákona, který měl prosadit do školních programů zmínku o positivních aspektech francouzské kolonizace a odmítl v té souvislosti přijmout Nicolase Sarkozyho – nakonec se s ním však setkal o rok později, kdy už byla ovšem zmínka vyškrtnuta. Sarkozy se už jako prezident zúčastnil osobně Césairova pohřbu.\n\nCésaire přispěl výraznou měrou ke kritice evropského kolonialismu i k rehabilitaci cti všech kolonizovaných, přesto neprosazoval nezávislost Martiniku na Francii a i díky němu má tento ostrov od roku 1946 status francouzského zámořského departementu.\n\nJeště za Césairova života bylo po tomto nejznámějším Martiničanovi nově pojmenováno letiště v Le Lamentin u Fort-de France (Aéroport Martinique Aimé Césaire).\n\nPoezie\n\nDivadelní hry\n\nDalší texty\n\n\n"}
{"id": "329917", "url": "https://cs.wikipedia.org/wiki?curid=329917", "title": "Otakar Mrkvička", "text": "Otakar Mrkvička\n\nOtakar Mrkvička (19. prosince 1898, Příbram – 20. listopadu 1957 Praha) byl český malíř, ilustrátor, karikaturista, výtvarný kritik, člen seskupení českých avantgardních umělců Devětsil.\n\nNarodil se v Příbrami v rodině fotografa Otakara Mrkvičky. Studoval v Praze na Malířské akademii u prof. J. Loukoty a na Uměleckoprůmyslové škole u prof. E. Dítěte a V. H. Brunera.\n\nV programu spolku Devětsil sehrála význačnou úlohu politická karikatura jako jedna z odnoží proletářského umění. Je po něm pojmenována ulice v Praze – Řepích.\n\nBěhem druhé světové války byl členem odbojové skupiny Parsifal.\n\n\n"}
{"id": "329921", "url": "https://cs.wikipedia.org/wiki?curid=329921", "title": "Kostel svatého Klimenta (Stupava)", "text": "Kostel svatého Klimenta (Stupava)\n\nKostel svatého Klimenta je římskokatolický chrám v obci Stupava v okrese Uherské Hradiště postavený v letech 1857–1859. Je filiálním kostelem koryčanské farnosti.\n\nO stavbu kostela se usilovalo již v 18. století. Povolení k výstavbě financované náboženskou maticí udělil císař Ferdinand I. Dobrotivý v roce 1841. Pozemek pro stavbu kostela, fary a hřbitova věnovala Ludmila Berchtoldová. Kostel byl postaven na místě bažiny, fara a hřbitov na místě vymýceného lesa. Stavby kostela a fary se ujal napajedelský stavitel František Růžička. Mistr Šaňák z Uherského Hradiště vedl tesařské práce. Fara byla postavena jako první a bydlel v ní dozorce stavby ing. Antonín Přerovský z Brna. 30. srpna 1857 boršický farář Chrysostom Nesrsta posvětil základní kámen, umístěný pod věží. O dva roky později byl kostel dostavěn.\n\nNáklady na vybudování kostela a fary činily 30 000 zlatých. Stupava byla původně součástí osvětimanské farnosti. 19. srpna 1863 byla zřízena zřízena stupavská farnost a byly k ní přičleněny Koryčanská huť z koryčanské farnosti a Staré Hutě z buchlovické farnosti. Nová farnost měla tehdy 1 200 věřících. 4. října 1863 kostel i faru vysvětil Chrysostom Nesrsta a ve stejném roce farnost navštívil olomoucký arcibiskup Bedřich z Fürstenberka, který zajistil financování vnitřní výbavy kostela. V letech 1861–1863 byl vybudován hřbitov, který byl vysvěcen 4. října 1863. 22. června 1864 se zde prvním farářem stal Vavřinec Sigmund.\n\nPo rozsáhlé rekonstrukci kostela zde 24. listopadu 1990 sloužil mši arcibiskup František Vaňák. 1. ledna 2006 byla stupavská farnost zrušena a začleněna do koryčanské farnosti. Od července 2006 se zde neslouží pravidelná nedělní mše. Mše jsou slouženy pouze v sobotu v letním období. Pouť probíhá v neděli kolem 23. listopadu na svátek sv. Klimenta.\n\nHlavní oltář nemá obraz. Jsou zde dva boční oltáře Panny Marie a sv. Jana Nepomuckého, kazatelna, sousoší Křest Páně. Sochy sv. Jáchyma, Václava a Vavřince zhotovil Josef Hromádka z Litenčic. Původní obraz sv. Klimenta z hlavního oltáře zhotovila vídeňská firma \"Koller et. Comp.\", obraz Panny Marie Růžencové namaloval akademický malíř Jan Hlávka z Prahy. Střílecký stolař Nedvěd v roce 1863 vyrobil zpovědnici. 14. září 1861 sem byly přivezeny varhany od brněnského varhaníka Ferdinanda Miksche. Sochy Panny Marie Bolestné, Panny Marie a Božského Srdce Páně pochází z roku 1929.\n\nV roce 1942 byly zabaveny zvony z věže a byl sem proto přesunut zvon umíráček z obecní zvonice. Firma Dytrych z Brodku u Přerova pro kostel v roce 1989 odlila zvon \"Cyril Metoděj\", který váží 150 kg a zní tónem E2.\n\n\n"}
{"id": "329922", "url": "https://cs.wikipedia.org/wiki?curid=329922", "title": "Isaak Osipovič Dunajevskij", "text": "Isaak Osipovič Dunajevskij\n\nIsaak Osipovič Dunajevskij, rusky Исаак Осипович Дунаевский (30. ledna 1900 Lochvica, Poltavská gubernie – 25. července 1955 Moskva) byl ruský hudební skladatel a dirigent židovského původu. Jednalo se o autora známého především na poli ruské populární hudby, který kromě běžných písní psal také filmovou, scénickou a cirkusovou hudbu. Kromě toho je také autorem několika operet. Ve své době byl jedním z nejpopulárnějších hudebních skladatelů v bývalém Sovětském svazu.\n\nDunajevskij se narodil 18. (30.) ledna 1900 v městečku Lochvica v Poltavské oblasti na Ukrajině. Jeho otec Cale-Josef Simonovič Dunajevskij byl nižším bankovním úředníkem. Rodina měla pro hudbu pochopení. Dědeček Isáka byl chazanem, tj. mužem, který v synagoze předzpěvoval společné modlitby. Matka hrála na klavír a zpívala. Pět Izákových bratrů se stalo rovněž hudebníky. Nejznámější z nich je sbormistr Boris Osipovič (1896–1976). Hudební nadání projevoval od dětství. Podle sluchu už v pěti letech improvizoval na klavír pochody a tance, které zaslechl a od osmi let se učil hrát na housle u Grigorije Poljanského.\n\nV roce 1910 se rodina přestěhovala do Charkova a Izák začal navštěvoval charkovskou hudební školu, kde studoval hru na housle a kompozici. V roce 1918 s vyznamenáním odmaturoval a o rok později ukončil i studium na Charkovské konzervatoři. \n\nV roce 1919 se stal koncertním mistrem smyčcového orchestru a od roku 1920 působil jako skladatel a dirigent v Charkovském ruském dramatickém divadle pod vedením N. N. Sinelnikova. Vedle toho přednášel o hudbě a vedl vojenský amatérský soubor. Jako skladatel debutoval v roce 1920 hudbou k divadelnímu představení \"Figarova svatba\". V letech 1919–1924 se široce angažoval jako spolupracovník novin a časopisů, organizátor hudebních kroužků u vojenských útvarů a byl i vedoucím hudebního oddělení lidového vzdělávání charkovské gubernie.\n\nV roce 1924 přijel do Moskvy a stal se hudebním ředitelem divadla \"Ermitáž\". V letech 1926–1929 pak působil ve stejné funkci v \"Divadle satiry\". Pro toto divadlo napsal své první dvě operety: \"Ženichové\" a \"Nože\". \n\nV roce 1929 přesídlil do Leningradu a až do roku 1935 působil jako skladatel a hlavní dirigent \"Leningradského music-hallu\". První představení s jeho hudbou – satirická parodie \"Odyseus\" – byla po několika představeních zakázána. Začal spolupracovat s hercem a zpěvákem Leonidem Osipovičem Utjosovem, prakticky prvním sovětským zpěvákem populárních písní a jazzu. Pokusil se vytvořit jakousi formu sovětského jazzu vycházející z ruské lidové hudby. V tomto stylu uváděl pořad \"„Jazz na obrátce“\" sestavený z fantazií na téma národních písní. V roce 1933 pak s dalšími autory sestavil z jazzových interpretací melodií Giuseppe Verdiho, Rimského-Korsakova a Petra Iljiče Čajkovského \"Hudební magazin\". V tomto stylu upravil i slavnou operetu Florimonda Hervé \"Mamzelle Nitouche\" a uvedl ji pod názvem \"Nebeské vlaštovky\" (\"Небесные ласточки\", 1933)\n\nSpolečně s režizérem Grigorijem Vasiljevičem Aleksandrovem se stal zakladatelem žánru sovětské filmové hudební komedie. Jejich první společný film \"Celý svět se směje\" (\"Весёлые ребята\", 1934) se setkal s mimořádným úspěchem a proslavil Dunajevského nejen v Sovětském svazu. Po něm následovaly stejně úspěšné filmy \"Cirkus\" (\"Цирк\", 1936), \"Volha, Volha\" (\"Волга-Волга\", 1938) a \"Светлый путь\" (1940) ve kterých vynikla i slavná herečka Ljubov Orlovová. Dunajevskij napsal hudbu k 26 filmům, ve kterých často také sám účinkoval, hrál na klavír nebo zpíval. Např. ve filmu \"Jaro\" zpívá romanci Michaila Ivanoviče Glinky. Symfonickou hudbu Dunajevského ocenil i Dmitrij Šostakovič. O předehře k filmu \"Děti kapitána Granta\" (1936) napsal, že je to dílo velkého žáru a temperamentu.\n\nV letech 1937–1941 byl předsedou Leningradského zvazu skladatelů a v roce 1938 byl zvolen poslancem Nejvyššího sovětu Ruské sovětské federativní republiky. \n\nBěhem Druhé světové války byl uměleckým vedoucím \"Souboru písní a tanců železničářů\", se kterým vystupoval po celém Sovětském svazu. Po válce se ještě vrátil k operetě. V roce 1947 uvedl na scénu operetu \"Volný vítr\". Svou poslední operetu, \"Bílý akát\", již nedokončil. Po Dunajevského smrti ji uvedl na scénu Kiril Molčanov.\n\nV roce 1950 byl Dunajevskij u příležitosti svých padesátin jmenován národním umělcem RSFSR. Při tom se však často potýkal s obvyklými perzekucemi stalinské éry: partitury jeho prací nebyly zveřejńovány kvůli přezíravému postoji k tzv. lehké hudbě a v rámci boje proti kosmopolitismu bylo odmítáno provedení skladatelových děl s židovskou tématikou.\n\nI. Dunajevskij byl ženatý dvakrát. Jeho první manželka byla herečka Věra Jureněvová. Manželství však mělo krátké tvrání. Podruhé se oženil s baletkou Zinou Sudejkinou a měl a ní syna Jevgenije (*1932). Matkou druhého syna Maxima (1945) byla přítelkyně tanečnice Zoja Pašková. \n\nZemřel v Moskvě 25. července 1955 na srdeční selhání. Spekulace o sebevraždě se nepotvrdily. Je pochován na Novoděvičím hřbitově.\n\nIsaac Dunajevskij měl jedinečný melodický dar a byl de facto zakladatelem žánru sovětské populární hudby. Jeho dílo je sice silně poplatné době svého vzniku a mnohé jeho skladby lze označit za projev socialistického realismu v ruské hudbě, nicméně jeho věhlas přesáhl hranice Sovětského svazu a mnohé jeho melodie se hrají dodnes.\n\n\n\n\nFilmy uvedené v československé distribuci jsou uvedeny přednostně s českým názvem.\n\n\nDunajevskij je autorem více než sta písní. Vytvořil zcela nový typ ruské populární písně. V jeho písních se prolínají styly klasické ruské romance, operety a jazzu. Velice úspěšné byly i jeho masové písně na politická a budovatelská témata. Mezi nejznámější patří:\n\n\n\n"}
{"id": "329924", "url": "https://cs.wikipedia.org/wiki?curid=329924", "title": "Marie Josefa Habsbursko-Lotrinská", "text": "Marie Josefa Habsbursko-Lotrinská\n\nRakouská arcivévodkyně Marie Josefa (19. březen 1751, Vídeň, Rakouské císařství – 15. říjen 1767, Vídeň) byla devátou dcerou a dvanáctým potomkem rakouské císařovny Marie Terezie a římského císaře Františka I. Štěpána Lotrinského.\n\nMarie Josefa měla 15 sourozenců. Mezi nejznámější patřili císař Josef II. a Leopold II., poté starší sestry Marie Anna, Marie Amálie, vévodkyně Parmská, Marie Kristina, vévodkyně sasko-těšínská a mladší Marie Karolína, královna neapolsko-sicilská a Marie Antonie (více známá pod jménem Marie Antoinetta), královna francouzská.\n\nV rodinném kruhu říkali Marii Josefě Seferl. Matka ji považovala za nepříliš hezkou a málo talentovanou. Nelíbilo se jí její hrubé chování, sklony k rozšiřování a shromažďování drbů a také se domnívala, že není v ničem dosti vytrvalá.\nJejí dětství probíhalo klidně. Marie Terezie žila se svou rodinou domácký styl života, ceremoniály dodržovala jen při důležitých příležitostech, tudíž měly všechny děti nevázané dětství, i když poznamenané matčinou přísnou výchovou. Co se učiva týče, dbala Marie Terezie u dívek především na znalost cizích jazyků, na prvém místě diplomatického jazyka - francouzštiny a dále pak jazyka země, do níž měla být dcera provdána. Důraz se kladl na náboženství, dívky byly vychovávány ke zbožnosti, poslušnosti a oddanosti.\n\nMarie Josefa byla vychovávána pod dohledem vychovatelky hraběnky Walpurgy Lerchenfeldové se svou o rok starší sestrou Marií Johanou Gabrielou, k níž ji poutal hluboký citový vztah. V jedenácti letech jí zasadila velkou psychickou ránu smrt její milované sestry Johanny, která zemřela na neštovice. Dvorní lékař Gerard van Swieten musel neustále truchlící Josefě dokonce doporučit uklidňující nápoj. Ustaraná matka pro a ni menší děti pořádala navíc denní vyjížďky po schönbrunnském Prátru. Přesto trvalo dlouho, než se Marie Josefa se smrtí Johanny smířila.\n\nV Josefiných dvanácti letech se matka rozhodla zasnoubit ji s Ferdinandem Neapolsko-Sicilským (jemuž byla původně zaslíbena Marie Johana Gabriela), což před ní nejprve tajila. Nicméně mladá arcivévodkyně se o tom dozvěděla, a z povídaček u dvora dobře věděla, jak těžký úděl ji čeká. Ferdinand byl neotesaný hulvát, což nejlépe poznala po smrti Josefy její mladší sestra Marie Karolína. Na přípravu pro roli budoucí královny měla Josefínina ája (vychovatelka) pouze 4 roky.\n\nKdyž byl dohodnut termín svatby, dostala Marie Josefa jako svatební dar od jedné ze svých tet 99 rób i s doplňky. Marie Josefa je však nestihla užít, neboť těsně před svatbou zemřela - ve věku šestnácti let podlehla stejně jako její sestra Johana Gabriela neštovicím. Onemocněla 4. října 1767 po návštěvě své sestry v Císařské kryptě a zemřela jedenáct dní poté. (Epidemie neštovic v té době zasáhla značnou část Evropy a své oběti vybírala nejen mezi chudými, ale i v nejvyšších kruzích, o čemž svědčí počet obětí neštovic mezi členy císařské rodiny - v roce 1762 Josefina sestra Marie Johana Gabriela, v roce 1763 první manželka Josefa II. Isabela Parmská, v květnu roku 1767 jeho druhá manželka Marie Josefa Bavorská a 15. říjen 1767 Marie Josefa.\n\nOsiřelému snoubenci císařovna přislíbila další svou dceru, arcivévodkyni Marii Karolínu.\n"}
{"id": "329927", "url": "https://cs.wikipedia.org/wiki?curid=329927", "title": "Bacillus anthracis", "text": "Bacillus anthracis\n\nBacillus anthracis je grampozitivní fakultativně anaerobní bakterie tyčinkovitého tvaru z rodu \"Bacillus\". Je známá především jako původce onemocnění anthrax, v přírodě je to však půdní bakterie, která tvoří spory. Rozměry jejích buněk jsou 1 × 3-8 µm (poměrně velké).\n\n\"Bacillus anthracis\" byla první bakterie, která byla na základě Kochových postulátů identifikována jako patogenní, tzn. byla dána do souvislosti s konkrétním lidským onemocněním. Primárně je tato bakterie patogenem býložravých savců, nákazy u člověka jsou zaznamenávány především v rozvojových zemích, ve vyspělých zemích pak hrozí použití této bakterie v bioterorismu.\n"}
{"id": "329928", "url": "https://cs.wikipedia.org/wiki?curid=329928", "title": "Tazoudasaurus", "text": "Tazoudasaurus\n\nTazoudasaurus („Ještěr z Tazouda“) byl rod relativně malého sauropodního dinosaura z čeledi Vulcanodontidae. Žil v období spodní jury na území dnešního Maroka. Šlo o malého zástupce této skupiny (délka kolem 9 až 11 metrů a hmotnost asi 3500 kg) s některými primitivními anatomickými znaky.\n\nTypový druh \"T. naimi\" byl formálně popsán paleontologem Ronanem Allainem v roce 2004.\n\n"}
{"id": "329942", "url": "https://cs.wikipedia.org/wiki?curid=329942", "title": "Elektronika IM", "text": "Elektronika IM\n\nElektronika IM ( Электроника) je název série digitálních her, které vyráběl Sovětský svaz, později Rusko, Bělorusko, Ukrajina a další země po bývalém SSSR, přibližně v letech 1986 až 1993. Tyto hry byly v Československu a dalších zemích střední a východní Evropy nesmírně populární na přelomu 80. a 90. let 20. století.\n\nOznačení „IM“ je akronym z ruského игра микропроцессорная (Igra Mikroprocessornaja, česky mikroprocesorová hra). Vzhled her a základní herní ideu několika her Rusové okopírovali z japonských jednoúčelových herních konzolí Game & Watch společnosti Nintendo. Došlo k tomu ve stejné době, kdy Nintendo koupilo od Elektroniky práva na hru Tetris a tak se dodnes neví jistě, zda se to stalo s povolením Nintenda či ne.\n\nVšechny hry obsahují:\n\nHry byly v SSSR vyráběny několika závody, například: Angstrem, Mikron, Voschod (Rusko), Billur (Ázerbájdžán), Kamerton, Evistor (Bělorusko), Oktjabr, Severodoněckij priborostroitelnyj zavod (Ukrajina) a mnoha dalších.\n\n\n"}
{"id": "329944", "url": "https://cs.wikipedia.org/wiki?curid=329944", "title": "Thomsonův jev", "text": "Thomsonův jev\n\nThomsonův jev je vratný, nevýrazný a těžko měřitelný jev, který spočívá v tom, že při zahřívání (například kovové tyče) se na jednom konci zvýší kinetická energie elektronů, které se budou snažit přemístit k chladnějšímu konci. Tím bude jeden konec tyče nabit kladně a druhý záporně a bude ve vodiči vznikat velmi slabé elektrické pole.\n\nJev byl objevený v roce 1851 W. Thomsonem, který je spíše znám jako lord Kelvin of Largs, má spíše teoretický význam než praktický.\n"}
{"id": "329945", "url": "https://cs.wikipedia.org/wiki?curid=329945", "title": "Vikramašíla", "text": "Vikramašíla\n\nVikramašíla byla univerzita, která spolu s Nálandou patřila v době vlády dynastie Pálů (asi 8. – 12. století) mezi nejvýznamnější centra buddhistické vzdělanosti v Indii. Univerzita byla založena králem Dharmapálou (vládl okolo 770-810) v reakci na snížení kvality vzdělávání v Nálandě.\n\nPodobně jako další buddhistická centra, i Vikramašíla byla zničena na samém počátku 13. století muslimskými nájezdníky. Zprávy o tehdejší době pocházejí hlavně z tibetských zdrojů, zejména pak od tibeského kronikáře a historika Táranáthy (16-17. století).\n\nPozůstatky Vikramašíly se nacházejí u vesnice Antičok, asi 50 km východně od Bhágalpuru ve stejnojmenném okrese v dnešním Biháru. Tamější vykopávky stále pokračují. Mezi lety 1960-1969 byly výkopy prováděny universitou v Patně, v rozmezí let 1972-1982 se pak vykopávek ujala organizace Archaeological Survey of India. Bylo objeveno mnoho pozůstatků staveb včetně rozlehlého kláštera čtvercového půdorysu se stúpou uprostřed. Rozmanité stavby byly objeveny na ploše větší než 100 akrů.\n\nVikramašíla měla v době své existence více než sto učitelů a okolo tisíce studentů. Ti po vystudování často odcházeli do zahraničí, kde šířili buddhistické učení i kulturu. K nejznámějším absolventům a učitelům, kteří ve Vikramašíle působili, patří Atíša, který se v pokročilém věku vydal do Tibetu, kde položil základ školy kadampa. Na univerzitě byla vyučována teologie, filosofie, gramatika, metafysika i logika, avšak největší důraz byl kladen na výuku tantrismu.\n\n"}
{"id": "329946", "url": "https://cs.wikipedia.org/wiki?curid=329946", "title": "Hymna Severní Koreje", "text": "Hymna Severní Koreje\n\nHymna Severní Koreje se jmenuje Aegukga (애국가, Vlastenecká píseň), stejně se ovšem jmenuje hymna Jižní Koreje a rovněž hymna Korejského císařství, přestože jde o rozdílné písně.\n\nJejí autor je Pak Seyǒng. Hudbu složil Kim Wǒn’gyun.\n\n\n"}
{"id": "329947", "url": "https://cs.wikipedia.org/wiki?curid=329947", "title": "Biologický boj", "text": "Biologický boj\n\nBiologický boj je v zemědělství způsob boje proti škůdcům všeho druhu, a to využitím jejich predátorů, parazitů, spásačů či jiných přirozených nepřátel. Velmi často se biologického boje využívá v integrované ochraně proti škůdcům.\n\nÚčinnými přirozenými nepřáteli mohou být patogenní bakterie a jiné mikroorganismy, hmyz, různí hlísti, a podobně.\n\n"}
{"id": "329948", "url": "https://cs.wikipedia.org/wiki?curid=329948", "title": "Přást", "text": "Přást\n\nPřást je zaoblená stužka z urovnaných vláken, která se předkládá k dopřádání na prstencových strojích nebo selfaktorech.\n\nSoudržnosti vláken v přástu se dosahuje:\n\nVětšina přástu se zpracovává na prstencových dopřádacích strojích s \"válečkovým průtahovým ústrojím\", které mohou maximálně padesátinásobně zjemnit vrstvu vláken. Protože vyráběné příze jsou zpravidla více než stokrát jemnější než pramen od protahovacích strojů, musí se do výrobního procesu zařadit zjemnění pramene na přást. Děje se to\n\nHrubé vlněné a vigoňové příze se vyrábí bez česání vlákenného materiálu. Pavučinka z mykacího stroje se rozděluje na několik desítek proužků, které se zaoblují na přást podobným způsobem jako na finiséru. Asi 10-20 přástů se navíjí na společný vál, který se předkládá prstencovým dopřádacím strojům nebo (dříve také) selfaktorům. Dopřádání spočívá v nepatrném zjemnění přástu (maximálně 1,5 x), zakrucování a navíjení příze na potáč.\n\nU rotorového předení zhotovování přástu odpadá. Rotorové dopřádací stroje mohou zjemňovat předkládanou vrstvu vláken až čtyřistanásobně, příze se zde proto vyrábí přímo z pramene od protahovacích strojů.<ref name = \"Kie\"> \n"}
{"id": "329951", "url": "https://cs.wikipedia.org/wiki?curid=329951", "title": "GNU C Library", "text": "GNU C Library\n\nGNU C Library (glibc) je standardní knihovna jazyka C vyvíjená v rámci projektu GNU. Původně byla napsána nadací Free Software Foundation pro operační systém GNU. Na vývoj od roku 2001 dohlíží komise v čele s Ulrichem Drepperem ze společnosti Red Hat. Knihovna je uvolněna pod GNU Lesser General Public License, čili glibc je svobodný software.\n\nKnihovna glibc je používána v operačních systémech, které běží na různých jádrech a různých hardwarových architekturách. Nejběžněji se používá v systémech s linuxovým jádrem na platformě x86, ale oficiálně podporuje x86, Motorola 680x0, DEC Alpha, PowerPC, ARM, ETRAX CRIS, S/390 a SPARC. Oficiálně také podporuje jádra Hurd a Linux, nicméně záplatované () verze běží na jádrech FreeBSD a NetBSD. V upravené verzi je také používána jako libroot na systémech BeOS a Haiku.\n\nglibc implementuje funkcionalitu požadovanou standardy Single UNIX Specification, POSIX (1c, 1d a 1j) a z části ISO C99, rozhraní Berkeley Unix (BSD), System V Interface Definition (SVID) a X/Open Portability Guide (XPG). glibc poskytuje také různá rozšíření, která mohou být užitečná pro vývoj systému GNU.\n\nKnihovna glibc byla kritizována za svou přílišnou velikost („nafouklost“) a pomalost (například Linusem Torvaldsem a vývojáři vestavěných systémů). Z tohoto důvodu vzniklo několik alternativních implementací, např. dietlibc, uClibc, Newlib, klibc a EGLIBC. I přesto používá glibc mnoho zařízení z důvodu podpory aplikacemi a kompatibility, například projekt Openmoko.\n\n"}
{"id": "329955", "url": "https://cs.wikipedia.org/wiki?curid=329955", "title": "Chełm", "text": "Chełm\n\nChełm ( ) je historické město ve východním Polsku. Leží na\nříčce Uherka (přítok Bugu), 25 km západně od hranice s Ukrajinou a je druhým největším městem Lublinského vojvodství – roku 2008 zde žilo 67 782 obyvatel. V letech 1975–1999 zde sídlilo Chelmské vojvodství.\n\nSídlo vzniklo zřejmě již v 10. století; roku 1237 zde však Danylo Romanovyč (Haličský) nechal zřídit pevnost a Chełm se stal načas sídlem Haličsko-volyňského knížectví.\n\nDíky své poloze na rozhraní polského, ukrajinského a běloruského živlu byl Chełm centrem jak římského katolicismu, tak řeckokatolictví a pravoslaví. Kromě toho zde existovala silná židovská komunita. Ve městě se dochovalo množství především sakrálních památek.\n\nV Chełmu se narodil první ukrajinský prezident, Mychajlo Hruševskyj (1866–1934).\n\nChełm leží na hlavní železniční trati Lublin – Kovel, součásti magistrály spojující Varšavu a Kyjev. Místní trať do Włodawy, jež kdysi vedla až do běloruského Brestu, je od roku 2002 bez osobní dopravy. Prochází tudy také silnice č. 12, spojující západ a východ Polska. MHD zajišťují autobusy.\n\n\n"}
{"id": "329961", "url": "https://cs.wikipedia.org/wiki?curid=329961", "title": "Noro Držiak", "text": "Noro Držiak\n\nNoro Držiak, vlastním jménem Norbert Držiak (* 16. května 1974, Piešťany, ČSSR, dnes Slovenská republika), je výtvarník, animátor a režisér slovenského původu žijící v Praze. Absolvent Filmové školy Zlín, v roce 2005 absolvoval Katedru animované a multimediální tvorby na FAMU pod vedením Břetislava Pojara. Je výtvarníkem postav večerníčkovského seriálu Krysáci, který získal v roce 2008 cenu Elsa za nejlepší animovaný pořad. V roce 2003 resp. 2004 založil v Praze pobočku animačního a postprodukčního studia Tobogang. V letech 2009-2011 studio koprodukovalo a vyrábělo první český celovečerní rotoskopický film Alois Nebel, na kterém pracoval jako supervizor animací a vizuálních efektů. V roce 2012 za něj získal Českého lva v kategorii Nejlepší výtvarné řešení filmu (spolu s Jaromírem 99 a Henrichem Borárosem).\n\n"}
{"id": "329963", "url": "https://cs.wikipedia.org/wiki?curid=329963", "title": "Tajov", "text": "Tajov\n\nV obci se nachází původní gotický kostel Sv. Jana Křtitele, který prošel později renesanční a barokovou úpravou. V kostele je dřevěná gotická plastika Sv. Křtitele, dílo Majstra z Tajova, patřící mezi nejvýznamnější plastiky na Slovensku.\n\nV obci se narodili Jozef Gregor Tajovský a Jozef Murgaš.\n"}
{"id": "329965", "url": "https://cs.wikipedia.org/wiki?curid=329965", "title": "Axis: Bold as Love", "text": "Axis: Bold as Love\n\nAxis: Bold as Love je druhé album skupiny The Jimi Hendrix Experience. Pod tlakem jejich nahrávací společnosti, která chtěla, aby album následovalo jejich úspěšný debut Are You Experienced z května 1967, bylo album Axis: Bold as Love ve Spojeném království vydáno v prosinci 1967. Tam dosáhlo 5. příčky a 3. později v USA.\n\nAlbum bylo nahráno, aby dodrželo smlouvu kapely, která říkala, že roku 1967 musí vydat dvě alba. V USA bylo album vydáno až začátkem roku 1968 z obav, že by mohl klesnout prodej jejich prvního alba. Basák Noel Redding, poznamenal, že toto album patří k jeho oblíbeným ze tří desek Experience. Na některých skladbách hrál na osmistrunnou baskytaru.\n\nHendrixovo druhé album je oproti debutu stylově různorodější kolekcí skvělých skladeb a ukázkou fungující interakce mezi všemi třemi členy Experience. Hendrix se nacházel na vrcholu tvůrčích sil. Podařilo se mu složit melodicky čisté a zároveň instrumentálně propracované skladby, které doplnil nejrůznějšími studiovými dohrávkami. Do této skupiny se řadí písně \"You Got Me Floating\", \"Up From the Skies\" nebo \"Little Miss Lover\", které navázaly na úspěch Foxey Lady či Purple Haze. Balady \"Little Wing\", \"Castles Made of Sand\", \"One Rainy Wish\" nebo titulní píseň zároveň dokumentují dosud neodhalenou, lyrickou stránku umělce. Na albu se objevily i experimentální záležitosti jako avantgardní úvodní skladba \"EXP\" nebo proto-jazzová fúze \"If 6 Was 9\".\n\nJeště před dokončením alba, nechal Hendrix v taxíku hotový materiál z první strany. Nikdy nebyl nalezen, a tak musela být A-strana znova rychle zmixována.\n\nRoku 2003 dosáhla deska 82. místa v žebříčku \"500 greatest albums of all time\" od časopisu Rolling Stone.\n\n\n\n\n\n"}
{"id": "329969", "url": "https://cs.wikipedia.org/wiki?curid=329969", "title": "15 minut", "text": "15 minut\n\n15 minut je americký akční thriller z roku 2001, kde hrají Robert De Niro, Edward Burns nebo český herec Karel Roden. Roden zde dostal od režiséra Herzfelda prostor a má zde několik česky mluvených scén.\n\nFilm začíná tím, že Emil Slovak a Oleg Razgul přijíždí do Ameriky. Vrací se, aby si vyzvedli svůj podíl z dávné loupeže. Jenže brzy zjistí, že peníze jsou dávno pryč. Rozhodnou se pomstít a jejich bývalý partner, po kterém žádají peníze, za to zaplatí životem. Smrtelně pobodají i jeho ženu a Oleg to všechno natočí na jeho novou ukradenou kameru. Sousedka je všemu svědkem, ale stihne utéct dřív než ji stihnou dostat. Emil pak vypálí celý dům, aby skryl zločin.\nVyšetřovatel žhářství Jordy Warsaw je ihned volán k případu. Na místo se ale dostává i velmi známý detektiv Eddie Flemming. Je zaskočen brutalitou tohoto zločinu a způsobem jakým byl zamaskován. Spojí se s kolegou ze žhářství a společně se vydávají po stopě zločinců.\nV první řadě musí najít svědkyni, která celou vraždu viděla. Jenže jí nehledají jen oni, ale i oba vrazi. Také je napadne, že by mohli materiál, který natočili prodat do televize. Flemming sice dívku dostihne, ale tu už sledují zabijáci a najdou si také detektiva. Přijdou si pro něho domů a slibují mu, že ho zabijí a výslednou nahrávku z vraždy prodají do televize.\nNakonec se ukáže, jaký je Emil psychopat a Flemminga opravdu zabije.\nNahrávku prodá za milion dolarů Robertu Hawkinsonovi z Top Story. Warsaw a celá policie se rozčiluje, že to chce Robert zveřejnit.\n\nKdyž se vše vysílá, jsou Emil a Oleg v Planet Hollywood, jenže během toho v nich ostatní diváci poznají vrahy a vypukne panika. Warsaw tam ihned přijíždí a zatkne Emila, zatímco Oleg mu utíká. Ale místo toho, aby vzal vraha na policejní stanici, zaveze ho na opuštěné skladiště, aby ho zabil. Policie ale přijela právě včas a vzala Emila pryč. Všechno vychází podle plánu, je totiž teď celebritou a k tomu nepříčetný. Jeho právník přijímá práci za 30% honoráře z výdělku Emilovy story. Mezitím Oleg žárlí na Emilův úspěch.\n\nOleg totiž ví, že Emil svůj zjev psychopata pouze předstírá a drží v ruce trumf, nahrávku s tím, jak Flemingovi Emil vysvětluje pohnutky svých zločinů a šílenosti. Vyhledá Roberta a dá mu video, a tak se ukazuje, jak je zatčený úplně normální. Robert to oznámí Emilovi, který se naštve, najednou srazí policistu a střelí Olega. Vezme si jako rukojmí Flemmingovu snoubenku. Jenže ho policie obklíčí a Warshaw ho tuctem ran střelí do hrudníku. Jeden z policistů ale zjistí, že Oleg stále žije, a tak se za ním vydají. Tam ale právě doznívá pár posledních slov na snímku, který Oleg natočil, než se zabil. \n"}
{"id": "329972", "url": "https://cs.wikipedia.org/wiki?curid=329972", "title": "Etela Farkašová", "text": "Etela Farkašová\n\nEtela Farkašová (* 5. října 1943, Levoča, Slovenský stát) je slovenská spisovatelka, esejistka, publicistka a filozofka. \n\nNarodila se v rodině zdravotní sestry a úředníka. Dětství strávila v Bratislavě, kde i vystudovala základní i střední školu. Po maturitě v roce 1960 pokračovala v letech 1960 - 1964 ve studiu na Pedagogické fakultě Trnavské univerzity, obor matematika - fyzika. Po absolutoriu školy pracovala jako středoškolská učitelka matematiky a fyziky ve školách v Trnavě a v Bratislavě. Ve stejné době studovala filozofii a sociologii na Filozofické fakultě Univerzity Komenského v Bratislavě (1966-1972). Od roku 1972 přednáší na Katedře filozofie Univerzity Komenského, a od roku 1998 roku ve funkci vedoucí této katedry.\n\nJako vědecká pracovnice se zaobírá epistemologií, a to hlavně problémy smyslového i empirického poznání a jejich vztahem ke smyslovému poznání. Zajímá se také o možné vztahy mezi filozofickým a vědeckým myšlením, také vztahy mezi filozofií a uměním, hlavně literaturou. Od 90. let 20. století se její vědecký zájem rozšířil o feministickou filozofii, s důrazem na feministickou epistemologii. Těmto tématům věnuje svoje vědecké práce, které publikuje jak ve slovenských, jako i v zahraničních sbornících. Zároveň je uznávanou spisovatelkou a esejistkou, věnuje se i publicistice a často se vyjadřuje na téma důležitých současných problémů ve slovenském tisku nebo rozhlase a televizi, se kterými také spolupracuje.\n\nV letech 1995– 1996 přednášela ve Filozofickém institutu Vídeňské univerzity jako hostující profesorka. V současnosti je členkou Vědeckého výboru Slovenské akademie věd, Národního filozofického výboru, mezinárodní skupiny při NEWW (Network of East-West Women) a je spoluzakladatelkou a členkou Klubu slovenských prozaiček „FEMINA”.\n\nJako prozaička debutovala ve slovenských časopisech, a první povídkovou sbírku, „Reprodukcia času”, vydala v roce 1978 a odtehdy každých několik let vydává nový svazek krátkých próz - buď knihu novel, nebo v poslední době své příznivce překvapila i sbírkou básní. Její tvorba se vyznačuje převahou reflexívního tónu nad vykonstruovaností příběhu. Ve svých pracích se soustřeďuje na zobrazování života žen v současné společnosti – místo ženy v současné rodině, mezigenerační vztahy, vztahy mezi matkami a jejich dětmi, úvahy o smyslu (sebe)obětování, a k tomu svět emocí a vyprávění o pokusech najít ticho a klid ve vlastním životě navzdory hlučné civilizaci, tvoří hlavní motivy jejích povídek a novel.\n\nObčas překládá z němčiny a angličtiny a zúčastňuje se mezinárodních uměleckých projektů spolu s ostatními slovenskými a také rakouskými spisovateli, se kterými dvakrát připravila antologii současné slovenské a rakouské ženské prózy. Spisovatelka nepopírá ani svůj vztah k Polsku, který zdědila prostřednictvím své prababičky, jež pocházela z Nového Targu.\n\nZa svoji spisovatelskou tvorbu, stejně tak jako i za jinou kulturní činnost, získala vícero ocenění:\n\n\n\n\n\n\n\n\n"}
{"id": "329975", "url": "https://cs.wikipedia.org/wiki?curid=329975", "title": "Transformace (genetika)", "text": "Transformace (genetika)\n\nTransformace v genetice znamená přijetí cizorodé genetické informace (DNA) určitým organismem, zpravidla bez přímého kontaktu dárce a příjemce. Tím se transformace zásadně liší od transdukce (přenos DNA pomocí virů) a bakteriální konjugace, tedy dalších způsobů horizontálního přenosu genetické informace.\n\nTransformace se přirozeně vyskytuje v přírodě zejména u bakterií, uměle ji vědci napodobují v genetickém inženýrství za cílem manipulace dané buňky.\n\nPřirozená transformace se vyskytuje u bakterií. Při transformaci se buňka, která DNA přijímá, nazývá recipient, a buňka, která ji poskytla, je donor. Tyto buňky však spolu zpravidla nejsou vůbec v kontaktu. Naopak, recipientní buňka přijímá DNA z volného prostředí, například z mrtvých bakterií. Mechanismus průniku DNA dovnitř spočívá v přichycení na buněčnou stěnu, průnik do cytoplazmy a posléze zpravidla metodou crossing-overu zabudována do vlastní bakteriální dědičné informace. Pro průnik dovnitř musí mít fragmenty DNA jen určitou malou velikost.\n\n"}
{"id": "329977", "url": "https://cs.wikipedia.org/wiki?curid=329977", "title": "Bitva na řece Talas", "text": "Bitva na řece Talas\n\nBitva na řece Talas bylo vojenské střetnutí mezi arabským Abbásovským chalifátem a Tchangskou Čínou o kontrolu nad řekou Syrdarja. Odehrálo se u řeky Talas na území dnešního Kyrgyzstánu v roce 751. Skončilo čínskou porážkou v důsledku zrady spojenců.\n\nHlavní význam bitvy je dnes spatřován v přenosu technologie výroby papíru z Číny do islámského světa, odkud se tato technologie dostala až do křesťanské Evropy. Čínští zajatci, kteří tuto technologii ovládali, začali vyrábět papír v Samarkandu. V roce 794 pak existovala výrobna papíru až v Bagdádu.\n\n"}
{"id": "329980", "url": "https://cs.wikipedia.org/wiki?curid=329980", "title": "Stoma", "text": "Stoma\n\nSlovo stoma má více významů:\n\n"}
{"id": "329982", "url": "https://cs.wikipedia.org/wiki?curid=329982", "title": "Konstelace", "text": "Konstelace\n\nSlovo konstelace (etymologicky doslova \"souhvězdí\") znamená obecně „uspořádání“, vztah nějakých objektů vůči sobě navzájem. Může se jednat o různé významy: \n\n"}
{"id": "329985", "url": "https://cs.wikipedia.org/wiki?curid=329985", "title": "Matice opavská", "text": "Matice opavská\n\nMatice opavská byla česká národní jednota, působící v letech 1877 až 1948 v opavském Slezsku. Jejím současným nástupcem je Matice slezská.\n\nMatice opavská vznikla jako jedna z úzce územně působících školských matic pro západní část Rakouského Slezska. Po jejím vzniku ji podpořili mnozí představitelé české kultury, vědy i politiky jako byli např. Jan Neruda, Mikoláš Aleš, Ladislav Josef Čelakovský, Jan Palacký, Čeněk Zíbrt, František Ladislav Rieger, Eduard Grégr, Tomáš Garrigue Masaryk a Josef Kaizl. Po vzniku Československa se stala silnou českou národní organizací v západní části Českého Slezska, snažící se o prosazení specifické svébytnosti Českého Slezska a Opavy jako jejího střediska. V roce 1948 zanikla vplynutím do Slezského studijního ústavu v Opavě.\n\nV roce 1968 došlo k obnovení její činnosti v podobě Matice slezské, která měla působit na celém území Českého Slezska (tedy i na území české části Těšínska, kde dříve působila Matice osvěty lidové). V roce 1972 však Matice slezská pod tlakem normalizovaného státního aparátu svou činnost ukončila. Znovu se Matice slezská ustavila v prosinci 1990.\n"}
{"id": "329987", "url": "https://cs.wikipedia.org/wiki?curid=329987", "title": "Pava", "text": "Pava\n\nPava bylo starověké indické město, které existovalo za dob Gautama Buddhy. Dnes leží ve státě Uttarpradéš. Patřilo mezi hlavní města království Mallů (druhým byla Kušinagara) a mělo to být právě zde, kudy Buddha procházel na své poslední cestě.\n\nPodle buddhistické tradice měl Buddha zemřít poté, co mu kovář jménem Kunda dal jídlo, po kterém se Buddhovi udělalo špatně a nedlouho nato zemřel. A mělo to být právě v Pavě, kde Kunda žil jídlo Buddhovi podal. Z Pavy pak Buddha dále cestoval do Kušinagary, kde opustil hmotný svět a vstoupil do parinirvány. Po jeho smrti byla v Pavě vztyčena stúpa nad jeho ostatky.\n\nPava v minulosti bylo též centrum džinismu, a to zejména proto, že zde měl umřít Mahávíra, zakladatel džinismu.\n\n"}
{"id": "329988", "url": "https://cs.wikipedia.org/wiki?curid=329988", "title": "Georgia O'Keeffe", "text": "Georgia O'Keeffe\n\nGeorgia O'Keeffe (15. listopadu 1887 Sun Prairie, Wisconsin – 6. března 1986 Santa Fe, New Mexico) byla jednou z největších amerických malířek 20. století. Zaujala významnou pozici v americkém umění, a to nejen díky své tvorbě, ale i způsobem života v divočině Nového Mexika. Její kariéra sahá od počátku amerického modernismu až po abstraktní tendence 50. a 60. let. U jejích děl se také můžeme setkat s expresivní barevností. Hlavními náměty se jí staly New York, květiny a krajina Nového Mexika.\n\nNarodila se dne 15. listopadu 1887 na farmě poblíž města Sun Prairie ve Wisconsinu na Středozápadě. Strávila šestnáct let s rodiči – během zimy se děti mohly věnovat hudbě a příběhům, Georgia a její sestry také kreslení a malování, což ji přivedlo k tomu, že již ve dvanácti letech chtěla být umělkyní. V roce 1903 se spolu s rodinou odstěhovala do Williamsburgu ve Virginii. Střední školu absolvovala na Chatham Episcopal Institute v Chathamu. \nV 18 letech odešla studovat Art Institute v Chicagu. Roku 1906 však onemocněla tyfem a musela školu přerušit. Po roce O'Keeffe přešla do renomované Art Students League of New York. Věnovala se studiu starých evropských mistrů a evropské umělecké tradice. Díky \"Gallery 291\" fotografa Alfreda Stieglitze poznala díla Paula Cézanna, Henri Matisse, Auguste Rodina, Pabla Picassa a Georgese Braqua, z amerických umělců Johna Marina či Marsdena Hartleyho. Finanční problémy rodiny způsobily, že musela v roce 1908 studia ukončit a začala pracovat jako reklamní grafička v Chicagu. O dva roky později však byla nucena s prací přestat kvůli onemocnění spalničkami, které jí dočasně zhoršilo i zrak. \n\nV roce 1915 začala učit na Columbia College v Jižní Karolíně, což je vysoká škola určená ženám. Zde vytvořila řadu kreseb uhlem, které se pro ni staly velice důležité. Kombinovala na nich organické a geometrické formy a zkoumala význam světla a tmy pro kompozici. pedagogická činnost byla pro O'Keeffe zdrojem obživy do roku 1918. Na podzim 1916 odešla z Columbia College na West Texas State Normal College v Canyonu, kde zůstala do konce letního semestru 1918. Možnost věnovat se plně malování jí umožnila finanční podpora galeristy a fotografa Alfreda Stieglitze.\n\n Stieglitz byl nejvýznamnější osobou v životě O'Keeffe, a to jak pokud jde o vliv na uměleckou tvorbu, tak v osobním životě. Seznámili se v roce 1908, kdy O'Keeffe navštívila v jeho \"Gallery 291\" výstavu kreseb aktů Auguste Rodina. Jejich bližší vztah ale začal až roku 1917, kdy Stieglitz vystavil její akvarely a kresby uhlem, nazvané \"Specials\". Byla to poslední výstava před demolicí budovy galerie, nazvané podle jejího popisného čísla. V katalogu Stieglitz pod vlivem Sigmunda Freuda interpretoval malířčino dílo jako vyjádření ženské intuice.\n\nO'Keeffe však nebyla jediná, koho Stieglitz prosazoval. Vystavoval též díla newyorských modernistů jako byli Arthur Dove, Marsden Hartley, John Marin, Charles Demuth a fotograf Paul Strand. Stieglitz tím do určité míry modifikoval vkus amerického publika a přispěl k tomu, že se díla uvedených umělců začala prosazovat na trhu. A do tohoto okruhu se zařadila také O'Keeffe. \n\nV New Yorku bydlela zprvu v bytě Stieglitzovy neteře. Stieglitz ji začal fotografovat. Během let 1917–1937 vzniká mnoho jejích fotografií včetně aktů. Nakonec se Stieglitz k malířce nastěhoval a ukončil své první manželství. Důležitý pro jejich vztah byl rok 1924. V Anderson Galleries v New Yorku měli společnou výstavu, na níž Stieglitz představil 61 fotografií malířky a ona sama 51 maleb. 11. prosince toho roku uzavřeli sňatek. Jejich vztah zůstal trvalý, i když prošel několika krizemi. Asi největší proběhla koncem 20. let. V roce 1927 se O'Keeffe podrobila dvěma operacím prsou. Stieglitz v téže době navázal poměr s mladou fotografkou Dorothy Norman. \n\n Stieglitz v Anderson Galleries vystavoval už dříve, v letech 1921 a 1923. Na výstavách se objevila většina portrétů O'Keeffe, které ji uvedly ve známost. Díky zájmu slavných fotografů (A. Adams, A. Newman, P. Halsman, Yousuf Karsh) se stala jednou z nejvíce fotografovaných žen v USA. V roce 1917 poprvé viděla fotografie Paula Stranda, které ji okouzlily. Byly ovlivněny kubismem: fotografoval velmi zblízka a ve zvláštním světle tak, aby došlo k deformování tvarů. Odraz těchto tendencí lze nalézt mj. v malířčině obrazu \"Švestky\" z roku 1920. Jde o realistické zátiší, kde ovoce je velmi blízko divákovi. Kompozice vypadá jako na fotografii. Američtí umělci v té době hledali způsob vyjádření svých zážitků ve spojení s přírodou, což v díle O'Keeffe demonstruje např. obraz \"Růžová mísa se zelenými listy\" z roku 1928. O'Keeffe však byla nadále nejvíce zaujata tvorbou Arthura Dova, který sám byl inspirován dílem filosofa Henriho Bergsona. Intuice získává na obrazech Dova i O'Keeffe zvláštní výraz. Zároveň ji zaujal i Charles Demuth. Počátkem newyorského období pokračovala v malování abstraktních krajin a začala hledat vztah mezi uměním a hudbou, což je názorně patrné na obraze \"Modrá a zelená hudba\" z roku 1919.\n\n Od roku 1918 žila O'Keeffe střídavě v New Yorku a letovisku Lake George ve státě Washington. Na počátku roku 1923 jí Stieglitz v Anderson Galleries připravil výstavu jednoho sta obrazů. Dva roky nato proběhla výstava \"Seven Americans\", na které O'Keeffe poprvé vystavovala své obrazy květin ve společnosti ostatních výtvarníků ze Stieglitzova okruhu. V prosinci 1925 otevřel Stieglitz v New Yorku Intimate Gallery. Umožnil zde O'Keeffe až do roku 1930 každoročně vystavovat své nejnovější obrazy. V červnu 1927 proběhla v Brooklynském muzeu její první retrospektiva. Na pozvání sběratelky umění a mecenášky Mabel Dodge Luhan navštívila v dubnu 1929 její dům v Taosu v Novém Mexiku. Pobyt v domě, který byl místem setkávání výtvarníků a literátů, na O'Keeffe zanechal dojem. Zde poprvé viděla velké kaňony a hluboké lesy Nového Mexika, které se pro ni staly velkou inspirací. O'Keeffe přitahoval španělský misionářský kostel Rauchos de Taos z 18. století, který namalovala několikrát. Vzniká zde obraz \"The Lawrence Tree\" (1929) – pohled na hvězdnou oblohu skrz větve stromu, vyskytuje se zde rozpoznatelný vliv japonského umění. Nové Mexiko se stalo krajem, kde začala trávit část roku pravidelně.\n\nKromě portrétů krajiny kolem Lake George byla její tvorba od počátku 20. let bohatá také na zátiší s květinami a ovocem. Květiny O'Keeffe začala malovat roku 1918, ale teprve po svatbě se Stieglitzem (1924) začala tvořit zvětšené květy. Během let 1918–1932 vytvořila přes 200 obrazů květin; malovala hlavně růže, petúnie, vlčí máky, kamélie a slunečnice, přičemž jejím emblémem v očích veřejnosti se stala kala. Mexický malíř Miguel Covarrubias uveřejnil v roce 1929 v časopisu The New Yorker její karikaturu pod názvem \"Our Lady of the Lily\". Typickou ukázkou její tehdejší tvorby je olejomalba z roku 1928 \"Dvě kaly na růžové\". Přiblížení objektu obrazu je zde maximální. Znázorněné jsou jen dva květy s pestíky, listy nejsou patrné. O'Keeffe vytváří dojem pevnosti květů a jejich znázornění se často přibližuje až k abstrakci. Dávala květinám duši, podobně jako američtí luministé ve 2. polovině 19. století. V polovině 20. let začala dospívat k realističtějšímu způsobu interpretace viděného. Jak sama tvrdila, chtěla zabránit sexuálním konotacím při výkladech svého díla. Bývá spojována s magickým realismem v tom smyslu, že za realitou jejích obrazů je ještě jiná realita.\n\nKromě květin byl jejím hlavním tématem 20. let New York. Tento námět zpracovávala jednoduchými geometricky redukovanými formami, jasnými liniemi a mělkými povrchy. Obrazy New Yorku bývají dávány do souvislosti s precisionismem, soudobou americkou verzí realismu, charakterizovaným objektivitou, uniformním záběrem, precizností. Na začátku roku 1925 poprvé namalovala mrakodrap: Šlo o dílo \"Ulice v New Yorku s měsícem\". V té době se se Stieglitzem přestěhovali do nově postaveného hotelu Shelton. Zde bydleli zprvu v 28. a pak ve 30. patře. Z této perspektivy O´Keeffe město malovala a Stieglitz fotografoval. I pod vlivem teoretika architektury Clauda Fayette Bragdona, který stejně jako ona žil ve Shelton Hotelu, byl pro ni mrakodrap symbolem moderního stylu architektury. Setkáváme se u ní s emociálním způsobem vidění města, stejně jako u více umělců té doby, např. Trumana Capota. Její obrazy New Yorku jsou holdem vertikalitě. Pod vlivem Stieglitzovým lze o ní říci, že má „fotografické oko“. Ve 20. letech vznikly mj. tyto obrazy:\n\n V roce 1930 si Stieglitz v New Yorku otevřel jinou, prostornější galerii a pojmenoval ji \"An American Place\". O´Keeffe v ní měla až do roku 1950 každoročně možnost vystavit své nejnovější práce. V létě 1932 vyrazila s přítelkyní, horolezkyní Georgií Engelhard, do Kanady. V listopadu téhož roku ale utrpěla nervový záchvat a musela na delší čas s malováním přestat. V únoru 1933 byla hospitalizována, když jí byla diagnostikována psychoneuróza. Rehabilitaci absolvovala na Bermudách. Jedním z důvodů jejích psychických problémů byla zakázka na nástěnnou malbu nové budovy \"Radio City Music\". Stieglitz s jejím přijetím nesouhlasil, protože odmítal jakoukoliv komercializaci umění. Technické problémy však způsobily, že se projekt musel zastavit.\n\nV roce 1934 od ní Muzeum moderního umění v New Yorku koupilo první obraz. To byl důkaz, že O'Keeffe již patří mezi renomované výtvarníky. Dalšího významného uznání se O'Keeffe dostalo i roku 1939, když ji New York World´s Fair Tomorrow Committee vybral jako jednu z dvanácti nejvýznamnějších žen za posledních 50 let. \n\nRoku 1934 strávila první léto na \"Ghost Ranch\" (Ranči duchů) v severní části Nového Mexika, poblíž vesnice Abiquu, asi 70 km severovýchodně od Santa Fe. V roce 1940 si nedaleko odtud zakoupila dům s pozemkem zvaný \"Rancho de los Burros\". Od této doby pravidelně trávila čas v Novém Mexiku, pomalu se odcizovala newyorské skupině umělců a hledala samotu. Kraj ji okouzlil – fascinovala ji struktura zdejších hor a kopců. Růžové a červené hory písku se staly dalších několik let jejím hlavním tématem. Sbírala lebky a kosti zvířat v poušti, což byl další důležitý motiv jejích obrazů, blížících se místy až surrealismu. V té době namalovala mj.:\n\n Ve 40. letech jí dvě významné galerie uspořádaly velké výstavy. Nejprve to byl v roce 1943 Art Institute of Chicago, na jaře 1946 pak Muzeum moderního umění v New Yorku uspořádalo malířce retrospektivní výstavu. V newyorském muzeu byla O'Keeffe první žena, které se dostalo této pocty. Roku 1945 si pořídila druhý dům poblíž Abiqui a kompletně ho renovovala. V létě 1946 postihla Stieglitze další srdeční příhoda. O'Keeffe za ním přijela z Nového Mexika do New Yorku pár dní před jeho smrtí, zastihla ho však už v kómatu. Během následných tří let malovala málo – musela utřídit Sieglitzovu velkou uměleckou pozůstalost a rozdělit ji mezi významné americké instituce. V roce 1949 odjela do Nového Mexika natrvalo. \n\nHlavním námětem jejích obrazů ve 40. letech byla krajina Nového Mexika, kterou projížděla ve svém Fordu. Fascinovaly ji barevné kontrasty vyprahlých kopců, stále však do svých obrazů zakomponovávala zvířecí kosti, které nacházela na svých cestách krajem. Ve 40. letech její tvorbě dominují jednoduché formy, odrážející stylistickou změnu malby směrem ke stále větší jednoduchosti a přehlednosti. To lze například vidět na obrazu \"Pánevní kost s Pedernalem\" (Pedernal je tabulová hora poblíž jejího bydliště) z roku 1943. Motivem je kombinace kostí, hory a slunce na mexické obloze – obloha se stala jedním z jejích hlavních témat. V díle O'Keeffe je v té době také patrný vliv přestavby domu v Abiquiu, která trvala tři roky. Architektura vnitřního dvora ji inspirovala k tvorbě sérií obrazů patia, jedním z prvních je malba \"V patiu I\" (1946). \nV té době namalovala mj. obrazy: \n\n Od roku 1952 začala malířku zastupovat \"Downtown Gallery\" v New Yorku. Jednou z jejích vášní bylo cestování a poznávání cizích zemí. V roce 1951 se vydala poprvé za hranice USA, do Mexika. Setkala se tam s Diegem Riverou a Fridou Kahlo, prozkoumala Yucatán a kraj Oaxaca s archeologickými památkami na mezoamerické civilizace. V první polovině 50. let začala O'Keeffe cestovat po celém světě. Do Evropy se poprvé podívala v roce 1953, kdy navštívila Francii a Španělsko. Postupně viděla Peru, Japonsko, Indii, Řecko, Egypt a další státy Blízkého východu, Maroko, Antiguu, Guatemalu, Kostariku, Havajské ostrovy. V roce 1961 sjela s přáteli na voru část řeky Colorado v oblasti Glen Canyon. Tento výlet si zopakovala ještě v letech 1969 a 1970! Poslední cestu podnikla ještě v roce 1983, a to na pacifické pobřeží Kostariky. \n\nV 50. letech se stalo v New Yorku dominantním výtvarným stylem Color Field Painting, které se vyvinulo z abstraktního expresionismu. Jeho charakteristikou byly homogenní, velkoformátové barevné plochy. O'Keeffe se tomuto směru v některých svých obrazech přiblížila. V 50. letech byly stále jedním z hlavních námětů jejích obrazů dveře patia jejího domu, viz obraz \"Patio s černými dveřmi\" z roku 1955. O'Keeffe zdůrazňovala jejich temně černou barvu v kontrastu s pískovou žlutí stěny. V roce 1958 namalovala obraz \"Žebřík na měsíc\". Lze ho chápat jako poctu Joanu Miró, resp. jeho dílu \"Pes štěkající na měsíc\" z roku 1926: Na obou obrazech jsou ústředními motivy žebříky vedoucí do nebe kamsi k měsíci. Obě díla spojuje fantastická konstelace předmětů a až surreálné kouzlo. U O'Keeffe k tomu ještě přistupuje uvědomění si symbolické hodnoty žebříku v mexické kultuře. V 50. letech namalovala mj. tyto obrazy: \n\nV 60. letech už O'Keeffe začala být považována za jednu z ikon amerického umění. V roce 1962 byla jmenována členkou American Academy of Arts and Letters, což je společnost 250 nejvýznamnějších amerických umělců. Do 60. let také spadají dvě významné retrospektivní výstavy: V roce 1960 ve Worcester Art Museum ve státě Massachusetts a roku 1966 v Amon Carter Museum of American Art ve Fort Worth v Texasu. Cestování mělo dopad i na její dílo: Novým velkým tématem se staly linie řek v poušti, které viděla z letadla, stejně tak jako mraky. V těchto obrazech lze sledovat příklon k abstrakci, přestože je O'Keeffe stále inspirována realitou. V polovině 60. let vytvořila sérii čtyř obrazů s názvem \"Nebe nad mraky\". Čtvrtý z nich z roku 1965 se stal jejím nejrozměrnějším plátnem, měří 244 x 732 cm. \n\n 70. léta byla v životě O'Keeffe zahájena roku 1970 retrospektivou ve Whitney Museum of American Art, do té doby největší, jaká jí byla uspořádána. Další významnou výstavu spojenou s jejím jménem otevřelo roku 1978 Metropolitní muzeum umění. Představeny byly malířčiny portrétní fotografie pořízené Alfredem Stieglitzem. Katalog opatřila úvodem samotná umělkyně. Roku 1976 o ní vyšla první monografie, na níž se sama podílela, rok nato o ní byl natočený dokumentární film. Roku 1977 získala od prezidenta Geralda Forda medaili svobody.\nOd roku 1971 se jí začal zhoršovat zrak, což její tvorbu omezovalo. V roce 1973 se stal jejím asistentem Juan Hamilton, mladý hrnčíř, na jehož popud začala vytvářet keramiku. Mezi oběma se vyvinul vztah vzájemného přátelství a respektu. Hamilton O'Keeffe doprovázel i na jejích cestách po světě.\n\nJeště ve svých 95 letech vitální umělkyně vycestovala na pobřeží Kostariky. Roku 1984 se ale ze zdravotních důvodů odstěhovala do Santa Fe k Hamiltonovi a jeho rodině. Zde také 6. března 1986 zemřela. Roku 1987 National Gallery of Art ve Washingtonu uctila 100. výročí jejího narození výstavou, připravovanou ještě za života malířky. V roce 1989 pak vznikla Georgia O'Keeffe Foundation, která spravovala její umělecký odkaz. Roku 1997 bylo v Santa Fe otevřeno Georgia O'Keeffe Museum, které má největší kolekci malířčiných obrazů. Souhrnný katalog jejího díla vyšel roku 1999.\n\nMalířka se stala předlohou k několika dokumentárním a jednomu hranému filmu. Při příležitosti jejích devadesátin natočila dokumentaristka Perry Miller Adato v roce 1997 film \"Georgia O'Keeffe\". V rámci amerických televizních seriálů o významných umělcích z let 2004 a 2011 s názvy \" Biography\" a \"Groundbreaking Artists\" byla O'Keeffe věnována vždy jedna epizoda. V roce 2009 natočil Bob Balaban hraný dokument \"Georgia O'Keeffe\", ve kterém ji ztvárnila Joan Allen; Stieglitze představoval Jeremy Irons. \n\n\n\n"}
{"id": "329990", "url": "https://cs.wikipedia.org/wiki?curid=329990", "title": "Vlastní Čína", "text": "Vlastní Čína\n\nVlastní Čína, Vnitřní Čína či „osmnáct provincií“ je označení té části Číny, ve které tradičně tvořili většinu obyvatelstva Chanové. Do vlastní Číny nepatří Čínský Turkestán, Mandžusko, Tibet a Vnitřní Mongolsko.\n\nV tomto rozsahu je Čína vyznačena na velké vložené mapě Asie vydané v srpnu 1949 československým Ministerstvem informací a osvěty v rámci publikace Ženy Asie a Afriky v boji za mír a svobodu, na které je jako Čína označeno pouze území Vlastní Číny, přičemž jsou v ní vedle Číny zakresleny na území dnešní ČLR další čtyři samostatné země: Mandžusko, Vnitřní Mongolsko, Sinkiang a Tibet. Mapa dále obsahuje jako další samostatnou zemi i Mongolsko. Námořní hranice na jihu je na mapě vedena hned za ostrovem Chaj-nan a nezahrnuje tedy Paracelské a Spratlyho ostrovy.\n\nV Číně je tento termín vnímán jako kontroverzní.\n"}
{"id": "329992", "url": "https://cs.wikipedia.org/wiki?curid=329992", "title": "John Napier", "text": "John Napier\n\nJohn Napier (také latin. \"Neper\"), Laird of Merchiston (1550, Merchiston Castle u Edinburghu – 4. dubna 1617, tamtéž) byl skotský matematik, fyzik, astronom a astrolog. Je známý díky objevu logaritmů a popularizaci užití desetinné tečky. Místo, kde se narodil, je nyní součástí Napierovy univerzity.\n\nNapier byl nejstarším synem skotského barona Archibalda von Merchiston a své vzdělání získal nejprve na univerzitě St. Andrews. Potom údajně procestoval Evropu a osvojil si vědomosti z matematiky a literatury. V roce 1572 obdržel od svého otce mnoho pozemků.\n\nPovažuje se za objevitele logaritmů. Napsal o logaritmech v roce 1614 pojednání a je autorem bezrozměrné fyzikální jednotky Neper vycházející z přirozeného logaritmu. Podstatu logaritmu popsal nezávisle na švýcarském astronomovi Jostu Bürgovi. Ve své knize \"Constructio\" popsal ne úplně dokonalá pravidla sférického trojúhelníka, později po něm nazvané Napierova (Neperova) pravidla.\n\n\n"}
{"id": "329996", "url": "https://cs.wikipedia.org/wiki?curid=329996", "title": "Infinitezimální počet", "text": "Infinitezimální počet\n\nInfinitezimální počet neboli kalkul(us) je obor matematiky, blízký matematické analýze, jehož hlavními částmi jsou diferenciální a integrální počet s důležitými pojmy derivace a integrálu, které propojuje tzv. základní věta integrálního počtu.\n\nOznačení historicky vychází z pojmu infinitezimální hodnoty.\n"}
{"id": "329998", "url": "https://cs.wikipedia.org/wiki?curid=329998", "title": "Bodlok žlutý", "text": "Bodlok žlutý\n\nBodlok žlutý (\"Zebrasoma flavescens\") je malá ostnoploutvá ryba z čeledi bodlokovití. Žije na korálových útesech v Indickém a Tichém oceánu na Havaji a na východě Japonska.\n\nBodlok žlutý obvykle dorůstá zhruba 18 cm, samice jsou mírně větší než samci. Má zploštělé, zářivě žlutě zbarvené tělo s mírně prodlouženým rypcem a bílou skvrnou u základu ocasu. Na noc se zbarvení mění na mnohem méně nápadnější žlutohnědou, která mu pomáhá splynout mezi korálovými útesy.\nŽiví se především vodními rostlinami, v menší míře planktonem a jinými drobnými živočichy, v zajetí se mu často předkládá hlávkový salát nebo špenát. Ve volné přírodě často doprovází také vodní želvy, z jejichž krunýřů požírá porost řas.\n\nBodlok žlutý je díky svému výraznému zbarvení, nijak zvláště náročnému chovu a odolnosti oblíbenou mořskou akvarijní rybkou (v České republice ji můžeme spatřit např. v Mořském světě v Praze, v Zoo Olomouc, Ostrava, Brno aj.). Bez většího problému jej můžeme chovat i ve společnosti ostatních druhů bodloků nebo jiných, nejlépe stejně velkých mořských živočichů. Mezi sebou se však občas napadá, proto se doporučuje chov minimálně pěti jedinců. V akváriu také požaduje několik míst, v kterých se může ukrýt.\n\n"}
{"id": "330000", "url": "https://cs.wikipedia.org/wiki?curid=330000", "title": "Potní žláza", "text": "Potní žláza\n\nPotní žlázy (glandulae sudoriferae) jsou žlázy v kůži mnoha savců včetně člověka, které produkují pot. Ten je vypuzován myoepiteliální tkání do oblasti vlasového folikulu, a prostřednictvím vlasové pochvy se dále pot dostává na povrch.\n\nU člověka existují dva druhy potních žláz:\n\n\nU žen se pak z potních žláz vyvinuly mléčné žlázy.\n\n"}
{"id": "330002", "url": "https://cs.wikipedia.org/wiki?curid=330002", "title": "Aquadrom", "text": "Aquadrom\n\nAquadrom je originální místní název aquaparku a představuje jeden ze tří mosteckých \"dromů\" (Hipodrom, Autodrom); tj. tvoří páteřní systém tří největších sportovních a kulturních areálů v okrese Most. Byl otevřen pro veřejnost dne 21. června 2003. Vznikl přestavbou dřívějšího koupaliště, konkrétně otevřeného vyhřívaného bazénu. Celý areál je ve vlastnictví města (provozují jej Technické služby Most) a to také financovalo přestavbu bývalého koupaliště v ulici Topolová na aquapark za více než 270 milionů korun.\n\nAreál kromě možnosti koupání v několika krytých a třech otevřených bazénech nabízí také saunu, fitness, solárium, minigolf a několik sportovních hřišť (tenis, nohejbal, malá kopaná a pétanque). Venkovní prostory poskytují celkem 40 524 metrů čtverečních travnatých ploch.\n\nRekonstrukci a přestavbu zajišťovala firma Metrostav.\n\n\n"}
{"id": "330005", "url": "https://cs.wikipedia.org/wiki?curid=330005", "title": "Ma'ariv (deník)", "text": "Ma'ariv (deník)\n\nMa'ariv ( מַעֲרִיב; doslova „Večer“) je populární hebrejsky psaný izraelský deník. Jedná se o druhý nejprodávanější izraelský deník. Hlavní podíl ve společnosti patří rodině Nimrodi a předseda správní rady je Ja'akov Nimrodi. Šéfredaktorem deníku je Amnon Dankner. \n\nZpravodajství deníku Ma'ariv je obecně považováno za názorově vyrovnané. Jeho novináři a externí přispěvatelé přísluší k různým částem politického spektra a tak deník umožňuje nahlédnout na danou problematiku z obou stran.\n\n"}
{"id": "330007", "url": "https://cs.wikipedia.org/wiki?curid=330007", "title": "Karol Kočí", "text": "Karol Kočí\n\nKarol Kočí, křtěný Karel (17. ledna 1879, Svojšice – 7. prosince 1956, Vrbové) byl slovenský entomolog - koleopterolog a lesník českého původu. \n\nNarodil se v Svojšicích v okrese Kolín v rodině dozorce v cukrovaru. Obecnou školu vychodil ve svém rodišti, měšťanskou školu v Kouřimi. Za své povolání si zvolil práci lesníka, proto tři roky pracoval jako lesní praktikant. Po ukončení praxe absolvoval lesnickou školu v Aggsbachu v dolním Rakousku. Na základě doporučení školy pracoval v letech 1898-1902 jako lesní adjunkt v Staré Bystrici v okrese Čadca na panství hraběnky d´Harcourtové. V roce 1902 byl ustanoven revírním lesníkem při lesním úřadu v Selci, kde pracoval až do roku 1908. V roce 1908 nastoupil na lesní správu v Omšení v okrese Trenčín, nefaleko od Trenčianských Teplíc, kde pracoval do roku 1910. V letech 1910 až 1912 pracoval na lesní správě v obci Mníchova Lehota. Z těchto polesí odešel pracovat jako nadlesní v roce 1912 do Vrbového v okrese Piešťany, kde pracoval až do svého odchodu do důchodu v roce 1950.\n\nVe kterém období se začal Karel Kočí zajímat o entomologii není známo. Podle entomologických štítků z jeho sbírky se tak stalo asi v roce 1902, v době jeho pobytu v Selci. Zabýval se hlavně sběrem brouků (Coleoptera), ale okrajově i jinými skupinami hmyzu (např. Diptera). Své entomologické sběry a faunistický výzkum vykonával v oblasti severozápadního a později i středního Slovenska - v místě jeho pracovního místa: Stará Bystrica, Selec, Omšenie, Mníchova Lehota a Vrbové. Svými sbírkami významně přispěl k entomologickému průzkumu Slovenska. Kromě toho prováděl sběry i na území Bosny, kde sbíral převážně v okolí Ilidže. Byl v úzkém styku s entomology z „Prírodovedného spolku župy trenčianskej“, hlavně s Karolem Bančíkem a Josefem Lacem, který pracoval jako matrikář v Bratislavě. Těmto entomologům poskytoval informace o svých nálezech, vyměňoval si s nimi materiál ze sbírek a na místech svých sběrů pro ně prováděl sběr hmyzího materiálu jiných řádů hmyzu.\n\nJeho sbírka brouků o počtu 8 480 kusů byla uložena v „Katedře zoologie“ Přírodovědecké fakulty Univerzity Komenského v Bratislavě, odkud byla v roce 1963 přenesena do Slovenského národního muzea v Bratislavě.\n\n\n"}
{"id": "330009", "url": "https://cs.wikipedia.org/wiki?curid=330009", "title": "Vlajka Melilly", "text": "Vlajka Melilly\n\nVlajka Melilly, španělského autonomního města na severu Afriky, je založena na světlemodrém listu, na kterém je ve středu vlajky umístěn, mezi dvěma Herkulovými sloupy, městský znak. Stejne sloupy jsou umístěny také na španělské vlajce. Poměr stran vlajky je 2:3.\n\n"}
{"id": "330015", "url": "https://cs.wikipedia.org/wiki?curid=330015", "title": "Paňčála", "text": "Paňčála\n\nPaňčála (: पांचाल), též Paňčálsko, je území v Indii v oblasti mezi toky řek Gangy a Jamuny, kolem měst Kánpur a Varánásí. V době starověku tvořili obyvatelé Paňčály malé království, jedno z šestnácti mahádžanapad. V blízkosti paňčálského království se nacházely další malé země jako Kóšalsko a království Kuruů. Území Paňčály se nachází v dnešním Uttarpradéši v okresech Barélí, Badájún a Farruchábád.\n\nV době védské civilizace byla Pančála jedním z jejích „městských“ center a bylo to právě zde, kde se zhruba mezi lety 1100-600 př. n. l. rozvíjela tzv. kultura šedě malované keramiky. Paňčála je též zmíněna v indickém eposu \"Mahábhárata\", kde vystupuje jako rodiště princezny Draupadí.\n\n"}
{"id": "330021", "url": "https://cs.wikipedia.org/wiki?curid=330021", "title": "Jean Fouquet", "text": "Jean Fouquet\n\nJean Fouquet nebo Jehan Fouquet (kolem 1420 – mezi 1478 až 1481) byl nejvýznamnější francouzský malíř 15. století, mistr deskové malby i iluminace rukopisů a pravděpodobný vynálezce portrétní miniatury.\n\nJako první francouzský umělec cestoval do Itálie a zde z „první ruky“ získal zkušenosti rané italské renesance.\n"}
{"id": "330023", "url": "https://cs.wikipedia.org/wiki?curid=330023", "title": "Petr z Ailly", "text": "Petr z Ailly\n\nPetr z Ailly či Pierre d'Ailly (latinsky Petrus Aliacensis nebo Petrus de Alliaco) (1351 – 9. srpna 1420) byl francouzský teolog, filosof, logik, astrolog a kardinál. Narodil se v Compiègne, studoval v Paříži, v letech 1385 až 1395 byl kancléřem zdejší univerzity. Stal se biskupem v Cambrai a kardinálem. Účastnil se koncilů v Pise a Kostnici, kde se mimo jiné podílel na procesu s Janem Husem. Psal texty jak na církevní témata (papežské schizma, reforma církve), tak i práce filosofické (věnované např. logice), či z dalších disciplín (kosmologie, komputistika, astrologie apod.). Jeho kosmografická práce \"Imago Mundi\" sloužila Kolumbovi jako podklad při odhadech velikosti Země. Po Petrovi z Ailly je pojmenován měsíční kráter Aliacensis.\n\nV logice rozpracoval Ockhamovu teorii mentálního jazyka (spis \"Conceptus\") a využil ji k řešení insolubilií, tj. autoreferenčních sémantických paradoxů (spis \"Insolubilia\"). Dále se proslavil útokem na modistickou sémantiku vedeným z pozic terministické logiky (spis \"Destructiones modorum significandi\" – možná je mu připisován mylně).\n\n\n"}
{"id": "330024", "url": "https://cs.wikipedia.org/wiki?curid=330024", "title": "Vlajka Britského indickooceánského území", "text": "Vlajka Britského indickooceánského území\n\nVlajka Britského indickooceánského území má, stejně jako vlajky ostatních britských dependencí a kolonií, v kantonu Union Jack. Palma a koruna, které jsou na vlajce vyobrazeny, jsou symboly indickooceánského území. Význam vlnitého vzoru je neznámý. Poměr stran vlajky je 1:2.\n\nVlajka byla přijata 8. listopadu 1990.\n\n"}
{"id": "330027", "url": "https://cs.wikipedia.org/wiki?curid=330027", "title": "Gilles Binchois", "text": "Gilles Binchois\n\nGilles Binchois, též Gilles de Binche nebo Gilles de Bins (kolem 1400 – 20. listopadu 1460), byl burgundský hudební skladatel a spoluzakladatel franko-vlámské školy. Jeho díla, svědčící o velkém melodickém talentu, byla ve své době velice oblíbená, o čemž svědčí i to, že byla mimořádně často zpracovávána jinými hudebními skladateli.\n\nVětšina z jeho hudby je jednoduchá a nese jasné obrysy, někdy dokonce i velmi prosté. Je těžké si představit větší kontrast mezi jeho skladbami a složitostí ars subtilior předchozího století. Většina z jeho světských písní jsou ronda, která se v 15. století stala nejběžnější formou písně. Binchois jen zřídka skládal v jednoduché strofické formě, místo toho byly jeho melodie téměř nezávislé na schématu veršovaného rýmu. Binchois psal dvorskou hudbu, světské písně o lásce a rytířství, hudbu, o které se předpokládá, že ji burgundští vévodové měli v oblibě.\n\n"}
{"id": "330034", "url": "https://cs.wikipedia.org/wiki?curid=330034", "title": "Lobzy", "text": "Lobzy\n\nNázev Lobzy má více částí obcí:\n"}
{"id": "330039", "url": "https://cs.wikipedia.org/wiki?curid=330039", "title": "Estron", "text": "Estron\n\nEstron je vedle estriolu a estradiolu jeden z ženských pohlavních hormonů estrogenů.\n\nEstron je produkován vaječníky, jedná se však o cca 45 %. 5 % je produkováno nadledvinami. Zbývajících 50 % však pochází z jiných zdrojů, především z podkožního tukového vaziva.\n"}
{"id": "330043", "url": "https://cs.wikipedia.org/wiki?curid=330043", "title": "Zimní palác", "text": "Zimní palác\n\nZimní palác (rusky \"Зимний дворец\") je palác v Petrohradu, postavený v letech 1754 až 1762 na pokyn cara Petra I. Velikého jako zimní sídlo ruských carů. V roce 1917 dočasně sloužil palác jako sídlo ruské Prozatímní vlády. Útokem na Zimní palác 7. listopadu 1917 začala bolševická Říjnová revoluce.\n\nZimní palác je dílem významného barokního architekta Rastrelliho a švýcarsko-italského architekta Domenica Trezziniho. První obyvatelkou paláce byla carevna Kateřina Veliká. Palác je v současnosti součástí budov Ermitáže, jednoho z největších světových muzeí.\n"}
{"id": "330044", "url": "https://cs.wikipedia.org/wiki?curid=330044", "title": "Petr Tluchoř", "text": "Petr Tluchoř\n\nPetr Tluchoř (* 6. ledna 1968 Brandýs nad Labem-Stará Boleslav) je český politik, od července 2004 do listopadu 2012 poslanec Parlamentu ČR a od září 2006 do května 2011 předseda Poslaneckého klubu ODS.\n\nOd narození žije v Brandýse nad Labem-Staré Boleslavi. Po absolvování gymnázia v Brandýse nad Labem v letech 1982–1986 nastoupil na Matematicko-fyzikální fakultu Univerzity Karlovy, kterou nedokončil. V roce 2008 vystudoval bakalářský obor Veřejná správa na Právnické fakultě Masarykovy university.\n\nPo roce 1989 se začal věnovat podnikání v oboru prodeje a distribuce hudebních nosičů. Později se přidaly a postupně převážily i další aktivity na poli kultury – produkční činnost. Podílel se také na pořádání kulturních akcí, na nichž se vystřídaly dvě stovky souborů i sólistů. V letech 2000–2003 pracoval jako dramaturg v kulturním centru v Brandýse nad Labem-Staré Boleslavi.\n\nMezi nejznámější akce, na jejichž přípravě se již dlouhodobě zásadním způsobem podílí, je akce \"Hopsa hejsa do Brandejsa\" (sbírková akce společného projektu Nadace rozvoje občanské společnosti a České televize Pomozte dětem), kterou navštíví každoročně přes 10 000 návštěvníků. V roce 2002 byl členem hodnotící komise veřejného výběrového řízení pro rozdělení finančních prostředků z veřejné sbírky Pomozte dětem.\n\nOd roku 1999 je členem společnosti Mensa.\n\nV roce 1996 se stal členem ODS a v letech 1999–2006 vykonával funkci zastupitele města Brandýsa nad Labem-Staré Boleslavi. V komunálních volbách roku 1998 neúspěšně kandidoval do tamního zastupitelstva za ODS. Zvolen sem byl v komunálních volbách roku 2002. Profesně se k roku 1998 uvádí jako soukromý podnikatel, k roku 2002 jako dramaturg kulturního zařízení. V Brandýse nad Labem-Staré Boleslavi je rovněž předsedou místního sdružení ODS. Zároveň byl od roku 2001 předsedou Oblastní rady ODS Praha-východ a členem Regionální rady ODS Střední Čechy.\n\nVe volbách v roce 2002 kandidoval do Poslanecké sněmovny za ODS (volební obvod Středočeský kraj). Nebyl zvolen, ale členem Poslanecké sněmovny Parlamentu ČR se stal v červenci 2004, když nastoupil na uvolněné poslanecké místo z pozice prvního náhradníka středočeské kandidátky ODS. Byl členem sněmovního výboru pro sociální politiku a zdravotnictví. Poslanecký mandát obhájil ve volbách v roce 2006 a během ustavující schůze byl zvolen předsedou Volební komise. V září 2006 se stal členem Výboru pro zdravotnictví (VSPZ byl rozdělen v novém volebním období na Výbor pro sociální politiku a Výbor pro zdravotnictví) a po odchodu Vlastimila Tlustého na Ministerstvo financí byl 26. září 2006 zvolen předsedou Poslaneckého klubu ODS. V září 2007 pozici předsedy Poslaneckého klubu ODS úspěšně obhájil. V letech 2009-2010 zastával také post člena organizačního výboru sněmovny.\n\nV reakci na vyděračskou aféru poslance Jana Moravy byl Petr Tluchoř 8. září 2008 vyzván Janem Schwippelem, aby rezignoval na funkci předsedy poslaneckého klubu ODS, neboť o Moravově akci údajně věděl. Podobný názor vyjádřil i poslanec Juraj Raninec, který žádal odvolání Tluchoře a zvažoval vystoupení z poslaneckého klubu. Poslanecký klub ODS ale na svém mimořádném zasedání 9. září 2008 podpořil v Moravově aféře postup grémia strany a Ranincův návrh na hlasování o Tluchořově setrvání v čele klubu neprošel. Raninec pak 15. září 2008 z důvodu nesouhlasu s tím, jak vedení poslaneckého klubu přistoupilo k této kauze, ukončil své členství v klubu, dva dny poté ho následoval i Schwippel.\n\nVe volbách v roce 2010 byl opětovně zvolen do sněmovny. Zachoval si i post předsedy poslaneckého klubu občanských demokratů. Kromě toho byl členem organizačního výboru a volebního výboru sněmovny.\n\nVýznamnou roli sehrál Petr Tluchoř během vládní krize v dubnu 2011. 7. dubna 2011 se zúčastnil schůzky premiéra Petra Nečase s tehdejší předsedkyní klubu VV Kristýnou Kočí, která o den dříve podala trestní oznámení na ministra dopravy Víta Bártu kvůli finančnímu „daru za loajalitu“ ve výši půl milionu korun. Na tajně pořízené nahrávce z 9. dubna 2011 (zveřejnil ji on-line deník Týden 13. dubna 2011) pak Kristýna Kočí uvedla, že aféra financování VV byla součástí tři čtvrtě roku chystaného projektu, na němž se podíleli lidé z ODS, jmenovitě právě Petr Tluchoř. Když pak předseda VV a tehdejší ministr vnitra Radek John zveřejnil, že o Tluchořových schůzkách s Kočí předcházejících vypuknutí krize byl informován prostřednictvím anonymního e-mailu (pisatel se označil za nepříliš dobře placeného policistu pracujícího ve sněmovně), obvinil jej Tluchoř 15. dubna 2011 ze zneužívání aparátu ministerstva vnitra a policie ke sledování ústavních činitelů. Tluchořův stranický předseda Petr Nečas jej však v tomto obvinění nepodpořil. Prezident Václav Klaus v rozhovoru zveřejněném MF Dnes 18. dubna 2011 označil „\"plán dvojice Kočí – Tluchoř (a lidí kolem nich) za zdroj vládní krize.\"“ Vzápětí začali Tluchoře veřejně kritizovat i někteří jeho kolegové z poslaneckého klubu ODS a začala se vést diskuse o Tluchořově setrvání v čele klubu. Při obhajobě tohoto postu 11. května 2011 Tluchoř neuspěl, když se proti němu postavil Petr Nečas, a novým předsedou klubu byl zvolen Zbyněk Stanjura.\n\nNásledně zůstal řadovým poslancem. Koncem roku 2012 se profiloval jako kritik Petra Nečase a na 23. kongresu ODS v Brně v listopadu 2012 vyzval Petra Nečase k odchodu z čela strany. Zároveň byl členem skupiny několika poslanců ODS, kteří odmítali podpořit daňové zákony připravené vládní koalicí s tím, že v nich obsažené zvyšování daní není v souladu s politikou ODS. Na kongresu nakonec nekandidoval proti Petru Nečasovi, který post v čele strany obhájil. Krátce poté, 7. listopadu 2012 Petr Tluchoř rezignoval na poslanecký mandát. Deník Insider pak bez uvedení konkrétních zdrojů napsal, že Tluchoř má podle vnitrostranické dohody získat po odchodu ze sněmovny post ve skupině ČEZ.\n\nDohrou aféry bylo zahájení trestního stíhání Vrchním státním zastupitelstvím v Olomouci za jeho rezignaci na mandát, která byl údajně vyvolána korupčním jednáním. Ve věci bylo činné Vrchní státní zastupitelství v Olomouci, byť podle právníka Zdeňka Koudelky k tomu nebylo příslušné. Nejvyšší soud pak z důvodu imunity stíhaných poslanců rozhodl o jejich vynětí z trestního řízení, které bylo následně zastaveno Nejvyšším státním zastupitelstvím; to pak v jiné kauze od základu zkritizoval Ústavní soud.\n\nJe podruhé ženatý a z prvního manželství má syna Matěje. Jeho současná manželka Kateřina Tluchořová – soudkyně Obvodního soudu pro Prahu 1 – je dcerou bývalého ministra zdravotnictví Luďka Rubáše. Hospodářské noviny vyslovily domněnku, že Tluchoř prostřednictvím svého tchána nakupuje nemovitosti, které pak jako poslanec nemusí dokládat v majetkovém přiznání.\n\n\n"}
{"id": "330055", "url": "https://cs.wikipedia.org/wiki?curid=330055", "title": "Astrachaňská oblast", "text": "Astrachaňská oblast\n\nAstrachaňská oblast ( ) je oblast patřící do Jižního federálního okruhu Ruské federace. Leží na severozápadním pobřeží Kaspického moře a sousedí s Kalmyckou republikou na jihozápadě, s Volgogradskou oblastí na severu a s Kazachstánem na východě.\nÚzemí od 5. století osidlovaly turkické kmeny a po mongolské invazi se oblast stala součásti chanátu Zlatá horda, od roku 1460 téměř sto let existoval na jeho území Astrachaňský chanát. V roce 1556 se oblast stala součástí Ruska. Povrch regionu je tvořen z větší části stepí. Na území oblasti leží dvě státní přírodní rezervace, tři biologické rezervace a 35 uznaných přírodních památek.\n\nCelková rozloha Astrachaňské oblasti je 44 100 km². V roce 2008 měla oblast 1 000 874 obyvatel. Mezi další významná města vedle Astrachaně patří Achtubinsk, Charabali a Znamensk. Astrachaňská oblast leží v Kaspické nížině na dolním toku řeky Volhy před jejím ústím do Kaspického moře.\n\nAstrachaňská oblast je rozdělena do 11 administrativních rajónů, na 3 města oblastně a 3 města regionálně podřízená, 4 rajóny ve městech, 11 osad městského typu a 145 vesnic. Správním centrem je město Astrachaň, které má přes půl milionu obyvatel. V čele Astrachaňské oblasti stojí gubernátor Alexandr Alexandrovič Žilkin, jenž byl zvolen do funkce v roce 2004.\n\nCelá oblast leží v Kaspické nížině při ústí řeky Volhy do Kaspického moře. Podnebí je velmi suché a větší část území zabírá (především na východě) polopoušť. Na západě se půda využívá jako pastviny. Zcela zvláštní oblastí z hlediska přírodních podmínek je Volžsko-achtubské údolí (pojmenované podle dvou řek - Volhy a Achtuby), které přechází do rozlehlé delty řeky Volhy. Díky pravidelnému zaplavování je ideálním místem pro výtěr z ekonomického hlediska významných druhů ryb - jesetera, hvězdnatého jesetera, vyzy a dalších.\n\nAstrachaňská gubernie byla založena v roce 1717 a tvořila jihozápadní hranici Ruského impéria. Její hranice se poměrně často měnily a k jejich ustálení na současné podobě došlo v roce 1919.\n\nNevýznamnějším odvětvím je v Astrachaňské oblasti průmysl paliv (cca 60% produkce v celé Ruské federaci). Zdejší komplex se specializuje na výrobu technické síry, motorové nafty, benzínu a dalších produktů z ropy a zemního plynu. Významné jsou také loděnice v hlavním městě Astrachaň. Na území oblasti se nacházejí zásoby ropy, zemního plynu a sádrovce.\n\nV roce 2016 je Astrachaňská oblast s dluhem 131,4 miliard rublů nejzadluženější oblastí Ruské federace. V důsledku ostré rozpočtové krize plánuje ruská vláda v roce 2016 na další tři roky takřka sedminásobně snížit objem rozpočtových úvěrů pro regiony, což dostane Astrachaňskou oblast spolu s dalšími 19 regiony na pokraj bankrotu.\n\nVětšinu obyvatelstva tvoří Rusové (70 %). Další významným národem jsou Kazaši, kteří tvoří více než 14 % obyvatelstva (to je největší skupina Kazachů ze všech federálních subjektů Ruska). Astrachaňská oblast je také historicky územím obývaným Tatary.\n\nAstrachaňská oblast se dělí na 11 rajónů, 2 městské okruhy (Astrachaň, Achtubinsk) a 1 uzavřený administrativně-územní útvar (město Znamensk, které je pod přímou správou federální vlády).\n\n"}
{"id": "330057", "url": "https://cs.wikipedia.org/wiki?curid=330057", "title": "Znamensk", "text": "Znamensk\n\nNázev Znamensk má více sídel:\n"}
{"id": "330060", "url": "https://cs.wikipedia.org/wiki?curid=330060", "title": "Casimirův jev", "text": "Casimirův jev\n\nCasimirův jev (Casimirův efekt, Casimirova síla) se vysvětluje jako projev existence párů virtuálních částic ve vakuu. Tento koncept ovšem není potřeba k vysvětlení tohoto jevu. Jev nastává v případě, že se velmi blízko sebe ocitnou například dvě nenabité desky, které by se vzhledem k absenci náboje neměly navzájem silově ovlivňovat. Materiál desek však ovlivňuje výslednou velikost síly.\n\nDvě rovnoběžné nenabité desky se vzájemně přitahují malou, avšak nenulovou silou (která je pro dostatečně tenké desky podstatně větší, než vzájemná gravitační přitažlivost). Jak v okolním prostředí, tak i mezi těmito deskami totiž vznikají vakuové fluktuace (virtuální páry částic a antičástic). Ty, které vznikají mezi deskami, mají omezený soubor možných vlnových délek, neboť musí mít takovou vlnovou délku, aby vzdálenost mezi deskami byla jejím celočíselným násobkem. To znamená, že virtuálních párů částic vzniká v prostoru mezi deskami o něco méně než mimo ně, kde mohou nabývat libovolných vlnových délek.\n\nCasimirův jev není omezen na případ vakuové mezery, ale vyskytuje se i v případě, že mezera mezi deskami je vyplněna libovolnou reálnou tekutinou. Budou-li navíc materiál desek a tekutina mezi nimi mít rozdílnou permitivitu, může být výsledný efekt Casimirovy síly také odpudivý. Ten nastane tehdy, bude-li hodnota permitivity tekutiny ležet mezi hodnotami permitivity desek. Přitažlivá Casimirova síla (vakuová), úměrná součinu permitivity obou látek, pak bude mezi jednou deskou a tekutinou větší, než mezi deskami navzájem, což povede ke vnikání tekutiny do mezery s následkem výsledného odpuzování desek.\n\nZatímco přitažlivý efekt Casimirovy síly působí v oboru nanotechnologií jisté problémy, protože způsobuje nechtěnou přilnavost nanosoučástek, odpudivý jev lze naopak velmi vhodně využít např. pro konstrukci usazení velmi citlivých mikrosoučástí přístrojů (tzv. kvantová levitace) nebo návrhy mikropřístrojů s velmi nízkým třením.\nTento kvantový jev předpověděl na základě kvantové teorie vakuových fluktuací v roce 1948 Hendrik Casimir, a sice pro dokonale vodivé desky ve vakuu. V roce 1956 Jevgenij M. Lifšic jeho předpověď zobecnil pro reálné materiály desek a reálnou tekutinu mezi nimi a ukázal, že výsledný efekt síly může být i odpudivý. Proto je síla někdy nazývána Casimirova-Lifšicova.\n\nPoprvé byl Casimirův efekt experimentálně potvrzen v roce 1996 a v roce 1999 udělila NASA tříletý grant na vyjasnění otázky, je-li tedy možné tuto energii čerpat a případně využít ke kosmickému pohonu.\n\nExperimentální důkaz odpudivého efektu Casimirovy síly byl publikován počátkem r. 2009.\n\nNebo také tepelná Casimirova síla je velmi podobným efektem, který se projevuje na velmi krátké vzdálenosti dokonale vodivých materiálů ve vakuu. Klasický Casimirův jev je však projevem fluktuací v elektromagnetickém poli, kdežto tepelný casimirův jev je projevem teplotních fluktuací v elektromagnetickém poli. Na rozdíl od klasického casimirova jevu se vyskytuje i ve větších vzdálenostech jako 3 µm. Této vlastnosti bylo využito při prokázání tepelné casimirovy síly, detekováním efektů casimirova jevu vědci zjistili, že ve vzdálenostech větších jak 3 µm nedochází k rapidnímu poklesu energetických hodnot, tak jak by podle teorie mělo. Oba materiály se navzájem přitahovaly až do vzdálenosti 7 µm, což je připisováno právě tepelnému casimirovu efektu.\n"}
{"id": "330063", "url": "https://cs.wikipedia.org/wiki?curid=330063", "title": "Torquato Tasso", "text": "Torquato Tasso\n\nTorquato Tasso (11. března 1544 Sorrento – 25. dubna 1595 Řím) byl básnicky jeden z nejvýznamnějších představitelů italské renesance.\n\nBásník Torquato Tasso se narodil v roce 1544 v přímořském městečku Sorrento (Kampánie), kde má na náměstí svůj pomník. Vyrůstal v dobře stavěné i finančně založené rodině. Vystudoval filozofii a rétoriku. Život Torquata Tassa byl plný dramatických zvratů. Své nejšťastnější období prožil v letech 1565–1570 na dvoře kardinála Luigiho d'Este ve Ferraře. Trpěl psychickými poruchami, byl hospitalizován a následně i několik let držen. Zemřel v Římě. \n\nJeho nejvýznamnějším dílem je epos \"Osvobozený Jeruzalém\" – skladba s motivem křižáckých výprav.\nMezi jeho další díla patří také již méně známý poetický román \"Rinaldino\" (1562) nebo kniha nazvaná \"Dialogy\", kde autor rozpráví se svým fiktivním přítelem, či pastýřský román \"Aminta\".\n\nTassovo dílo se stalo inspirací pro malířství, hudební, filmovou a knižní tvorbu (ze známých např.: Goethova tragédie \"Torquato Tasso\").\n\n\"Osvobozený Jeruzalém\" byl přeložen do polštiny Piotrem Kochanowskim (1618) a fungoval jako první polský epos.\n\n"}
{"id": "330065", "url": "https://cs.wikipedia.org/wiki?curid=330065", "title": "Dívčí hrady (Praha)", "text": "Dívčí hrady (Praha)\n\nDívčí hrady je druhý název návrší Děvín a též název převážně vilové čtvrti a stejnojmenné ulice na severozápadním úbočí kopce, spadající do katastrálních území Smíchov a Radlice v Praze. \n\nJako \"Dívčí hrady\" se označuje zejména severní část kopce, k vilové čtvrti z jihu přiléhá přírodní památka Ctirad. Jižní část kopce s vrcholem Děvín patří do přírodního parku Prokopské a Dalejské údolí a jižní úbočí do přírodní rezervace Prokopské údolí. Zástavbou na severozápadním svahu Děvína (Závěrka, Kesnerka, Koulka atd.) jsou Dívčí hrady urbanisticky propojeny se Smíchovem. Jako Dívčí hrady se označuje též rozsáhlá náhorní pláň s pomístním jménem Na rovinách, která sahá na západ do katastrálního území Jinonic a ke starým Butovicím.\n\nDopravně je čtvrť dostupná z Radlické ulice, blízko se nachází také stanice metra Radlická. Vilovou čtvrť Dívčí Hrady obsluhuje polookružní městská autobusová linka 231, jež sem vede ze Smíchova. Železniční Trať 122 prochází obloukem po úbočí kopce, mezi zastávkou Praha-Žvahov a stanicí Praha-Jinonice však nemá u čtvrti Dívčí Hrady žádnou zastávku. Dobrá dostupnost je také z autobusové zastávky Prosluněná.\n\nKoncept nového Územního plánu hlavního města Prahy počítá s Dívčími hrady jako všestranným rozvojovým územím. Počítá se zde s pozemky pro nový rozsáhlý kampus Univerzity Karlovy (západ, východ a jihovýchod lokality Dívčí hrady), západní část je uvedena jako významné městské rozvojové území (M/9, vymezeno 62,87 ha zastavitelného území) a východní část jako významné krajinné rozvojové území (Z/13, vymezeno 62,01 ha). Jih a sever plošiny jsou vedeny jako územní rezervy pro zástavbu (UU/29 a UU/30). Oblast Dívčích hradů (S/18) má rozhodování o změnách využití být podmíněno prověřením územní studií. Návrh počítá s vybudováním lanové dráhy Radlická – Dívčí hrady.\n"}
{"id": "330066", "url": "https://cs.wikipedia.org/wiki?curid=330066", "title": "Dumont d'Urville", "text": "Dumont d'Urville\n\nZákladna Dumont d'Urville () je francouzská výzkumná stanice v Antarktidě na ostrově Île des Pétrels v souostroví Pointe Géologie v Adélině zemi. Je pojmenována po polárníku J. D. d'Urville. Řídí ji \"Francouzský polární institut Paul Émile Victora\".\n\nPrůkopnická francouzská antarktická výzkumná stanice Port Martin, nacházející se 62 km východně od D'Urville, byla zničena požárem v noci z 23. ledna 1952. V tomtéž roce byla vybudována malá základna na Île des Pétrels pro studium hnízdění tučňáků císařských. Tato základna byla pojmenována Base Marret. Protože byla hlavní základna Port Martin úplně zničena, byla Base Marret zvolena k přezimování výzkumníků během zimy 1952/1953. Nová hlavní základna, stanice Dumont D'Urville, byla vybudována na stejném ostrově a otevřena 12. ledna 1956, aby sloužila jako centrum pro francouzský vědecký výzkum během antarktického „Mezinárodního geofyzikálního roku“ 1957/1958. Stanice je dodnes aktivně využívána. \n\nStanice umožňuje vystoupit na břeh pouze skupině maximálně 30-40 lidí. Led a silné katabatické větry často brání vylodění z raftu nebo z helikoptéry. Stanice má kapacitu přibližně 30 osob v zimě a 120 během léta. Ledoborec \"l'Astrolabe\" přiváží z přístavu Hobart v Tasmánii na stanici zásoby a výzkumníky. Od listopadu do března cestu absolvuje pětkrát tam a zpět.\nV roce 1967 byla ze základny Dumont d'Urville vypuštěna francouzská raketa pro výzkum nejvyšších vrstev atmosféry typu Dragon. V okolí základny byl natočen oskarový dokumentární film \"Putování tučňáků\" (\"La Marche de l'empereur\"). \n\n"}
{"id": "330067", "url": "https://cs.wikipedia.org/wiki?curid=330067", "title": "Znamensk (Astrachaňská oblast)", "text": "Znamensk (Astrachaňská oblast)\n\nZnamensk ( ) je uzavřené město, středisko raketového zkušebního polygonu Kapustin Jar v Astrachaňské oblasti v Rusku. Bylo založeno jako sídliště pro vědce a jejich rodiny podílející se na výzkumu v Kapustin Jaru.\n\nV roce 2004 zde žilo 32 100 obyvatel.\n\n"}
{"id": "330072", "url": "https://cs.wikipedia.org/wiki?curid=330072", "title": "Noreena Hertzová", "text": "Noreena Hertzová\n\nNoreena Hertzová (* 24. září 1967 v Londýně) je anglická ekonomka, autorka několika studií a aktivistka. Je specialistka na investiční bankovnictví a ruskou ekonomiku. Současně se zabývá (ekonomickou) globalizací.\n\nNoreena Hertzová je pravnučkou britského rabína Josepha H. Hertze. Narodila se a vyrůstala v Londýně. Navštěvovala Westminsterskou školu, londýnskou University College a Whartonovu školu v Pensylvánii v USA. Její matka, módní návrhářka a feministka, Leah Hertzová, zemřela na rakovinu, když Noreeně bylo 20 let. Po návratu do Velké Británie dokončila doktorát (PhD) na King's College na Universitě v Cambridge.\n\nPoté odešla na pozvání profesora z Whartonu do Ruska pracovat pro Světovou banku. Sehrála roli při sestavování ruské burzy a jako poradce ruské vlády na jejích privatizačních programech.\n\nJejí rozčarovaná a velmi kritická doktorandská práce na Cambridge, („\"Ruské poreformní obchodní vztahy\"“) z roku 1996 popírá, že by Rusko úspěšně přešlo k tržní ekonomice.\n\nPoté vrhla svou pozornost na mírový proces na blízkém východě, kde vedla čtyřicetičlenný výzkumný tým Palestinců, Izraelců, Jordánců a Egypťanů.\n\nV roce 2006 se stala čestným členem a ředitelem \"Cambridge's Judge Business School\" (\"Rozhodčí obchodní škola při Cambridge\").\n\nBěhem roku 2005 Hertzová též sloužila semestrální profesuru na holandské Univerzitě v Utrechtu.\n\nByla označena za „mladou globální vůdkyni zítřka“ Světovým Ekonomickým Fórem roku 2004. Roku 2001 ji časopis \"Management Today\" nominoval mezi nejvýznamnějších 35 žen pod 35 let.\n\nTím, jak otevřeně poukazuje na úskalí kapitalismu, je Hertzová považována za středo-levicově smýšlející, spíše než levicová Naomi Kleinová, s kterou je občas porovnávána.\n\nNoreena Hertzová publikovala několik studií na téma globalizace a Rusko. Též sepsala několik populárních knih ze své zkušenosti z práce pro Světovou banku. Její práce zahrnuje:\n\nKnihou \"Plíživý převrat\" si získala širší věhlas. Poukazuje v ní na tendence globalizace a chování nadnárodních společností vzhledem ke státu a spotřebiteli. Dokazuje, že myšlenka vše-řešící tržní ekonomiky má svá úskalí. Všímá si, jak vlády států nadnárodním korporacím čím dál více ustupují a jejich role se omezuje jen pro zajištění legislativy a podmínek pro jejich podnikání, kdy tradiční funkce pro zajištění občanů ustupují do pozadí; a naopak – nadnárodní společnosti pomocí svých podpůrných programů čím dál více zasahují do života občanů-spotřebitelů, čímž si zajišťují stále důležitější reputaci. Ukazuje, že prosazování změn u korporací (pomocí bojkotování výrobků, které tyto vyrábějí) je mnohem racionálnější a rychlejší instrument pro zjednání nápravy, než klasickými legislativními kroky.\n\n\n"}
{"id": "330074", "url": "https://cs.wikipedia.org/wiki?curid=330074", "title": "Planet Festival", "text": "Planet Festival\n\nPlanet Festival je český multižánrový hudební festival, který se doposud konal třikrát. První ročník s názvem Go Planet Roxy proběhl v roce 2003 v areálu letiště Čápův Dvůr na okraji Tábora. V roce 2006 se přejmenoval na Love Planet a z technických důvodů se na poslední chvíli stěhoval do Prahy. Třetí ročník se vrátil zpět do Tábora, mezi hlavní zahraniční hvězdy patřily Hadouken!, Beatsteaks, Bad Religion a Kosheen.\n\nFestival se vrátil na táborské letiště, opět velmi silným programem. První den se na pódiu objevili punkoví matadoři Bad Religion a jedna z nejlepších německých koncertních kapel – Beatsteaks. Dále pak Kosheen se zraněnou zpěvačkou Sian Evans a místní Sunshine. Druhý den patřil britské senzaci Hadouken!, jež přivezla i nové album \"Music for an Accelerated Culture\". Dále vystoupil např. IAMX, Zion Train, Southpaw či Sunflower Caravan.\n\nTento ročník se na rozdíl od svého předchůdce obešel bez větších sponzorů. Na druhou stranu ho trápila nízká návštěvnost čítající přibližně 6 000 lidí, stejně tak jako mrazivé počasí.\n\nČtvrtý ročník se uskutečnil ve dnech 5. a 6. června 2009. Deštěm zmáčené táborské letiště hostilo především hvězdy britské indie scény – Klaxons, White Lies, Baddies, velkolepý comeback přichystali Orbital.\n\n"}
{"id": "330077", "url": "https://cs.wikipedia.org/wiki?curid=330077", "title": "Château Haut-Brion", "text": "Château Haut-Brion\n\nChâteau Haut-Brion je nejstarší a nejmenší z vinařských usedlostí, jimž byla při Bordeauxské klasifikaci vín v roce 1855 přiznána kategorie \"premier cru\". Úředně je sice součástí obce Pessac-Léognan v oblasti Graves, ale její území je v podstatě sevřeno z jedné strany Pessakem a z druhé předměstím Bordeaux, které je centrem oblasti Médoc. Château Haut-Brion, jež leží v oblasti Graves, je jedinou usedlostí mimo oblast Médoc, jíž byla při legendární Bordeauxské klasifikaci vín v roce 1855 udělena zvláštní výjimka a byla zařazena do skupiny klasifikovaných usedlostí, navíc na její samotný vrchol. Château Haut-Brion je také první usedlostí, která propůjčila své jméno velkému vínu.\n\nHistorici se domnívají, že se zde víno pěstovalo již v římských dobách, nicméně nejstarší doložená existence vinohradu se datuje do roku 1423. Vlastní historie usedlosti začíná v roce 1525, kdy se člen bordeauxského parlamentu Jean de Pontac oženil s Jeanne de Bellon, jež mu jako věno přinesla pozemek zvaný Haut-Brion. Pontac postupně skupoval okolní pozemky a o 25 let později zde začal budovat zámek. S nesmírnou jasnozřivostí jej postavil na místě, jež se nehodilo pro pěstování révy, a na veškeré vhodné půdě zřídil vinohrady. \n\nJeho potomci pokračovali v započatém díle. Asi 100 let po založení château zavedl François-Auguste de Pontac, jenž se v roce 1653 stal prezidentem bordeauxského parlamentu, nové metody prodeje vína a jeho uvádění na trh. Jako první začal do zahraničí vyvážet červené víno z jediného vinohradu. Hned po Velkém požáru Londýna v roce 1666 zde otevřel tavernu, která se rychle stala velmi oblíbeným místem. První zmínku o ní a o víně z Château Haut-Brion najdeme v \"Deníku\" kronikáře období stuartovské restaurace Samuela Pepyse. Napsal: „Pil jsem francouzské víno, kterému se říká Ho-Bryan. Mělo dobrou chuť, nejzvláštnější, s jakou jsem se kdy setkal.“ K dalším obdivovatelům tohoto vína v Anglii patřili též spisovatelé Daniel Defoe a Jonathan Swift a filozof John Locke. \nPo bouřlivém období Francouzské revoluce vlastnil usedlost v letech 1801–1804 francouzský ministr zahraničí Charles Maurice de Talleyrand-Périgord. Jedna z legend, jež o něm kolují, vypráví o tom, že povýšil gastronomii na umění a svůj stůl učinil nástrojem diplomacie. Méně se však už ví, že jeden z hlavních nástrojů jeho „stolní diplomacie“ nesl jméno vinohradu, jejž kníže zakoupil v Pessaku.\n\nDalším rodem, jehož jméno je spojováno s Château Haut-Brion, jsou Larrieuovi. Usedlost koupil v roce 1836 za vlády Ludvíka-Filipa pařížský bankéř Joseph-Eugène Larrieu. Díky jeho synu Amédéovi prošla poprvé velkou modernizací a začala produkovat výtečné víno.\n\nTradici spojení diplomacie s gastronomií zopakoval o sto padesát let po Talleyrandovi americký finančník Douglas Dillon, jenž v letech 1953–1957 působil jako velvyslanec USA ve Francii, a svým vínem zásoboval Bílý dům i Elysejský palác. Později, za prezidenta J. F. Kennedyho, se stal ministrem financí. Douglas Dillon byl synem významného newyorského bankéře Clarence Dillona, který založil další dynastii majitelů Château Haut-Brion. Usedlost zakoupil v roce 1935 od předchozího majitele André Gilberta po měsíci přemlouvání. Teprve krátce předtím byl zrušen americký zákon o prohibici, takže v zemi nastala neukojitelná poptávka po víně. Clarence Dillon se sice dostal do světa vín pozdě, přistupoval však k němu s výjimečným zanícením a se zdravým smyslem pro význam terroiru. Podařilo se mu předat své vinařské nadšení potomkům, takže dnes je u kormidla již čtvrtá generace. Vnučka Clarence Dillona Joan, vévodkyně de Mouchy, a jeho vnuk, kníže Robert Lucemburský, převzali pochodeň a se zápalem typickým pro rodinný podnik dnes vedou vinařství s názvem Domaine Clarence Dillon. \n\nHaut-Brion je dnes „městské Graves“. Celá usedlost s vinohradem i sklepy je totiž obklopena bordeauxským předměstím a aglomerací Pessac-Léognan, od nichž je oddělují vysoké zdi, které usedlosti zajišťují pokoj a klid. Toto zvláštní městské mikroklima způsobuje, že zdejší hrozny dozrávají ve srovnání s ostatními vinicemi rychleji.\nPozemek usedlosti má rozlohu 109 akrů (44 ha), jež dávají každoročně mezi 12 000 až 15 000 kartony (1 karton = 12 láhví) vína. Vinohrad Château Haut-Brion je z 55 % osázen Cabernetem Sauvignon, z 25% Merlotem, z 20% Cabernetem Franc. Průměrné stáří keřů révy je 30 let. \n\nVinaři usedlosti Haut-Brion vždy propagovali pokrokové metody v pěstování vinné révy a výrobě vína. Po epidemii mšičky révokaze v polovině 19. století patřili mezi průkopníky roubování révy na podnože; po 2. světové válce zavedli používání mechanizace a traktorů a po ničivých mrazech v roce 1956 přešli na nový způsob selektivní výsadby. V 70. a 80. letech minulého století začali zavádět další moderní postupy. Z klonů, jež pocházejí ze zdejší révové školky, se postupně po částech obnovuje celý vinohrad.\n\nV roce 1961 se Haut-Brion stalo prvním vinařstvím premier cru z oblasti Bordeaux, jež nahradilo staré dřevěné kvasné kádě tanky z nerezové oceli. Kromě zvýšení hygieny výroby vína se tím zlepšila kontrola teploty kvašení. Tyto tanky lze totiž i chladit, aby se dal v pravou chvíli zastavit fermentační proces. \nVíno zraje v nových sudech z dubového dřeva po dobu 24 až 27 měsíců a poté se láhvuje a ukládá k dalšímu dlouholetému zrání.\n\nHaut-Brion bylo prvním vínem kategorie premier cru, o němž existují záznamy, že bylo vyvezeno to do Spojených států: Během své cesty po Francii si totiž Thomas Jefferson, pozdější prezident USA, zakoupil šest kartonů zdejšího vína a nechal si je poslat na svoji usedlost ve Virginii. \n\nVíno Haut-Brion, představuje skutečný klenot mezi všemi premier cru v kraji Bordeaux. Je to největší červené víno z oblasti Graves. Jeho nenapodobitelná chuť je dána \"terroirem\" vinohradu. Je velice jemné a dokonale hebké, vybraně harmonické a lahodné. Je vždy nádherně vytříbené a komplexní. Časem získává nenapodobitelný buket kouře a koření a jeho aroma se smyslně rozvíjí. Díky své dlouhověkosti může nádherně rozvinout svoji intenzitu, půvab i ušlechtilost.\n\n\n\n"}
{"id": "330078", "url": "https://cs.wikipedia.org/wiki?curid=330078", "title": "The Beatmen", "text": "The Beatmen\n\nThe Beatmen byla slovenská rocková (tehdy bigbítová) kapela, zpívající hlavně anglicky, která působila v letech 1964-1966. Značně ovlivnila československou populární hudbu. Byla to superskupina vytvořená manažerem Petrem Tuchscherem ze špičkových slovenských beatových hudebníků. Kolem roku 1965 byla považována za nejlepší československou beatovou skupinu, nejen publikem, ale také hudebními kritiky a českými hudebníky. Jejím frontmanem byl kytarista a zpěvák Dežo Ursiny, jehož prvním velkým úspěchem skupina byla. Hrála převážně písně ovlivněné The Beatles. V roce 1966 skupina emigrovala do Německa, Dežo Ursiny odmítl emigrovat, Peter Petro se z rodinných důvodů vrátil.\n\n\nV roce 1966 vystřídali Ursinyho a Petera Petra: \n\n\n\n"}
{"id": "330079", "url": "https://cs.wikipedia.org/wiki?curid=330079", "title": "Uzavřené město", "text": "Uzavřené město\n\nUzavřené město je termín pro sídla v bývalém Sovětském svazu, ve kterých platily přísné omezující podmínky pro pohyb a pobyt osob. Velmi často se tajila i jejich samotná existence. Tato sídla jsou v Rusku nyní známá jako „uzavřené administrativně-územní útvary“ ( ).\n\nUzavřená města byla založena na konci 40. let 20. století a byla známá jako „poštovní schránky“ (to bylo odvozeno od zvyku zasílání pošty do těchto měst přes poštovní schránky v jiných městech). Dají se rozdělit na dvě kategorie. Do první spadají sídla s citlivými vojenskými, průmyslovými a vědeckými zařízeními jako jsou vojenské základny nebo centra jaderného výzkumu. Mezi tyto se řadily například město Perm (centrum sovětské výroby tanků), Gorkij (místo, kde byl zadržován disident Andrej Sacharov) a Vladivostok (základna sovětské tichomořské floty).\n\nDruhou kategorii tvořila příhraniční města (nebo dokonce celé oblasti, jako např. Kaliningradská oblast), která byla uzavřena z bezpečnostních důvodů.\n\nUmístění mnoha uzavřených měst bylo vybráno s ohledem na jejich geografické charakteristiky. Často byla zakládána na odlehlých místech Uralu nebo Sibiře mimo dosah nepřátelských bombardérů. Z důvodu velké spotřeby vody v těžkém průmyslu a pro jaderné technologie byla také budována v dosahu řek nebo jezer. Obyvatelstvo již existujících sídel v okolí bylo využíváno jako pracovní síla při jejich výstavbě. I přes původní záměr, že restrikce u těchto sídel budou pouze dočasné, v praxi vedla tato města v podstatě samostatný život a stala se jedním z rysů sovětského systému.\n\nPohyb osob do uzavřené oblastí i ven z ní byl přísně kontrolován. Cizinci měli vstup zcela zakázán a občané Sovětského svazu museli mít zvláštní povolení jak pro vstup, tak pro opuštění oblasti. Všichni noví obyvatelé museli projít prověrkami NKVD nebo jejích nástupnických organizací. Některá uzavřená města byla fyzicky uzavřena plotem s ostnatým drátem, monitorovaným ozbrojenými strážemi.\n\nHlavní změny v politice uzavřených měst nastaly na přelomu 80. a 90. let 20. století. Některá města, jako například Perm, byla otevřena ještě před pádem Sovětského svazu a jiná jako Kaliningrad a Vladivostok, zůstala uzavřená až do konce roku 1992. Nová ústava Ruské federace z roku 1993 podnítila významné změny i ve statutu uzavřených měst, které byly tímto přejmenována na „uzavřené administrativně-územní útvary“ (ZATO podle ruské zkratky).\n\nNyní je v Rusku celkem 42 veřejně známých uzavřených měst s celkovým počtem 1,5 milionu obyvatel. 75 % z nich je spravováno ruským Ministerstvem obrany a ostatní Ruskou federální agenturou pro atomovou energii, dříve Ministerstvem pro atomovou energii (Minatom). Názvy a lokace přibližně dalších 15 měst zatím ruská vláda nezveřejnila \n\nPočet uzavřených měst v Rusku je stanoven vládním výnosem (viz Externí odkazy). Patří tam:\n\nNěkterá z nich jsou otevřená pro zahraniční investice, ale cizinci mají vstup povolen pouze na zvláštní povolení. V některých městech se angažovaly americké firmy v rámci Nuclear Cities Initiative (NCI) (Inicitiva jaderných měst), vytvořená společně americkým národním úřadem jaderné bezpečnosti a ruským Ministerstvem pro atomovou energii, která částečně zahrnovala města Sarov, Sněžinsk a Železnogorsk. Úkolem bylo zajistit zaměstnání pro ruské jaderné vědce, aby se zabránilo jejich odchodu do zahraničí.\n\nPočet uzavřených měst byl od poloviny 90. let 20. století značně zredukován, ale ještě v roce 2001 byl cizincům (kromě občanů Běloruska) zakázán vstup do měst Norilsk, Talnach, Kajerkan, Dudinka a Igarka. Ruští občané musejí mít pro vstup zvláštní cestovní povolení.\n\nV Kazachstánu jsou 2 uzavřená města pod ruskou správou. Je to Bajkonur (dříve Leninsk), město vybudované jako zázemí pro Kosmodrom Bajkonur, a Kurčatov na Semipalatinské testovací základně.\n\nUkrajina měla dvě uzavřená města: přístav Sevastopol a průmyslové centrum Dněpropetrovsk. Omezení trvala do poloviny 90. let 20. století.\n\nNa území Estonska existovala dvě uzavřená města – Sillamäe a Paldiski. Jako ve většině ostatních průmyslových městech žila i zde ruská většina. V Sillamäe sídlila chemická továrna vyrábějící palivové články pro sovětské jaderné elektrárny. Sillamäe bylo uzavřené do vyhlášení nezávislosti Estonska v roce 1991. V Paldiski byla výcviková základna sovětského jaderného ponorkového loďstva a město bylo otevřeno až po odjezdu poslední ruské lodi v roce 1994.\n\n\n"}
{"id": "330084", "url": "https://cs.wikipedia.org/wiki?curid=330084", "title": "Jiří Pelikán", "text": "Jiří Pelikán\n\nExistuje více osobností se jménem a příjmením Jiří Pelikán:\n\n"}
{"id": "330086", "url": "https://cs.wikipedia.org/wiki?curid=330086", "title": "Podchlumí", "text": "Podchlumí\n\nNázev Podchlumí má více sídel:\n"}
{"id": "330091", "url": "https://cs.wikipedia.org/wiki?curid=330091", "title": "Karcinom prsu", "text": "Karcinom prsu\n\nKarcinom prsu (mammakarcinom) \"\"rakovina prsu\"\" je maligní nádorové onemocnění prsu, postihující v naprosté většině případů ženy. Muži tvoří cca 1 % postižených.\nK většině onemocnění dochází po 60. roce věku, před přechodem je onemocnění spíše vzácné a před 25. rokem extrémně vzácné.\n\nNejvětší incidence karcinomu prsu je zaznamenávána ve vyspělých zemích. V posledních letech narůstá incidence (nikoli však úmrtnost) u nádorů prsu a prostaty. Za rostoucím počtem případů však může být zlepšená diagnostika a zvýšené obavy. Nově se však ukazuje, že léčba je u neinvazivní formy někdy zbytečná a je požadována redefinice rakoviny.\n\nV roce 2005 byla nově diagnostikována rakovina prsu u 5 533 českých žen, což činí 16 % všech nádorových diagnóz u žen v tomtéž roce. Toto číslo odpovídá 105,4 případu na sto tisíc žen. V témže roce zemřelo na nádor prsu 36,5 ze sta tisíc žen (tedy zhruba třetina nemocných). Z dlouhodobého hlediska úmrtnost na nádory prsu u žen stabilně klesá . Nádory prsu jsou nejčastější příčinou nádorové úmrtnosti u českých žen, a proto představují závažný zdravotní problém. Naopak úmrtnost u mužů je podstatně vyšší, než u žen; v roce 2005 v ČR bylo sice diagnostikováno jen 0,8 případu na 100 tisíc mužů, ale zároveň 0,5 úmrtí na tuto rakovinu na 100 tisíc mužů, což odpovídá úmrtnosti 62,5% nemocných mužů, tedy skoro dvojnásobnému riziku úmrtí v případě onemocnění, než u žen.\n\nV roce 2009 byla rakovina prsu nově diagnostikována u 55 mužů (0,7 na 100 tisíc mužů) a u 5 975 žen (111,9 na 100 tisíc žen), počet zemřelých mužů na rakovinu prsu pro rok 2009 nebyl konkretizován, počet takto zemřelých žen činil 1607 (30,1 na 100 tisíc žen, asi 13,2% tímto karcinomem trpících).\n\nPři pátrání po příčinách rakoviny prsu byly odhaleny některé faktory, které zvyšují riziko, že dojde k onemocnění. Všechny známé rizikové faktory dohromady \"vysvětlují\" pouze menší část všech onemocnění.\n\n\nPodle skandinávského výzkumu dvojčat připadá asi 27 % případů rakoviny prsu na genetické faktory a zbytek na faktory životního stylu a životního prostředí.\n\nVirus leukémie u krav, který se vyskytuje v kravím mléku, byl nalezen o 30% častěji u žen s karcinomem prsu než u žen bez karcinomu.\n\nNejčastějšími příznaky nádorů prsu jsou okem či pohmatem patrné změny prsu a často oteklé lymfatické uzliny v podpaží. Velmi důležité je pravidelné samovyšetřování prsu, které umožní zachytit změny prsu a navštívit s nimi včas lékaře.\n\nVe více než 80 % případů je prvním symptomem bulka v prsu, kterou si postižená žena sama nahmatá. Na druhé straně ovšem většina samonahmataných nálezů není rakovinného původu, nýbrž jde o naprosto neškodné cysty, případně fibroadenomy.\n\nPohmatem patrné změny zahrnují:\n\nOkem patrné změny prsu zahrnují:\n\nBolest či výtok z bradavky jsou v časných stadiích méně obvyklé. Oba příznaky navíc mohou doprovázet také řadu jiných chorob prsu. Přesto je ale se všemi těmito problémy vhodné navštívit lékaře, protože jedině on může zvážit závažnost stavu a případně doporučit některá další vyšetření.\n\nPoměrně vzácný \"zánětlivý karcinom prsu\" vyniká širokým spektrem nespecifických, proměnlivých příznaků a zpravidla totální absencí hmatatelného nálezu: nejznámější příznaky jako otok, šupinatění, zarudnutí či „pomerančový“ vzhled kůže prsu se vyskytují jen u přibližně 50–75 % těchto karcinomů.\n\nPodezření na rakovinu prsu je možné získat při samovyšetření, vyšetření lékařem či screeningovém mamografickém vyšetření nebo při vyšetření ultrazvukem, které se u mladších žen preferuje před mamografickým. Pokud lékař uvažuje o možnosti nádorového onemocnění prsu, zvolí obvykle k vyloučení či potvrzení diagnózy jednu či několik z dalších metod – diagnostické mamografické vyšetření, ultrazvukové vyšetření prsu, magnetickou rezonanci prsu nebo cílenou biopsii z hmatné léze. Obvykle je třeba vyšetření více, neboť pokud se jedná o nádor, je nutné pro volbu dalšího postupu znát i rozsah nádorového onemocnění.\nKaždé ženě se doporučuje provádět minimálně jednou měsíčně samovyšetření obou prsů. Při něm by měla žena důkladně prozkoumat své prsy zejména na přítomnost příznaků podrobněji zmíněných v sekci Příznaky. Při nejasnosti či přítomnosti příznaků by měla navštívit svého lékaře – nejlépe gynekologa.\n\nKaždá žena nad 15 let věku má právo chodit pravidelně jednou ročně na kontroly u svého gynekologa. Ten by měl zejména u žen po menopauze pohledem a pohmatem vyšetřovat oba jejich prsy na přítomnost příznaků, které mohou svědčit pro nádorové onemocnění.\n\nPokud žena objeví při samovyšetření nějaký příznak, neměla by čekat na nejbližší kontrolu. Raději by měla takové zjištění telefonicky ohlásit svému gynekologovi a zároveň se k němu objednat na kontrolu.\n\nPokud lékař při vyšetření shledá, že by nález mohl svědčit pro nádorové onemocnění, velmi pravděpodobně pacientku odešle na další vyšetření.\n\nKaždé ženě od věku 45 let hradí pojišťovna jednou za dva roky mamografické vyšetření. Při něm pacientka podstoupí rentgenování obou prsů slabým paprskem. Prs je při snímkování stlačen, aby mohl být na snímku lépe prosvícen.\n\nSnímek se provádí k odhalení časných nádorových změn. Nejčastějšími známkami nádoru jsou hvězdicovitá zahuštění tkáně prsu a také malé okrsky zvápenatění, které jsou na snímku viditelné jako bílé tečky.\n\nKromě použití ke screeningu se snímkování mamografem používá také k vyloučení podezření na nádor. Diagnostická mamografie je cílené vyšetření, proto již není nastavena na minimální dávku jako screeningová mamografie. Při diagnostické mamografii je použito vyšší intenzity rentgenového záření, takže vznikne kvalitnější obraz zachycující více detailů.\n\nKlasifikace karcinomu je velmi důležitá pro volbu nejlepší terapie. Nádory prsu totiž představují poměrně širokou skupinu onemocnění různého biologického chování.\n\nRozlišujeme\n\n\nDůležitá kritéria jsou:\n\nNěkteré typy karcinomů z různých důvodů vyžadují jinou klasifikaci. Jsou to především\n\nOnkogeny jsou geny, jejichž poruchy mohou v konečném důsledku způsobit vznik nádorového onemocnění.\n\nU klasifikace pomocí onkogenů se jedná o pokus identifikovat co největší množství onkogenů a pomocí této znalosti předvídat široké spektrum biologických aspektů tumorů a jejich reakci na nejrůznější terapie.\n\nKdyž se ukáže, že například geny související s angiogenezí (novotvorbou cév) jsou aktivovány více než normálně, je pravděpodobné, že onemocnění bude reagovat na blokaci angiogeneze (např. blokádou cytokinu zvaného VEGF).\n\nVelké množství onkogenů je ve svém účinku nezávislých, proto je možné na základě znalosti profilu onkogenů volit účelnou kombinovanou terapii spočívající jednak v zařazení vhodných léčiv a jednak ve vyloučení léčiv, které by neměly na onemocnění valný efekt.\n\nNejdůležitější a většinou první část terapie je včasná operace, kterou se odstraní tumor a všechny napadnuté uzliny.\n\nPodle velikosti, typu a rozšíření nádoru lze přistoupit k jedné ze tří operací, které odebírají různé množství tkáně prsu.\n\n\nRozhodující pro dlouhodobý kurativní úspěch je kompletní resekce tumoru respektive všech ložisek tumorů, přesný typ operace má hlavně vliv na profil vedlejších účinků a optický výsledek. U velmi mladých pacientek (<30let) je většinou zapotřebí mastektomie, ostatní postupy jsou v této věkové skupině spojeny se značně zvýšeným počtem lokálních recidiv. U ostatních pacientek je u lokalizovaných tumorů kombinace méně radikální operace a ozařování stejně efektivní.\n\nDříve běžná totální resekce všech axialních uzlin byla postupně nahrazena méně radikálními zákroky.\n\nBěžný postup je během operace tumoru odebrat a analyzovat tzv. sentinelní uzlinu a podle výsledku případně odebrat další uzliny. Celkově se ukázalo, že i v případě že byla postižena sentinelní uzlina a 1-2 další uzliny není často zapotřebí radikální resekce uzlin. Je zapotřebí zvážit riziko lokální recidivy a imunologickou funkci uzlin které zpravidla aktivně působí proti šíření rakoviny, dále vedlejší účinky a možnosti léčení hormonterapii a chemoterapii.\n\nChemoterapie je často používanou metodou léčby nádorů prsu prováděná zejména pro agresivnější typy nádorů nebo u nádorů, proti kterým zatím neexistují specifické léky. Většinou se provádí po operaci a před ozařováním (tzv. adjuvantní chemoterapie), v některých případech (speciálně u \"triple negative\"/BRCA1 nádorů) v kombinaci s ozařováním před operací (neoadjuvantní).\n\nČasto ji lze provádět ambulantně, pacientka tedy nemusí kvůli chemoterapii ležet dlouhodobě v nemocnici. Chemoterapie je kombinovaná, volbu kombinace ovlivňuje jednak typ nádoru a jednak celkový stav pacientky. Terapeutické kombinace obvykle obsahují antracykliny a taxany, ve stádiu experimentů jsou terapeutické protokoly bez antracyklinů.\n\nTumory s vysokým procentem KI67 častěji reagují na taxany, luminální tumory spíše na anthracyckliny. BRCA1 tumory a jim podobné reagují na kombinace karboxyplatiny a taxanů. Pro tumory s vysokým procentem HER2neu lze v některých případech použít poněkud šetrnější vinorelbin v kombinaci s herceptinem.\n\nHormonální terapie připadá v úvahu u nádorů, které pro svůj růst potřebují ženské pohlavní hormony. Často platí, že čím pokročilejší nádor je, tím více jeho hormonální závislost klesá. Hormonální terapie může být dvojí.\n\n\nHerceptin blokuje HER2neu receptory, které jsou v některých typech nádorů zodpovědné za růst. Terapie zpravidla začíná co nejdříve po operaci, probíhá paralelně s případnou chemoterapií a ozařováním. Typicky se podává jeden rok.\n\nU nádorů prsu připadá v úvahu jak teleterapie, tak brachyterapie.\n\nRadioterapie se provádí zpravidla po operaci a případné chemoterapii, snižuje riziko lokálních recidiv.\n\nPři brachyterapii se do prsu implantují tenké trubičky s obsahem zářiče, které se po několika dnech opět vyjmou. Nově se vyvíjí intraoperativní brachyterapie – během resekce tumoru se vloží silný zářič do prsu a nechá krátkou dobu působit.\n\nBiologická terapie v širším slova smyslu zastřešuje všechny cílené zásahy do biologie nádoru s cílem nádor zničit nebo zastavit jeho růst.\n\nPod biologickou terapií v užším slova smyslu jsou míněny ty postupy, kdy je terapie cílena na konkrétní receptor. Sem patří zejména výše uvedený herceptin, dále i např. blokáda angiogeneze.\n\nCílem imunoterapie je stimulovat přirozenou protinádorovou imunitu popř. stimulovat imunitní systém tak, aby byl proti nádoru imunní.\nVe stádiu testování je např. vakcína NeuVax, která by měla imunizovat proti Her2Neu receptoru.\nImunoterapie je často spojována s biologickou terapií, protože \"klasickým\" přístupem k biologické terapii je využití monoklonálních protilátek proti jednotlivým receptorům.\n\n\n"}
{"id": "330096", "url": "https://cs.wikipedia.org/wiki?curid=330096", "title": "Lancknecht", "text": "Lancknecht\n\nLancknecht ( ) byl evropský žoldnéřský pikenýr a příslušník podpůrné pěchoty od konce 15. do konce 16. století objevující se nejčastěji na území Svaté říše římské. Lancknechti si získali pověst univerzálních žoldnéřů renesanční Evropy.\n\nTermín pochází z německého, \"Land\" „země“ + \"Knecht\" „sluha, pacholek“. Původně výraz označoval vojáky z jižních oblastí Svaté říše římské jakožto protipól vyhlášených švýcarských žoldnéřů s dlouhými píkami. Na počátku 16. století se výslovnost slova jako \"lanzknecht\" začala mylně dávat do souvislosti se slovem „kopí“.\n\nPrvní \"lancknechtské\" regimenty byly zformovány císařem Maxmiliánem I. Povolal Georga von Frundsberg, mnohými známého jako \"Otec lancknechtů\", aby mu pomohl s jejich organizací. Později bojovali v téměř každém vojenském tažení vedeném během 16. století, někdy ve vojskách bojujících proti sobě.\n\nLancknechti, cíleně formovaní jako napodobenina švýcarských žoldnéřů s dlouhými píkami (a zpočátku využívající služeb švýcarských instruktorů), příležitostně přispívali k porážkám obávaných Švýcarů, jejichž bitevní formace, příliš spoléhající na chladné zbraně používané na krátkou vzdálenost, začaly být zranitelné vůči vzrůstající palebné síle arkebuz a dělostřelectva. Francouzské dělostřelectvo nebo španělští střelci vnesli zmatek do švýcarských formací a lancknechtské píky blokovaly případný útok, o který by se vyčerpané švýcarské útočné řady mohly pokusit.\nLancknechti, ačkoli spíše konzervativní co se používané výzbroje týče, a vždy mající velkou většinu pikenýrů, byli více nakloněni taktickému použití střelců než Švýcaři, protože méně spoléhali na náhlý a rozhodný útok a jako říšští vojáci také často bojovali ve formacích namícháni se španělskými žoldnéři, u kterých bylo používání arkebuz a později mušket velice rozšířené.\n\nLancknechti nejčastěji pocházeli ze Švábska, Alsaska, Flander a Porýní, ale v konečném důsledku byly regimenty sestavovány z mužů ze všech koutů Evropy.\n\nJejich chování na bitevním poli bylo vysoce různorodé. Někdy, jako například v bitvě u Pavie, obstáli velmi dobře a byli strůjci císařova vítězství. Jindy, při mnohých jiných příležitostech, (jako například v pozdějších italských válkách, francouzských náboženských válkách a osmdesátileté válce) se jejich udatnost a disciplína ocitly pod ostrou kritikou a španělský živel císařské armády přímo popíral bojovou využitelnost lancknechtů – o vévodovi z Alby se říká, že lancknechty najal pouze aby znemožnil jejich získání na stranu nizozemských nepřátel a aby se jeho armáda stala tabulkově větší, ale nikdy nepomýšlel na jejich nasazení do boje. Hugenoti opovrhovali svými lancknechtskými žoldnéři poté, co tito byli téměř okamžitě obklíčeni ostřílenými švýcarskými žoldnéřskými jednotkami, které měli původně zničit v bitvě o Dreux.\n\nRegimenty často kolísaly od 4 000 do 10 000 mužů podle okolností, nebo dokonce více – Černá banda, obecně považovaná za regiment lancknechtů, měla 17 000 mužů, když se zrodila ve Francii v roce 1515. Byla to právě tato flexibilita která jim umožnila nasazení v různých bitevních podmínkách. \"Oberste\" (plukovníci) byli povoláni císařem k vytvoření regimentů, s různým regimentálním personálem a jednotkami sdruženými do \"Fähnleins\" (kompanií) s \"Hauptmann\" (kapitánem) v čele, právě tak jako s poručíky a \"Fähnriche\" (podporučíky). Ostatní hodnosti zahrnovaly \"majory polního soudu\" a zásobovací důstojníky.\n\nTross byli zásobovači, kteří cestovali s každou lancknechtskou jednotkou, nesouce nezbytný vojenský materiál, potraviny a osobní věci každého vojáka a jeho rodiny. Členy Tross byly ženy a děti, doplněni několika řemeslníky.\n\nLancknechti byli trénovaní v používání dlouhé píky a v užití píkové čtvercové formace vynalezené Švýcary. Většina lancknechtů používala píky, ale někteří poskytovali taktickou podporu pikenýrům, přičemž využívali různou výzbroj. Například, zkušený lancknecht mohl být jmenován jako doppelsöldner a místo píky mohl v rukou třímat 1,8 až 2,5 metru dlouhou halapartnu nebo partizánu, nebo proslulý \"zweihänder\", obouruční meč dlouhý 1,8 metru (ve této době spíše zvaný \"beidhänder\" než \"zweihänder\"). Tyto velké válečné meče byly užívány k likvidaci nepřátelských pík a k prolamování píkové formace, kdy voják s obouručním mečem vytvořil v přední linii nepřítele trhlinu, do které se nahrnuli jeho spolubojovníci s píkami.\nTato taktika byla shledána nevyhovující a bylo od ní upuštěno kolem roku 1510 – jejich švýcarští protivníci ji výslovně zakázali, když přešli k masovému používání pík na počátku 15. století, protože zbraň byla příliš velká pro použití v sevřeném píkovém boji. „Doppelsöldner“ znamená „dvojitý žoldnéř“, protože jejich žold byl dvojnásobný oproti jejich méně zkušeným a méně riskujícím spolubojovníkům.\n\nLancknechti také mohli používat arkebuzy, předchůdce muškety. Když byli lancknechti poprvé formováni, arkebuzíři byli do formací zakomponováni pro dosažení plného počtu mužů, ale jejich počet postupně vzrostl až na čtvrtinu formace.\n\nUniverzální zbraní lancknechta byl krátký meč zvaný \"katzbalger\", nošený jako poboční zbraň k lancknechtově hlavní zbrani. Samozřejmě, protože byl \"Katzbalger\" vnímán jako symbol lancknechtů, Švýcarští ilustrátoři byli velice opatrní při jeho znázorňování, neboť právě to odlišovalo lancknechty od švýcarských žoldnéřů známých jako Reisläufer.\n\nCo činilo lancknechty tak nápadnými byl jejich propracovaný oděv, který převzali od Švýcarů.\nKabátce, prořezávané vepředu, na zádech a zejména na rukávech, podložené látkou z pokud možno kontrastující barvy. Kalhoty byly v této době již samonosné, rozdělené na svrchní a spodní část (bylo velice módní mít jedno stehno odhalené) a končily nad pasem. Kabátec byl krátký, ponejvíce s diagonálním zapínáním po levé straně a mohl se přivazovat ke kalhotám jako doublety v předcházejícím období. Na nohou měli vojáci typickou renesanční obuv – volské tlamy a kachní zobáky, v teplejších oblastech můžeme potkat i sandály.\n\n\n"}
{"id": "330097", "url": "https://cs.wikipedia.org/wiki?curid=330097", "title": "Tecellin Jaksch", "text": "Tecellin Jaksch\n\nTecellin Jaksch, \"počeštěně\" Tecelín Jaksch, \"rodným jménem\" Josef Jacksch (23. března 1885, Hackelhof u Českých Budějovic – 23. května 1954, klášter Rein, Štýrsko) byl český cisterciácký mnich německé národnosti, 43. opat vyšebrodského kláštera. Za jeho úřadu byl klášter zrušen nacisty (1941), obnoven a opět zrušen komunisty (1950). On sám byl nacisty vězněn a před komunisty musel uprchnout do Rakouska, kde pracoval na obnově kláštera Rein.\n\nTecellin Jaksch se narodil v obci Haklovy Dvory u Českých Budějovic. Vyrůstal v dvoujazyčném prostředí, kde si perfektně osvojil jako němčinu, tak češtinu. V Budějovicích vychodil základní školu i gymnázium, kde vyučovali cisterciáčtí mniši. Po maturitě roku 1904 vstoupil do noviciátu Vyšebrodského kláštera a přijal řeholní jméno Tecellin. Rok poté složil časné sliby a odešel studovat teologii do Innsbrucku. V roce 1908 složil do rukou opata Pammera věčné sliby. Od roku 1909 se podílel na duchovní správě oblastí spadajících pod klášter. Za první světové války sloužil jako vojenský kaplan na italské frontě a získal zde vyznamenání. Po návratu z války se opět zařadil do duchovní správy, k velké spokojenosti biskupa Bárty spravoval Boršov nad Vltavou.\n\nPo smrti opata Pammera v roce 1924 klášter naplno pocítil antikatolicismus počátků první republiky, která na základě zákonů z mocnářství maximálně zdržovala volbu nového opata a zasahovala do ní zamítáním kandidátů. Novým opatem byl nakonec v roce 1925 zvolen právě Jaksch, který byl díky státním zásahům do procesu volby jediným kandidátem. Přesto trvalo třičtvrtě roku, než stát volbu potvrdil.\n\nJaksch se musel na počátku svého úřadu vyrovnat ze značným zadlužením z válečných dob, jakož i s první pozemkovou reformou, která za poměrně nízkou náhradu odňala klášteru jeho nejlepší pozemky. Během dvou let stihl nejen zaplatit všechny dluhy (z části díky náhradám za znárodnění půdy), jakož i pořídit nové zvony pro klášter (předchozí byly zrekvírovány za války).\n\nJaksch se postupně ukázal jako vynikající hospodář. Provedl spoustu oprav a modernizací v klášteře, zmodernizoval klášterní pivovar. Ve Vyšším Brodě zbudoval na náklady kláštera mateřskou školku a u kostela svatého Josefa přestavěl klášterní špitál, zbudovaný pro mnichy a zaměstnance kláštera. Některé věci se však i přesto ukázaly nad jeho síly, gymnázium formálně založené svým předchůdcem v roce 1924 ve Vyšším Brodě musel už po dvou letech zrušit. Klášter si za jeho úřadu získal náklonnost obyvatel a měl nadbytek zájemců o mnišský život, takže Jaksch začal plánovat obnovení kláštera ve Zlaté Koruně, kde měla podle jeho plánů sídlit česká komunita, zatímco ve Vyšším Brodě by zůstala německá.\n\nVe třicátých letech začalo na Vyšebrodsku sílit národnostní pnutí mezi Čechy a Němci, nejprve podněcované hospodářskou krizí, poté i šířením ideologie nacismu. Klášter pod Jakschovým vedením se zhoršující situaci snažil čelit jednak protinacistickými kázáními, jednak dobročinností a promyšlenou sociální a zaměstnavatelskou politikou, která byla v mnoha ohledech zjevně vedena úmyslem spíše dát lidem práci a obživu, než vydělat. V roce 1937 navštívil Vyšší Brod na Jakschovo pozvání prezident Edvard Beneš.\n\nV roce 1938 opat přemístil hlavní poklady kláštera do Prahy, neboť ve Vyšším Brodě podle něj již nebyly v bezpečí. V říjnu 1938 navštívil Šumavu Adolf Hitler, který projevil zájem o návštěvu kláštera, ovšem Jaksch ho odmítl do kláštera vpustit.\n\nV listopadu 1938 jej biskup Bárta jmenoval komisařem pro tu část diecéze, která byla odtržena od Československa, Jaksch mu ji vrátil s poznámkou, že bude nepochybně brzy zatčen, a doporučil jmenovat svého spolubratra Dominika Kaindla.\n\nVzápětí poté byl skutečně zatčen gestapem. V roce 1939 byl odsouzen do vězení za podněcování nepřátelství k Říši a nacismu a na základě řady smyšlených obvinění na půl roku do vězení, po propuštění pak zbytek války strávil pod dohledem gestapa v částečné internaci a se zákazem pobytu na území jižních Čech. Za jeho nepřítomnosti spravoval klášter Dominik Kaindl jakožto opat-koadjutor, po většinu času ale pouze formálně, protože v roce 1939 mu úřady přidělily německého správce a v roce 1941 jej násilně zabraly a zrušily.\n\n\n"}
{"id": "330105", "url": "https://cs.wikipedia.org/wiki?curid=330105", "title": "MHK SkiPark Kežmarok", "text": "MHK SkiPark Kežmarok\n\nMHK SkiPark Kežmarok je slovenský hokejový klub.\n\nKlub vznikl v roce 1931. První zápas odehráli hokejisté Kežmaroku v roce 1932 proti klubu ČASK Praha s nepříliš lichotivým výsledkem 1:16. Klub hrával dlouhé roky třetí nejvyšší soutěž, postup se podařil teprve v roce 1992. Potom se však klub po finančních problémech opět propadl do třetí nejvyšší soutěže. Teprve v roce 2006 klub postoupil do druhé nejvyšší soutěže a následně v roce 2007 do extraligy. Avšak po neúspěchu v baráži o extraligu v sezóně 2008/2009 proti týmu HK Spišská Nová Ves se klub propadl nazpět do druhé nejvyšší soutěže. Od sezóny 2009/2010 je klub farmou extraligového HK ŠKP Poprad. V roce 2010 postihli město Kežmarok povodně. Následky byly pro klub fatální. Vážně byl poškozen zimní stadion a tak klub musel pozastavit činnost.\n\n\nHokejový klub se v sezóně 2006/07 stal vítězem 1. ligy, když v 6. finálovém zápase (3. dubna 2007, zdolal vedoucí tým 1. hokejové ligy SR, klub HK Spišská Nová Ves těsně 3:2.\nPo postupu do slovenské extraligy se v sezóně 2007/2008 tým umístil na 9. místě.\n\n"}
{"id": "330107", "url": "https://cs.wikipedia.org/wiki?curid=330107", "title": "Junge Freiheit", "text": "Junge Freiheit\n\nJunge Freiheit (česky \"Mladá svoboda\") je německý týdeník pro politiku a kulturu. Založen byl ve Freiburgu v roce 1986 jako reakce na dominanci levicové generace z roku 1968. Později se přesunulo sídlo časopisu do Postupimi a posléze do Berlína.\n\nNáklad týdeníku je zhruba 35 000 výtisků a jeho zakladatelem a šéfredaktorem je Dieter Stein.\n\n"}
{"id": "330110", "url": "https://cs.wikipedia.org/wiki?curid=330110", "title": "Mušketa", "text": "Mušketa\n\nMušketa je palná zbraň nabíjená zepředu, nejčastěji s doutnákovým zámkem. Mušketa byla těžší zbraň než arkebuza. Pravděpodobně se vyvinula v Itálii z palné zbraně zvané \"moschette\" nebo \"moschettone\", která byla užívána na valech opevnění, ale byla příliš těžká na to, aby ji voják mohl nést a používat na bitevním poli. Na počátku 16. století začali Španělé používat palnou zbraň zvanou mušketa, která byla dostatečně lehká i pro bojiště, pokud se před střelbou opřela do „vidlice“ neboli furkety. Podle anglických standardů z počátku 17. století měla mít mušketa ráži 12 kulek na libru olova. Prachové náplně, které se sypaly zepředu do hlavně, byly umístěny ve 12 dřevěných uzavíratelných nádobkách (apoštolách, kvůli počtu) zavěšených na koženém bandalíru. Společně s apoštolami byl bandalír vybaven dřevěnou či mosaznou prachovnicí (také vyráběny ze zvířecích rohů), ve které býval na jemno nadrcený střelný prach na pánvičku. Při výstřelu zapálil doutnák střelný prach na pánvičce, prach následně prohořel do hlavně kónusovým otvorem zvaným zátravka.\n"}
{"id": "330114", "url": "https://cs.wikipedia.org/wiki?curid=330114", "title": "DJ Dara", "text": "DJ Dara\n\nDJ Dara je irský drum’n’bassový diskžokej hrající převážně v Severní Americe. Je členem drum’n’bassového uskupení známého jako Planet of the Drums, které kromě DJ Dary zvoří ještě Dieselboy a AK1200.\n\n\n\n"}
{"id": "330117", "url": "https://cs.wikipedia.org/wiki?curid=330117", "title": "Prostituce v Izraeli", "text": "Prostituce v Izraeli\n\nProstituce v Izraeli je legální, avšak kuplířství, provozování nevěstinců a obchodování s lidmi je nelegální.\n\nPodle vyšetřovací komise Knesetu bylo v roce 2005 do Izraele propašováno tři až pět tisíc žen, které byly prodány k prostituci. Většina těchto žen pochází ze zemí bývalého Sovětského svazu (Ukrajiny, Moldavska, Uzbekistánu a Ruska) a mnoho z nich bylo propašováno přes Egypt. V roce 2007 byla vydána zpráva \"Výboru Knesetu pro postavení žen\", která tvrdí, že počet žen, se kterými bylo obchodováno je nižší než tisíc.\n\n"}
{"id": "330119", "url": "https://cs.wikipedia.org/wiki?curid=330119", "title": "Paklitaxel", "text": "Paklitaxel\n\nPaklitaxel (angl. paclitaxel, obchodní název \"taxol\") je rostlinný alkaloid ze skupiny taxanů, používaný v medicíně jako cytostatikum.\n\nJedná se o tzv. vřeténkový jed, čili látku jejíž cytostatický účinek spočívá v působení na dělící vřeténko buňky. Její účinek spočívá v tom, že působením na mikrotubuly buněk zabrání jejich depolymeraci během buněčného dělení a tím transportu chromosomů k pólům dělící se buňky.\n\nJe používán k léčbě karcinomů prsu v kombinaci s trastuzumabem, ovariálních karcinomů v kombinaci s cisplatinou, v kombinaci s tímto také u bronchiálních karcinomů. V karcinomu prostaty je používán spíše docetaxel.\n\nTypickým vedlejším účinkem paklitaxelu je periferní neuropatie a ztráta tekutin v organismu. Značná část vedlejších účinků není způsobena přímo paklitaxelem ale Cremaphorem a dalšími přidavnými látkami. Novější formulace jako Abraxan kde není paklitaxel rozpuštěn v Cremaphoru ale \"zabalen\" v Albumínu mají lepší profil vedlejších účinků a nevyžadují preventivní infůzi prednisonem.\n\nPaklitaxel je rostlinným alkaloidem izolovaným z tichomořského tisu (\"Taxus brevifolia\").\n\n"}
{"id": "330122", "url": "https://cs.wikipedia.org/wiki?curid=330122", "title": "Sura", "text": "Sura\n\nSura ( , , mordvinsky \"Сура лей\", marijsky \"Шур эҥер\") je řeka v Uljanovské, v Penzenské a v Nižněnovgorodské oblasti a v Mordvinské, v Čuvašské a v Marijské republice v Rusku. Je dlouhá 841 km. Povodí řeky má rozlohu 67 500 km².\n\nPramení v Povolžské vrchovině a teče přes ní nejprve na západ a níže převážně na sever. Ústí zprava do Volhy (povodí Kaspického moře) na 2064 říčním kilometru.\n\n\nZdrojem vody jsou převážně sněhové srážky. Průměrný roční průtok vody v ústí činí 260 m³/s. Ve vzdálenosti 63 km od ústí je to průměrně 253 m³/s, maximálně 7240 m³/s a minimálně 10,5 m³/s, přičemž minimum nastává během ledna až března a maximum během dubna a května. Zamrzá v listopadu až v prosinci a rozmrzá na konci března až v dubnu.\n\nNa dolním toku splavná pro vodáky a je na ní možná vodní doprava. Využívá se na zásobování průmyslu vodou. Leží na ní města Sursk, Penza, Alatyr, Jadrin a v ústí se nachází přístav Vasilsursk.\n"}
{"id": "330126", "url": "https://cs.wikipedia.org/wiki?curid=330126", "title": "Motorový vůz 842", "text": "Motorový vůz 842\n\nMotorové vozy řady 842 (původní, ale nakonec vůbec nepoužité označení M 273.2) byly pro České dráhy vyráběny Moravskoslezskou vagónkou (nyní Škoda Vagonka) v letech 1993 a 1994, dva prototypy vznikly ještě pro Československé státní dráhy v roce 1988. Vozy řady 842 byly v roce 2008 dislokovány v Brně, Valašském Meziříčí, Českých Budějovicích a Plzni a využívají se v soupravách osobních vlaků, spěšných vlaků i rychlíků.\n\nJedná se o čtyřnápravové, dvoupodvozkové motorové vozy. Lehká samonosná skříň vozu je vyrobena ze svařované oceli, podvozky jsou bezkolébkové. Interiér je rozdělen na dva oddíly pro cestující, které jsou od sebe odděleny prvním nástupním prostorem, druhým nástupním prostorem s WC, zavazadlovým prostorem se sklopnými sedačkami a dvěma stanovišti pro strojvedoucího (čela jsou průchozí). Čela obou prototypů jsou ze skelného laminátu, sériové vozy je mají vyrobena z ocelového plechu.\n\nVozy jsou osazeny dvěma motory od firmy LIAZ, každým o výkonu 212 kW, a hydromechanickou převodovkou Allison HTB 741 R (prototypy byly původně vybaveny převodovkou Praga 4 AB 120), jež je s motory přírubově spojena. Kroutící moment je na nápravy přenášen kloubovými hřídeli.\n\nPo odmítnutí výroby čtyřnápravových motorových vozů řady M 475.0 (dnes řady 860) byl Vagónce Studénka zadán projekt vozů M 273.2 s hydromechanickým přenosem výkonu, což však ČSD braly jako nouzové řešení, neboť ty se u „velkých“ motorových vozů orientovaly na elektrický přenos výkonu. Dva prototypy již s novým označením 842.001 a 002 byly vyrobeny v roce 1988, do zkušebního provozu byly zařazeny o rok později. Problémovou součástkou se stala hydromechanická převodovka Praga, po sametové revoluci ale bylo možné dovážet díly i ze Západu. Do obou prototypových vozů byla v letech 1992 a 1993 namontována americká automobilová převodovka Allison, kterou pro železniční provoz upravila britská firma Alvis. Sériová výroba motorových vozů 842.003 až 037 již s převodovkou Allison proběhla v letech 1993 a 1994, kdy se již studénský výrobce nazýval Moravskoslezská vagónka. Další odlišností kromě převodovky a čel vozu byl u sériových vozidel i nátěr: prototypy byly původně žluto-červené, ostatní vozy byly již z výroby natřeny krémově-červeným nátěrem.\n\nK motorovým vozů řady 842 měly být vyráběny i koncepčně shodné přípojné vozy. K jejich výrobě ale nikdy nedošlo a pro zkušební provoz s prototypy byly rekonstruovány čtyři vozy řady 053 (nyní Btn), které byly později označeny jako řada 042 (nyní Btn).\n\nDne 20. listopadu 2008 vyhlásily České dráhy výběrové řízení na modernizaci všech 37 vozů řady 842. Zakázku získala šumperská společnost Pars nova. Modernizace spočívala především v náhradě poruchových motorů LIAZ za motory TEDOM TD 242RH TA 25, dosazení vakuového WC a informačního systému pro cestující (světelné informační tabule, akustické hlášení stanic), zvýšení výkonu na 2×242 kW a byla dokončena v půlce roku 2013.\n\nMotorové vozy řady 842 slouží k vozbě především osobních vlaků a spěšných vlaků na trasách:\n\na rychlíků:\n\n"}
{"id": "330134", "url": "https://cs.wikipedia.org/wiki?curid=330134", "title": "Indo-řecké království", "text": "Indo-řecké království\n\nIndo-řecké království (též Řecko-indické království) byl řecký státní útvar rozkládající se v severní a severozápadní části Indického subkontinentu přibližně v letech 180 př. n. l.–10 n. l., kdy v něm vládlo postupně více než třicet helénských králů, kteří spolu často soupeřili. Království bylo založeno poté, co řecko-baktrijský král Démétrios I. na počátku 2. století př. n. l. vpadl na indické území. Řekové se v Indii usadili a časem od Řecko-baktrijského království, jehož centrum bylo v oblasti Baktrie, oddělili. Od té doby pojem „Indořecké království“ znázorňuje množství různých menších dynastických městských států, jako například Takšašíla, ve východní části pákistánského Pandžábu či Puškalávatí v Sagale. Těmto městům mohlo vládnout mnoho vládnoucích dynastií a na základě Ptolemaiovy \"Geografie\" a seznamů pozdějších řecko-indických králů byla Theophila na jihu pravděpodobně sídlem satrapy, neboli krále.\n\nBěhem dvou století řecko-indických králů se místní Řekové a Indové promísili. Smísily se také jejich jazyky a starověké řecké, hinduistické a buddhistické náboženské zvyky, což se odrazilo na archeologických pozůstatcích měst. Zdá se, že indořečtí králové dosáhli nevídaného stupně nábožensko-kulturního synkretismu, jehož důsledky jsou cítit až do dnešních dnů, obzvlášť během šíření vlivu řecko-buddhistické kultury.\n\nIndořekové jako politická entita zmizeli v těchto oblastech po nájezdech Indoskythů kolem roku 10 př. n. l., ačkoliv malé komunity Řeků pravděpodobně zůstaly po několik dalších století pod nadvládou Indoparthů a Kušánů.\n\nRoku 326 př. n. l. dobyl Alexandr Veliký severozápadní části Indického subkontinentu až k řece Beas a založil zde několik měst, mezi nimi také Bukefalu, a dosadil zde své satrapy. Indičtí satrapové v Pandžábu byli ponecháni vládě indických monarchů Taxilese a Poruse, a kteří byli znovu potvrzeni Smlouvou z Triparadisu v roce 321 př. n. l., a zbytek řeckých vojsk přítomných v Indii byl ponechán pod velením Alexandrova generála Eudéma. Někdy po roce 321 př. n. l. Eudémos porazil a vystřídal na trůně Taxilése; opustil Indii až o pět let později. Poté vládl řeckým osadám na Indu další generál Peithón, syn Agerónův. Ten však nevládl dlouho a v témže roce jako Eudémos odjel z Indie do Babylónu. Poslední generál Sofytés vládl až do roku 294 př. n. l. Podle indických zdrojů Řekové („Javanové“) pomáhali Čandraguptovi Maurjovi ve svržení dynastie Nanda a nastolení Maurjovské dynastie. Kolem roku 312 př. n. l. se Čandragupta prohlásil vládcem rozsáhlých území v severovýchodní oblasti Indie.\n\nRoku 303 př. n. l. vedl Seleukos I. Níkátor vojsko až k Indu, kde se setkal s Čandraguptou. Setkání skončilo mírovou dohodou, která byla tzv. epigamií (řecky ), což znamenalo buď dynastické manželství, nebo nějakou dohodu o vzájemném sňatku mezi Indy a Řeky. Podle této dohody Seleukos postoupil severovýchodní teritoria Alexandrovy říše Čandraguptovi možná až k oblasti Arachósie. Na oplátku Seleukos získal pět set válečných slonů, kteří poté hráli klíčovou roli v Seleukové vítězství v bitvě u Ipsu.\n\nTaké někteří Řekové, mezi nimi například historik Megasthenés následován Deimachem a Dionýsiem, byli odesláni na Čandraguptův dvůr. Oba vládci rovněž pokračovali ve vzájemném obdarovávání se.\nŘecká populace, která se na severu Indie usadila, zůstala pod maurijskou vládou. Čandraguptův vnuk Ašóka, který přijal buddhismus, začal s jeho šířením pomocí skalních nápisů, z nichž některé jsou napsány řecky, z čehož se dá předpokládat, že část Řeků v Ašókově říši přijala buddhismus:\n\nV třináctém ediktu Ašóka tvrdí, že odeslal buddhistické vyslance k řeckým vládcům do všech helénských říší až ke Středozemnímu moři. Dvanáctý edikt říká, že v jejich územích vyvinul přírodní medicínu ku prospěchu lidí i zvířat. Zdá se, že Řekové hráli v Indii při šíření buddhismu nemalou úlohu. Někteří z Ašókových vyslanců, například Řek Dharmarakšita je v pálijských pramenech popisován jako vůdčí osoba řeckých buddhistických mnichů aktivním proselytikem. Předpokládá se, že se Řekové také podíleli na sochařské tvorbě Ašókových sloupů a vůbec na všeobecném rozkvětu maurijského umění.\n\nRoku 206 př. n. l. táhla seleukovská armáda pod velením Antiocha III. Velikého znovu do Indie, kde Antiochos přijal válečné slony a jiné dary od krále Sofagaséna:\n\nAlexandr poblíž Baktrie založil několik kolonií. Po jeho smrti roku 323 př. n. l. se Baktie stala jednou ze satrapií Seleukovské říše. Okolo roku 250 př. n. l. se jeden ze satrapů Diodotos I. Seleukovcům vzepřel a prohlásil se králem Řecko-baktrijského království. Diodotův syn Diodotos II. byl pak svržen Euthydémem I., který položil základ dynastie Euthydémovců. V době Maurijské říše se v Řecko-baktriském království stále držel silný vliv helénistické kultury, jak dokazují archeologické vykopávky v Ai-Khanoumu.\n\nŘekové v Baktrii tak zůstali s Řeckem v blízkém kontaktu i v době Maurijské říše. Maurijská dynastie byla kolem roku 185 př. n. l. svržena a vlády se ujala dynastie Šungů. Jejím zakladatelem byl Pušjamitra Šunga, který zavraždil posledního maurijského krále Brhadratu. Podle některých buddhistických textů, jako je \"Ašókavadana\", zaujal Pušjamitra vůči buddhismu nepřátelský postoj a buddhisty měl dokonce pronásledovat. Mnohé buddhistické kláštery, jako ty v Nálandě, Bódhgaji, Sarnáthu či Mathuře, měly být přetvořeny na chrámy hinduistické. Podle některých historiků jako je Étienne Lamotte či Romila Thapar jsou však buddhistické zdroje z této doby pojednávající o pronásledování buddhistů přehnané.\nBaktrijská říše byla důležitou křižovatkou obchodu hedvábné cesty. Hedvábí, keramika, porcelán, umělecké motivy, amulety, ingoty kovů, drahocenné látky, drahokamy jako safír, spinel, rubín, nefrit, lapis lazuli, cenné křemeny, hindukúšský smaragd, zlato, nauky a urbanistické ideje proudily skrze toto území na všechny strany tehdejšího světa. (Přednáška R. Nový, Praha, Lidová univerzita Městské knihovny, téma buddhismus, řecká mystéria, védské nauky a civilizace starověku).\n\nKdyž dynastii Maurjů nahradila kolem roku 185 př. n. l. dynastie Šungů, armáda Démétria prvního, syna Euthydéma I., vpadla na území Indie a zmocnila se Arachózie, Gedrózie, Sindhu a Paňdžábu. Poté Démétrios I. vytáhl proti Patáliputře, hlavním městě Šungů. Mezitím byl v Baktrii Eukratidém sesazen z trůnu Démétriův bratr Antimachos I., čímž skončila vláda dynastie Euthydémovců a válečné tažení v Indii bylo vážně narušeno. Démétrios se rozhodl upustit od záměru dobýt území dynastie Šungů a obrátil se na Baktrii. Při pokusu o navrácení vlády do rukou Euthydémovců byl v roce 170 př. n. l. Démétrios poražen a zabit. V Arachózii i kábulském údolí byly nalezeny mince z jeho doby, na kterých bývá Démétrios zobrazen ve sloní přilbě, která má připomínat jeho dobytí Indie.\n\nPo Démétriově smrti se země rozpadla na několik menších království, které spolu soupeřily o moc. Na východě tak vzniklo království, které se rozkládalo převážně na indickém území, jehož král Apollódotus I. se tak stal prvním králem Indo-řeckého království nezávislým na Baktrii. Z jeho doby se dochovalo velké množství numismatického materiálu. Po Apollódotovi či případně souběžně s ním vládl Antimachos II., pravděpodobně syn baktrijského krále Antimacha I.\n\nDalším významným panovníkem Indo-řeckého království se stal Menandros (okolo 165–155 př. n. l.), známý z indických zdrojů jako Milinda, jehož mince byly nalezeny dokonce až ve východním Paňdžábu. Menandros pravděpodobně zahájil druhou vlnu dobyvačných výprav. Podle Apollódura, který je citován v díle Strobóna, se tehdejší území Indo-řeckého království rozpínalo na území Sindhu a Gudžarátu. Podle archeologických nálezů se však dá potvrdit rozsah říše od kábulského údolí k východnímu Paňdžábu a pokud Řekové obývali území i mimo tyto regiony, bylo to jen na krátkou dobu. Menandros byl asi nejvýznamnější z Indo-řeckých králů. Významně rozšířil území říše a jeho mince byly nalezeny na mnoha místech. V době Menandrovy vlády skončila územní expanze Indo-řeckého království.\n\nZápadní i indické zdroje hovoří též o tom, že je možné, že se Indo-Řekové zmocnili Patáliputry, sídelního města Šungů. Pokud ano, nebylo by to na dlouho kvůli válkám na vlastním území Indo-Řeků.\n\nOd 2. století př. n. l. začali na území Baktri pronikat ze severu Skythové a později Jue-č'ové. Tyto kmeny postupně Řeky úplně vytlačily. Parthové hráli též hlavní roli při pádu Baktrijského království.\n\nMenandros dosáhl silného postavení a jeho nástupci již nevládli tak silnou rukou jako on. Indo-řecké království, z části chráněné pohořím Hindúkúše, bylo relativně chráněno před invazí severních kmenů, avšak stále jej sužovaly občanské války mezi Řeky. Oslabené Indo-řecké království tak za nedlouho podlehlo Skythské invazi. Poslední území, jež ovládal řecký vládce (Hermaios), bylo vyvráceno v první polovině 1. století.\n\n\n"}
{"id": "330141", "url": "https://cs.wikipedia.org/wiki?curid=330141", "title": "Sergej Matvejevič Štemenko", "text": "Sergej Matvejevič Štemenko\n\nSergej Matvejevič Štemenko (, stanice Urjupinská – 23. dubna 1976, Moskva) byl sovětský generál druhé světové války, náčelník generálního štábu Sovětské armády v letech 1948–1952, člen komunistické strany.\n\nPocházel z kozácké rodiny. Po škole odešel v roce 1924 za příbuznými do Moskvy, zde se živil příležitostnými pracemi. O dva roky později, v 19 letech, vstoupil do Rudé armády.\n\nV armádě střídal studium a službu u útvarů. Jeho kariéra nabrala rychlost v roce 1937, kdy se stal velitelem elitní tankové jednotky. V roce 1938 byl, přes svůj rozhodný odpor, vybrán ke studiu na Akademii generálního štábu. V září 1939 byl s dalšími posluchači přidělen ke štábu Ukrajinského frontu, který obsadil západní Ukrajinu.\n\nPo skončení studia byl umístěn do generálního štábu. Zde sloužil v blízkovýchodním oddělení, po začátku války přechodně v jihozápadním. Od června 1942 vedl blízkovýchodní směr (tj. staral se zejména o vojska v Íránu). Od konce roku 1942 zastupoval často se střídající náčelníky operační správy, v květnu 1943 byl postaven do jejího čela.\n\nV nyní už stabilizovaném vedení generálního štábu, které zůstalo beze změn do konce války, zaujal \"de facto\" druhé místo za Antonovem, 1. zástupcem náčelníka (formální náčelník generálního štábu Vasilevskij trávil většinu času na frontě).\n\nSpolečně se svými zástupci A. A. Gryzlovem a N. A. Lomovem zpracovával plány a podílel se na přípravě prakticky všech akcí Rudé armády v druhé polovině války. Doprovázel Stalina na Teheránskou konferenci. Působil jako vedoucí štábu u představitelů Stavky na frontách, v dubnu – květnu 1943 v Severokavkazském frontu u G. K. Žukova, koncem roku 1943 v Přímořské armádě u Vorošilova, v únoru – březnu 1944 v 1. a 2. pobaltském frontu u Timošenka. Dozíral jako představitel Stavky na přípravu ofenzív v dubnu 1944 u Západního frontu, v červnu 1944 2. běloruském frontu, v červenci 1944 3. pobaltském frontu.\n\nVrcholu kariéry dosáhl v roce 1948, když byl jmenován náčelníkem generálního štábu. V roce 1952 však byl odvolán a přeložen do Německa. Po Stalinově smrti byl nakrátko vrácen do Moskvy. Od války udržoval dobré vztahy s Berijou\n, v červenci 1953 byl ovšem jako jeho člověk degradován a odvolán. Do roku 1956 sloužil v regionech. Georgij Konstantinovič Žukov mu vrátil hodnost a prosadil jeho návrat do generálního štábu, ale zakrátko, v souvislosti s Žukovovým pádem, byl opět degradován a přeložen. Zpět do Moskvy se vrátil až roku 1962. Kariéru ukončil ve funkci náčelníka štábu sjednocených ozbrojených sil zemí Varšavské smlouvy, ve které se stala jeho první a nejvýznamnější akcí invaze do Československa v roce 1968.\n\n\n\n\n\n\n"}
{"id": "330142", "url": "https://cs.wikipedia.org/wiki?curid=330142", "title": "Sepiolit", "text": "Sepiolit\n\nSepiolit, chemický vzorec MgSiO(OH)•6 HO, je kosočtverečný minerál, příbuzný mastku. Je také známý jako mořská pěna.\n\nOdborný mineralogický název \"sepiolit\" vytvořil geolog Ernst Friedrich Glocker v roce 1847, protože se mu mořská pěna zdála podobná tzv. sépiové kosti. Název je složen z řeckých slov \"sepia\" – sépie a \"lithos\" – kámen a charakterizuje jeho strukturu a barvu. Ve starší literatuře se uvádí též název \"afrodit\". Označení \"mořská pěna\" (turecky \"Lületaşı\", anglicky \"Foam of the sea\", francouzsky \"Écume de mer\", německy původně podle tureckého originálu \"Lüle-Stein\", později \"Meerschaum\", které se dnes užívá i mezinárodně), pochází z toho, že lidé dříve věřili, že je to zkamenělá pěna z mořských vln.\n\nDruhotný minerál vzniklý zvětráváním serpentinitů. Také v sedimentech mořského a jezerního původu, recentně vysrážením ze slané vody v suchých oblastech.\n\nKrystaly vláknité, také skrytě krystalický nebo amorfní. Tvoří agregáty masivní, porézní, jemně vláknité či zemité, matně lesklé.\n\nMořská pěna obsahuje prvky Mg 15,84 %, Si 27,45 %, H 1,97 %, O 54,74 %, příměsi Al, Ca, Fe, Ni. Terminologie však není jednotná. Různé prameny uvádějí také různé chemické vzorce. Nejčastější jsou tyto:\nJe to vodnatý zásaditý křemičitan hořečnatý, těžko tavitelný, odolává vysokým teplotám nad 1000 °C. Rozkládá se kyselinou chlorovodíkovou.\n\nTvrdost 2–2,5 Mohsovy stupnice (lze rýpat nehtem), hustota 2 g/cm³ (na vodě však plave, protože je pórovitý), štěpnost není známá, lom lasturnatý. Krystalická soustava: kosočtverečná. Barva: bílá, šedobílá, žlutavá, načervenalá, zelenomodrá. Lesk matný, průhlednost: opakní, vryp bílý. Pórovité agregáty díky své nízké hustotě plavou na vodě a lnou k jazyku.\n\n\nV chemickém průmyslu je základem sorbentů, iontoměničů a molekulových sít, používá se jako absorpční přísada do zubních past, náhražka mýdla nebo jako plnivo plastů a barev. Ve stavebnictví jako surovina pro výrobu speciální keramiky a stavebních hmot a jako tepelný a zvukový izolátor, v zemědělství slouží k úpravám půdy.\n\nZ nejčistších a nejkvalitnějších bílých kusů mořské pěny se vyřezávají dýmky, tzv. \"pěnovky\" (srov. Jan Neruda: \"Jak si nakouřil pan Vorel pěnovku\") a špičky na cigarety a drobné ozdobné předměty. Pěnovky se začaly vyrábět již v 17. století v Turecku, do Evropy pronikly v 18. století a brzy se staly velkou módou mezi šlechtou. Typickou inspirací pěnovek jsou hlavy slavných osobností, zvířata skutečná i mytologická, erotické scény, lovecké výjevy a podobně. Zvláště oblíbený námět je lidská lebka, do níž je zaťatý orlí spár. Pěnovky se ukládají do dřevěných kufříčků vyrobených na míru, neboť jsou velmi křehké. Při kouření se doporučuje pěnovku držet v rukavici, nebo v kapesníku, protože lidský pot a kožní maz ucpává jemné póry mořské pěny. Po správném nakouření se bílá barva pěnovky mění v medově zlatohnědou. Povrch dýmky bývá též někdy patinován, například včelím voskem, nebo vorvaninou.\n\nVyskytuje se v hadcích (serpentinitech). Je to poměrně častý minerál. Největší a nejznámější ložisko se nachází ve Frýgii v Malé Asii, poblíž města Dorylaion (řecky Δορύλαιον, latinsky Dorylaeum, turecky Eskişehir).\n\nDále:\n\n\n"}
{"id": "330145", "url": "https://cs.wikipedia.org/wiki?curid=330145", "title": "Gymnázium Jana Valeriána Jirsíka", "text": "Gymnázium Jana Valeriána Jirsíka\n\nGymnázium Jana Valeriána Jirsíka (zkráceně GJVJ) je gymnázium v Českých Budějovicích, poskytující čtyř- a osmileté gymnaziální vzdělávání. \n\nO vznik českého gymnázia v Českých Budějovicích se zasloužil především tehdejší biskup Jan Valerián Jirsík (1798-1883). Již před ním existovalo ve městě gymnázium německé, ve kterém byly od roku 1862 zřizovány paralelní třídy s českou řečí. Čeští obyvatelé očekávali, že v Budějovicích bude zřízeno vedle německého i české gymnázium a biskup Jirsík nabídnul pro tento účel místnosti zdarma. Místo toho ale mělo být české gymnázium přeloženo do Třeboně. Biskup Jirsík nabídnul vládě, že v Českých Budějovicích vytvoří pro vznik českého gymnázia stejné podmínky, jaké byly žádány po Třeboni. Přesto vláda přenesla české gymnaziální paralelky do Třeboně a ponechala na osobním Jirsákově rozhodnutí, zda bude v přípravě pokračovat. Na stavbu nového gymnázia se začaly scházet finanční dary i dary stavebního materiálu a 22. dubna 1868 byl slavnostně položen základní kámen. Českobudějovické české gymnázium bylo slavnostně otevřeno 3. října 1868. Soukromá škola měla učební plán a profesory stejné, jako gymnázia státní. Od roku 1872 přešlo toto české gymnázium do státní správy.\n\nGymnázium se původně nacházelo v ulici Skuherského, avšak již v 80. letech 19. století kapacita původní budovy nestačila, a tak došlo v září roku 1903 k přesunu gymnázia do ulice Fráni Šrámka 23 (tehdy Haasova ulice, později Dr. Antonína Zátky). V současné době zde studuje více než 500 studentů a jedná se o nejdéle fungující gymnázium v Českých Budějovicích.\n\n\nStudenti\n\nUčitelé\n\n\n\n"}
{"id": "330148", "url": "https://cs.wikipedia.org/wiki?curid=330148", "title": "Estriol", "text": "Estriol\n\nEstriol je vedle estradiolu a estronu třetí z ženských pohlavních hormonů estrogenů. Jedná se o důležitý metabolit. Má slabý účinek, asi 1/10 účinku estradiolu. Tvoří se v placentě.\n"}
{"id": "330172", "url": "https://cs.wikipedia.org/wiki?curid=330172", "title": "L'homme armé", "text": "L'homme armé\n\nL'homme armé (česky \"Ozbrojený muž\" nebo \"Ozbrojenec\") je francouzská lidová píseň z 15. století. Přestože jde o píseň světskou, stala se v době renesance její melodie nejpopulárnějším hudebním základem pro kompozici mší; zachovalo se přes 40 různých kompozic nazvaných \"Missa L'homme armé\" a používajících uvedenou melodii.\n\nText písně (česky asi: \"Ozbrojeného muže se má člověk bát; / všude bylo provoláno, / že se má každý vyzbrojit / železnou košilí.\") pravděpodobně v době po pádu Konstantinopole (1453) lidem připomínal potřebu bojovat proti tureckému nebezpečí. Zdá se také, že píseň měla zvláštní význam pro Řád zlatého rouna. První mešní kompozici na uvedené téma složil nejspíše Guillaume Dufay, k dalším autorům mší \"L'homme armé\" patří Johannes Ockeghem, Josquin des Pres, Cristóbal de Morales či Giovanni Pierluigi da Palestrina.\n\nPůvod a význam písně “Ozbrojený muž” není zcela jasný. Někteří hudební historici se domnívají, že 'ozbrojený muž' má symbolizovat archanděla Michaela. Skladatel Johannes Regis (asi 1425 – 1496) se pravděpodobně domníval, že zmínka v jeho \"Dum sacrum mysterium/Missa l'homme armé\" postavená na melodii písně obsahuje různé další dodatečné tropované texty a cantofirmální nápěvy na počest archanděla Michaela. Jiní se domnívají, že je to pouze jméno vyhlášené krčmy (\"Maison L'Homme Arme\") poblíž Dufayova bydliště v Cambrai.\n\nPíseň ovšem také může představovat výzvu ke zbrojení k nové křižácké výpravě proti Turkům. Existuje také množství dokladů o tom, že píseň měla zvláštní význam pro členy řádu zlatého rouna.\n\nZa povšimnutí stojí skutečnost, že první výskyt písně je z doby pádu Konstantinopole do područí Osmanských Turků roku 1453, což byla událost, která měla značný psychologický dopad na celou křesťanskou Evropu. Skladatelé jako Guillaume Dufay k té příležitosti složili žalozpěvy.\n\nNicméně další možností je, vzhledem k naléhavému pocitu nutnosti zorganizování vojenského odporu proti vítězství Osmanů, kteří tehdy postupovali stále dál na severozápad do střední Evropy, že všechny z uvedených teorií - či jejich různé kombinace - jsou pravdivé.\n\nNovější teorie o původu nápěvku je taková, že jde o stylizovanou kombinaci pouličního křiku a trumpetového signálu, a může pocházet z konce 14. století, či počátku století 15., díky svému užití hlavní prolace, jež je nejrozšířenějším metrem té doby. Richard Taruskin si všiml, že nápěvek písně byl obzvláště oblíbeným u Karla Smělého a domnívá se, že mohl být zkomponovaný přímo pro něho (nebo snad, že se sám identifikoval s oním mužem ve zbroji). Tato teorie byla ovšem odmítnuta některými předními badateli, kteří poukazují na to, že píseň byla známa již před nástupem Karla Smělého do úřadu vévody Burgundského.\n\nPíseň \"\"L'homme armé\"\" je dnes poměrně dobře známa, protože byla často zhudebňována renesančními skladateli jako cantus firmus latinských mší. Pro tento účel byla píseň užívána zřejmě častěji než jakákoli jiná světská skladba, je známo přes 40 zpracování. Mnoho skladatelů renesance zkomponovalo alespoň jednu mši za použití této melodie. Dvě skladby od Josquina, \"Missa L'homme armé super voces musicales\" a \"Missa L'homme armé sexti toni\" patří mezi nejznámější. Další skladatelé, kteří napsali více než jedno zpracování, jsou například Matthaeus Pipelare, Pierre de La Rue, Cristóbal de Morales a Giovanni Pierluigi da Palestrina. Cyklus šesti zpracování, která jsou všechna anonymní, ale pravděpodobně pocházejí od jediného autora, se dochovala v Neapolském rukopise, který vznikl pravděpodobně jako dar Beatrix Aragonské od vévody Karla Smělého.\n"}
{"id": "330176", "url": "https://cs.wikipedia.org/wiki?curid=330176", "title": "Antetonitrus ingenipes", "text": "Antetonitrus ingenipes\n\nAntetonitrus ingenipes („Před bouří“) je jedním z nejstarších známých sauropodních dinosaurů. Žil v období pozdního triasu až nejstarší jury (asi před 220 až 190 miliony let) na území dnešní Jihoafrické republiky (formace Lower Elliot). První fosilie tohoto dinosaura byly objeveny již v roce 1981, správně vědecky určeny však byly až v roce 2003.\n\nDélka tohoto relativně malého sauropoda se pohybovala mezi 8 až 12,2 metru a jeho hmotnost dosahovala asi 1500 nebo dokonce 5600 kilogramů.\n\n\"A. ingenipes\" byl formálně popsán paleontology Adamem Yatesem z Austrálie a jeho jihoafrickým kolegou Jamesem Kitchingem v roce 2003. Dnes je tento rod řazen do čeledi Lessemsauridae a jeho nejbližšími známými příbuznými jsou jihoamerické rody \"Lessemsaurus\" a \"Ingentia\", dále pak jiný jihoafrický rod \"Ledumahadi\".\n\n"}
{"id": "330180", "url": "https://cs.wikipedia.org/wiki?curid=330180", "title": "Josef Gabriel Rheinberger", "text": "Josef Gabriel Rheinberger\n\nJosef Gabriel Rheinberger (17. března 1839 ve Vaduzu, Lichtenštejnsko – 25. listopadu 1901 v Mnichově) byl původem lichtenštejnský a později německý hudební skladatel, klavírista, varhaník a hudební pedagog z období hudebního romantismu. \n\nJosef Gabriel Rheinberger se narodil 17. března 1839 ve Vaduzu v Lichtenštejnsku. Jeho otec byl pokladníkem Aloise II. knížete z Lichtenštejna. Od dětství projevoval mimořádné hudební nadání. V sedmi letech byl varhaníkem v kostele sv. Florina a o rok později již byly provedeny jeho první skladby. Od roku 1849 studoval u skladatele Philippa M. Schmutzera (pocházejícího z Čech) ve Feldkirchu\n\nSkladatelův otec nejprve nepřál synově hudební kariéře, ale v roce 1851 jej přece jen nechal zapsat na mnichovskou konzervatoř. Krátce po absolvování se Rheinberger stal na téže škole profesorem kompozice a hry na klavír. Když byla konzervatoř uzavřena působil až do roku 1867 jako korepetitor dvorního divadla. V roce 1867 se oženil s básnířkou Franziskou \"Fanny\" von Hoffnaass. Ačkoliv neměli děti, bylo jejich manželství šťastné. Franziska napsala většinu textů k manželovým vokálním skladbám.\n\nV roce 1877 byl jmenován dvorním dirigentem odpovědným za hudbu v královské kapli. Obdržel čestný doktorát Mnichovské univerzity (\"Ludwig-Maxmilians-Universität München\"). Po obnovení konzervatoře se Rheinberger stal profesorem skladby a hry na varhany Toto postavení si podržel až do konce svého života. Jako hudební pedagog vychoval mnoho významných dirigentů a skladatelů. Mezi jinými to byli např. Ermanno Wolf-Ferrari, Engelbert Humperdinck, Wilhelm Furtwängler, George Whitefield Chadwick, Hans von Koessler či Horatio Parker. \n\n31. prosince 1892 po dlouhé nemoci zemřela Rheinbergova žena Franziska. I skladatel kvůli nemoci se o dva roky později vzdal místa dvorního hudebního ředitele. Zemřel v Mnichově 25. listopadu 1901 a byl pohřben na hřbitově \"Alter Südfriedhof\". Jeho hrob byl za Druhé světová války zničen. V roce 1950 byly jeho ostatky i sotatky jeho ženy převezeny do Vaduzu.\n\nRheinberger byl velmi plodný skladatel. Jeho chrámové skladby zahrnují mše, Requiem, Stabat Mater i moteta a hymny. Mezi jeho světskými skladbami je několik oper, symfonií, mnoho komorní hudby a sborových skladeb. Zvláště jsou ceněny jeho skladby pro varhany. Kromě dvou koncertů zkomponoval 20 sonát v různých tóninách. Plánovanou úplnou serii 24 skladeb již nedokončil. Kromě toho zkomponoval 22 trií a 36 dalších sólových skladeb. Úplný seznam Rheinbergerových skladeb je dostupný např. ZDE\n\n\n\n\n\n\n\n\n"}
{"id": "330181", "url": "https://cs.wikipedia.org/wiki?curid=330181", "title": "Slavnost Nanebevzetí Panny Marie", "text": "Slavnost Nanebevzetí Panny Marie\n\nSlavnost Nanebevzetí Panny Marie je v některých křesťanských církvích nejdůležitější mariánský svátek, který se slaví 15. srpna. Vyjadřuje, že Marie jako matka Ježíše Krista již dosáhla života „v dokonalé a oslavené tělesnosti“, to jest jako individuální osoba. Toto učení vyznává římskokatolická církev, pravoslavné církve a část církví anglikánské tradice. V římskokatolické církvi je papež Pius XII. vyhlásil roku 1950 jako dogma.\n\nBiskup Epifanios ze Salaminy († 403) píše, že o Mariině smrti není nic známo. Názor, že Maria byla „vzata na nebe“, se poprvé vyskytuje v pseudonymním řeckém pojednání \"De obitu S. Dominae\" ze 3. nebo 4. století a údajná kázání sv. Jeronýma a sv. Augustina k tomuto svátku jsou patrně také pozdější. V autentických spisech se poprvé objevuje u sv. Řehoře z Tours († 594) a Jan z Damašku (8. století) píše, že na Chalcedonském koncilu roku 451 oznámil jeruzalémský biskup Juvenalis císaři Marcionovi, který se ptal po ostatcích Matky boží, že Marie zemřela ve společnosti apoštolů, ale když později její hrob otevřeli, byl prázdný.\n\nŽe by byl svátek ustanoven na koncilu v Efesu (430) z podnětu patriarchy Cyrila Alexandrijského, je jen hypotéza. Podle Řehoře z Tours se slavil v Egyptě, v Arábii a v Gallii v 6. století v lednu. V řecké církvi jej císař Maurikios († 602) stanovil podle jeruzalémských mnichů na 15. srpna. Řecká církev jej nazývala a nazývá \"koimésis\", tj. usnutí, ve staroslověnštině \"uspenije\". V Římě se hlavní svátek Panny Marie slavil 1. ledna, svátek 15. srpna se poprvé objevil v liturgii papeže Gelasia I. († 496), podle některých je však pozdějšího původu. V 7. století je svátek bezpečně doložen a za papeže Sergia I. († 701) byl jedním z největších svátků. V Německu byl svátek zaveden roku 813 na synodě v Mohuči.\n\nV katolické a anglikánské církvi se slaví 15. srpna, což je v řadě zemí zasvěcený svátek. Velké slavnosti bývají hlavně na mariánských poutních místech, u nás například Hostýn, Stará Boleslav, Svatá Hora. Východní církve jej slaví 28. srpna, což je 15. srpen podle juliánského kalendáře, a předchází mu dva týdny půstu.\n\nSmrt a nanebevzetí Panny Marie je velmi častý námět obrazů, soch, mozaik a ikon. V byzantském i v západním středověkém umění se často zobrazovala umírající Marie na lůžku uprostřed apoštolů a oslavený Ježíš, jak si ji odnáší na ruce. \n\nV evropském gotickém umění byl zaveden ikonografický typ Beata Virgo Maria Assumpta pro Pannu Marii s dítětem Kristem nebo bez něj se modlící, celou ve sluncové svatozáři, stojící na obráceném srpku Měsíce, symbolizujícím pohanství či herezi. V českém umění byla tato madona velmi oblíbena v době reformace a počátkem protireformace ji vystřídal typ Neposkvrněného početí Panny Marie Maria Immaculata. K zdůraznění, že Panna Maria nevystoupala do nebe sama, ale musela být vyzdvižena, bývá nesena dvojicemi andělů a zdola nadnášena oblakem. K nevýznamnějším českým Assumptám patří Madona křižovnického velmistra Mikuláše Puchnera z roku 1492 na hlavním oltáři kostela sv. Františka v Praze na Starém Městě. Nedaleko odtamtud byl vytesán jeden z posledních příkladů tohoto typu, kamenný pozlacený reliéf Assumpty ve štítu na západním průčelí Týnského chrámu, po roce 1620. \n\nV malířství období manýrismu (například El Greco, Tizian) a zejména v baroku (Peter Paul Rubens, Karel Škréta, Petr Brandl) je obraz mnohem dramatičtější a představuje Pannu Marii, jak mezi překvapenými apoštoly a s pomocí andělů vystupuje z otevřeného hrobu vzhůru, kde na ni čekají Bůh Otec, Syn (Kristus) a Duch Svatý.\n\n\n\n"}
{"id": "330182", "url": "https://cs.wikipedia.org/wiki?curid=330182", "title": "Kdegames", "text": "Kdegames\n\nkdegames (KDEGames) je softwarový balíček projektu KDE obsahující převážně karetní, arkádové a deskové hry.\n\n\n\n\n\n\n\n\n\nTyto hry nejsou součástí verze 4.x kvůli tomu, že jejich vývojáři je již dostatečně neudržují.\n\n"}
{"id": "330187", "url": "https://cs.wikipedia.org/wiki?curid=330187", "title": "One (píseň, Metallica)", "text": "One (píseň, Metallica)\n\n„One“ je skladba od thrash metalové skupiny Metallica. Stala se vítězem Grammy v roce 1990 - první Grammy pro Metallicu. Byl to také první singl od Metallicy, který se objevil v Top 40, v Billboard Hot 100, kde dosáhl 35. příčky.\n\n„One“ je jedna z nejznámějších skladeb Metallicy. Je to čtvrtá skladba na albu \"...And Justice for All\". Napsána byla v listopadu 1987 hlavními skladateli Metallicy - kytaristou/zpěvákem Jamesem Hetfieldem a bubeníkem Larsem Ulrichem.\n\nNámět „One“ je ztvárněním románu spisovatele Daltona Trumba z roku 1939 \"Johnny si vzal pušku\".\n\nK písni byl natočen i videoklip, který byl vůbec prvním klipem v kariéře skupiny. Ve videoklipu jsou použity záběry z filmu \"Johnny si vzal pušku\" z roku 1971. Metallica ji pravidelně zařazuje do svého repertoáru na svých koncertech, kde jí obvykle předchází impozantní úvod s četnými explozemi.\n"}
{"id": "330192", "url": "https://cs.wikipedia.org/wiki?curid=330192", "title": "Konzervativní strana (Česko)", "text": "Konzervativní strana (Česko)\n\nKonzervativní strana (KONS) je česká pravicová politická strana hlásící se ke konzervativismu a k hodnotám západní křesťanské civilizace. V současnosti se strana soustřeďuje spíše na komunální politiku.\n\nKonzervativní strana byla zaregistrována 16. března 1990 pod názvem \"Konzervativní strana – Svobodný blok\". Na základě rozhodnutí mimořádného sjezdu, z důvodu sloučení s Unii republikánů, byl původní název strany změněn na \"Konzervativní strana\". Ministerstvo vnitra vzalo změnu názvu politické strany na vědomí dne 4. března 1993. V roce 2001 došlo k dalšímu sloučení a to se Stranou konzervativní smlouvy, kterou založili členové Pravé frakce ODA (Viktor Dobal, Čestmír Hofhanzl, Roman Joch, Daniel Korte, Ivan Mašek, Jaromír Žegklitz).\n\nMezi svými cíli uvádí strana např. návrat etiky do politiky, potrestání konkrétních viníků zločinů komunistické totalitní éry, zavedení rovné daně z příjmu, zrušení některých daní (např. dědické), vrácení protiprávně zadržovaného majetku původním vlastníkům, zrušení neadekvátních sociálních výhod, reformu penzijního systému, zlepšení postavení tradiční rodiny ve společnosti a právo bezúhonných občanů vlastnit střelné zbraně. Konzervativní strana podporuje vojenskou a politickou přítomnost USA v Evropě – proto například souhlasí s výstavbou amerického obranného radaru na území České republiky.\n\nV zahraniční politice chce podporovat alternativy k federalistickým trendům v EU, přitom za nutnou podmínku dobré evropské politiky považuje posilování transatlantické vazby a prosazování tradičních evropských hodnot.\n\n\n\n\n\nStrana sice vznikla již v 90. letech, ale poprvé samostatně kandidovala do Poslanecké sněmovny až v roce 2010. Kandidátky nakonec postavila ve všech 14 krajích, i když v mnohých krajích byly takřka prázdné. Strana ve volbách nakonec získala 4 232 odevzdaných hlasů (0,08%).\n\nDo senátních voleb konaných v roce 2002, postavila strana pouze kandidáta, za obvod Znojmo, Ing. Jaromíra Morávka, který získal 480 hlasů (1,43%). Skončil na posledním místě.\n\nDo senátních voleb konaných v roce 2006, postavila strana celkově tři kandidáty. Za obvod Prostějov to byl Vladimír Hučín, který získal 4 838 hlasů (11,10%). Skončil tak předposlední před kandidátem za ČP. Další kandidát tentokrát za obvod Sokolov to byl Mgr. Petr Zahradníček, který získal 947 hlasů (3,63%). Skončil tak předposlední před kandidátem za hnutí NEZÁVISLÍ. Třetí kandidát do senátu, za obvod Chrudim, byl Karel Ledvinka, který získal 157 hlasů (0,32%). Skončil na posledním místě.\n\nDo senátních voleb konaných v roce 2010, postavila strana pouze kandidáta, za obvod Blansko, RNDr. Pavla Henka, který získal 943 hlasů (1,85%). Skončil před kandidáty za SPOZ a FiS.\n\nV roce 2012 kandiduje za Konzervativní stranu Ariana Shametiová v senátním obvodě č. 23 – Praha 8, Martin Rejman v senátním obvodě č. 26 – Praha 2 a Miroslav Volařík v senátním obvodě č. 56 – Břeclav.\n\n"}
{"id": "330194", "url": "https://cs.wikipedia.org/wiki?curid=330194", "title": "Kdegraphics", "text": "Kdegraphics\n\nkdegraphics je balíček softwaru z projektu KDE, který je určen pro práci s grafikou.\n\nNásledující aplikace a moduly jsou přímo součástí balíčku kdegraphics (tedy zdrojových kódů projektu KDE).\n\nTyto aplikace nejsou součástí balíčku kdegraphics a jsou to tedy samostatné projekty. Jsou však uvedeny na webových stránkách projektu KDE mezi aplikacemi z balíčku kdegraphics. Jejich seznam není úplný.\n\nSoučástí balíčku jsou také tyto knihovny.\n\nVe starších verzí prostředí KDE (verze 3.x) patřily do balíčku také další aplikace.\n\n"}
{"id": "330195", "url": "https://cs.wikipedia.org/wiki?curid=330195", "title": "Hubenov (Horní Bělá)", "text": "Hubenov (Horní Bělá)\n\nHubenov je vesnice v okrese Plzeň-sever patřící pod obec Horní Bělá. V roce 2011 zde trvale žilo 57 obyvatel.\n\nPrvní písemná zmínka o vesnici pochází z roku 1337.\n\n"}
{"id": "330196", "url": "https://cs.wikipedia.org/wiki?curid=330196", "title": "ECM Real Estate Investments", "text": "ECM Real Estate Investments\n\nECM REAL ESTATE INVESTMENTS A.G. (dále jen ECM REI) je developerská firma se sídlem v Lucembursku. Zabývá se projektováním a výstavbou komerčních a rezidenčních nemovitostí, a to hlavně v ČR. Majoritním majitelem je Milan Janků.\n\nVlastnila například výškové budovy City Tower a City Empiria na pražské Pankráci. Plánovala zde výstavbu bytového domu Epoque o výšce 104 metrů (projekt realizuje lucemburská skupina Aceur Investment pod názvem V Tower).\n\nAkcie společnosti ECM REI byly zařazeny na pražské burze do segmentu SPAD (ISIN ) a byly také součástí indexu PX.\n\nDne 30. září 2010 ECM REI neuhradila úrok z korunových dluhopisů (ISIN CZ0000000211) a o měsíc později na ni Burzovní společnost pro kapitálový trh, a.s. podnikatele Pavla Sehnala podala insolvenční návrh. ECM REI označila insolvenční návrh za bezpředmětný a věřitel ho následně vzal zpět.\n\n8. dubna 2011 podala Česká spořitelna insolvenční návrh spojený s návrhem na povolení reorganizace. Jan Sváček, předseda Městského soudu v Praze, jmenoval 23. května 2011 insolvenčním správcem Ivo Halu, ke stejnému dni byl zjištěn úpadek dlužníka. 20. července 2011 uvalil Městský soud v Praze na firmu konkurs.\n\n"}
{"id": "330198", "url": "https://cs.wikipedia.org/wiki?curid=330198", "title": "Konzervativní strana", "text": "Konzervativní strana\n\nKonzervativní strana je název používaný mnoha politickými stranami hlásícími se k myšlenkám konzervativismu, např.:\n"}
{"id": "330205", "url": "https://cs.wikipedia.org/wiki?curid=330205", "title": "Lorenzo I. Medicejský", "text": "Lorenzo I. Medicejský\n\nLorenzo I. Medicejský (italsky \"Lorenzo de' Medici\" či \"Lorenzo di Piero de' Medici\") řečený \"il Magnifico\", Nádherný (1. ledna 1449 – 8. dubna 1492) byl italský politik, který řídil Florentskou republiku jako třetí z rodu Medicejů. Byl také mecenáš umění, básník, humanista a bankéř. Patří k nejvýznamnějším politikům renesance, a to jak jako ztělesnění ideálu humanistického vladaře, tak pro úspěšný a promyšlený výkon moci.\n\nLorenzo a jeho mladší bratr Julián Medicejský se po smrti svého otce Piera roku 1469 stali faktickými pány Florencie. V prvních letech vlády (1469–1478) Lorenzo vedl vnitřní politiku zaměřenou na upevnění svého postavení a na posílení moci Florencie nad okolními městy (Florencii se pod jeho vedením podařilo potlačit vzpouru Prata a ovládnout Volterru). V oblasti zahraniční politiky se snažil čelit územním ambicím papeže Sixta IV. v duchu mocenské rovnováhy Italské ligy z roku 1454. Proto se Medicejové stali terčem spiknutí Pazziů (1478), v němž byl Julián zavražděn, ale Lorenzo unikl a spiklence přísně potrestal. Neúspěch spiknutí vyvolal hněv Sixta IV., neapolského krále Ferdinanda I. i všech, kteří se obávali rodu Medicejů. Následovaly dva roky války proti Florencii. Republiku se však díky Lorenzovým diplomatickým schopnostem a charismatu nepodařilo zlomit, což velmi posílilo Medicejovu domácí i mezinárodní prestiž. V osmdesátých letech 15. století se pak Lorenzo stal jazýčkem na vahách italské politické rovnováhy a cizí monarchové s ním jednali jako se suverénním vládcem, třebaže nepatřil k vysoké šlechtě a nikdy nezastával vrcholné politické úřady. Medicejové tak díky politice Lorenza a jeho dvou předchůdců pronikli mezi nejvýznamnější italské rody. Válka a Lorenzovo neúspěšné řízení Medicejské banky však výrazně zmenšily rodový majetek a banku brzy po Lorenzově smrti dovedly k zániku.\n\nLorenzo spojil své jméno s dobou vrcholného lesku florentské renesance a obklopil se intelektuály, jako byli Angelo Poliziano, Marsilio Ficino či Pico della Mirandola, a umělci jako Sandro Botticelli a mladý Michelangelo. Sám patřil k důležitým literátům své doby a tvořil poezii jak světskou a milostnou, například \"Karnevalové zpěvy\" se známou \"Bakchickou písní\", tak i vážnou poezii duchovní. Zemřel předčasně následkem komplikací rodové choroby dny. Brzy po jeho smrti se Florencie vzbouřila proti neschopnému nástupci Petrovi a moc převzal mnich Girolamo Savonarola. Rivalita italských pánů, která již nebyla zadržována Lorenzovou diplomacií, umožnila francouzskému králi Karlu VIII., aby vpadl do Itálie a zahájil francouzsko-španělské války šestnáctého století.\n\nKdyž se Lorenzo narodil, byl rod Medicejů na vrcholu politické moci ve Florentské republice a ovládal její různorodé a složité instituce. Lorenzův děd Cosimo dokázal pomocí obrovského bohatství své banky na sebe navázat mnoho florentských politiků a stát se mluvčím lidové nespokojenosti s dusivou oligarchií šlechty vedené rodem Albizziů.\n\nV roce 1434 se Cosimo po ročním exilu v Benátkách vrátil do Florencie a se svými přívrženci vyhnal Albizzie. Podle politického modelu, který vytvořil císař Augustus již ve starověku, ponechal republikánské instituce při životě, ale obsadil je svými lidmi; sám se formálně vrátil do soukromého života. Skutečná moc však zůstala v Cosimových rukou: historikové proto tuto formu vlády někdy označují jako \"kryptosignorii\", v níž republikánský politický systém spočíval v rukou jediného muže a jeho rodiny (signorie byl v Itálii systém vlády jednoho muže).\nLorenzo (Vavřinec) se narodil 1. ledna 1449 (podle starého florentského kalendáře ještě roku 1448) v Medicejském paláci ve Florencii jako syn Cosimova staršího syna Piera (Petra) a Lucrezie Tornabuoniové. Pokřtěn byl 6. ledna o slavnosti Zjevení Páně a jeho kmotry byli voják Federico da Montefeltro, tehdy florentský vojevůdce, a arcibiskup Antonín Florentský, později prohlášený za svatého. Lorenzo i jeho bratr Julián (Giuliano) získali ve stopách děda Cosima i svých rodičů hluboké humanistické vzdělání a dobrou politickou průpravu. Jejich kultivovaná, inteligentní a pragmatická matka Lucrezia, k jejímž kratochvílím patřilo i psaní básní v italštině, byla platnou rádkyní jak manžela Piera, tak později syna Lorenza.\nV dětství Lorenza vychovával a učil humanista a pozdější biskup Gentile de' Becchi, pak od roku 1457 jeho vzdělání přešlo do rukou humanistů jako byli Cristoforo Landino, Giovanni Argiropulo pro studium Homéra, Marsilio Ficino pro novoplatónskou filozofii a Antonio Squarcialupi pro umění hudby a tance. Cosimo si svého vnuka Lorenza velmi oblíbil a rád s ním rozmlouval. Mladík brzy projevil zájem o novoplatónskou Akademii a od svých dvanácti let se podílel na učených diskusích s Ficinem, konaných v medicejské vile v Careggi. Spolu s bratrem Juliánem a dalšími vznešenými mladými Florenťany se Lorenzo účastnil obvyklých zábav a her tehdejší šlechtické mládeže, lovů, sokolnictví a jízd na koni; jako devatenáctiletý roku 1469 vyhrál na koni jménem \"Morello di Vento\" rytířský turnaj, o čemž pak Luigi Pulci napsal oslavnou báseň.\nLorenzo nebyl ještě dospělý, když jeho strýc Jan, druhorozený syn a nástupce Cosima Starého, pověřený řízením Medicejské banky, zemřel v roce 1463 po nestřídmém životě. Špatné zdraví prvorozeného Piera (přezdívaného Dnavý kvůli onemocnění dnou) bylo důvodem, proč Cosimo jmenoval následníkem druhorozeného, ale fyzicky robustnějšího Jana. Po Janově smrti se Cosimo stal zádumčivým a neustále se trápil problémem nástupnictví. Tehdy svou naději vložil do Pierových dětí: Lorenzo a Julián se mohli stát pomocníky a nástupci nemocného otce. Před smrtí Cosimo doporučil Pierovi, aby nezanedbával vzdělání obou chlapců a aby s nimi zacházel jako s muži navzdory jejich mladému věku.\n\nPřed Lorenzovým uvedením do politického života města se Piero rozhodl svěřit mu diplomatické mise do Milána a Benátek, kde byly pobočky Medicejské banky. Lorenzo tím mohl získat přehled o italské politické situaci a osobně poznat různé vladaře. 17. dubna 1465 se tak mladý Medicej v Pise setkal s knížetem Fridrichem Aragonským a zamířil do Milána, aby se spolu s ním účastnil svatby Alfonse II. Neapolského s Ippolitou Marií Sforzovou. Lorenzo, který se mezitím s Fridrichem důvěrně spřátelil, byl nucen se s ním poté rozloučit a vydat se do Benátek. Tato cesta mu umožnila poznat hlavní italské politické osobnosti své doby: v Boloni se Lorenzo seznámil s tamním vládcem Giovannim Bentivogliem a ve Ferraře ho přijal Borso Estenský.\n\nPoté se Lorenzo vydal do Benátek, kde byl představen dóžeti Cristoforovi Morovi. Po benátském pobytu se vydal do Milána, kde se setkal s Francescem Sforzou, přítelem a spojencem svého dědečka Cosima. V hlavním městě Milánského vévodství předtím mladého Lorenza instruoval Pigello Portinari, ředitel místní medicejské pobočky, jak se chovat během rozhovoru s vévodou. Pobyt v Miláně však netrval dlouho. Při návratu do Florencie Lorenzo doprovázel novomanžele Ippolitu Marii Sforzovou (se kterou uzavřel hluboké přátelství a později politické partnerství) a Alfonsa II. po část cesty do jejich Neapolského království.\n\nLorenzo se opět vydal na cesty roku 1466, kdy se odebral do Říma. Tam byla významná pobočka Medicejské banky vedená Giovannim Tornabuonim, bratrem Lorenzovy matky Lucrezie. Piero Dnavý dal přesné instrukce, jak ověřit výkonnost římské pobočky, a pověřil Lorenza podpisem smlouvy, která Medicejům zajistila účast na těžbě kamence objeveného v Tolfě u Civitavecchia podle dohody s papežem Pavlem II. Z Říma Lorenzo dorazil po Via Appia do Gaety, kde pobýval dvůr krále Ferdinanda I. Ferranteho, a byl zde uvítán s velkou pompou. Ferdinand mu pak udělil soukromé slyšení, ve kterém mladý Medicej králi předal pozdravy svého otce a diskutoval vnitropolitické a dynastické otázky. Po návratu do Florencie mohl být Lorenzo s výsledkem cesty spokojen, ale vnitřní situace florentského státu mu nedovolila odpočinek.\n\nNáhlé úmrtí Franceska Sforzy, vévody milánského a přesvědčeného stoupence medicejské \"kryptosignorie\", k němuž došlo 8. března 1466, vážně oslabilo stabilitu medicejské vlády. Následující mocenské vakuum v Miláně (Galeazzo Maria Sforza, dědic trůnu, dlel v době otcovy smrti v Burgundsku) přišlo v době špatné zdravotní i finanční situace Piera Dnavého, jemuž skončilo splácení půjček, které jeho otec Cosimo poskytl florentským šlechtickým rodinám výměnou za jejich věrnost. Navíc ještě Piero oznámil záměr oženit svého syna Lorenza s římskou šlechtičnou Claricí Orsiniovou, a ne s některou Florenťankou, jak vyžadovala tradice. To vše vedlo k aktivizaci protimedicejské strany ve Florencii.\n\nHlavní Pierův nepřítel, velmi bohatý Luca Pitti, spojený s rodinou Acciajuoliů a s Diotisalvim Neronim (dávným přítelem Cosima staršího), zorganizoval spiknutí zaměřené na odstranění Piera a jeho nahrazení Pittim jako novým arbitrem florentské republiky. Pitti a další spiklenci se mohli opřít o zahraniční podporu rodu Estenských: Markýz Borso poslal do Florencie svého nevlastního bratra Herkula s 1300 muži, připravenými zasáhnout ve prospěch případného povstání. Převrat měl být zahájen po plánované vraždě Piera Dnavého na cestě z vily v Careggi do Florencie, kterou Piero obvykle konal bez velkého doprovodu.\n\nPittiův plán byl však okamžitě potlačen samotným Pierem, který zabránil akci spiklenců, varoval a vyzbrojil své příznivce a zorganizoval protiopatření. Současně se Pierovi podařilo přesvědčit Pittiho, aby se přidal k medicejské straně, a s pomocí 2000 milánských vojáků poslaných Galeazzem Marií Sforzou obnovit svou autoritu. Ze zbývajících spiklenců byli Diotisalvi Neroni, Angelo Acciaiuoli a Niccolò Soderini vyhoštěni, zatímco florentský arcibiskup Giovanni de' Diotisalvi musel odejít do Říma. Luca Pitti, ačkoli nebyl vydán soudnímu stíhání, byl potrestán tím, že ztratil úctu u florentského lidu. Lorenzova role byla jistě důležitá, protože aktivně podporoval svého otce a vedl jednotky medicejských vojáků, kteří se zasloužili o obranu Pierova života na cestě z Careggi do Florencie.\nFlorencie se v letech 1467 až 1968 s pomocí Milána ubránila benátsko-ferrarské koalici. Cílem války, kterou iniciovali Soderiniové a Diotisalvi Neroni, bylo ukončení medicejské nadvlády. V té době představil Piero de Medici Lorenza jako svého legitimního nástupce v čele rodu. Už krátce po neúspěšném spiknutí z roku 1466 Piero zajistil sedmnáctiletému Lorenzovi místo v důležitých politických orgánech, v Balii (městské vládě) a v Radě sta (městské radě). Za účelem dalšího posílení postavení rodu se Piero a jeho manželka Lucrezia rozhodli zorganizovat sňatek mladého Lorenza a Římanky Clarice Orsiniové.\n\nClarici, pocházející z jedné z nejvznešenějších rodin Říma, poznala a posuzovala přímo sama Lucrezia během svého pobytu v Římě roku 1468, a pak zaslala Pierovi detailní zprávu. Manželský projekt byl schválen oběma rodinami: Medicejští mohli kromě věna 6000 římských florinů sňatkem získat přístup do papežského aristokratického okruhu a jako rod překročit rámec Toskánska, Orsiniové na druhou stranu uvítali spojení s nejbohatší rodinou Evropy. Lorenzo vyjádřil se svatbou souhlas a jeho matka dostala za úkol sňatek připravit.\n\nVe svých vzpomínkách (stručném přehledu důležitých informací a událostí svého života, sestaveném v roce 1472) Lorenzo popsal dvě fáze vztahu: okamžik, kdy mu Clarice byla zasnoubena roku 1468 (zásnuby se konaly za nepřítomnosti Lorenza v Římě dne 10. prosince 1468, jako zástupce nastávajícího ženicha vystupoval pisánský arcibiskup Filip Medicejský), a sňatek ve Florencii 4. června 1469 doprovázený náboženským obřadem a následovaný velkými veřejnými oslavami zaplacenými Pierem. Ve vzpomínkách Lorenzo také zaznamenal těhotenství své ženy a narození prvních dětí (Lucrezia, Petr a dvojčata, jež zemřela krátce po narození) a skončil modlitbou k Bohu, aby ochránil ji a jejich děti před vším nebezpečím.\n\nManželé byli velmi odlišní: Lorenzo byl radostný, prodchnutý neoplatónskou kulturou a miloval život, zatímco Clarice dostala přísné a strohé vychování, byla hluboce nábožensky založená a málo informovaná o humanistické literatuře a kultuře. Korespondence mezi nimi však ukazuje tóny lásky a vzájemné úcty a existuje důvod se domnívat, že se mezi nimi během let objevil upřímný cit. Lorenzo nevěnoval své ženě žádnou poezii, nicméně se má za to, že jeho básnické myšlení šlo ve stopách Petrarky, trubadúrské školy a teorie dvořana 12. století Andrease Cappellana, podle nichž může být kurtoazní láska cizoložná a vylučuje manželský vztah. Vzhledem ke kontextu a mentalitě tehdejší doby by věnování tohoto typu básně vlastní ženě mohlo být považováno za neobvyklé ne-li nechutné a neuctivé vůči osobě legitimní manželky.\n\nLorenzo určitě plnil manželské povinnosti a jeho manželka za dobu prvních deseti let manželství počala deset dětí. Na rozdíl od svého otce a dědečka neměl nemanželské děti ani v době trvání manželství s jistotou nevíme o žádných jeho milenkách. I přes rozdíly v charakteru tak Lorenzo svým způsobem manželku miloval a smrt ženy, která nastala po několika letech onemocnění tuberkulózou, pro něho byla těžkou ranou: v dopise papeži Innocentovi VIII. Lorenzo vyjádřil svou bolest a neschopnost přijmout ztrátu a nepřítomnost své \"nejdražší a nejsladší manželky\".\n\nPiero de' Medici nemohl ochutnat plody své manželské politiky: se zdravím zničeným dnou a jejími komplikacemi zemřel 2. (jiné zdroje uvádějí 3.) prosince 1469 na mozkové krvácení. Jen dvacetiletý Lorenzo převzal se svým bratrem Juliánem moc nad Florencií a získal důvěru politiků napojených na Mediceje. Kvůli mladému věku i menšímu zájmu o politiku Julián přenechával většinu politických závazků Lorenzovi. Ve stopách svého otce a dědečka Lorenzo moc nepřevzal oficiálně, chtěl být považován za prostého občana republiky, zatímco fakticky vládu nad městem a státem držel ve svých rukou.\nNavzdory tomu, že stejně jako jeho dědeček disponoval diplomatickým taktem, Lorenzo otevřeně vyjádřil svou touhu po moci, čímž vyvolal výčitky a obavy u ostatních magnátů. V letech 1469 až 1472 pak Lorenzo potlačil všechny rivality mezi florentskými rodinami, čímž se stal nejvyšším arbitrem ve všech záležitostech. Posílení rodu Medicejů na institucionální úrovni bylo uskutečněno zřízením Velké rady (červenec 1471) a posílením Rady sta, politických grémií v rukou medicejské strany, jimž byla dána moc přijímat zákony bez konzultace demokratických orgánů.\n\nLorenzo a jeho bratr ještě nebyli u moci dlouho, když staří nepřátelé jejich otce Piera ucítili příležitost. Diotisalvi Neroni a ostatní vyhnanci uvěřili, že dokáží využít nezkušenosti mladých bratří, dohodli se s Borsem Estenským na definitivním svržení Medicejů a podnítili Prato ke vzpouře proti Florencii, protože to bylo nejbližší podřízené město. Avšak plán převratu byl odhalen předčasně. Jak píše George Friedrick Young, „Lorenzo však uměl jednat rychle. Intriky ve městě [Florencii] dokázal zvládnout svým taktem, do Prata vyslal vojenské jednotky, a tím byla rebelie potlačena.“.\n\nV roce 1472 se Lorenzo, vedený ekonomickými i politickými motivy, rozhodl zahájit válku proti městu Volterra. Medicejové jednak toužili získat bohatý nově objevený zdroj kamence, používaného tehdejšími barvíři tkanin, jednak chtěli posílit vnitřní a mezinárodní prestiž státu i svého rodu ovládnutím důležitého toskánského města. Válka byla krátká a skončila téhož roku vydrancováním Volterry vojskem vedeným Federicem da Montefeltro, který s poraženými jednal velmi brutálně, aby vyvolal pohrdání vůči nim u florentského veřejného mínění. Aby stvrdil florentskou nadvládu nad Volterrou, Lorenzo se rozhodl tam vybudovat impozantní pevnost Fortezza Medicea, která tehdy patřila k nejmodernějším obranným stavbám a předjímala mnoho vlastností budoucích bastionových pevností.\n\nNavzdory úspěchům v oblasti zahraniční politiky, vnitřnímu posílení a nádheře dvora vedeného Lorenzem moc rodiny Medicejů nepřijali všichni přední Florenťané, a ještě cílevědomější byly machinace některých z nejdůležitějších italských vladařů. Papež Sixtus IV., který původně měl k Lorenzovi srdečný vztah, se s ním dostal do konfliktu ohledně svého projektu obsadit strategická opevněná města Imolu a Faenzu, obě velmi blízko severní hranici florentské republiky (1473–1474), a Città di Castello, známou základnu florentských zájmů v Umbrii. Tento manévr by znamenal obklíčení Florencie, což bylo pro Mediceje nepřijatelné. Napětí se ještě zostřilo poté, co Lorenzo, hlavní bankéř Vatikánu, odmítl papeži poskytnout 40 000 florinů, za něž Sixtus chtěl získat Imolu od Sforzů. Odmítnutí mělo dobrý důvod: úmyslem Sixta IV. bylo ve skutečnosti vydat Florencii do rukou papežova ambiciózního synovce Girolama Riaria, rozšiřujícího oblast vlivu Papežského státu s cílem ovládnout střední Itálii. Lorenzovo odmítnutí vyvolalo zhoršení diplomatických vztahů mezi Florencií a Papežským státem. Podněcován svým synovcem začal Sixtus IV. osnovat proti Medicejům spiknutí, zahrnující pisánského arcibiskupa Francesca Salviatiho, urbinského vévodu Federica da Montefeltro, neapolského krále Ferdinanda a Sienskou republiku.\n\nSpiklenci navázali kontakty s předními členy protimedicejské strany ve Florencii, mezi nimi se starou a bohatou magnátskou rodinou Pazziů, která se obávala rostoucí Lorenzovy moci a nesouhlasila s podvracením florentských republikánských institucí. Dojednat spiknutí trvalo čtyři roky, což se vysvětluje vývojem italské politické situace: teprve po násilné smrti milánského vévody Galeazzy Marie Sforzy 26. prosince 1476, s nímž Lorenzo vždy udržoval vynikající vztahy, a po vypuknutí následující občanské války mezi regentkou Bonou Savojskou a Lodovicem Sforzou, se spiklenci rozhodli jednat otevřeně. Chtěli využít dočasného oslabení Medicejů, kteří zůstali bez vojenských spojenců, již v uplynulých letech podporovali jejich moc.\n\nPrvní pokus o fyzické odstranění obou mladých Medicejů měl být vykonán 25. dubna, kdy měl Jacopo de' Pazzi otrávit pokrmy vyhrazené pro Lorenza a Juliána. Julián však byl toho dne indisponován, což mu znemožnilo účastnit se hostiny, a to spiklence donutilo změnit plány. Příležitost se naskytla příští den, tedy 26. dubna 1478, při slavnostní mši v katedrále Santa Maria del Fiore. Spiklenci proto narychlo najali dvojici kněží ochotných zaútočit při bohoslužbách, Stefana da Bagnone a Antonia Maffeiho. V okamžiku pozdvihování byli oba Medicejové napadeni: Julián byl ubodán Bernardem Bandinim Baroncellim a Francescem de' Pazzi, zatímco Lorenzo, lehce zraněný volterským knězem Maffeim, se zachránil útěkem do sakristie. Uniknout mu pomohlo několik přátel včetně Poliziana a Francesca Noriho, který se postavil mezi vladaře a dýku zabijáka, za což zaplatil životem.\nOsud Lorenza, zabarikádovaného v sakristii, rozhodlo lidové vystoupení v jeho prospěch: lidé se rychle dozvěděli o svatokrádežném atentátu a s výkřiky „míče!“ (\"palle!\", narážka na koule na erbu Medicejů), se vrhali na spiklence. Gonfaloniere Cesare Petrucci, vysoký oficiální představitel města, přemohl a zadržel v Palazzo Vecchio několik spiklenců vedených arcibiskupem Salviatim, kteří pak byli oběšeni.\n\nPomsta Pazziům a jejich spojencům byla krutá na výstrahu těm, kteří by někdy v budoucnu mohli chtít podkopat moc Medicejů nad městem. Lorenzo na Náměstí signorie uspořádal řadu poprav, při kterých zahynuli i oba hlavní vůdcové spiknutí, Jacopo a jeho synovec Francesco de' Pazzi, chycení při pokusu o útěk z Florencie. Z ostatních členů rodu byl ušetřen jen Vilém (Guglielmo de' Pazzi), který byl manželem Lorenzovy sestry Bianky, s níž byl však nucen odejít do exilu. Bernardo Baroncelli, který se dokonce pokoušel získat ochranu osmanského sultána Mehmeda II., byl repatriován a popraven. Lorenzova popularita byla na vrcholu a slavnostních pohřebních obřadů, konaných v kostele San Lorenzo za zavražděného Juliána, se účastnili všichni florentští občané. Tragický útok přiměl Lorenza, aby na deset let, až do roku 1488, zakázal všechny oslavy spojené s karnevalem.\nSixtus IV., uražen zacházením se spiklenci a především oběšením arcibiskupa, zahájil otevřenou válku proti Lorenzovi: exkomunikoval jeho i hlavní funkcionáře republiky; uzavřel římskou pobočku medicejské banky a zatkl tamní bankéře; otevřeně se spojil s Ferdinandem I. Neapolským, se Sienou, Luccou a Urbinem; a vyhlásil válku Florencii, spojenci Milána a Benátek. Lorenzo, podporovaný občany (kteří Mediceje odmítli vydat papežovi Sixtovi IV.) a toskánským duchovenstvem (které na oplátku exkomunikovalo papeže), se připravoval na vojenskou obranu. Obtížné boje trvaly měsíce; slabá Florencie získala jen malou pomoc od svých spojenců a zažila dezerci několika najatých vojenských velitelů. Koncem roku 1479 protiflorentská koalice po delším obléhání dobyla Florencii podléhající město Colle Val d'Elsa.\n\nLorenzo, který si byl vědom vážnosti situace, na radu Lodovica Sforzy a se souhlasem Signorie opustil tajně Florencii, když předtím dočasně svěřil vládu gonfalonierovi Tommasovi Soderinimu. Pak 18. prosince vyplul z přístavu Vada do Neapole, aby vyjednával s tamním králem Ferdinandem. Ten Lorenza hostil tři měsíce a doufal, že se Florencie za Lorenzovy delší nepřítomnosti vzbouří a přejde na stranu papeže. Když však neapolský král viděl florentskou loajalitu vůči Medicejům, splnil Lorenzův požadavek a výměnou za značné výkupné stáhl svá vojska z Toskánska. Na Ferdinanda v tomto smyslu také působila jeho snacha Ippolita Maria Sforzová. Ta po svém otci Francescovi zdědila vynikající politické schopnosti a ve jménu starého spojenectví mezi Sforzy a Mediceji se pokoušela jednak udržet svého bratra Ludovica ve spojenectví s Florencií a jednak posílit vztahy Florencie s Neapolským královstvím, aby zabránila Lorenzovu pádu.\n\nLorenzova odvážná cesta do Neapole udělala obrovský dojem. Po návratu domů 13. března 1480 byl Lorenzo krajany vítán jako zachránce vlasti, zatímco Sixtus IV., obklopený novou koalicí mezi Florencií, Neapolí a Ferrarou a vyděšený dobytím jihoitalského Otranta Osmany, nabídl mír a 3. prosince 1480 zrušil Lorenzovu exkomunikaci. Úspěch Lorenzova diplomatického podniku, usnadněného vlivem jeho spojenkyně Ippolity Marie Sforzové, přišel jako pravý \"deus ex machina\" opět nastolující mocenskou rovnováhu italských států. Pokud by se Lorenzovi tento odvážný čin nepodařil, Itálie by nejspíš znovu propadla bratrovražedným válkám, jaké pustošily Apeninský poloostrov před mírem z Lodi roku 1454. To by zároveň posilovalo územní ambice sousedů Itálie, jako byla Francie. Niccolò Machiavelli ve svých \"Florentských letopisech\" o události napsal, že Lorenzo „riskoval vlastní život, aby vrátil vlasti mír“.\n\nPrestiž, kterou Lorenzo získal v zahraniční politice, byla obrovská. Historik Filippo de' Nerli (1486–1557) jej dokonce nazval „jazýčkem na vahách“ italské politiky. Diplomatickou zručnost Mediceje uznávali všichni vládci poloostrova, což byl faktor, kterým Lorenzo udržoval klima obecného smíru s cílem udržet naživu sen svého dědečka Cosima o vytvoření Italské ligy. Navíc schopnosti a přesvědčivost, díky nimž Lorenzo dokázal chránit Itálii před rozpínavostí Francouzů, z něj dělaly osobnost mezinárodního významu. Různí panovníci Evropy ho považovali za rovného monarchům spíše než za obyčejného občana republiky. Lorenza dokonce žádali o radu suveréni jako byli rakouský císař Fridrich III. Habsburský, uherský král Matyáš Korvín a další evropští panovníci.\nPříležitost demonstrovat tuto novou a obnovenou převahu nad italskými vládci nastala zanedlouho. Papež Sixtus IV. a Benátská republika po vyhnání turecké armády z Otranta (operace byla usnadněna smrtí Mehmeda II.) znovu rozpoutali vnitroitalské boje. Zaútočili na Ferrarské vévodství Herkula Estenského, které si chtěli rozdělit. Benátčanům Ferrara konkurovala v obchodu se solí, zatímco papež chtěl pro svého nepota Riaria město Este. Dalším motivem bylo Herkulovo manželství s Eleonorou Neapolskou, dcerou Ferdinanda Neapolského, nyní nepřítele Sixta IV. a Benátčanů. Válka proti Ferraře skončila v srpnu 1484 podepsáním míru v Bagnolo, který zahrnoval připojení Polesine k Benátkám. Ferrara během konfliktu musela nést celou tíhu války kvůli malé podpoře, kterou jí Ferdinand v boji proti papežskému vojsku poskytl, ale podařilo se jí zachovat si nezávislost díky Lorenzově diplomacii.\n\nZhruba v době, kdy obě strany uzavřely mír, zemřel starý Sixtus IV. (12. srpna 1484), čímž z politické scény odešel nebezpečný nepřítel a rušitel italského míru. Konkláve zvolilo janovského kardinála Giovanniho Battistu Cybu, který přijal jméno Inocenc VIII. Za nového papeže, člověka malých politických ambicí a vůči Lorenzovi blahovolného, se Florencie s papežstvím výrazně sblížila. Lorenzo byl totiž přesvědčen, že pouze spojenectví mezi Florencií, Neapolí a Papežským státem dokáže zabránit vpádu cizinců na italskou půdu.\nPlodem srdečných vztahů mezi Lorenzem a papežem byl zisk kardinálského klobouku pro Lorenzova syna Jana (Giovanniho), budoucího papeže Lva X. Giovanni de' Medici byl kreován kardinálem \"in pectore\" (tj. neveřejně) ve věku třinácti let na konzistoři 9. března 1489. Na oplátku dal v roce 1488 Lorenzo svou dceru Maddalenu za manželku papežovu synovi Franceschettovi Cybovi. V březnu roku 1487, opět s ohledem na tuto prořímskou politiku, Lorenzo oženil svého prvního syna Petra s příbuznou své manželky Clarice, Alfonsinou Orsiniovou, dcerou Roberta Orsiniho, čímž dále svůj rod posílil a propojil se starou italskou šlechtou.\n\nPosílen úspěchy získanými po roce 1480, Lorenzo začal využívat vojenskou sílu (ačkoli neměl skutečnou vojenskou výchovu), aby rozšířil hranice republiky. V roce 1484 florentské jednotky ovládly janovské město Pietrasanta, důležitou vojenskou základnu, z níž by Florence mohla v případě války ohrozit Luccu.\n\nV roce 1487 Janovu odňal Sarzanu a pevnost Sarzanello, jež zůstaly v rukou Florencie i poté, co se Janov pokusil je získat zpět. Vztahy s ostatními toskánskými republikami se zlepšily: Lucca, která byla původně vůči Lorenzovi nepřátelská a nyní ji ohrožovala pevnost Sarzanello, uzavřela s Florencií smlouvu; totéž se týkalo i tradičního nepřítele Florencie v Sieně, jejíž politiku se Lorenzovi podařilo změnit.\n\nDíky úspěchům v zahraniční politice mohl Lorenzo dále soustřeďovat moc ve svých rukou. Ustavil tak Radu sedmdesáti, řídící orgán složený ze svých stoupenců, kteří projednávali administrativní a vojenské záležitosti. To oslabilo moc Signorie a gonfaloniera, kteří měli nesourodé kompetence a v případě potřeby nebyli schopni dost rychle rozhodovat.\n\nSkutečná síla nového mocenského orgánu, založeného k posílení moci Mediceje po neúspěšném puči z roku 1478, spočívala v tom, že jeho členství nepodléhalo rotaci, což byla naprostá výjimka v rámci florentského demokratického systému. Vytvoření takového fóra, které navenek neovlivnilo platnost a funkčnost ostatních republikánských institucí, jako byla Rada sta nebo funkce gonfalonierů, muselo být dočasné, na pouhých pět let, aby pokrylo potřeby válečné situace. Centralizace pokračovala až do roku 1490, kdy Lorenzo dále zmenšil Radu sedmdesáti na sedmnáct členů, kterým předsedala přímo hlava rodu Medicejů a kteří řídili ekonomické otázky. Tento orgán existoval až do roku 1491, kdy byl rozpuštěn.\n\nNavíc Lorenzo pracoval na vytvoření rodinných vztahů s některými florentskými šlechtickými rody, takže svou nejstarší dceru Lucrezii 10. září 1486 provdal za Jacopa Salviatiho z rodu, jehož člen Francesco Salviati před několika lety usiloval o Lorenzův život. Předposlední dcera Contessina byla určena Pierovi Ridolfimu, ale manželství bylo uzavřeno až v roce 1494, kdy byl Lorenzo již dva roky mrtev.\n\nJako bankéř byl Lorenzo Nádherný mnohem méně úspěšný než jako politik. Situace Medicejské banky se během celé jeho vlády zhoršovala a v době jeho smrti stála kdysi nejbohatší finanční instituce Evropy před bankrotem. Kromě ekonomické deprese na konci 15. století na tom mělo vinu špatné řízení poboček a nedostatek koordinace mezi nimi jakož i nedobytnost některých velkých úvěrů, které banka poskytla. Jako první roku 1472 zavřela londýnská pobočka, když se ukázalo, že 70 000 florinů půjčených v roce 1468 Eduardu IV. a jeho magnátům nebude nikdy vráceno. Podobně nedobytná se ukázala řada velkých úvěrů významných benátských rodů i dluhy po burgundském vévodovi Karlu Smělém, který zemřel roku 1477, což vedlo k likvidaci pobočky v Bruggách roku 1481. Pobočku v Lyonu zničila neschopnost jejího ředitele Lionetta de Rossi, který kapitál uložil do neprodejných tapiserií a klenotů. Neapolský král Ferdinand i papež Sixtus IV. v době válečného konfliktu po spiknutí Pazziů také zabavili medicejský majetek na svých územích. Zdá se, že v době spiknutí Lorenzo protiprávně sáhl po veřejných prostředcích, aby se vyhnul bankrotu; záznam z 30. ledna 1495 hovoří o 74 948 zlatých, které si kdysi bezdůvodně nechal vyplatit z městské pokladny.\n\nPoslední roky Lorenza byly ve znamení úcty a politické slávy, ale také vlny morální a náboženské horlivosti, kterou ve Florencii vyvolal dominikán Girolamo Savonarola. Savonarolu, který pocházel z Ferrary, do Florencie pozval roku 1482 sám Lorenzo Nádherný na základě jeho pověsti vynikajícího řečníka. Ale po počátečních neúspěších Savonarola na šest let z Florencie odešel, dokud se v roce 1490 na naléhání Lorenza nevrátil. Důvod nového pozvání ze strany Mediceje se připisuje vlivu filozofa Giovanniho Pica della Mirandoly, který byl silně přitahován katartickými a apokalyptickými tématy rozvíjenými Savonarolou během jeho boloňských a ferrarských pobytů těch let.\nNávrat mnicha, který se stal v roce 1491 představeným Kláštera sv. Marka, znamenal pro Lorenza začátek emočního otřesu. Savonarola Lorenza obviňoval z toho, že je zkažený florentskými zvyky a vlivy klasického pohanství a že potlačuje republikánské svobody. Navzdory tomu zůstával Lorenzo neochvějný tváří v tvář morální nepružnosti dominikána, se kterým pravděpodobně sdílel přesvědčení o potřebě reformy církve.\n\nJiž v druhé polovině osmdesátých let se Lorenzovo zdraví začalo pomalu a neúprosně zhoršovat kvůli dně, dědičné nemoci rodiny Medicejů. Snažil se o uzdravení v toskánských lázních, ale s malým úspěchem. Nyní byl již několik let vdovec – Clarice zemřela 30. července 1488, což Florenťané přijali lhostejně.\n\nNa jaře roku 1492 se Lorenzo zhroutil. Umírající byl převezen do Villa di Careggi. Snažil se ještě instruovat svého syna a dědice Petra o tom, jak řídit vnitřní a vnější politiku Florencie; věděl však, že jeho syn postrádá umírněnost a diplomatické schopnosti potřebné k udržení moci, a občas si na to dříve přátelům stěžoval. Lorenzo zemřel ve věku 43 let v noci z 8. dubna 1492. Ačkoli neměl tak vážnou dnu jako jeho otec Piero, zemřel předčasně následkem gangrény způsobené vředem, který lékaři podcenili předcházejícího roku, a tato komplikace způsobila rychlý fyzický úpadek. V době smrti byl vladař obklopen příbuznými a nejbližšími přáteli včetně Giovanniho Pica della Mirandoly a Poliziana, navíc dostal duchovní útěchu od samotného Savonaroly.\nSmrt Lorenza Nádherného přijali někteří Florenťané se zděšením, jiní s bolestí a další doufali v návrat plné republikánské svobody. Dne 9. dubna bylo tělo převezeno do Kláštera sv. Marka k zádušním bohoslužbám (vykonaným bez pompy, jak to požadoval sám Lorenzo), a poté uloženo do Staré sakristie baziliky San Lorenzo, rodinného kostela. Roku 1559 byly ostatky Lorenza a jeho bratra Juliána přeneseny do Nové sakristie do neoznačeného hrobu poblíž Michelangelovy \"Madony\". \n\nImolská „Tygřice“ Kateřina Sforzová na zprávu o Lorenzově smrti reagovala slovy „Příroda již nikdy nevytvoří takového muže!“ Tímto výkřikem zřejmě chtěla kromě obdivu k zesnulému také zdůraznit vážnou ztrátu pro Itálii. Ta přišla o svého nejobratnějšího politika, čehož litovala i ostatní knížata poloostrova. Lorenzo fakticky dokázal udržet Italskou ligu, kterou vytvořil jeho dědeček Cosimo téměř před čtyřiceti lety, a vyhýbal se válkám, které by mohly využít cizí mocnosti. Jeho nástupce Petr Medicejský nedorostl vážnosti situace, byl nadutý a nedokázal čelit hrozbě ze strany francouzského krále Karla VIII. Petr byl v roce 1494 donucen opustit Florencii, zatímco poloostrov upadl do války.\n\nLorenzův přídomek il Magnifico se do češtiny překládá Nádherný, ale sama magnificence znamená doslova velikost činů (je z latinského „magnum facere“ „velké (věci) činit“). Slovo se v řecké podobě μεγαλοπρέπεια (megaloprepeia) objevuje jako filozofický pojem u Platóna, který tuto vlastnost očekává od vládce-filozofa ve své \"Ústavě\" (487a): „...je od přírody nadán pamětí, učenlivý, \"mysli povýšené\"“ (překlad Františka Novotného, zvýrazněno je jeho přetlumočení slova μεγαλοπρέπεια do češtiny). Megaloprepeia / magnificence je jako ctnost uváděna mimo jiné i Aristotelem (\"Etika Nikomachova\" IV, 2, 1122a 23), který ji chápe jako schopnost náležitě a velkoryse vynakládat peníze, a Tomášem Akvinským (Summa Theol., IIa IIae q. 134 art. 1-4), jenž ji vykládá jako schopnost činit velké věci a vytrvat v úsilí i při výskytu překážek. V renesanci se magnificence stala praxí uplatnění osobního bohatství zaměřenou na rozvoj krásy a prospěchu vlastní komunity. Z tohoto důvodu byla Lorenzova propagace umění ve Florencii i jeho export brilantních umělců, jako byl Leonardo da Vinci, politikou „nádhery“, která výrazně zvýšila politický význam toskánského města. Ačkoli Lorenzo nikdy nebyl zvolen do vysokého úřadu, získal svůj přídomek díky velkorysosti vůči obci v Aristotelově a Tomášově duchu.\n\nLorenzo byl ztělesněním renesance: velkorysý, požitkářský, prohnaný, inteligentní a skutečně oddaný humanistickému poslání. Rád zval literáty a umělce do rodinného paláce na Via Larga (dnes Medicejský palác), někdy je hostil v jiných medicejských vilách během svých cest. Početná skupina intelektuálů, kteří navštěvovali jeho dům, byla velmi různorodá: od platoniků Cristofora Landina a Marsilia Ficina po eklektika Picu della Mirandola, od přísného vědeckého filologa Angela Poliziana po realistu Luigiho Pulciho, který v románu \"Morgante\" zvěčnil toskánský humor. Tato heterogenita byla způsobena stylistickou a rétorickou všestranností samotného Lorenza, pozorného a zvědavého vůči každé větvi lidského poznání i vůči literárním směrům italské renesance.\nLorenzo Nádherný obnovil na doporučení Landina a Ficina ve vile v Careggi platónskou Akademii, kterou v duchu „druhého humanismu“ založil Ficino již v roce 1462 za Cosima Medicejského; vzestup platonismu a přesun diskuse z civilních témat (typických pro éru Coluccia Salutatiho a Leonarda Bruniho) k filozofickým byl způsoben nejen definitivním upevněním medicejské \"kryptosignorie\" Cosimem, ale také vlivem, který na Cosima měl Gemisto Pletone, učenec, který zasáhl i do průběhu koncilu ve Florencii v roce 1439. Ve filozofických setkáních konaných v Careggi a organizovaných podle tehdy moderního akademického modelu sedávali u stolu nejen Ficino, Landino a Poliziano, ale také Giuliano a Lorenzo Medicejští, čímž vzniklo jedinečné duchovní a intelektuální společenství „chráněnců“ a „patronů“. Lorenzo se s některými humanisty spřátelil a Poliziana pověřoval úkoly souvisejícími s chodem své domácnosti. Poliziano například byl vychovatelem Lorenzových dětí až do roku 1479, kdy se humanista pohádal s Claricí Orsiniovou o způsobu výchovy, což ho přinutilo, aby se role vychovatele vzdal.\n\nIntenzivní činnost milovníka umění umožnila Lorenzovi navázat kontakt s důležitými výtvarnými umělci své doby: pracovali pro něho Antonio del Pollaiolo, Filippino Lippi a Sandro Botticelli, kteří navrhovali výzdobu jeho slavností a šířili florentskou uměleckou kulturu za hranice Toskánska. Vedle malířů byl Lorenzo také patronem sochaře Andrey del Verrocchia (který vytvořil \"Kenotaf Niccolona Forteguerriho\" v pistojské katedrále) a architekta Giuliana da Sangalla, jehož eklektický styl veřejných budov se stal architektonickým východiskem paláce Villa di Poggio a Caiano.\n\nV hudební oblasti byl Medici patronem a společníkem vlámského hudebního skladatele Heinricha Isaaca, který učil jeho syny. Lorenzo se také snažil podpořit výchovu budoucích generací florentských umělců. Založil pro ně v zahradě San Marco první uměleckou akademii v historii, kam přijímali nejslibnější umělce, kteří vzešli z dílen Verrocchia a Ghirlandaia. Mezi těmito mladými lidmi, již mohli používat jako modely klasické sochy vlastněné Lorenzem a využívat rady Donatellova žáka Bertolda di Giovanni, byl také Michelangelo Buonarroti. Ten navštěvoval zahradu v letech 1489 až 1492 a pro svůj talent si získal Lorenzův obdiv, takže s ním vladař zacházel jako se svým synem a zval ho ke svému stolu.\n\nLorenzovy projevy náklonnosti ke kultuře a umění i patronát slibných florentských umělců nebyly motivovány pouze láskou ke kráse. Politik Lorenzo využíval umění k politickým účelům a doporučoval jiným italským knížatům některé ze svých nejlepších umělců, aby šířili pověst Florence jako „nových Athén“: „Lorenzo si přál, aby florentští malíři, sochaři a architekti přijímali zakázky mimo město. Doporučil architekty Giuliana da Sangallo a Andreu Verrocchia portugalskému králi; nesnažil se zabránit Verrocchiovi jít do Benátek pracovat na Colleoniho jezdecké soše, ani tomu, aby se Botticelli a Domenico Ghirlandaio podíleli na výzdobě stěn Sixtinské kaple v Římě.“ Samotný Leonardo da Vinci byl na Lorenzovo doporučení poslán do Milána Ludovicovi Sforzovi zpočátku jako hudebník, a poté tam prokázal svého génia jako tvůrce slavností a her a především jako malíř a vojenský inženýr.\nLorenzo si uvědomoval, že jeho moc je založena na konsensu a na výhodách, které jeho osoba mohla přinést Florencii. Vyznamenal se proto výstavbou četných veřejných budov, aby získal kolektivní podporu. Počínaje rokem 1470 byl členem komise (zvané \"Operai del Palagio\"), pověřené uměleckou rekonstrukcí budovy Palazzo Vecchio, a až do konce života se zajímal o městské a umělecké projekty zaměřené na rozvoj Florencie. Sponzoroval obnovu čtvrti kolem baptisteria San Giovanni, přispíval na restaurování kostelů (zejména na výzdobu fasády katedrály Santa Maria del Fiore v roce 1491) a nechal postavit důležité stavby podle návrhů architektů Brunelleschiho a Albertiho.\n\nPod Lorenzovou vládou město Pisa, které Florenťané dobyli roku 1406, projevilo první známky oživení po dlouhém období stagnace a krize v důsledku omezujících opatření uložených jí Florencií za vlády Albizziů. Lorenzo si uvědomil, že je nezbytné vrátit Pise, jedinému přístavu republiky, výhody, které by pomohly nastartovat ekonomiku a společenský život. To podnítilo výstavbu nových soukromých i veřejných budov, znovuotevření univerzity v roce 1473 a povzbuzení námořních aktivit, jež umožnily uzavřít obchodní smlouvu s anglickým králem Jindřichem VII., čímž se Pisa stala centrem obchodu mezi Anglií a Itálií. To vše dalo Pise novou ekonomickou a kulturní roli. Většina těchto zásahů byla výsledkem spolupráce Lorenza Morelliho, Filippa dell'Antelly a Piera Guicciardiniho. Ten v roce 1491 poté, co převzal mimořádné pravomoci v pisánské Radě sedmdesáti, zahájil další rekonstrukční práce, jež však byly zmařeny smrtí Lorenza Nádherného následujícího roku.\n\nFlorentské literární prostředí, nejen humanistické, ale také lidové, utvářelo v Lorenzovi mnohostrannou uměleckou duši schopnou škály od lidových tónů (příkladem jsou \"Nencia da Barberino\" nebo slavné \"Karnevalové písně\") přes výšiny \"sacra rappresentazione\" inspirované hnutím morální obnovy podníceným Savonarolou až po experimentální tvorbu, ukazující Lorenza, jak se „okouzluje všemi podobami verše, formy a žánru“. Lorenzo, někdy považovaný za „jednu z největších literárních osobností mezi Petrarkou a Ariostem“, tvořil díla napájená silnou realistickou žilou, která se distancovala od čistého kulturního intelektualismu humanistické a filozofické elity a čerpala z všedního života Florencie na konci quattrocenta.\nVzhledem k četným politickým závazkům neměl Lorenzo čas na to, aby se jako Poliziano nebo Boiardo plně věnoval poezii a literatuře, precizoval svůj styl a vytvořil inovativní lyrický korpus. Básnické umění pro něho je „útěchou nebo rekreací během okamžiků útěku ze světa namáhavých politických závazků; ve světě písemnictví zkrátka nachází ,citové a literární útočiště‘, kam se může ,uchýlit a občerstvit unavenou duši‘.“ Jeho tvorbu proto dříve kritikové hodnotili spíše jako směs eklekticismu a „elegantního diletantství“. Teprve literární kritikové jako Mario Martelli (\"Studi laurenziani\", 1965) a Paolo Orvietto (\"Lorenzo de' Medici\", 1976) si uvědomili, že Lorenzovo dílo nelze hodnotit podle měřítek jiných soudobých básníků, a prokázali jeho originalitu a umělecký přínos.\n\nS Lorenzem, podporovaným Pulcim a Polizianem, skončilo dlouhé období „čistého“ humanismu: od sedmdesátých let začala italská literatura v lidovém jazyce znovu nabírat sílu a otevřela prostor pro rozvoj lidového klasicismu následujícího století. Tím ukončila to, co Croce nazval \"stoletím bez poezie\". Návrat k lidovému jazyku však nebyl jen literární hrou. Oživení velké florentské lyrické tradice čtrnáctého století (Dante, Petrarca a Boccaccio) bylo součástí Lorenzova kulturního projektu: Medicej měl v úmyslu prosadit florentské nářečí jako spisovný jazyk v ostatních státech poloostrova, jak je patrné z toho, že nechal vytvořit a budoucímu neapolskému králi Fridrichovi I. zaslat antologii florentské poezie známou jako \"Aragonská sbírka.\"\nNení proto divu, že Lorenzo od Petrarky přebírá bohatý lexikální a rétorický materiál \"Zpěvníku\" a od Boccaccia jeho experimentátorství a lidový rozměr. Ten se objevuje v Lorenzově básni \"La Nencia da Barberino\", založené na literárním žánru venkovanské satiry, který má ovšem kořeny feudální a kurtoazní. Lorenzo využívá také lidovost \"Decameronu\", modelu toskánského realismu tak milovaného Pulcim, přes něhož Lorenzo boccacciovskou inspiraci přijal.\n\nKdyž však Pulci okolo roku 1473 upadl do nemilosti kvůli neustálým sporům s Ficinem, literát Lorenzo definitivně přijal novoplatónský filozofický směr, posilující jeho lásku k Danteho sladkému novému stylu. Ten Ficino velice obdivoval kvůli jeho blízkosti k platonismu a upřednostňoval ho zejména před Petrarkou. Pod tímto vlivem se Lorenzova tvorba orientovala na ušlechtilou milostnou poezii vyjadřující morální hodnoty (takový je záměr Lorenzova \"Komentáře k některým svým sonetům\") spojenou s Polizianovým „klasickým naturalismem“.\n\nJak ukázal Giulio Ferroni, od roku 1480 se Lorenzo soustředil na literární produkci odrážející nálady a city Florencie, čímž s pozoruhodným psychologickým talentem vystihl ducha svého lidu. Tato kombinace poezie a občanského projevu vedla Lorenza k produkci děl, které jsou vzájemně v určitém rozporu.\n\nNa jedné straně se Lorenzo věnoval náboženské produkci, inspirované klimatem neklidu vyvolaného Savonarolovým kázáním. Složil \"Chvály\" (\"Laudi\") a \"Vyobrazení svatých Jana a Pavla\" z roku 1490 v žánru \"sacra rappresentazione\" na motivy náboženských divadelních představení, která inicioval Antonín Florentský s pomocí intelektuálů Fea Belcariho a Antonia di Matteo di Meglio.\n\nNa druhé straně v \"Karnevalových zpěvech\" (\"Canti carnascialeschi,\" 1490, tedy rok, kdy složil také \"Vyobrazení\") obdivuhodně vylíčil atmosféru florentského karnevalu, intenzivní vzmach radosti a veselí. Jejich nejslavnějším číslem je \"Bakchická píseň\" (\"Canzona di Bacco\"). Tato Lorenzova pozdní báseň však nechává vedle bakchické (a horatiovské) nálady \"carpe diem\" zaznít i tón nejistoty a \"vanitas\", pomíjivosti; její úvodní čtyřverší zní:\n<poem>\nJak je krásné zlaté mládí\ntřebas prchá napořád!\nRaduj se, kdo chceš být rád:\nNevíme, kam zítřek pádí!\n\n</poem>\n\nLorenzovo literární dílo lze rozdělit na tři období:\n\n\nProdukce tohoto období se vztahuje převážně k lyrické a dvorní tradici zprostředkované toskánskou literaturou. Básně jsou zaměřeny na oslavu krás přírody, mládí a žen.\n\n\n\n\n\nDo češtiny byla přeložena jen menší část Lorenzova literárního díla. Samostatný svazeček jeho poezie vyšel pod názvem \"Karneval\" v překladu Jaroslava Pokorného roku 1979. Obsahuje výběr z básníkových „tanečních“ a karnevalových čísel, reflexivní a náboženská stránka Lorenzova díla zastoupena není.\n\nLorenzovi Nádhernému, ideálnímu renesančnímu vladaři a obhájci míru a prosperity, byli dějepisci obvykle nakloněni. Historici šestnáctého století, kteří čelili katastrofám válečných konfliktů v Itálii, zdůraznili jeho význam jako vynikajícího politika obdařeného skromností a moudrostí a schopného spojit hašteřivá italská knížata. Machiavelli v závěru svých \"Florentských letopisů\" píše, že v Lorenzovi Itálie přišla o svého „rádce“ a protiváhu sforzovských expanzivních ambicí, což ji vzápětí vydalo zpustošení. Francesco Guicciardini načrtl Lorenzův politický význam podobně: „za jeho života byla [Florencie] celkově šťastná, zatímco po jeho smrti upadla do tolika neštěstí a ran, že to nesmírně znásobilo touhu po něm a po jeho pověsti.“ Na rozdíl od Machiavelliho se však Guicciardiniův analytický a zvědavý pohled soustředí na to, aby prozkoumal neřesti a nedostatky Lorenza ve srovnání s jeho dědem Cosimem. Guicciardini dospívá k závěru, že Lorenzo stál níže než jeho dědeček, přestože „ctnosti i štěstí obou byly tak veliké, že snad od dob Říma Itálie neměla žádné podobné soukromé občany“. Cosimo stojí nad Lorenzem nejen proto, že musel získat moc a umírněně ji vykonávat po dobu třiceti let (zatímco Lorenzo se odvážil riskovat její ztrátu odchodem do Neapole), ale také pro vyrovnanost a velkolepost veřejných staveb na rozdíl od vnuka, který se už soustředil na soukromé stavby. Kromě toho byl Cosimo zručný bankéř, zatímco vnuk zanechal Medicejskou banku s nesplatitelnými pohledávkami; na druhou stranu Lorenzo „překypoval... výmluvností a obratností univerzálního génia těšícího se ze všech dobrých věcí a podporujícího je; to vše Cosimo postrádal...“.\nMecenáš výtvarníků Lorenzo se sám mnohokrát stal modelem malířů a sochařů, byť jeho tvář neodpovídala dobovému ideálu krásy, a proto byla někdy záměrně „vylepšována“. Medicejův mladší přítel Niccolò Valori o vladařově vzhledu napsal: „Lorenzova postava byla vyšší než průměrná, měl široká ramena, silnou a robustní postavu a za nikým nezaostával hbitostí. Příroda vůči němu byla macechou, co se týče vzhledu, i když působila jako vpravdě milující matka ve všem, co se týče vnitřních kvalit. Jeho pleť byla olivové barvy a i když jeho obličej nebyl krásný, byl tak naplněný důstojností, že budil respekt. Měl špatný zrak, rozpláclý nos a zcela postrádal čich, o čemž tvrdil, že mu to nejen nevadí, ale že je dokonce vděčný přírodě, protože je mnohem víc věcí, které svým pachem urážejí smysly, než těch, které je těší. Všechny tyto vady a nedostatky, pokud je tak můžeme nazvat, byly zastíněny bohatými dary jeho duše, jež neustále s velkou snahou rozvíjel, jak mnozí dosvědčují.“\n\nK věrnějším výtvarným portrétům Lorenza Medicejského zřejmě patří ten na Ghirlandaiově fresce \"Potvrzení františkánské řehole\" v kapli Sassettiů ve florentském kostele Nejsvětější Trojice. „Uhrančivou podobiznu“ Lorenza v podobě terakotové busty anonymního florentského autora vlastní i Národní galerie v Praze. Ještě známější terakotová busta, polychromovaná a znázorňující Mediceje s červeným chaperonem na hlavě, se nachází v Národní galerii ve Washingtonu a předpokládá se, že byla zhotovena na přelomu 15. a 16. století podle voskové busty, již v době po spiknutí Pazziů vytvořili Andrea del Verrocchio a Orsino Benintendi, a snad i podle vladařovy posmrtné masky.\n\nDalší kapitolou jsou portréty zadávané potomky a následovníky na připomenutí slavného předchůdce. Umělci již Lorenza nemohli poznat osobně, a museli tedy pracovat s jeho staršími vyobrazeními. Z manýristů 16. století taková díla vytvořili například Girolamo Macchietti (Lorenzo zobrazen na pozadí svého města, obraz je v Medicejském muzeu ve Florencii), Giorgio Vasari (obraz \"Lorenzo Nádherný přijímá dary vyslanců\" v muzeu Palazzo Vecchio je davová scéna ukazující i žirafu, kterou Lorenzo dostal od sultána Al-Ašrafa Kajtbáje; jiný Vasariho portrét samotného Lorenza má Galerie Uffizi) a Agnolo Bronzino (portrét typově podobný „washingtonské“ bustě je rovněž v Uffizi). Tématu se věnovali také barokní mistr Peter Paul Rubens (jeho vyobrazení slavného Mediceje má antverpské Muzeum Plantinů-Moretusů) anebo florentský neoklasicista první poloviny 19. století Gaetano Grazzini, který vyzdobil portikus Galerie Uffizi mramorovými sochami Lorenza Nádherného a Ameriga Vespucciho.\n\nPostava florentského vládce se často objevila v knihách, filmech, divadelních hrách i televizních seriálech. V českém prostředí je známé literární zpracování Michelangelova mládí na pozadí lorenzovské Florencie v románu \"Kámen a bolest\" od Karla Schulze. Z nedávno vzniklých děl je možno uvést například druhou sezónu anglicko-italské televizní řady o Medicejích \"\" (2018). Lorenza zde hraje Daniel Sharman.\n\n\nV prosinci 1468 se zasnoubili Lorenzo a římská patricijka Clarice Orsiniová, dcera Jacopova z mocné rodiny Orsiniů. Sňatek se konal 4. června 1469 a doprovázaly ho dlouhé a velkolepé oslavy, při kterých se spotřebovalo kolem 17 metrických centů cukrovinek. Manželé měli deset dětí, z nichž některé mají klíčový význam pro dějiny italské renesance a Florencie.\n\n\nKromě toho si Lorenzo osvojil a na svém dvoře vychoval pohrobka po zavražděném bratru Juliánovi Julia Medicejského (1478–1534), který se roku 1523 stal papežem pod jménem Klement VII.\n\n\n\n"}
{"id": "330206", "url": "https://cs.wikipedia.org/wiki?curid=330206", "title": "Jaroslav Ježek (rozcestník)", "text": "Jaroslav Ježek (rozcestník)\n\nExistuje více osobností se jménem a příjmením Jaroslav Ježek:\n\n"}
{"id": "330207", "url": "https://cs.wikipedia.org/wiki?curid=330207", "title": "Alphaproteobacteria", "text": "Alphaproteobacteria\n\nAlphaproteobacteria je třída gramnegativních bakterií z kmene Proteobacteria, která zahrnuje jak fototrofní, tak heterotrofní druhy. Řada alfaproteobakterií žije v symbióze, například \"Rhizobium\" (hlízková bakterie), naopak mnohé druhy jsou patogenní rostlinám (\"Agrobacterium\") a člověku (\"Rickettsia\"). Dle endosymbiotické teorie pochází mitochondrie eukaryotických organismů právě z endosymbiotických bakterií, příbuzných dnešním Alphaproteobacteria.\n"}
{"id": "330208", "url": "https://cs.wikipedia.org/wiki?curid=330208", "title": "Kdepim", "text": "Kdepim\n\nkdepim je balíček softwaru z projektu KDE (projekt KDE PIM – \"\"), který je určen pro správu osobních údajů (kontakty, emaily, …).\n\n\n"}
{"id": "330220", "url": "https://cs.wikipedia.org/wiki?curid=330220", "title": "Aquasky", "text": "Aquasky\n\nAquasky je breakbeatová a drum and bassová skupina složená z Dave Wallaceho, Kieron Baileyho a Brent Newitta. Dohromady se dali počátkem roku 1995 a později nastartovali svou kariéru zasláním svého dema do labelu Moving Shadow. První singl nesoucí jméno \"Dezires / Images\" byl vydán po třech měsících spolupráce a později zremixován Krustem.\n\nPůvodně se trio prosazovalo na breakbeatové scéně pod přezdívkou Aquasky & Masterblaster. Později se skupina rozdělila na dvě odnože – Aquasky, které se vyprofilovalo na hraní drum and bassu a Masterblaster, již hodlali pokračovat v načaté cestě a zároveň se snažili najít náhradu za zbytek skupiny. Později se Masterblaster kompletně rozpadlo a další singly byly vydávány pouze pod jménem Aquasky.\n\nTrio se v roce 1997 rozhodlo vytvořit vlastní label \"Passenger\" (a v roce 2004 sesterský label \"777\"), kde pokračovali ve vydávání tvrdé odnože drum and bassu. Jejich posledním počinem je album \"Teamplayers\", které bylo vytvořeno ve spolupráci s The Breakfastaz, Tayo, The Ragga Twins a Meat Katie.\n\n"}
{"id": "330231", "url": "https://cs.wikipedia.org/wiki?curid=330231", "title": "Taurin", "text": "Taurin\n\nTaurin (neboli kyselina 2-aminoethansulfonová) patří mezi organické kyseliny a jde o významnou složku žluči (v konjugátech s cholovými kyselinami – žlučové kyseliny). V nižších koncentracích ho lze najít ve většině živočišných tkání. Taurin je derivátem aminokyseliny cysteinu a proto je někdy řazen k aminokyselinám, přestože postrádá karboxylovou skupinu. Přesnější by proto bylo označení aminosulfonová kyselina. Taurin je jediná známá přirozeně se vyskytující sulfonová kyselina. Název taurin je odvozen z latinského \"taurus\" – býk, protože byl poprvé izolován německým vědcem Friedrichem Tiedemanem z býčí žluči.\n\nTaurin je konjugován pomocí své aminoskupiny s kyselinami chenodeoxycholovou a cholovou za tvorby žlučových solí (taurocholát sodný a taurochenodeoxicholát sodný). Díky svému nízkému pKa (1,5) zůstává sulfonová skupina taurinu záporně nabitá v širokém rozsahu pH a umožňuje tak těmto konjugátům sloužit jako výborné tenzidy (látky snižující povrchové napětí), což podmiňuje jejich funkci při trávení lipidů v tenkém střevě.\n\nTaurin se účastní i dalších fyziologických dějů jako např. inhibice neurotransmise, stabilizace buněčných membrán, inhibice oxidačního vzplanutí neutrofilů a makrofágů, regulace tukové tkáně, regulace stálé hladiny vápníku v krvi.\n\nPředčasně narozené děti, které postrádají enzym potřebný k přeměně cystathioninu na cystein, mohou trpět nedostatkem taurinu (který z cysteinu vzniká). Mateřské mléko taurin obsahuje, rovněž se taurin přidává do umělých kojeneckých formulí.\n\nTaurin je zcela esenciální látkou pro kočky, které si ho neumějí samy syntetizovat. Taurin lze požívat od 3 let, jelikož jeho složení je v každém žlučníku. Pokud taurin v potravě chybí, pak dochází k postupné degeneraci sítnice, což způsobuje problémy s viděním, které mohou skončit slepotou. Tato choroba se nazývá centrální degenerace sítnice (CRD). Z tohoto důvodu se taurin uměle přidává do speciální kočičí stravy.\n\nJe také využíván běžně jako přísada energetických nápojů v dávkách 1000 až 2000 mg na jednu plechovku. Vyskytuje se i v dalších nápojích a dokonce čokoládových tyčinkách.\n\nPři dlouhodobějším překračování doporučených dávek (nad 5 000 mg) může mít i taurin jako jiné další látky nežádoucí účinky. Mezi ty potvrzené mohou patřit průjmy, poruchy paměti či útlum CNS. \n\nExterní odkazy s informacemi o taurinu a jeho funkcích v těle.\n"}
{"id": "330242", "url": "https://cs.wikipedia.org/wiki?curid=330242", "title": "Kdeedu", "text": "Kdeedu\n\nkdeedu je balíček výukového softwaru z projektu KDE Education Project (podprojekt KDE).\n\n\n\n\n\n\n\n"}
{"id": "330249", "url": "https://cs.wikipedia.org/wiki?curid=330249", "title": "Seznam měst v Zimbabwe", "text": "Seznam měst v Zimbabwe\n\nToto je seznam měst v Zimbabwe.\n\nZdaleka největší aglomerací v Zimbabwe je Harare, kde 1. ledna 2007 žilo 2 919 512 obyvatel, což představuje asi 24% obyvatelstva celé země.\n\nV následující tabulce jsou uvedena města nad 10 000 obyvatel, výsledky sčítání obyvatelstva z let 1982, 1992 a 2002 (18. srpna), odhady počtu obyvatel k 1. lednu 2007 a správní jednotky (provincie), do nichž města náleží. Města Harare a Bulawayo jsou samostatná a nepatří do žádné provincie. Počet obyvatel se vztahuje na město v úzkém slova smyslu (geografický obvod města), nikoliv na město ve smyslu politickém. Města jsou seřazena podle velikosti.\n\n\n"}
{"id": "330252", "url": "https://cs.wikipedia.org/wiki?curid=330252", "title": "ECM", "text": "ECM\n\nZkratka (značka) ECM má více významů:\n"}
{"id": "330253", "url": "https://cs.wikipedia.org/wiki?curid=330253", "title": "Kdeadmin", "text": "Kdeadmin\n\nkdeadmin je balíček nástrojů pro správu systému z projektu KDE.\n\n\n"}
{"id": "330257", "url": "https://cs.wikipedia.org/wiki?curid=330257", "title": "Seznam měst v Jihoafrické republice", "text": "Seznam měst v Jihoafrické republice\n\nToto je seznam měst v Jihoafrické republice.\n\nNejvětšími aglomeracemi v Jihoafrické republice jsou Johannesburg, kde žije 6 820 713 obyvatel, Kapské město, kde žije 4 302 014 obyvatel, a Durban, kde žije 4 053 689 obyvatel. Dohromady to představuje asi třetinu obyvatelstva celé země. Pretoria (Tshwane, sídlo vlády) má 1 619 438 obyvatel a Kapské město (sídlo parlamentu) má 3 433 441 obyvatel (stav 1. ledna 2005).\n\nV následující tabulce jsou uvedena města nad 100 000 obyvatel, výsledky sčítání obyvatelstva ze 7. března 1991 a 9. října 1996, odhady počtu obyvatel k 1. lednu 2005 a provincie, do nichž města náleží. Počet obyvatel se vztahuje na město v úzkém slova smyslu (geografický obvod města), nikoliv na město ve smyslu politickém. Města jsou seřazena podle velikosti.\n\n"}
{"id": "330261", "url": "https://cs.wikipedia.org/wiki?curid=330261", "title": "BMX", "text": "BMX\n\nBMX (zkratka z angl. \"Bicycle Motorcross\") je jeden z cyklistických sportů. Při tomto individuálním sportu se používají speciálně konstruovaná jízdní kola s výplety o průměru 16 palců (dětská) až 24 palců.\n\nBMX je z pohledu cyklistiky mladý sport, řazený podobně jako skateboarding k adrenalinovým sportům. Tento sport se dá provozovat čistě rekreačně pro zábavu, nebo také profesionálně, až na vrcholové mezinárodní úrovni. Od předškolního věku po seniorské kategorie, bez ohledu na pohlaví. Je provozován jak na venkovních sportovištích, tak v patřičně upravené hale.\n\nVznik BMX se datuje v průběhu 60. let 20. století, okolo motokrosové komunity v Kalifornii . BMX začínal jako dnešní bikros , tedy příprava a alternativa pro motokros.\n\nBMX jako sport nebyl v počátcích veden pod cyklistickými sportovními kluby a svazy, ale samostatně ,nebo pod motokrosovými kluby. Okolo 70. let 20. století zažívá velký rozmach v USA a počátkem 80. let 20. století se mu dostává mezinárodní popularity. Teprve v dubnu 1981 vzniká International BMX Federation. V roce 1982 je pořádáno první mistrovství světa. K integraci pod Mezinárodní cyklistickou unii (UCI) dochází až roku 1993. Nejvýznamnější milník v historii BMX je, když si bikros odbije premiéru jako olympijskou disciplína na letních Olympijských hrách v roce 2008 v Pekingu.\n\nFreestyle BMX vzniká později a odděleně než bikros, okolo poloviny 70. let 20. století také v Kalifornii. Po první neorganizovaných pokusech v skateparcích a vypuštěných bazénech, již v roce 1978 některé skateparky v jižní Kalifornii vyhrazují celé dny výhradně pro freestyle BMX. Na konci desetiletí již freestyle BMX definitivně opouští undergroud. Ke konci roku 1979 Bob Haro a R. L. Osborn tvoří první oficiální freestyle BMX tým. V roce 1982 je založena Americká Freestyle asociace (AFA) a v roce 1984 vychází první specializovaný magazín Freestylin . Svět náhle si všiml obrovský potenciál tohoto sportu. Výrobci vyvíjí nové freestyle kola, komponenty a doplňky. Firmy začaly hledat talentované jezdce pro sponzorování. Na přelomu 80. let 20. století je freestyle BMX na svém komerčním vrcholu. Následuje klidné až utlumené období bez zásadních změn či novinek.\n\nAž v roce 2015 oznamuje UCI reálný plán zařazení freestyle BMX do série závodů pod UCI v roce 2016. Tímto se otvírá potenciální cesta freestyle BMX k Olympiádě.\nS historií BMX v USA se váže i konkrétní model kola společnosti Schwinn. Model Schwinn Sting-Ray zpopularizovaný například i filmem ET mimozemšťan se stal levným a masově dostupným základním vybavením pro mladé BMX jezdce. Model byl samozřejmě jezdci různě upravován, aby vyhovoval co nejvíce danému využití. Tímto firma Schwinn opět významně zasáhla do cyklistiky, protože tou dobou již hrála důležitou roli v počátcích MTB.\n\nPočátky BMX u nás\n\nDo naší země se dostal BMX jako bikros, poprvé v roce 1984 a ihned se těšil velké popularitě. Český výrobce Velamos Sobotín chrlil kola BMX 20, RMX 20 a Sport cross 24 jedno za druhým. Hned z počátku měl bikros tak několik tisíc příznivců. Všichni jezdili v podstatě na stejných kolech a tak záleželo jen na schopnostech jezdce. Aktivně se do pořádání závodů angažovaly SVAZARM a ČSTV. V počátcích byla střediska tohoto sportu Šumperk, Rudná, Ostředek. S pádem komunismu začalo objevovat lepší vybavení a naši jezdci se také začali zúčastňovat mezinárodních závodů. Nejprve v Německu a Rakousku, později i evropských a světových šampionátů. Co se týká mezinárodních závodů na našem území, tak prvním byl INTERNATIONAL CUP v Milovicích v roce 1995. A od té doby pravidelně pořádá naše republika některý ze závodů Mistrovství Evropy či Evropského poháru. Kromě Milovic okusili pořadatelství velkého závodu již také v Klatovech, Pardubicích, Třinci či Praze-Bohnicích.\n\nPočátky freestyle BMX nelze na našem území přesně datovat. Kola a vybavení pro freestyle BMX disciplíny nebyla na našem území do pádu komunizmu dostupná. Pár exhibicí v dirtjumpu bylo zmíněno pamětníky počátků bikrosu. Start je vázán na dovoz kol a vybavení na počátku 90. let 20. století. Freestyle BMX nebyl v ČR zastřešen od počátků pod žádnou sportovní asociací, sdružením či spolkem. Aktivity v oblasti freestyle BMX se tak objevovali spontánně okolo skateparků, obchodů a dovozců freestyle BMX vybavení. I přes vytvoření Freestyle BMX asociace v roce 1999 a její nástupce se snahou o integrace s Českým svazem cyklistiky, roztříštěnost scény tu zůstává doteď.\n\n\n\n\n\nJedinou společnou charakteristikou jízdního kola pro BMX disciplíny je odolnost, jeden převod, nízký rám. A kola rozměru od 16 palců do 24 palců.\n\nRám a vidlice\n\nVýběr materiálu a konstrukce je podřízena požadovaným vlastnostem. U závodních bikrosových rámů můžeme potkat i lehkou kompozitovou konstrukci, přes duralové slitiny, konče ocelí a titanem. Naproti tomu rámy pro street\\park spoléhají na těžší ocelové slitiny. Mnoho výrobců dává obecně přednost ocelovým slitinám pro jednoduší a levnější výrobu. V průběhu vývoje se několikrát objevily pokusy nasazení odpruženého rámu, nebo vidlice , ale neprosadily se.\n\nNa různé disciplíny se hodí různě velké rámy:\nKola\n\nJak už bylo zmíněno, jezdí se převážně na 20 palcových kolech. Jiné rozměry kol jsou 16, 18, 22 a 24 palců. Rozměry 16, 18 se používají nejčastěji u dětských velikostí kol pro bikros. Nejrozšířenější rozměr 20 palců najdeme ve všech disciplínách BMX. Rozměr 24 palců se používá na dirtjump i bikros. BMX kola s průměrem kol 24 označujme cruiser. V freestyle BMX se objevují i 18 a 22 palcové rozměry, ale bez velkého rozšíření.\n\nVýplet s 36 až 48 dráty používají nejčastěji ocelové, nebo duralové ráfky. V minulosti byla na trhu i loukoťová kola z kompozitového materiálu nebo kompozitové ráfky s vysokým profilem.\n\nVybavení jezdce se liší podle dané disciplíny. Od flatlandu, kde jezdci prakticky nepoužívají žádné vybavení, po opak v kategoriích vert, nebo bmx downhill. Kde jezdci mají kompletní sadu cháničů včetně páteřového chrániče. V rámci závodů určuje povinné vybavení pořadatel nebo pravidla na která se pořadatel odkazuje - viz pravidla UCI.\n\nV České republice se začátkem nového tisíciletí BMX stával se den ode dne populárnějším. Pokroky mezi českými jezdci i na mezinárodní úrovni. Mnohá města vychází sportu vstříc, staví nové skateparky, bikeparky, opravují staré bikrosové dráhy. BMX čím dál více \"běžným sportem\" v mediích.\n\n"}
{"id": "330262", "url": "https://cs.wikipedia.org/wiki?curid=330262", "title": "Seznam měst ve Středoafrické republice", "text": "Seznam měst ve Středoafrické republice\n\nToto je seznam měst ve Středoafrické republice.\n\nZdaleka největší aglomerací ve Středoafrické republice je Bangui, kde 1. ledna 2005 žilo 726 310 obyvatel, což představuje asi 20% obyvatelstva celé země.\n\nV následující tabulce jsou uvedena města nad 4 000 obyvatel, výsledky sčítání obyvatelstva z 8. prosince 1975 a 8. prosince 1988, odhady počtu obyvatel k 1. lednu 2005 a správní jednotky (prefektury a ekonomické prefektury), do nichž města náleží. Bangui představuje samostatný distrikt a nepatří do žádné prefektury. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "330264", "url": "https://cs.wikipedia.org/wiki?curid=330264", "title": "Seznam měst v Togu", "text": "Seznam měst v Togu\n\nToto je seznam měst v Togu.\n\nZdaleka největší aglomerací v Togu je Lomé, kde 1. ledna 2005 žilo 776 957 obyvatel, což představuje asi 15% obyvatelstva celé země.\n\nV následující tabulce jsou uvedena města nad 7 000 obyvatel, výsledky sčítání obyvatelstva z 22. listopadu 1981, odhady počtu obyvatel k 1. lednu 2005 a oblasti, do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "330267", "url": "https://cs.wikipedia.org/wiki?curid=330267", "title": "Lighttpd", "text": "Lighttpd\n\nlighttpd (někdy také „lighty“) je webový server, který byl vytvořen s cílem vytvořit bezpečný, rychlý, se standardy kompatibilní a flexibilní server optimalizovaný pro kritická místa.\n\nLighttpd je paměťově velmi málo náročný (v porovnání s jinými webovými servery), nezatěžující procesor a v rychlosti dodávání výsledků vhodný pro servery, které často trpí přetížením. Lighttpd je svobodný software (open-source) a je šířen pod licencí BSD. Jeho provoz je možný v operačních systémech Linux/UNIX a ve Windows (pomocí Cygwin). Pod Windows ho lze také spravovat pomocí programu Lighty Tray.\n\n\nLighttpd pomocí FastCGI, SCGI a CGI zprovozňuje jakékoliv programovací jazyky. Samozřejmá je podpora např. PHP, Pythonu, Ruby on Rails, Lua.\nLighttpd používají některé z nejznámějších internetových stránek (YouTube, Wikipedie a Meebo), protože díky jeho optimalizaci je méně náročné obsluhovat velké projekty.\n\nWikimedia Lighttpd používá pro některé své služby stejně jako SourceForge. Tři z nejznámějších torrent trackerů, The Pirate Bay, Mininova a isoHunt, kteří mají 1000 požadavků za sekundu, také používají Lighttpd.\n\n"}
{"id": "330269", "url": "https://cs.wikipedia.org/wiki?curid=330269", "title": "Kdeaccessibility", "text": "Kdeaccessibility\n\nkdeaccessibility je balíček softwaru z projektu KDE Accessibility Project (KDEAP). Tento software je určen pro usnadnění práce s počítačem pro uživatele s fyzickým postižením.\n\n\n"}
{"id": "330272", "url": "https://cs.wikipedia.org/wiki?curid=330272", "title": "Diane Keaton", "text": "Diane Keaton\n\nDiane Keaton, rozená Diane Hall (* 5. ledna 1946, Santa Ana, Kalifornie, USA) je americká zpěvačka, herečka, režisérka a producentka.\n\nNarodila se v roce 1946 v Kalifornii inženýrovi a fotografce. Tam i studovala, věnovala se divadlu a do roku 1967 zpívala také v rockové skupině Roadrunners. O rok později prorazila na Broadwayi, kde získala největší úspěch v rockovém muzikálu \"Vlasy\" a v divadelní inscenaci podle komedie Woodyho Allena \"Zahraj to znovu, Same\". Podle tohoto představení byl také později natočen \"stejnojmenný film\" s Woody Allenem, ve kterém s ním hrála hlavní roli. Největší úspěch jí ale přinesl film Francise Forda Coppoly \"Kmotr\". Ten se stal do té doby nejvýdělečnějším filmem, získal Oscara a dodnes patří mezi nejuznávanější filmy.\n\nPo tomto úspěchu její sláva velmi rostla. Zahrála si v další komedii Woodyho Allena \"Spáč\", pokračování Kmotra \"Kmotr II\", které bylo stejně jako první díl velmi úspěšné. V roce 1977 získala svou životní roli ve filmu \"Annie Hallová\", za kterého získala Oscara, Zlatý glóbus, cenu BAFTA a další ceny. Během sedmdesátých let natočila další filmy Woodyho Allena jako \"Láska a smrt\" nebo \"Manhattan\". V osmdesátých letech sice obdržela nominaci na Oscara za film \"Rudí\", ale celkově to pro ni bylo slabé období.\n\nV roce 1990 se vrátila na scénu ve filmu \"Kmotr III\", který se stal opět kasovním trhákem a byl také nominován na Oscara. V devadesátých letech byla opět úspěšná . Zahrála si ve dvou dílech komedie \"Hlava rodiny\" se Stevem Martinem, v dalším filmu Woodyho Allena \"Tajemná vražda na Manhattanu\", ve filmu \"Marvinův pokoj\" hrála spolu s Meryl Streepovou a Leonardem DiCapriem a získala za něj další nominaci na Oscara. Komerčně úspěšným byl film \"Klub odložených žen\".\n\nJejím prvním filmem v novém tisíciletí byl \"Zavěste, prosím\" s Meg Ryanovou a Lisou Kudrowovou. V tomto filmu se zároveň ujala režie. Další nominaci na Oscara jí vynesl snímek z roku 2003 \"Lepší pozdě nežli později\", kde si zahrála spolu s Jackem Nicholsonem.\n\n"}
{"id": "330273", "url": "https://cs.wikipedia.org/wiki?curid=330273", "title": "Seznam měst v Nigeru", "text": "Seznam měst v Nigeru\n\nToto je seznam měst v Nigeru.\n\nV následující tabulce jsou uvedena města nad 2 000 obyvatel, výsledky sčítání obyvatelstva z 20. listopadu 1977, 10. května 1988 a 20. května 2001, odhady počtu obyvatel k 1. lednu 2007 a správní jednotky (departementy), do nichž města náleží. Niamey představuje samostatný distrikt a nepatří do žádného departementu. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "330275", "url": "https://cs.wikipedia.org/wiki?curid=330275", "title": "Javor babyka", "text": "Javor babyka\n\nJavor babyka (\"Acer campestre\") nebo též javor polní je strom, domácí téměř v celé Evropě s výjimkou Skandinávie. Roste jako keř, stromek či mohutný strom, a to hlavně na okrajích lesů a keřových porostů. Preferuje vápenitou půdu, ale prospívá i v půdě mírně kyselé.\n\nPro rostlinu s označením javor babyka (\"Acer campestre\") je používáno více rozdílných názvů, například \"Euacer scharkense, Acer affine, A. bedoi, A. collinum, A. eriocarpon, A. erythrocarpum, A. haplolobum, A. heterolobum, A. heterotomum, A. macrocarpon, A. marucum, A. microcarpon, A. microphyllum, A. molle, A. orthopteron, A. palmatisectum, A. polycarpon, A. praecox, A. quinquelobatum, A. robustum, A. suberosum, A. sylvestre, A. tauricum, A. tauschianum, Euacer affine, Euacer scharkense,\" a další.\nPro rostlinu s označením javor babyka je používáno více rozdílných názvů, například staročesky \"klenicě\".\n\nJe pěstováno mnoho kultivarů, které se výrazně liší především růstem, ale i jinými vlastnostmi.\n\nBabyka roste téměř všude v Evropě, od Skandinávie až na jih, v západní Asii a severozápadní Africe i v oblasti Středozemí, kde je však omezena na vyšší nadmořské výšky. Ve střední Evropě je rozšířena od rovin po hory. V severních Alpách roste i na hranici 800 m. n.m. Jen málo se však pěstuje, protože je malého vzrůstu. V parcích a zahradách je běžná jako volně stojící okrasný strom nebo jako živý plot.\nJavor babyka je opadavý keř nebo strom dorůstající 5–15, ale i 25 m výšky. Dožívá se věku 150 až 200 let. Má srdčitý kořenový systém, středně hluboký (do 1 metru), délky do 6 metrů.\n\nČasto vytváří nižší vícekmenné stromy, kmen bývá křivý. Kmen může být široký až do 1 m v průměru, s jemně popraskanou, často poněkud korkovitou šedohnědou borkou, ve stáří rozpukanou. Výhonky jsou hnědé, s tmavě hnědými zimními pupeny. Starší větve na sobě mají rezavě hnědé korkovité lišty.\n\nVstřícné listy jsou v párech, protistojné, 5–16 cm dlouhé a 5–10 cm široké. Mají pět vejčitých, tupě zašpičatělých laloků s hlubokými zářezy. Řapík je 3–9 centimetrů dlouhý. Čepel je na obou stranách chlupatá, vespod světlejší než svrchu. Řapík po nalomení roní mléčnou šťávu. Listy jsou na podzim před opadem jasně žluté.\n\nV dubnu a květnu, hned po vyrašení listů nebo i současně s rašícími listy, se objevují zelenožluté květy ve vzpřímených, chocholičnatých, 4–6 cm velkých květenstvích. Obvykle jsou jednodomé. Květy jsou opylovány hmyzem.\nPlody jsou dvounažky s 2,5 cm dlouhými křídly, která jsou vodorovně rozložená. Každá nažka je 8–10mm široká, plochá, s 2cm křídlem.\n\nPreferuje vlhké až suché půdy bohaté na živiny. Nachází se jako příměs v porostech dubu, habru, ve smíšených lesích, bukových porostech, na lesních okrajích a v mlází. Javor babyka toleruje částečný stín. Dobře snáší znečištěné ovzduší ve městech, průmyslové znečištění a posypové soli kolem cest. Z tohoto důvodu je často používána pro výsadby v městských oblastech.\n\nBabyka nachází použití v mnoha oborech. V Alsasku větve babyky visící nad vchodem domů údajně odrazují netopýry.\nOdolné, načervenalé dřevo je vhodné k soustružení.\n\nBabyka se dá použít do živých plotů, ale dost rychle roste, proto se musí až 4× ročně řezat. Babyka je používaná pro výsadby podél silnic jako alej, pro větrolamy i jako pozadí zahradních úprav.\n\nListy jsou v některých regionech používány jako příměs do krmiva. Babyka je jako medonosný druh ceněna ve včelařství.\nPoužívá se hlavně kůra, externě v kosmetice na zarudlou kůži nebo vnitřně jako čaj se svíravou chutí. Kůra se používá vysušená na slunci a udržovaná v suchu. Obsahové látky: fytosteroly, choliny, allantoiny, taniny.\n\nMnohdy se vyskytují hálky na listech, způsobené roztoči rodu \"Aceria\". V suchém počasí se vyskytují listové plísně (padlí).\n\nBabyky patří k pomaleji rostoucím stromům, takže i ve vyšším věku dosahují drobnějších rozměrů. K našim nejmohutnějším babykám patří:\n\n\n\n\n"}
{"id": "330277", "url": "https://cs.wikipedia.org/wiki?curid=330277", "title": "Kdenetwork", "text": "Kdenetwork\n\nkdenetwork je balíček softwaru z projektu KDE, který obsahuje software pro KDE zaměřený na práci v počítačové síti.\n\n"}
{"id": "330280", "url": "https://cs.wikipedia.org/wiki?curid=330280", "title": "Seznam měst v Nigérii", "text": "Seznam měst v Nigérii\n\nToto je seznam měst v Nigérii. \n\nNejvětšími aglomeracemi v Nigérii jsou Lagos, kde žije 11 615 563 obyvatel, Ibadan, kde žije 4 712 877 obyvatel, a Kano, kde žije 4 033 069 obyvatel. Dohromady to představuje asi 12% obyvatelstva celé země. Hlavním městem Nigérie je Abuja, kde žije 182 418 obyvatel (odhad pro rok 2007).\n\nV následující tabulce jsou uvedena města nad 200 000 obyvatel, výsledky sčítání obyvatelstva z 26. listopadu 1991, odhady počtu obyvatel k 1. lednu 2007 a spolkové státy, do nichž města náleží. Počet obyvatel se vztahuje na město v úzkém slova smyslu (geografický obvod města), nikoliv na město ve smyslu politickém. Města jsou seřazena podle velikosti.\n\n"}
{"id": "330287", "url": "https://cs.wikipedia.org/wiki?curid=330287", "title": "Kdebase", "text": "Kdebase\n\nkdebase (KDEBase) já základní balíček prostředí KDE (pokud nepočítáme závislosti jako kdelibs). Jedná se o pracovní plochu, hlavní panel, správce oken, správce souborů, webový prohlížeč, emulátor terminálu, textový editor a další aplikace.\n\nMezi nejdůležitější aplikace ve verzi KDE 4.x patří KWin, Plasma, Konqueror, Dolphin, Kate a Konsole. Ve verzi 3.x je místo Plasmy KDesktop a Kicker.\n"}
{"id": "330288", "url": "https://cs.wikipedia.org/wiki?curid=330288", "title": "Seznam měst v Somálsku", "text": "Seznam měst v Somálsku\n\nToto je seznam měst v Somálsku.\n\nZdaleka největší aglomerací v Somálsku je Mogadišo, kde 1. ledna 2007 žilo 2 855 805 obyvatel, což představuje asi 23% obyvatelstva celé země.\n\nV následující tabulce jsou uvedena města nad 10 000 obyvatel, odhady počtu obyvatel k 1. lednu 2007 a správní jednotky (oblasti), do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n"}
{"id": "330292", "url": "https://cs.wikipedia.org/wiki?curid=330292", "title": "Franko-vlámská škola", "text": "Franko-vlámská škola\n\nPojmem franko-vlámská škola se v dějinách hudby označuje styl renesanční polyfonie 15. a 16. století vycházející z burgundských kořenů i skladatelé, kteří ho používali. \n\nJde o ustálený, nicméně spíše přibližný pojem. Geografické vymezení na Francii a Vlámsko není zcela přesný ani dostatečný. V minulosti se používala další různá označení této epochy, např. \"nizozemská hudba\", \"burgundská hudební epocha\", \"nizozemské školy\", \"franko-vlámská epocha\" ad., nicméně tato označení opomínají významné přínosy z prostředí dalších tehdejších Anglie, Itálie či německých zemí. Označení \"nizozemská hudba\" používali mj. muzikologové jako Rafael Georg Kiesewetter, či Joseph Fétis.\n\nTutéž epochu by však bylo možné označit také jako \"dobu hudební renesance\"\n\nFranko-vlámská škola se rozděluje do generací:\nV té době již se franko-vlámský styl rozšířil po celé Evropě a zároveň se v Itálii připravovala stylová změna směrem k baroku.\n"}
{"id": "330295", "url": "https://cs.wikipedia.org/wiki?curid=330295", "title": "Corpus separatum", "text": "Corpus separatum\n\nTermín Corpus separatum znamená v latině \"„oddělené těleso“\". Plán OSN na rozdělení Palestiny používal tento termín, k vymezení zamýšlené mezinárodně spravované zóny, která měla zahrnovat Jeruzalém a blízká města, jako je Betlém a Ejn Kerem.\n\nTento plán nebyl naplněn. Namísto toho si jak Izrael, tak Zajordánsko zabrali části této oblasti. O dvě desetiletí později získal Izrael během Šestidenní války v roce 1967 kontrolu nad Východním Jeruzalémem a celým Západním břehem Jordánu. Bezprostředně anektoval východní Jeruzalém, jako součást Izraele a sjednotil Jeruzalém. Jeho hranice však nejsou identické s hranicemi navrhovanými pro \"corpus separatum\" a nespadá do nich město Betlém. \n\nV roce 1980 schválil Kneset tzv. Jeruzalémský zákon, který město formálně sjednotil a učinil z něj hlavní město Izraele. Tento krok odsoudila Rada bezpečnosti OSN v rezoluci číslo 478, ve které vyzvala státy světa, aby přesunuly své ambasády a konzuláty do Tel Avivu. Kromě Bolívie a Paraguaye mají všechny státy své ambasády mimo Jeruzalém. 23. října 1995 přijal Kongres USA zákon Jerusalem Embassy Act, který říká, že: \"„Jeruzalém by měl být uznán za hlavní město Státu Izrael; a ambasáda Spojených států v Jeruzalémě by měla být zřízena ne později než 31. května 1999.“\" Od roku 1995 je však provedení tohoto zákona každoročně odkládáno prezidentem USA. Jako důsledek tohoto zákona je ve všech oficiálních dokumentech americké vlády a jejich internetových stránkách uváděn za hlavní město Izraele Jeruzalém, přestože do něj americká ambasáda zatím nebyla přemístěna. Americký prezident Donald Trump v roce 2017 prohlásil, že USA uznává jako hlavní město Jeruzalém a že uvažuje o přesunutí americké ambasády do Jeruzaléma. Podle Mzv Česká republika uznává Západní Jeruzalém, jako hlavní město Izraele. Dlouhodobě podporuje přesunutí české ambasády z Tel Avivu do Jeruzaléma také Miloš Zeman.\n"}
{"id": "330296", "url": "https://cs.wikipedia.org/wiki?curid=330296", "title": "BIND", "text": "BIND\n\nBIND (Berkeley Internet Name Domain) je v informatice označení zřejmě nejpoužívanějšího DNS serveru v Internetu. Používá se hlavně na servech se systémy UNIX a Linux. BIND byl původně vytvořen studenty na Kalifornské universitě v Berkeley.\n\nPoprvé byl vydán ve verzi 4.3BSD. Paul Vixie ho začal aktualizovat v roce 1988, kdy pracoval pro Digital Equipment Corporation. Začátkem roku 2012 vydala společnost Internet Systems Consortium novou verzi BIND. Poslední verze BIND, BIND 10 1.1.0 byla vydána 6. června 2013, ale zatím bez podpory pro Windows, ačkoliv BIND 9 má pro Windows plnou podporu.\n\nBIND vytvořili Douglas Terry, Mark Painter, David Riggle a Songnian Zhou okolo roku 1980 na Kalifornské universitě v Berkeley za podpory DARPA grantu. Zkratkou \"BIND \"se rozumí \"Berkeley Internet Name Domain\".\n\nVerze BIND od 4.8.3 byly udržovány společností Computer Systems Research Group (CSRG) v UC Berkeley.\n\nUprostřed 80. let převzal Paul Vixie z DEC vývoj BIND, zahrnující verze 4.9 a 4.9.1. Paul Vixie pokračoval v práci na BIND i po odchodu z DEC. BIND ve verzi 4.9.2 byl sponzorován společností Vixie Enterprises. Vixie nakonec založil firmu ISC (Internet Systems Consortium), která se stala subjektem odpovědným za vývoj BIND počínaje verzí 4.9.3.\n\nBIND 8 vydalo ISC v květnu roku 1997.\n\nVerzi 9 vyvinula Nominum, Inc. v rámci ISC outsourcingové smlouvy 9. října 2000. Byla napsána znovu od úplných základů, protože původní kódy BIND měly, díky jejich architektuře, problém s ověřením bezpečnosti. Dále byla přidána podpora DNSSEC (zabezpečené DNS). Další důležité funkce BIND 9 zahrnují: TSIG, nsupdate, IPv6, rndc, podporu pro více procesorů a lepší přenositelnost mezi architekturami. Rndc využívá sdíleného tajného klíče k šifrování mezi místním a vzdáleným terminálem v průběhu každé session.\n\nBIND 9 byl vyvíjen v rámci komerčních i vojenských smluv. Většinu jeho funkcí financovali vývojáři UNIXu, kteří chtěli zajistit, aby byl BIND konkurenceschopný s nabídkami DNS společnosti Microsoft. DNSSEC funkce byly financovány americkou armádou, pro kterou je zabezpečení DNS velice důležité.\n\nStarší verze programu BIND nabízely pro ukládání a načítání dat pouze textové soubory. V roce 2007 BIND 9.4 umožnil pro ukládání použít databázové formáty jako LDAP, Berkeley DB, PostgreSQL, MySQL a ODBC.\n\nBIND 10 podporuje modulární úložiště dat, takže může používat více databází.\n\nZastaralé verze BIND 4 a BIND 8 měly značný počet vážných bezpečnostních chyb. Jejich použití se v dnešní době důrazně nedoporučuje. BIND 9 byl kompletně přepsán a tedy částečně zmírnil tyto bezpečnostní neduhy.\n\n\n"}
{"id": "330297", "url": "https://cs.wikipedia.org/wiki?curid=330297", "title": "Andrej Nikolajevič Tupolev", "text": "Andrej Nikolajevič Tupolev\n\nAndrej Nikolajevič Tupolev (; – 23. prosince 1972) byl sovětský letecký konstruktér. Během své kariéry navrhl a vedl výrobu více než 100 typů letadel, z nichž se 70 dostalo do sériové výroby. Jeho stroje změnily 78 rekordů ve světovém letectví.\n\nAndrej Nikolajevič Tupolev se narodil v Pustomazovu v tverské oblasti v rodině kozáka, později učitele, studenta, politického vězně, notáře a zemědělce a gymnasistky z lepší rodiny, poté taktéž zemědělské pracovnice Po absolvování gymnasia v roce 1908 studoval na Moskevské technické univerzitě. Od roku 1909 studoval zároveň aerodynamiku pod vedením ruského průkopníka letectví Nikolaje Jegoroviče Žukovského, přitom se zúčastnil stavby tehdy největšího aerodynamického tunelu na světě v aerodynamické laboratoři technické školy.\n\nV roce 1911 byl obviněn z účasti na revolučních událostech a zatčen. Byl však propuštěn s podmínkou, že zůstane v Pustomazovu. Školu směl opět navštěvovat až od roku 1914. Svá studia zakončil v roce 1918 obhájením práce o vývoji hydroplánů, načež obdržel titul inženýr-mechanik. V roce 1920 byla carská Moskevská technická škola přejmenována na Moskevskou vysokou technickou školu a Tupolev zde vyučoval základy aerodynamických výpočtů.\n\nPozději začal pracovat v moskevském leteckém a hydrodynamickém ústavu. Nejdříve v tamější ústřední konstrukční kanceláři, později mu bylo umožněno založit vlastní konstrukční kancelář. Roku 1937 byl Tupolev společně s dalším významným konstruktérem V. M. Petljakovem v rámci tehdy vrcholících stalinských čistek zatčen a označen za špiona. V roce 1939 byl propuštěn z vězení a pod dozorem NKVD zařazen do takzvané Konstrukční kanceláře č. 29, kde bylo soustředěno na 150 leteckých odborníků. Zde se zrodil projekt sovětského středního bombardéru Tu-2 vyráběného a používaného během druhé světové války.\n\nBěhem války byla jeho konstrukční kancelář přesunuta do Omska, kde se Tupolev stal vedoucím Leteckého závodu č. 166, kde se vyráběly Tu-2. Přitom dále pokračoval i v projektování nových strojů.\n\nPo skončení války stál A. N. Tupolev jako odborník na těžké bombardéry v čele týmu, který na základě tří strojů, jež nouzově přistály ve východní Sibiři při náletech na Japonsko, vytvořil kopii amerického těžkého bombardéru B-29. Stroj dostal označení TU-4.\n\nDalším vynikajícím strojem, který Tupolev navrhl, byl unikátní strategický turbovrtulový bombardér Tu-95, který byl zaveden do služby v 50. letech 20. století jako protiváha k americkým bombardérům B-52 Stratofortress. Mnohé z těchto letounů slouží v ruském letectvu ještě dnes.\n\nZhruba ve stejné době jako Tu-95 představil Tupolev i dvoumotorové proudové dopravní letadlo středního doletu Tu-104. „Tůčko“, jak se u nás Tu-104 familiérně říkalo, bylo po britském De Havilland Comet, kanadském Avro Jetliner a francouzské Sud Aviation Caravelle čtvrtým proudovým dopravním letounem na světě, který vzlétl, a druhým na světě, jenž byl zařazen do pravidelné letecké dopravy. Od roku 1956 do roku 1958 bylo díky technickým problémům svých soupeřů dokonce jediným typem proudového dopravního letounu v pravidelné letecké dopravě na světě. Po tomto letadle následovala série dopravních proudových letadel, jež vyvrcholila prvním nadzvukovým dopravním letounem na světě Tu-144. Většinu konstrukčních prací na tomto stroji už prováděl Tupolevův syn Alexej (1925–2001).\n\nAndrej Nikolajevič Tupolev zemřel 23. prosince 1972 a byl pochován na Novoděvičském hřbitově v Moskvě.\n\nTupolev byl prohlášen čestným členem Britské královské letecké společnosti (Royal Aeronautical Society) a Amerického institutu letectví a astronautiky (American Institute of Aeronautics and Astronautics).\n\n\n"}
{"id": "330304", "url": "https://cs.wikipedia.org/wiki?curid=330304", "title": "Vlajka Niue", "text": "Vlajka Niue\n\nVlajka Niue je zlatožlutý list s v levém horním rohu (kantonu) umístěným Union Jackem, symbolem Spojeného království, který připomíná protektorát vyhlášený nad ostrovem v roce 1900. Poměr stran vlajky je 1:2. Vlajka byla přijata v roce 1974.\n\nUnion Jack symbolizuje ochranu poskytnutou Spojeným královstvím v roce 1900, po žádosti od niueských králů a náčelníků. Zlatožlutá barva symbolizuje jasné slunce nad ostrovem a zároveň vřelý vztah jeho obyvatel k lidu Nového Zélandu, pod jehož správu byl Niue převeden roku 1901. \n\nČtyři žluté hvězdy na ramenech svatojiřského kříže v Union Jacku naznačují, i když v jiné barvě a konstelaci, souhvězdí Jižního kříže z novozélandské vlajky. Největší žlutá hvězda ve středu kříže je symbolem ostrova Niue a tmavě modrý kruh v kterém leží symbolizuje moře, které ostrov obklopuje.\n\n"}
{"id": "330305", "url": "https://cs.wikipedia.org/wiki?curid=330305", "title": "Pojištění proti úpadku", "text": "Pojištění proti úpadku\n\nPojištění proti úpadku chrání klienty cestovních kanceláří v případech, kdy kancelář z důvodu svého úpadku není schopna dostát svým závazkům plynoucím z uzavřené cestovní smlouvy s klientem. Pro české cestovní kanceláře je povinné a jeho doložení je součástí řízení o získání příslušné koncese.\n\nV první řadě je postaráno o klienty, kteří jsou na zájezdu a čerpají služby cestovní kanceláře. V tomto případě se jedná zejména repatriaci těchto klientů zpět do České republiky. Následně se jedná o odškodnění klientů, kteří zaplatili zálohu na zájezd nebo jeho plnou cenu a dosud neodcestovali. Také tito klienti uplatní své nároky u příslušné pojišťovny.\n\nVýše odškodnění závisí na výši pojištění dané cestovní kanceláře a vyplývá ze smlouvy mezi pojišťovnou a cestovní kanceláří. Na přihlášení nároků mají klienti lhůtu 6 měsíců, výplata náhrad následuje proto až po této lhůtě. Klient většinou neobdrží zpět plnou cenu zájezdu nebo části za nevyčerpané služby.\n\nPřed podpisem cestovní smlouvy mezi klientem a cestovní kanceláří je důležité, aby se klient přesvědčil, že cestovní kancelář má sjednáno toto povinné pojištění. Cestovní kancelář od příslušné pojišťovny obdrží certifikát o uzavřeném pojištění. Příslušné pojišťovny na svých webových stránkách zveřejňují seznamy pojištěných cestovních kanceláří. Stejně tak se klient může informovat u Asociace cestovních kanceláří. \n\nV případě, že klient kupuje zájezd od cestovní agentury, musí být zřetelně označeno, která cestovní kancelář tento zájezd organizuje a klient má právo se přesvědčit o tom, že povinné pojištění proti úpadku je uzavřeno. \n\n\n"}
{"id": "330306", "url": "https://cs.wikipedia.org/wiki?curid=330306", "title": "Wienerův filtr", "text": "Wienerův filtr\n\nTento filtr byl navržen tak, aby dokázal zpětně rekonstruovat obrázek, který byl poničen šumem nebo špatnou impulzní odezvou snímacího zařízení. Tato problematika je popsána v článku o rekonstrukci a předzpracování obrazu. Opět jde o to vyřešit tzv. radiometrický inverzní problém, tedy vyjádřit z následující rovnice proměnou formula_1, což je požadovaný obrázek ještě před deformací špatným fotoaparátem nebo šumem. \n\nformula_3 značí impulzní odezvu snímacího zařízení a formula_4 přidaný šum\n\nJak je zřejmé z prvního matematického vztahu, Wienerův filtr má za úkol spočítat inverzní konvoluci za přítomnosti nenulového šumu. Problém inverzní konvoluce řeší i inverzní filtr, ale jeho korektní funkčnost je omezena jen na obrázky bez šumu. K odvození Wienerova filtru vedly následující dva předpoklady:\n\n\ntedy, že střední hodnota druhé mocniny přes všechny realizace šumu a pro jejich všechny parametry bude mít od hledaného obrázku minimální vzdálenost. formula_6 značí hledaný obrázek se všemi známými realizacemi šumu a jejich parametry, formula_7 značí náš obrázek před deformací šumem. Jak patrné z prvního kritéria, tak metoda vychází z empirických znalostí šumů a pravděpodobnosti jejich rozdělení v obrázku. Druhý požadavek na Wienerův filtr je, aby byl lineární. Tento požadavek se formuluje pro frekvenční oblasti obrázků. Tedy nechť formula_8 je Fourierova transformace původní obraz, tak jak vypadá bez šumu. formula_9 je zašuměný obrázek, který má být opraven a formula_10 je nějaká transformační matice, jež násobením transformuje poškozený obrázek do jeho \"opravené\" varianty. Zmiňovaná linearita filtru má tedy tvar (parametry funkcí formula_11 označují souřadnice ve frekvenční (Fourierově) oblasti):\n\n\nZ předchozích požadavků byl odvozen následující filtr, který po vynásobení (jedná se o násobení matic po prvcích) s maticí poničeného obrázku dá rekonstruovaný obraz:\n\nV tomto vzorci formula_15 značí Fourierův obraz impulzní odezvy formula_3 a podíl formula_17 je jiný zápis \"tzv. Signal to Noise Ratio\", což nám určuje míru zašumění obrázku. Vidíme, že tento výraz obecně závisí na parametrech frekvence formula_11. Ale za předpokladu bílého šumu můžeme formula_19 psát jako rozptyl šumu formula_20 (což je konstanta v celém obrázku), dále budeme předpokládat nekorelovanost obrázku (což v reálu neplatí, ale jako přiblížení se dá použít) a můžeme tedy formula_21 aproximovat rozptylem obrázku formula_22. (Rozptyly jsou vlastně odhady energie šumu a energie obrázku). Z tohoto přiblížení nám vyjde, že podíl formula_23 máme roven konstantně (číslu)\nformula_24. V praxi to znamená, že za tento podíl dosazujeme různá čísla (např. od 0.001 do 1000) a koukáme, co nám dá nejlepší výsledek. Když Wienerův filtr aplikujeme na nezašuměný obrázek (tedy formula_19 bude rovno nule), pak nám tento filtr formula_26 přechází v formula_27, což je předpis pro inverzní filtr.\n"}
{"id": "330307", "url": "https://cs.wikipedia.org/wiki?curid=330307", "title": "System V Interface Definition", "text": "System V Interface Definition\n\nSystem V Interface Definition (SVID) je standard, který popisuje AT&T UNIX System V jako jsou systémová volání, standardní knihovnu jazyka C, nutné programy a zařízení. Jedná se o důležitý krok standardizace UNIXu. Význam tohoto standardu byl zastíněn vznikem standardů POSIX a Single UNIX Specification, které byly zčásti na SVID založeny.\n\n\n\n"}
{"id": "330309", "url": "https://cs.wikipedia.org/wiki?curid=330309", "title": "Beauvais", "text": "Beauvais\n\nBeauvais je město v severní Francii (Picardie) asi 90 km severně od Paříže. Je to hlavní město departementu Oise se slavnou katedrálou, která je na Seznamu světového dědictví UNESCO a dalšími památkami. V roce 2011 zde žilo 54 189 obyvatel.\n\nV římské době se Beauvais nazývalo \"Caesaromagus\" a roku 325 navštívil město císař Konstantin Veliký. Současný název je odvozen od galského kmene Beilovaci, kteří zde měli hlavní sídlo. V 9. století vzniklo hrabství Beauvais a roku 1013 bylo založeno biskupství. Za stoleté války obléhali město roku 1346 a znovu 1433 Angličané. Roku 1472 je obléhal burgundský hrabě a město se proslavilo hrdinskou obranou pod vedením Jeanne Hachette, která má u radnice pomník. Její památka se každoročně slaví koncem června.\n\nBeauvais mělo slavnou manufakturu na výrobu koberců, dnes je zde velký závod AGCO, který vyrábí traktory Massey-Ferguson.\n\nBeauvais leží nedaleko dálnice A 16 a má pravidelné přímé železniční spojení do Paříže. V blízkosti leží mezinárodní letiště Beauvais-Tillé, kam létají hlavně levné aerolinie. Z letiště je pravidelné autobusové spojení do Paříže.\n\nAllonne, Aux Marais, Fouquenies, Goincourt, Le Mont-Saint-Adrien, Saint-Martin-le-Nœud, Therdonne, Tillé, Troissereux\n\n\"Počet obyvatel\" \n\n\n\n"}
{"id": "330310", "url": "https://cs.wikipedia.org/wiki?curid=330310", "title": "Urbanova věž", "text": "Urbanova věž\n\nUrbanova věž (slovensky Urbanova veža) v Košicích sloužila jako zvonice Dómu sv. Alžběty a byla postavena ve 14. století. Zasvěcena je sv. Urbanovi – patronovi vinohradníků.\n\nVěž vznikla renesanční přestavbou původní gotické věže pocházející z přelomu 14. a 15. století, kterou v roce 1628 dostavěl prešovský stavitel Martin Lindtner. Zvon Urban vážící 5 tun byl odlit v roce 1557 a je dílem zvonaře Františka Illenfelda.\n\nK další úpravě věže došlo v roce 1775, kdy byla původní jehlancová střecha na špici věže doplněna barokní cibulí s dnešním kovovým křížem. Věž vyhořela celkem třikrát a několikrát byla přestavěna. Po jejím obvodu byla přistavěna arkádová chodba a do zdí byly vsazeny náhrobní kameny z dómu a z blízkého středověkého hřbitova. Původní zvon Urban, těžce poškozený požárem v roce 1966, byl zpětně poskládán z jednotlivých úlomků a je dnes vystaven venku před věží. Kopii zvonu odlili mistři ve Východoslovenských železáren a v září roku 1996 ho předali městu. Nyní je kopie zvonu Urban zavěšena ve zvonici Urbanovy věže.\n"}
{"id": "330311", "url": "https://cs.wikipedia.org/wiki?curid=330311", "title": "X/Open Portability Guide", "text": "X/Open Portability Guide\n\nX/Open Portability Guide (XPG) je standard pro UNIXové systémy vydaný konsorciem X/Open. XPG je obecnější než POSIX.\n\nKonzorcium X/Open vlastní ochrannou známku UNIX a XPG specifikuje požadavky na tyto systémy. Verze XPG3 a XPG4 (vydané v roce 1989 respektive 1992) definují všechny aspekty operačního systému, programovací jazyky a protokoly, které by vyhovující systémy měly mít.\n\nPoslední verze XPG – \"X/Open Portability Guide Issue 4\" (také známá jako \"Common Applications Environment Specification Issue 4 (CAE4)\") byla vydána v červenci 1992 konsorciem The Open Group (původně X/Open). Standard Single UNIX Specification byl založen právě na XPG4.\n\nSpecifikace XPG4 obsahuje tyto kapitoly:\n\n"}
{"id": "330313", "url": "https://cs.wikipedia.org/wiki?curid=330313", "title": "Breda", "text": "Breda\n\nBreda je město v nizozemské provincii Severní Brabantsko. Má kolem 170 000 obyvatel. Řeka Aa se zde vlévá do řeky Mark.\n\nBreda byla opevněným městem, které mělo strategický význam v Holandsku. V městě se za dobu jeho existence stalo několik historických událostí.\n\nNa konci 11. století byla Breda lénem Svaté říše římské. Jejím prvním známým lenníkem byl Henrich z Brusenheimu (1080–1125). Roku 1327 bylo město předáno Janovi III. Brabantskému a brzy ho dostal v léno rod Nassau.\n\nBredě byla udělena městská práva roku 1252. V 15. století došlo v městě k rozvoji, byl postaven gotický kostel Grote Kerk (také nazývaný Onze Lieve Vrouwe Kerk).\n\n\n"}
{"id": "330315", "url": "https://cs.wikipedia.org/wiki?curid=330315", "title": "Dolly Parton", "text": "Dolly Parton\n\nDolly Rebecca Parton (* 19. ledna 1946 Sevierville, Tennessee, USA) je americká country zpěvačka a skladatelka, herečka a filantropka. Je nositelkou ceny Grammy, na svém kontě má více jak 100 miliónů prodaných hudebních nosičů. V roce 2006 byla v Kennedyho centru oceněna za své umělecké dílo a celoživotní přínos pro americkou kulturu.\n\nPřestože od jejího prvního velkého hitu uplynulo už více než čtyřicet let, stále zůstává jednou z nejúspěšnějších country zpěvaček současnosti, za což si také vysloužila přezdívku „Královna country“. Dvacet pět jejích skladeb vystoupalo až na vrchol americké singlové hitparády a 41 jejích alb se umístilo v nejlepší desítce americké hitparády country alb. \n\nJe známá svým charakteristickým sopránem, smyslnou postavou, oblibou okázalých šatů a košilatých anekdot. \n\nNarodila se jako čtvrté dítě z dvanácti sourozenců v Sevierville, Tennessee. Jejími rodiči byli Robert Lee Parton a Avie Lee Owens. Její sourozenci jsou Willadeene Parton (básnířka), David Parton, Denver Parton, Bobby Parton, Stella Parton (zpěvačka), Cassie Parton, Larry Parton (zemřel krátce po narození), Randy Parton (zpěvák), dvojčata Floyd Parton (hudební skladatel) a Freida Parton (zpěvačka), a Rachel Dennison (herečka).\nRodina Partonových byla velmi chudá, bydlela ve zpustlé vesnické chatrči s jedinou světnicí poblíž národního parku Great Smoky Mountains, který leží v jižní části Apalačských hor na hranicích států Tennessee a Severní Karolína. Její rodiče byli členy farnosti Pentekostálního hnutí, které je charakteristické hlasitými společnými modlitbami a zpěvem spirituálů za doprovodu hudby. Dolly tak bývala ve svém mládí často ovlivňována atmosférou společného hudebního zážitku. V jednom ze svých interview Dolly poznamenala, že její dědeček byl pentekostálním kazatelem. Dodnes na svých koncertech běžně vystupuje i se spirituály.\n\nDolly začala už jako devítiletá zpívat na veřejnosti. Zpočátku se jednalo hlavně o vystupování v televizních a rozhlasových programech na lokálních vysílacích kanálech na východě státu Tennessee. Jako třináctiletá nahrála svoje první album u malého místního hudebního vydavatele Goldband, a vystoupila v programu \"The Grand Ole Opry\", který dodnes každý týden v sobotu večer živě (od 18. října 1925) vysílá \"Nashville! XM Radio\" na jedenáctém kanále spolu s televizními přenosy na \"Great American Country network\". Den po tomto vystoupení odmaturovala a v roce 1964 se přestěhovala do Nashville. \n\nSvých prvních úspěchů v hudbě dosáhla jako autorka hitů, které nazpívali Hank Williams, Jr. a Skeeter Davis. Koncem roku 1965 podepsala smlouvu s vydavatelem \"Monument Records\" jako interpretka hudebního žánru bubblegum pop, nahrála jeden národní hitový singl \"Happy, Happy Birthday Baby\", který se ale do žebříčku Billboard Top 100 nedostal a i její další tehdejší písničky neslavily ve Spojených státech významnější úspěchy.\n\nV roce 1967 po úspěchu skladby \"Put It Off Until Tomorrow\" z roku 1966, kterou Dolly napsala pro Billa Phillipse (dosáhl s ní 6. příčku v country žebříčku), jí její vydavatelství povolilo nahrát dva country singly \"Dumb Blonde\" (jeden z mála, kterých není autorkou) a \"Something Fishy\". První se vyšplhal na 24. místo a druhý na 17. místo v žebříčku a tyto skladby sa staly základem pro první kompletní hudební album Dolly Partonové, které vyšlo pod názvem \"Hello I'm Dolly\". V tomtéž roce požádal Porter Wagoner Dolly Parton o spolupráci v jeho televizním programu věnovaném country žánru. Dolly v něm nahradila odcházející Normu Jean. Zároveň Dolly podepsala smlouvu s vydavatelstvím RCA Victor, u kterého Wagoner nahrával. Od této chvíle začala úspěšná umělecká spolupráce těchto dvou umělců, která přetrvala celá dvě desetiletí. Stali se úspěšnými reprezentanty country žánru jako duet ale i jako sóloví umělci. Jejich první společný sing, coververze skladby \"The Last Thing on My Mind\" od Toma Paxtona, se hned dostal do \"Top Ten Country\" a byl prvním a jediným duetem, který slavil takový úspěch v následujících letech.\n\nPatří mezi nejtalentovanější a nejplodnější autorky skladeb ve stylu country. Z jejích až doteď nahraných bezmála 600 skladeb 37 získalo ocenění. S Wagonerem nahrávala duety sedm let, když se rozhodla v roce 1974 vydat sólový singl \"I Will Always Love You\". Singl se dostal na první příčku country hitparád, o nahrávku cover verze skladby projevil zájem i Elvis Presley. Dolly zpočátku souhlasila ale jen do doby dokud Presleyův manažer nedodal, že v případě této nahrávky (cover verze) bude Presley vlastnit většinu práv k ní, poté svůj souhlas odvolala. Později Dolly získala více jako 6 miliónů dolarů za cover verzi této skladby, kterou nazpívala Whitney Houston pro soundtrack k filmu \"Bodyguard\".\n\nDne 30. května 1966 se jako dvacetiletá po dvouleté známosti vdala v Ringgoldu, Georgia za Carla Deana. Dean v té době rozbíhal v Nashville obchod s výrobou asfaltu. Carl a Dolly nemají dodnes žádné potomky, Dolly je díky množství svých sourozenců vícenásobnou tetou a kmotrou americké herečky a zpěvačky Miley Cyrus. První naklonovaná ovce Dolly získala jméno podle slavné americké country zpěvačky. Skupina vědců ve skotském Roslinově institutu ji totiž stvořila z buňky mléčné žlázy a nikdo si prý nedokázal vybavit působivější prsa, než jaká měla Dolly Partonová.\n\n\n\n\n\n\n\n"}
{"id": "330316", "url": "https://cs.wikipedia.org/wiki?curid=330316", "title": "Moteto", "text": "Moteto\n\nMoteto či motet (snad z latinského \"movere\", hýbat se, anebo starofrancouzského \"mot\", slovo, výrok) je označení několika skladebných forem sborové hudby, které se používaly v různých obdobích dějin hudby.\n\nVýraz se objevil ve 13. století jako označení pro raná díla používající kontrapunkt založený na repetitivním opakování základního hlasu zvaného cantus firmus. Charakteristickým znakem moteta je jeho vícetextovost. Každý z hlasů měl jiný text, a to dokonce i v různých jazycích.\n\nV období renesance byl cantus firmus opuštěn a jako moteta se označují rozsáhlejší polyfonní kompozice obvykle na duchovní texty. Moteto tedy tehdy bylo duchovním protikladem světského madrigalu, s nímž jinak sdílelo podobný hudební charakter.\n\nV barokní Francii kromě toho vzniká rozdělení na \"petits motets\" s doprovodem jen bassa continua a \"grands motets\" s orchestrálním doprovodem. Od konce baroka je označení skladeb jako motet již jen výjimečné, většinou jde o rozsáhlejší vokálně instrumentální díla na duchovní témata, často s latinským textem.\n\nGrands motets\n\n\nPetits motets\n\n\n\n"}
{"id": "330319", "url": "https://cs.wikipedia.org/wiki?curid=330319", "title": "Marie Karolína Habsbursko-Lotrinská", "text": "Marie Karolína Habsbursko-Lotrinská\n\nMarie Karolína Habsbursko-Lotrinská (německy \"Maria Karolina (Caroline) Luise Josepha Johanna Antonia, Erzherzogin von Österreich und Prinzessin von Böhmen, Ungarn und der Toskana\"), (13. srpna 1752 Vídeň, Schönbrunn – 8. září 1814 Vídeň, Hetzendorf) byla desátou dcerou a třináctým potomkem Marie Terezie a jejího manžela Františka I. Štěpána Lotrinského. Později vstoupila do dějin jako Neapolsko-Sicilská královna a úhlavní odpůrkyně francouzského císaře Napoleona I. Bonaparta.\n\nPřed arcivévodkyní Johanou Gabrielou se narodila císařovně mrtvá holčička, kterou pojmenovala Karolína. Roku 1752 se císařskému páru narodilo zdravé a půvabné děvčátko, jež pojmenovali opět Marie Karolína, v rodině ji však všichni přezdívali Charlotta. Vzhledem se podobala otci, povahově však byla věrným matčiným obrazem – měla nespoutaný temperament, byla činorodá, smělá, otevřená, upřímná a nezkrotně toužila po svobodě a nezávislosti. Byla vychovávaná společně se svou mladší sestrou Marii Antonií, pozdější francouzskou královnou Marií Antoinettou. Marii Karolínu měla na starost její ája (vychovatelka) hraběnka Judith von Brandisová, se kterou si arcivévodkyně nerozuměla a tak požádala matku, což bylo něco neslýchaného, o novou vychovatelku. Tou se stala hraběnka Lerchenfeldová. V učivu musela arcivévodkyně věnovat pozornost především italštině jako jazyku, kterým se jako budoucí neapolsko-sicilská královna měla dorozumívat po zbytek svého života v Neapoli.\n\nCharlotta se stala nevěstou budoucího krále Neapolsko-Sicilského Ferdinanda VI. místo své sestry Marie Josefy, zesnulé těsně před svatbou. Její manžel, jak se povídalo, nebyl příliš pohledný a povahově se dal charakterizovat jako obhroublý hulvát bez jakéhokoliv šarmu nebo vychování. Jako monarcha se rozhodně nechoval, pleskal bezostyšně dvorní dámy po zadcích a v zámku přechovával celý zvěřinec.\n\nKdyž Marie odcestovala za svým mužem do Neapole, sídelního města královského páru, několik prvních měsíců jí bylo nelehce. Podle předpisů musela nosit černý šat, což nebyl ve vysokých teplotách pro rakouskou vévodkyni žádný med, navíc byla nucena poznávat neobvyklé a nevhodné zvyky svého mladého chotě.\n\nNeapolská královna byla v letech 1771 až 1793 prakticky stále těhotná, v počtu potomků překonala dokonce i svou matku – na svět přivedla 18 dětí. Porody u ní však probíhaly mnohem hůře než u její robustnější matky; ze všech dětí se dospělosti nedožila ani polovina – jedenáct zemřelo před dosažením deseti let věku.\n\nMarie Karolína zdědila po své matce ostrý politický rozhled a instinkt a měla snahu reformovat stát. Tehdejší dosazený ministr Tanucci byl proti a královna tedy nemohla nic realizovat. Politická scéna tak zůstala nezměněná, ale Charlotta se nechtěla vzdát a krále si naklonila na svou stranu, aby mohla spolurozhodovat. Na radu svého bratra Leopolda povolala politika \"Johna Actona\", se kterým si rozuměla – reformy zemědělského státu tak byly konečně uskutečněny. V zemi byly zrušeny mnohé církevní instituce, do města byly dosazeny stráže proti neapolské lůze. Na neapolském dvoře to viděli jinak. Jako každá jiná královna byla vystavena přehnaným pamfletům a zákeřným intrikám. Údajně se měla prostopášná královna scházet s Actonem nejenom na politických jednáních, ale i v ložnici. Královna se nenechala odradit a s Actonem projednávala již nezbytné reformování. Flegmatický král se sice odvolával na nepodložené pomluvy o tom, že by se snad mohl stát paroháčem, avšak Charlotta ho uzemnila a on se dále věnoval svému lovu a cizoložství.\n\nDůvěrnicí Marie Karolíny se stala mladičká krásná žena anglického vyslance v Neapoli sira Wiliama Hamiltona – Emma Hamiltonová. Život na neapolském dvoře přitom plynul stále stejně dál.\n\nPoté přišla revoluční léta. Poté, co se královský pár vrátil z domoviny Marie Karolíny (kde provdávala své dvě nejstarší dcery za syny Leopolda II.), Velká francouzská revoluce dýchla i na Neapol a královna musela dohodnout tajnou domluvu s Anglií přes vyslance v Neapoli, lorda Hamiltona. Dohoda znamenala slib, že kdykoliv by připluly francouzské revoluční lodě, bude Anglie chránit jihoitalské břehy.\n\nRoku 1793 přistála u města Neapol první anglická loď, v čele stál kapitán Horatio Nelson.\n\nMarie Karolína pozorovala s napětím boj konzervativních evropských mocností s revoluční Francií. Spojené síly Anglie, Rakouska, Pruska a Ruska však Francii neudolaly. A když se na scénu vyšplhal nebezpečně rychle po žebříčku hodností korsický génius Napoleon Bonaparte, pocítila opravdovou nenávist k Francii. V roce 1796 Napoleon vtáhl do Milána. Po sérii jeho vyhraných bitev měla královna opravdu nahnáno a začala proti zákeřnému Korsičanovi brojit; on, poté, co pocítil královninu nenávist, ji nenazýval také zrovna galantně. V únoru 1798 obsadily francouzské jednotky církevní stát a ocitly se přímo na hranicích Neapolsko-sicilské monarchie. Osvobozující italská armáda neuspěla, Napoleon postupoval dále a revoluce s ním. Již 21. prosince se musela dát královská rodina na úprk na ostrov patřící králi – Sicílii. Když se za Nelsonovy pomoci podařilo Neapol dobýt z rukou Francouzů, na hlavy stoupenců Napoleona v Neapoli padl nepěkný soud. Později sledovala Marie Karolína i z Vídně Napoleonovo počínání a prohlásila o něm, že \"„dokud žije generál Bonaparte, nebude trvalý klid.“\"\n\n9. června 1800 Marie Karolína odcestovala do Vídně. Doprovázel ji syn Leopold, tři dcery na vdávání – Marie Kristina, Marie Amálie a Marie Antonie, Nelson a manželé Hamiltonovi. 14. srpna dorazili do sídelního města rakouského císařství. Schönbrunn jim poskytl pohodlí a radostné chvíle s rodinou. Mnohokrát byla Vídeň oporou pro členy Habsbursko-Lotrinské dynastie. Špatné předtuchy o Bonapartovi se jí ale vkrádaly do hlavy i ve Vídni a svému zeti, mladému císaři Františkovi se protivila čím dál více. Tchyni kritizoval za to, že se plete do politiky a snaží se ovlivnit jeho ženu, a Marii Karolíně naznačil, že by bylo na čase, aby se vrátila zase domů.\n\nDne 17. srpna 1802 se tedy vrátila do svého království. S mužem se spíše odcizili. Marie Karolína zestárla, a to mnohem více, než by odpovídalo jejímu věku. Mezitím se vzájemné antipatie mezi ní a císařem Francouzů Napoleonem I. zhoršily, což vyústilo v její sesazení z trůnu. Král utekl opět na Sicílii a Marie Karolína ho později následovala. Dne 14. června 1813 opustila tehdy 61letá královna Sicílii a odcestovala zpátky do Vídně, kam po dlouhé cestě dorazila 2. února 1814. Jako poslední žijící dcera Marie Terezie chtěla zemřít ve svém původním domově. Tetě, která mu byla spíš na obtíž, císař přidělil nuceně zámek Hetzendorf, kde také 8. září roku 1814, těsně před Vídeňským kongresem, unavená královna skonala. Nedočkala se tak vrcholné porážky svého nepřítele Napoleona I. Bonaparta v bitvě u Waterloo. Její manžel v Neapoli nařídil šestiměsíční státní smutek a oženil se svou dlouholetou milenkou Lucií Migliaccio, princeznou z Parmy.\n\n"}
{"id": "330341", "url": "https://cs.wikipedia.org/wiki?curid=330341", "title": "Mariner 5", "text": "Mariner 5\n\nMariner 5 (Mariner Venus '67) byla americká kosmická sonda z programu Mariner, která byla určena pro průzkum atmosféry Venuše. V evidenci COSPAR je vedena s označením 1967-060A.\n\nNa svojí cestu odstartovala 14. června 1967 z kosmického střediska Eastern Test Range na Floridě za pomoci rakety Atlas Agena D 2L.\n\nNa oběžné dráze Země byla sonda restartována k získání potřebné rychlosti a navedení na dráhu k Venuši. Dne 20. června 1967 byla provedena zážehem motoru na 18 sec nutná korekce dráhy.\n\nPrůlet u planety uskutečnila 19. října téhož roku ve vzdálenosti asi 3990 km a provedla vědecká měření s přenosem ze záznamu na Zem. Mezi její úkoly patřilo měřit magnetické pole Venuše, odrazivost radiových vln a emisi UV záření planetární atmosférou. Tyto údaje byly srovnávány s měřeními sovětské sondy Veněra z října téhož roku.\n\nSonda Mariner 5 přestala fungovat v listopadu 1967, od té doby je na heliocentrické dráze.\n\n"}
{"id": "330342", "url": "https://cs.wikipedia.org/wiki?curid=330342", "title": "B-lymfocyt", "text": "B-lymfocyt\n\nB-lymfocyty (jinak také B buňky) jsou buňky imunitního systému zodpovědné především za specifickou, protilátkami zprostředkovanou imunitní odpověď. Jako složka adaptivní imunity mají rovněž velký význam pro imunitní paměť, čehož se mj. využívá i při očkování.\n\nOznačení B-lymfocyt se používá z historických důvodů. Je odvozeno od prvního písmene Fabriciovy burzy (lat. bursa Fabricii), imunitního orgánu u ptáků, kde byly B-lymfocyty poprvé objeveny.\n\nReceptor B-lymfocytů, v podstatě imunoglobulin (Ig), se skládá ze dvou těžkých (IgH) a dvou lehkých (IgL) řetězců, vzájemně propojených cysteinovými můstky. Těžké řetězce, stejně jako lehké, jsou v rámci jedné molekuly imunoglobulinu identické. Na molekule lze rozlišit dvě základní oblasti: variabilní, která specificky váže vlastní antigen na principu zámku a klíče, a konstantní. Jednotlivé řetězce jsou kódovány genovými komplexy ležícími zpravidla na různých chromozomech: IgH pro těžký řetězec na lidském chromozomu 14, Igκ a Igλ pro lehký řetězec na chromozomech 2 a 22. Geny kódující těžké a lehké řetězce imunoglobulinů se skládají z několika segmentů odpovídajících příslušným oblastem molekuly receptoru: V (\"variable\"), D (\"diversity\", u lehkých řetězců chybí), J (\"joining\") a C (\"constant\"). Segmenty V, D a J jsou zodpovědné za strukturu variabilní oblasti imunoglobulinu rozpoznávající antigen, každý z nich obsahuje několik variant:\n\nSegment C těžkého řetězce naopak určuje izotyp imunoglobulinu – IgG, IgA, IgM, IgD nebo IgE, a nemá tak vliv na strukturu vazebného místa pro antigen.\n\nB-lymfocyty se jako jedny z mála somatických buněk liší od ostatních svojí genovou výbavou. V průběhu jejich zrání totiž dochází v jejich jaderné DNA k tzv. \"přeskupování (rearrangementu)\" nebo také V(D)J rekombinaci. Během tohoto procesu je z každého segmentu náhodně vybrána jedna varianta, která v genomu zůstane, ostatní jsou nenávratně odstraněny. Imunoglobuliny, které zralý B-lymfocyt produkuje, pak u dané buňky (včetně jejího potomstva) mají zcela konkrétní a neměnnou strukturu. Vzhledem k tomu, že V(D)J rekombinace je náhodný proces, který probíhá nezávisle v mnoha dozrávajících B-lymfocytech, vzniká těchto buněk ve výsledku pestrý repertoár: jen pro těžký řetězec imunoglobulinu (IgH) můžeme napočítat 100 × 50 × 9 = 45 000 variant, pro lehký (Igκ a Igλ) 70 × 5 + 30 × 9 = 620 variant; protože tyto lze mezi sebou libovolně kombinovat, výsledný počet možných kvartérních struktur molekuly imunoglobulinu je 45 000 × 620 = 27 900 000. Toto enormní množství je ještě umocněno aktivními somatickými mutacemi, ke kterým dochází v poslední fázi dozrávání B-lymfocytů.\n\nImunitní reakce zprostředkovaná B-lymfocyty je založena na rozpoznání antigenu membránovým antigenně specifickým receptorem B-lymfocytů (anglicky BCR, B cell receptor). Příslušný B-lymfocyt, na jehož receptorech došlo k vazbě antigenu, je stimulován (pomocí kostimulačních signálů T2 buněk) k pomnožení a přeměně na efektorové neboli plazmatické B-lymfocyty. Ty produkují velké množství protilátek stejné specifity, jako receptor mateřského B-lymfocytu (jde vlastně o tentýž protein v rozpustné formě), vážou se tedy na stejný antigen a napomáhají tak jeho opsonizaci a umožňují dalším buňkám imunitního systému (např. makrofágům nebo neutrofilům), aby ho snáze nalezly a pokud možno zneškodnily.\n"}
{"id": "330343", "url": "https://cs.wikipedia.org/wiki?curid=330343", "title": "Veněra 1", "text": "Veněra 1\n\nVeněra 1 (Венера 1) byla první planetární sondou, která byla kdy lidstvem vyslána do vesmíru. Stalo se tak v rámci projektu Veněra dne 12. února 1961 v 00:34:36 UTC z kosmodromu Bajkonur na území Sovětského svazu, který sondu i sestrojil. Dodatečně získala označení COSPAR 1961-003A. Sondu vynesla raketa Molnija.\n\nSonda měla tvar válce vysokého přes 2 metry. Byla opatřena slunečními bateriemi a anténami. Na palubě byl instalován magnetometr a detektor ionizovaných částic a mikrometeoritů.\n\nUvnitř sondy byla malá titanová koule se státním znakem SSSR a symbolikou drah čtyř planet kolem Slunce (Merkur, Venuše, Země a Mars).\n\nPo úspěšném startu se dostala na oběžnou dráhu Země ve výšce 196-275 km. Pak díky zapálení posledního stupně rakety získala druhou kosmickou rychlost cca 4 km/s a dostala se tak na oběžnou dráhu kolem Slunce. Pak měla následovat korekce dráhy. Sonda se však během cesty po prvním týdnu odmlčela ve vzdálenosti 2 miliónů km od Země a komunikace s ní již nebyla následně obnovena. Dle výpočtů trajektorie její dráhy bylo zjištěno, že nejspíše proletěla 20. května 1961 kolem Venuše ve vzdálenosti pouhých 100 000 km. Má zřejmě v podmínkách vesmíru nekonečnou životnost.\n\n"}
{"id": "330344", "url": "https://cs.wikipedia.org/wiki?curid=330344", "title": "Stefanova–Boltzmannova konstanta", "text": "Stefanova–Boltzmannova konstanta\n\nStefanova-Boltzmannova konstanta je fyzikální konstanta, vyjadřující ve Stefanově-Boltzmannově zákonu úměru mezi zářivým výkonem jednotkové plochy absolutně černého tělesa a čtvrtou mocninou teploty.\n\nOznačuje se řeckým písmenem \"σ\".\n\nPo redefinici SI je od r. 2019 její hodnota pevně stanovenou konstantou:\n\n\"σ\" = 5,670 374 419…×10 W·m·K (přesně, vizte následující vztahy)\n\nKonstantu lze vyjádřit pomocí jiných fyzikálních konstant:\n\nkde\n"}
{"id": "330346", "url": "https://cs.wikipedia.org/wiki?curid=330346", "title": "Montérky", "text": "Montérky\n\nMontérky (lidově také \"modráky\") jsou druhem pracovního oděvu, který se využívá především jako ochranný oděv při montážních a technických či zahradnických pracích. Většinou označují pouze spodní část v podobě speciálních kalhot s velkými kapsami po straně a vzadu, přední kapsou na laclu a kšandami. Oproti kombinéze čili overalu nemají horní část pro zakrytí těla s rukávy.\n\nMontérky jsou vyráběny nejčastěji z bavlny, z denimu, která vydrží i nešetrné zacházení. Oblíbené jeansy byly nebo vlastně stále jsou pracovními kalhotami (montérkami) pocházejícími z doby zlaté horečky v Americe.\n"}
{"id": "330351", "url": "https://cs.wikipedia.org/wiki?curid=330351", "title": "Netball", "text": "Netball\n\nNetball je téměř výhradně ženský sport, který se vyvinul v USA v devadesátých letech devatenáctého století z basketbalu. Netbal se také stal populární v zemích Britského společenství a v roce 1960 byla založena mezinárodní federace asociací ženského basketbalu a netballu. Šampionát, který se koná každé čtyři roky, se poprvé uskutečnil v roce 1963. V mezinárodní soutěži se nejúspěšnější zemí stala Austrálie, následována Novým Zélandem.\n\nDružstvo má sedm hráčů, vyměňují se pouze v případě zranění. Hrají se čtyři patnáctiminutové čtvrtiny, které řídí dva rozhodčí. Míč se vhazuje do brankového kruhu. S míčem se nesmí běhat ani driblovat a hráč nesmí držet míč déle než 3 sekundy. Může se házet jednou, nebo oběma rukama, k odražení míče se nesmějí používat pěsti a nohy. Míč se také nesmí házet přes více než třetinu hřiště. Hřiště je rozděleno na třetiny a brankové kruhy a hráči, kteří mají iniciály svých pozic na dresech, se nesmějí hnout ze své pozice. Hráč se nesmí přiblížit na méně než 90 cm (3 stopy) k soupeři, který drží míč. Cílem je hodit míč do soupeřova koše.\n\n\n"}
{"id": "330352", "url": "https://cs.wikipedia.org/wiki?curid=330352", "title": "Čenkovce", "text": "Čenkovce\n\nČenkovce ( \"Csenke\") jsou obec na Slovensku v okrese Dunajská Streda. V roce 2004 měla 821 obyvatel. První písemná zmínka o obci pochází z roku 1240.\n\n"}
{"id": "330353", "url": "https://cs.wikipedia.org/wiki?curid=330353", "title": "Poklopec", "text": "Poklopec\n\nPoklopec je součást oděvů, která se nachází v rozkroku a slouží k pohodlnému sundavání oblečení a rychlému rozepnutí a následnému uvolnění pohlavního orgánu v případě potřeby (např. močení). Poklopec je tvořen různě dlouhým nastřižením látky, která je obešita, aby se dále nepárala. Uprostřed je buď nejčastěji všit zip a nebo knoflíky, které slouží pro uzavírání této díry. Na vrchu se nachází větší knoflík, který slouží k tomu, aby se zapnutý zip nerozjížděl či knoflíky nerozepínaly.\n"}
{"id": "330354", "url": "https://cs.wikipedia.org/wiki?curid=330354", "title": "Bitva u Záblatí", "text": "Bitva u Záblatí\n\nBitva u Záblatí (nedaleko Českých Budějovic, mezi Vodňany a Hlubokou), která se konala dne 10. června 1619, byla jedna z prvních bitev české fáze třicetileté války. Jednalo se o přelomovou bitvu války, protože byla jedna z prvních, ve které stavové prohráli. V této bitvě byla vlákána armáda pod vedením generála Petra Arnošta Mansfelda, i přesto, že je označován za nejtalentovanějšího vojevůdce ve službách českých stavů, do léčky a byla poražena. Habsburská armáda pod vedením maršála Karla Bonaventury Buquoye (dále Albrecht z Valdštejna, Henri Duval Dampierre) byla přibližně stejně početná jako Mansfeldova.\n\nMansfeld před bitvou ležel v Záblatí a čekal na příjezd tří kompanií hraběte ze Solmsu. Jeho chování reflektovalo jistou bezstarostnost po dobyté Plzni, což se mělo mít neblahý vliv na jeho armádu. Mezitím se Buquoy nechal, za pomocí místních obyvatel, dovést k nedalekým Netolicím, které oblehl a zapálil. Mansfeld táhl na pomoc Netolicím, ale vzápětí se vrátil. Toto tažení způsobilo rozdrobení na několik menších oddílů.\n\nMansfeld začal Záblatí opevňovat a jeho armáda zůstala rozdrobená. Buquoy se mezitím připravoval na útok, ale nespěchal. První a nejdůležitější útok byl veden valonskými kyrysníky Albrechta z Valdštejna (Pluku pravděpodobně velel podplukovník Pierre de la Motte, osobní účast Albrechta z Valdštejna zůstává sporná). V rozhodující chvíli se Mansfeldovi nepodařilo udržet morálku ve své jízdě, která se snažila utéci z hořící vesnice. Oheň, dým a letní vedra způsobila problémovou orientaci, proto se stávalo, že rozdělená protestantská armáda útočila do vlastních řad. Aby byl zmatek dokonalý, nechal jeden z katolických důstojníků Johann Meréde zapálit muniční sklady ve vesnici. Masfeld čekal na posily pod velením Jiřího Fridricha hraběte z Hohenlohe, těch se však nedočkal.\n\nSám Mansfeld se během bitvy s tímto španělským důstojníkem setkal, ale ani jeden z nich nepoznal toho druhého a jak říkají dobové zápisy později Meréd \"„zkřikl tuze na mušketýry, aby po tom z kurvy synu čacký oheň dávali. Což však hraběti málo ublížilo, kromě, že dva rejtary okolo sebe postřelené tu v štychu nechat musil.“\"\n\nPoměrně velká část Mansfeldovy pěchoty čekala vně vsi v zahradě a vyčkávala, proto na ni Dampierre provedl útok, ale byl odražen. Buquoy se rozhodl k pasivní taktice a oblehl tyto jednotky. Než přišla noc nad bojiště jednotky, proti rozkazu velitelů, vyslaly parlamentáře ke katolíkům a vzdaly se. Byla jim zaručena bezpečnost a možnost vykoupit se za měsíční žold. Mansfeld odjel do Týna nad Vltavou, kam dorazil v doprovodu pouhých 15 jezdů.\n\nHabsburské vojsko mělo mnohonásobnou přesilu, aso 3000 jezdců a dva pěší pluky (asi 2000 vojáků).\n\nNa straně poražených padlo v bitvě asi 150 jezdců a 200 pěších. O zrátách na straně vítězného habsburského vojska pod velením Buquoye nejsou údaje.\n\nTi, co v bitvě na straně protestantů nepadli, změnili stranu a byli najati do habsburské armády, což způsobilo naprostý kolaps Mansfeldovy armády, najaté z peněz stavů a Karla Emanuela Savojského. Mansfeldova pověst byla výrazně pošramocena. Jindřich Matyáš Thurn, který zrovna obléhal Vídeň, se musel mimo jiné i kvůli této bitvě vrátit s nepořízenou. Jiří Fridrich Hohenlohe, který obléhal České Budějovice, se musel také stáhnout. Některé historické studie dokonce tvrdí, že za pád Mansfelda mohl právě Hohenlohe, který ač nedaleko, mu nepomohl.\n\nSám Mansfeld nejenže v bitvě nebyl vážněji zraněn, ale dokonce nebyl nijak hnán k odpovědnosti za svůj neúspěch, naopak dostal peníze na naverbování, čímž získal novou armádu čítající 4000 mužů.\n\n"}
{"id": "330355", "url": "https://cs.wikipedia.org/wiki?curid=330355", "title": "Čiližská Radvaň", "text": "Čiližská Radvaň\n\nČiližská Radvaň ( \"Csilizradvány\") je obec na Slovensku v okrese Dunajská Streda. Na konci roku 2013 měla 1 194 obyvatel. První písemná zmínka o obci pochází z roku 1101. V obci se nachází kalvinistický kostel.\n\n"}
{"id": "330361", "url": "https://cs.wikipedia.org/wiki?curid=330361", "title": "Dobrohošť (okres Dunajská Streda)", "text": "Dobrohošť (okres Dunajská Streda)\n\nDobrohošť ( \"Doborgaz\") je obec na Slovensku v okrese Dunajská Streda. V roce 2004 měla 371 obyvatel. První písemná zmínka o obci pochází z roku 1238.\n\n"}
{"id": "330362", "url": "https://cs.wikipedia.org/wiki?curid=330362", "title": "Paruka", "text": "Paruka\n\nParuka (z italského \"parrucca\") je druh kosmetického doplňku nebo zdravotnické pomůcky, který se využívá pro zlepšení estetiky, dekorace a termoregulace holé hlavy. Je tvořena vlasy, či jejich náhražkami, které vlasy připomínají. Její nošení umožňuje člověku rychle změnit svůj vzhled, či zakrýt nedostatek vlastních vlasů v podobě pleše. Mohou se dále nosit z náboženských, sociálních či kulturních důvodů.\n\nParuka může sloužit na celou hlavu , nebo na její část, pak se nazývá \"příčes\" a zakrývá zpravidla jen čelní pleš.\n\nParuky se vyrábějí v celé škále vlasových účesů a barev v závislosti na přání zákazníka.\n\nParuky z pravých vlasů přinášejí svá pro a proti. Mezi největší kladné stránky takových paruk patří možnost stylování účesů (vlasy se chovají jako zdravé\"). Taková paruka si také zachová svou barvu déle než paruky z umělých vláken a především vypadají přirozeněji. Nevýhodou takových paruk je však jejich cena a čas potřebný na údržbu.\n\nPoužívání paruk sahá hluboko do historie a provází lidstvo již od nepaměti. První zmínky a vyobrazení paruk pocházejí ze starověkého Egypta. Tam byly paruky nošeny jako odznak stavovské příslušnosti i ochrana proti slunci. Měly černou barvu a formu kompaktní \"helmy\", se střední pešinkou nebo bez ní hladce rozsčesané do \"záclon\". Některé osoby však dávaly přednost parukám v kombinaci s dredy , jak vidíme z vyobrazení perských panovníků, nebo jen dredům z vlastních vlasů. Další zmínky pocházejí ze starověkých kultur jako byli Asyřané, Féničané,Řekové, Etruskové či Římané.\nVe středověku dávali lidé přednost vlastním vlasům a kadeření se věnovaly jen nejvyšší společenké vrstvy obyvatel.\nNejvětšího rozkvětu se parukám dostalo od 16. století, kdy byly obecně nošeny v Evropě jako symbol společenského postavení a jako nutnost z hygienických důvodů až do 2.poloviny 18. století.\n\nPo pádu západořímské říše v raném středověku upadlo užívání paruk na západě v zapomnění. Teprve počátkem 17. století v období renesančního manýrismu a baroka se paruky začínají používat nejen jako náhrada vlasů, ale i jako módní doplněk vzhledu hlavy. Nejbohatší kaskáda nakadeřených ruliček vlasů se objevila kolem roku 1660 a nazývala se alonžová paruka). K všeobecnému užívání se dostala prostřednictvím módy francouzského královského dvora krále Ludvíka XIV. Paruka tehdy měla také praktický účel; nízká úroveň hygieny (většiny lidí) vedla k tomu, že mytí hlavy se nahrazovalo ostříháním vlasů a parukou s pudrováním. Množství populace včetně šlechty mělo vši. Lidé si proto dávali vlasy stříhat a lov vší milované osoby se stal zálibou džentlmenů.\n\nAnglická královna Alžběta I. (1533 – 1603) byla známá tím, že nosila zrzavou paruku v římském stylu. Spekulovalo se, že tím zakrývá nedostatek vlastních vlasů, protože trpěla určitými hormonálními poruchami. Francouzský král Ludvík XIII. (1601–1643) začal propagovat nošení paruky v roce 1624, když začal plešatět. Tato móda byla ještě rozšířena jeho synem, budoucím králem Ludvíkem XIV. (1638–1715). Díky jeho vlivu, který získal za doby své vlády, se paruka stala universálním módním prvkem, povinným k nošení ve společnosti dvorské šlechty i měšťanů a rozšířila se po celé Evropě.\n\nMužské paruky byly dlouhé, spadající až na ramena, vždy zkadeřené do loken, různých barev (zejména tmavě a světle hnědé). Pánové je začínali nosit až když j potřebovali. Na portrétech mladých šlechticů při jejich kavalírských cestách vidíme, že mají do tvaru alonžové paruky nakadeřené své vlastní vlasy (při dlouhodobém cestování na koni to bylo výhodou.)\n\nDámské paruky byly zprvu v objemu střízlivější, od 30.let 18.století se stávají výstředními. V době rokoka zavedla milenka krále Ludvíka XV., Madame Pompadour, paruky z bílých vlasů, vplétaly se do nich perlové šňůry, síťky, diadémy, přívěsky. Pod módním vlivem francouzské královny Marie Antoinetty paruky nabývaly obrovských výškových rozměrů a stávaly se terčem posměchu v podobě karikatur (v Paříži například Honoré Daumier.\n\nOsvícenství a klasicismus v Evropě i v severní Americe koncem 18. století razantně ukončily barokní módu paruk. Propagovaly se nadále vlastní vlasy a mužské účesy se česaly často z nebarvených vlasů svázaných na temeni do copánku. V období romantismu se dbalo na bujnou rozevlátou kštici, ke které často patřil příčesek. Známým nositelem příčesku byl až do své smrti například František Palacký.\n\n\n\n\n"}
{"id": "330366", "url": "https://cs.wikipedia.org/wiki?curid=330366", "title": "Rabaul", "text": "Rabaul\n\nRabaul je město v provincii Východní Nová Británie na Nové Británii ve státě Papua-Nová Guinea. Rabaul byl hlavním a nejdůležitějším městem provincie až do roku 1994, kdy byl zničen při erupci blízké sopky Tavurvur. Po této erupci se hlavním městem provincie stalo asi 20 km vzdálené Kokopo.\n\nRabaul byl během války v Tichomoří v roce 1942 obsazen Japonci a stala se z něj nejvýznamnější japonská základna v oblasti. Spojenci při své pozdější ofenzívě tuto základnu obešli a zdejší stotisícovou posádku izolovali od okolí až do konce války.\n"}
{"id": "330367", "url": "https://cs.wikipedia.org/wiki?curid=330367", "title": "Mahjong", "text": "Mahjong\n\nMah-jong [madžong/mahdžan/ma dža] je čínská hra s obdélníkovými kameny připisována Konfuciovi zahrnující během staletí mnoho verzí pravidel a s moderní mutací pro jednoho hráče. Vyvinula se z karetní hry podobné rummy. Mah-jong znamená „vrabci“, ptáci mystické inteligence. Ve hře je 136 kamenů (někdy 144) z bambusu, dřeva, kosti či plastu. 108 z nich patří ke třem skupinám - kolečka, bambusy a znaky. Ty jsou někdy očíslované od 1 do 9 a od každého čísla jsou čtyři kameny. Dále jsou kameny pro severní, východní, západní a jižní větry, čtyři kameny pro červené, zelené a bílé draky a občas čtyři květiny a čtyři roční období. Hru hrají obvykle čtyři hráči, ale některé mutace mají jeden až šest hráčů. Hra se rozšířila na západ od Číny po první světové válce a v USA se hraje variace, která je jednodušší a lépe bodovatelná.\n\n\n"}
{"id": "330368", "url": "https://cs.wikipedia.org/wiki?curid=330368", "title": "Seznam dílů seriálu Ošklivka Katka", "text": "Seznam dílů seriálu Ošklivka Katka\n\nToto je seznam dílů seriálu \"Ošklivka Katka\". Český romantický seriál \"Ošklivka Katka\" vysílala televize Prima od března 2008 do dubna 2009. Liché díly byly vysílány v pondělí a sudé ve středu. Poslední 29. díl první řady byl odvysílán v pátek. Od 27. října televize zrušila středeční vysílání a přešla na týdenní periodu.\n\n"}
{"id": "330373", "url": "https://cs.wikipedia.org/wiki?curid=330373", "title": "Gradientní algoritmus", "text": "Gradientní algoritmus\n\nGradientní algoritmus (Hill-climbing, horolezecký algoritmus) je nejjednodušší informovaná metoda prohledávání stavového prostoru. Vstupem algoritmu je uzel, ze kterého se má prohledávání zahájit. Nejprve je uzel expandován - jsou vygenerovány jeho sousední uzly a tyto uzly jsou ohodnoceny. Algoritmus vybere z nich nejlépe ohodnocený uzel a ten je nadále expandován. Pokračuje se jako na začátku. Algoritmus tak expanduje uzly se stále vyšším ohodnocením, dokud nenarazí na uzel, po jehož expanzi mají všechny jeho sousední uzly horší ohodnocení. V tu chvíli se algoritmus ukončí s výsledkem posledního expandovaného uzlu. Algoritmus si během svého běhu nepotřebuje udržovat informaci o navštívených uzlech.\n\nGradientní algoritmy jsou jednoduché a rychlé, ale nemusí nalézt globálním maximum. Při průchodu mohou zůstat v lokálním extrému, ze kterého se již nedostanou. Gradientní algoritmus je obvykle spouštěn z náhodného místa stavového prostoru. Nevýhoda uvíznutí v lokálním extrému jde částečně omezit opakovaným spouštěním tohoto algoritmu z různých míst stavového prostoru. Při každém spuštění může algoritmus uvíznout v jiném lokálním extrému a pak lze jednoduše vybrat nejvýhodnější z nich. Tímto způsobem se také zvyšuje šance na nalezení globálního maxima.\n"}
{"id": "330375", "url": "https://cs.wikipedia.org/wiki?curid=330375", "title": "Novozélandská vlajka", "text": "Novozélandská vlajka\n\nVlajka Nového Zélandu je tvořena modrým obdélníkem, v kantonu je umístěn Union Jack – symbol Spojeného království – připomínající vazby Nového Zélandu na britskou korunu.\n\nVe vlající části jsou místo obvyklého vlajkového emblému ( ) umístěny čtyři různě velké červené hvězdy. Hvězdy jsou uspořádány do souhvězdí Jižního kříže.\n\nPoužívá se také v závislých územích Nového Zélandu, a to na ostrovech Tokelau a v Rossově dependenci.\n\nVlajka byla přijata 24. března 1902.\n\nNový Zéland má za sebou již několik desítek let dlouhou historii debat o změně státní vlajky. Alternativní návrhy byly navrženy s různým stupněm podpory. K dispozici je několik návrhů nové vlajky, ale mezi zastánci změny vlajky nepanuje shoda ve výběru návrhu. Na rozdíl od podobných debat v Austrálii je debata na Novém Zélandu oddělena od jakékoli debaty o změně formy vlády na republiku.\n\nNávrhy často obsahují motiv Silver Fern, neoficiálního znaku Nového Zélandu, který je tvořen stříbrným/bílým listem kapradiny (Cyathea dealbata) na černém pozadí.\n\nMotiv Silver Fern (spojený s Novým Zélandem) se používá jako neoficiální vlajka Nového Zélandu. Je zobrazen na novozélandských mincích i bankovkách. Tento symbol používá i řada novozélandských sportovních týmů (např. ragbyová, fotbalová, basketbalová nebo kriketová reprezentace).\n\nSoučástí procesu zapojení veřejnosti do výběru nové vlajky bylo do 16. července 2015 shromážděno přes 10 000 návrhů. Z těch bylo vybráno a 10. srpna zveřejněno 40 návrhů. V užším výběru pak byly pro první kolo referenda vybrány nejprve čtyři návrhy nové novozélandské vlajky (zveřejněny 1. září), ke kterým přibyla po zklamání veřejnosti z vybraných návrhů (po zásahu premiéra Johna Keye) ještě pátá vlajka zvaná v médiích Red Peak (červený vrchol). Těchto pět vlajek se utkalo 20. listopadu až 11. prosince o možnost \"vyzvat\" ve druhém kole referenda stávající novozélandskou vlajku. V prvním kole byly na hlasovacích lístcích označeny vlajky písmeny A-E (v závorce uveden autor návrhu). Hlasující uváděli podle svého výběru pořadí všech vlajek od jedné do pěti:\n\nVítěznou variantou se stal návrh A.\n\nDruhé kolo referenda se konalo ve dnech 3.–24. března 2016. Vybíralo se mezi nejúspěšnější vlajkou z prvního kola a současnou vlajkou. Již podle předběžných výsledků (nezapočítány hlasy zaslané poštou) bylo jasné, že dosavadní vlajka bude zachována. Oficiální výsledky uveřejněné 30. března tyto předpoklady potvrdilo. \n\nPoslední změna vlajky novozélandského guvernéra proběhla 2. června 2008 při příležitosti výročí korunovace Alžběty II. (v ten den se slaví oficiálně její narozeniny).\n\n\n"}
{"id": "330378", "url": "https://cs.wikipedia.org/wiki?curid=330378", "title": "Violanta Aragonská", "text": "Violanta Aragonská\n\nViolanta Aragonská (1236, Zaragoza – 1301, Roncesvalles) byla kastilská královna, dcera aragonského krále Jakuba I. a jeho druhé manželky Arpádovny Jolandy, dcery uherského krále Ondřeje II. a Jolandy z Courtenay.\n\n29. ledna 1249 se Violanta provdala za následníka kastilského trůnu Alfonse. Svatba byla důsledkem smlouvy v Almizře z roku 1244, která měla urovnat neshody mezi Aragonií a Kastílií. Zpočátku dlouho nemohla dlouho počít potomstvo a Alfons údajně uvažoval o zrušení manželství a vyslal poselstvo k norskému králi. Z nepříliš šťastného manželství se posléze narodilo dvanáct dětí.\n\nRoku 1275 zemřel prvorozený syn Ferdinand a zanechal po sobě dva syny. Violanta se rozhodla bránit jejich dědická práva na kastilský trůn proti svému mladšímu synovi a dokonce s oběma vnuky odešla ke svému bratrovi Petrovi na aragonský dvůr. Švagři nakonec podepsali tzv. buñolský pakt a oba chlapci byli uvěznění. Violanta se poté vrátila ke svému manželovi. Alfons X. se nakonec rozhodl rozdělit království mezi Sancha a vnuka Alfonse. Zemřel roku 1284 a Sancho se ujal celého dědictví. Violanta nadále pokračovala ve snaze pomoct vnukovi Alfonsovi, zemřela roku 1301 a byla pravděpodobně pohřbena v kolegiátním kostele Panny Marie v klášteře Roncesvalles.\n\n"}
{"id": "330379", "url": "https://cs.wikipedia.org/wiki?curid=330379", "title": "Železný dědek", "text": "Železný dědek\n\nŽelezný dědek je český černobílý celovečerní hraný film z roku 1948 jehož režisérem byl Václav Kubásek, v hlavní roli vystupoval Jaroslav Marvan. Film se odehrává v železničářském prostředí. Bývá zařazován mezi budovatelské filmy, byť v něm ještě není komunistická strana propagována přímo.\n\nDěj začíná na konci druhé světové války. Starý zkušený strojvedoucí Matys se pokusí zachránit před náletem parní lokomotivu Lízu, na níž léta sloužil. Je ale zraněn a lokomotiva přece jen trochu poškozena. Kvůli svému zranění je odeslán do penze a je přesvědčen, že porouchaná lokomotiva je určena k sešrotování. S pomocí party učňů se penzionovaný Matys rozhodne opravit svou milovanou lokomotivu. Tajně na ní dlouhou dobu pracují. Když jednou přijde domů zcela opilý Matysův zeť, který má nastoupit do služby, Matys jej zastoupí. Při tom díky své zkušenosti zabrání katastrofě, hrozící od náhodou utržených nákladních vozů. Záchrana i finanční odměna je připsána jeho zeti, který se mezitím vyspal z opice. Matys je naopak podezírán z toho, že krade materiál v dílnách. Po několika dalších peripetiích se vše vysvětlí a Matys sám na své Líze opět nastupuje do služby.\n\n"}
{"id": "330380", "url": "https://cs.wikipedia.org/wiki?curid=330380", "title": "Józef Ignacy Kraszewski", "text": "Józef Ignacy Kraszewski\n\nJózef Ignacy Kraszewski (28. července 1812, Varšava – 19. března 1887, Ženeva) byl polský národní buditel, historik, spisovatel a literární kritik. Je považován za tvůrce polského historického a sociálního románu, přičemž v jeho díle, vycházejícím z romantismu, se projevují silné prvky kritického realismu.\n\nJózef Ignacy Kraszewski se narodil roku 1812 Varšavě, ale dětství strávil na otcově statku u Pružan v tehdejší grodněnské gubernii (dnes v Bělorusku). Rozhodující vliv na jeho vychování měla jeho babička a prababička, které měly hluboký zájmem o literaturu i o politiku. Roku 1822 začal navštěvovat školu v Białe, od roku 1826 v Lublině a v letech 1827–1829 ve Svisloči, kde ukončil gymnázium. Na Vilniuské univerzitě pak studoval filozofii a literaturu a začal vydávat svá první díla, která však nebyla kritikou příznivě přijata. Za listopadového povstání v roce 1830 byl Kraszewski pro ilegální činnost zatčen a vězněn až do počátku roku 1832 (pro slabé zdraví strávil většinu tohoto času ve vězeňské nemocnici). Po propuštění musel nejprve žít pod policejním dohledem ve Vilniusu, ale roku 1833 mu bylo povoleno vrátit se na otcův statek. Roku 1838 se oženil s Žofií Woroniczównou, neteří varšavského primase a odjel se svou ženou do Volyně, kde hospodařil na svých statcích. Roku 1839 získal své první literární vítězství románem \"Poeta i świat\" (Básník a svět).\n\nProtože Kraszewski hodlal vytvořit nové literární středisko pro Volyň, Podolí a Litvu, vydával v letech 1841–1851 ve Vilniusu literární a vědecký časopis \"Ateneum\", kolem něhož seskupil několik set předních spolupracovníků. Když toto literární hnuti skončilo nezdarem, přenesl Kraszewski sovu činnost do Varšavy, kde se stal spolupracovníkem \"Gazety Warszawskiej\" a později téměř všech temnějších časopisů. V té době se v jeho pracích začal projevovat vliv Dickensův, Balzacův a Gogolův a Kraszewski uveřejnil řadu svých vrcholných děl. Ačkoliv byl horlivým vyznavačem katolicismu, dospěl pod vlivem Hegela k názoru, že katolicismus nevylučuje pokrok. Rozešel se proto se svými konzervativně klerikálními přáteli, působícími v duchu smíření s Ruskem, přestěhoval se roku 1853 do Žitomiru, jakožto duchovního střediska Volyně a stal se zde kurátorem místních škol i divadelním inspektorem. Zabýval se rovněž problematikou nevolnictví a byl členem výboru pro osvobození selského stavu, přestože nebyl zastáncem jeho náhlé úplné svobody.\n\nRoku 1859 se Kraszewski vrátil zpět do Varšavy a převzal zde redakci \"Gazety Polskiej\". Za tzv. lednového povstání v roce 1863 byl vypovězen z ruského Polska. Usadil se v Drážďanech, kde neúnavně hájil polské zájmy, což mu přineslo mnoho nepřátel ale také široké mezinárodní uznání. Vedle románů a povídek psal brožury, přednášel a vydával časopis \"Hasło\", takže jeho vliv na polskou společnost zůstal nezměněn. Roku 1883 byl Kraszewski pro podezření ze špionáže pro Francii v Drážďanech zatčen, odsouzen na tři a půl roku do žaláře a uvězněn v Magdeburku. Když zde těžce onemocněl, byl roku 1885 propuštěn na kauci a léčil se v Itálii. Zemřel roku 1887 v Ženevě.\n\nJe pochován v kryptě Kostela sv. Archanděla Michaela a sv. Stanislava na Skałce v Krakově.\nJózef Ignacy Kraszewski patří rozsahem své tvorby k unikátním zjevům světové literatury. Počet titulů jeho vydaných děl přesahuje 300 (což je přes 500 svazků a s časopiseckými pracemi, s korespondencí a s literárními úvahami bychom došli k počtu přes 600 svazků). Doménou jeho literární tvorby, vycházející z počátku ještě z romantismu, je kronikářský (mnohdy až dokumentární) román s již realistickým přístupem k tématu, vycházející z důkladného studia materiálu. Řadu románů věnoval sociální problematice vesnice (poměr šlechtického statkáře a rolnictva často komplikovaný milostnými vztahy). Kromě toho napsal celou řadu historických románů, ve kterých zobrazil téměř všechna období polských dějin do konce 18. století, a je tak považován za Sienkiewiczova předchůdce. V uměleckém ohledu se však Kraszewskému mnohdy nedostává (hlavně kvůli tvůrčímu chvatu) náležité hloubky, barvitosti, psychologické jednoty a kompoziční propracovanosti. Díky čistému jazyku a jasnému slohu byla však jeho díla čtenářsky velmi úspěšná a Kraszewskému se podařilo vytlačit z rukou polských čtenářů konzumní, zejména francouzskou literaturu, v čemž tkví jeho největší význam.\n\nKraszewski byl též autorem básní, dvaceti tří divadelních her, zabýval se literární historií a kritikou, byl obratný publicista a získal si též velikou zásluhu jako redaktor souborných spisů některých autorů (např. Jana Śniadeckého nebo Kazimierze Brodzińského) i jako vydavatel pamětí. Vedle literární tvorby se zabýval též malířstvím.\n\n\n\n\n\n"}
{"id": "330381", "url": "https://cs.wikipedia.org/wiki?curid=330381", "title": "Mieczysław Fogg", "text": "Mieczysław Fogg\n\nMieczysław Fogg (30. května 1901 Varšava - 3. září 1990 tamtéž) byl světoznámý polský zpěvák a několikanásobný nejpopulárnější zpěvák Polska. Za druhé světové války pomáhal Židům a spolupracoval se Zemskou armádou. V roce 1989 jej Jad Vašem prohlásil spravedlivým mezi národy.\n\n"}
{"id": "330383", "url": "https://cs.wikipedia.org/wiki?curid=330383", "title": "Messerschmitt P. 1101", "text": "Messerschmitt P. 1101\n\nMesserschmitt P. 1101 byl první letoun na světě, který disponoval měnitelnou geometrií křídel. \n\nVznikla díky zadání vrchního velitelství Luftwaffe (OKL – Oberkommando Luftwaffe) z poloviny roku 1944, které požadovalo jednomístnou stíhačku, rychlou 1 000 km/h ve výšce 7.000 m. P.1101 sloužila v první řadě k vyzkoušení křídla s měnitelnou geometrií a neměla být předložena OKL v rámci zadání – pro tento účel byl určen typ Messerschmitt P.1110, který byl vyvíjen později.\nJelikož vhodný motor Heinkel HeS 011 ještě nebyl k dispozici, byl prototyp vybaven motorem Junkers Jumo 004. Křídlo P. 1101 bylo stavitelné v úhlu šípu od 35° do 45° (ale pouze na zemi). Krátce před dokončením letounu dobyli Američané v dubnu 1945 továrnu Messerschmitt v Oberammergau (tzv. Oberbayerische Forschungsanstalt) a převezli prototyp do USA, kde prošel rozsáhlými testy. Výsledkem byl letoun Bell X-5, který byl od P. 1101 odvozen, ale úhel křídla již mohl měnit i ve vzduchu.\n\n\n"}
{"id": "330384", "url": "https://cs.wikipedia.org/wiki?curid=330384", "title": "Rummy", "text": "Rummy\n\nRummy je karetní hra, patrně odvozená od mah-jongu, ve které se karty lízají a vykládají. Cílem je vytváření skupin tří, nebo čtyř karet stejného druhu, či tří a více karet stejné barvy v postupce. Dnes je hra Rummy ztotožněna s českým označením Žolíky, ale dříve měla jinou podobu. Nyní se používá zpravidla 112 karet a podle počtu hráčů (od dvou do šesti) se karty rozdávají po sedmi až dvanácti kartách podle zvolené varianty. \n\nV období před rokem 1945 se hrálo s 1 balíčkem, tedy 52 kartami bez žolíků. Při 3 - 4 hráčích se jim rozdalo po 7 kartách, zbytek karet byl v talonu. Každý hráč si jednu kartu z talonu bral a na odkládací balíček jednu odložil. Po odložení pokračoval ve hře hráč po levici. Místo z talonu mohl brát horní kartu z odkládacího balíčku, pokud byla ihned použita pro vykládání. Vykládat šlo trojice či čtveřice karet stejné hodnoty (třeba čtyři osmičky či tři různé krále), nebo postupky z jedné barvy. Přikládat šlo k jakékoliv sestavě vyložené na stole i jinými hráči. Pokud se rozdal talon před koncem hry, otočil se odkládací balíček a stal se novým talonem. Hra skončila, pokud se podařilo některému hráči zbavit vyložením všech karet v ruce. Pokud se hrálo o peníze, pak vítěz dostal částku odpovídající bodům karet, které hráčům zůstaly v ruce.\n\nPoužívá se 108 žolíkových karet (dvě francouzské sady po 52 kartách, doplněné o čtyři žolíky). Jsou v čtyřech barvách - srdce, kára, píky a kříže. Každá barva má 13 hodnot: 2, 3, 4, 5, 6, 7, 8, 9, 10, J, Q, K a A. V nové hře Rummy je eso 1 bod, pokud je první před dvojkou, či 11 při sestavě u krále. Používají se i žolíky (15 bodů) a tím se stírá rozdíl proti hře žolíky. Žolíky mohou nahradit v sestavě nejvýše polovinu karet. Rozdává se 12 karet (varianty 8 či 10 nutno před hrou domluvit). Vynáší se na 40 bodů a lze zavřít sestavou \"flash\" (z ruky) vyložením sestav z 12 karet jedné barvy, jakoukoliv nehodící se kartu přiložím obrázkem dolů a tím hru končím. Hraje-li se o peníze, pak je odměna dvojnásobná (též nazýváno Go rummy). Oproti obdobné hře Autobus nemohu vyložené sestavy roztrhat, abych vytvořil sestavy jiné. \n\nVariací této hry je gin rummy, většinou pro dva hráče, kde se dávají malé či vysoké sázky. V této hře se karty vykládají lícem nahoru a kdokoli k nim může přidávat. Body se získávají podle hodnoty karet (J,Q,K a A mají hodnotu 10 bodů) a odečítají se podle karet, které zůstanou v ruce poté, co jeden z hráčů zavře (vyloží všechny karty či mu zůstanou nepřiložené karty v hodnotě 10 a méně).\n\n\n"}
{"id": "330386", "url": "https://cs.wikipedia.org/wiki?curid=330386", "title": "Břitva", "text": "Břitva\n\nBřitva je speciální nástroj, který je používán pro holení vousů či ochlupení.\n\nBřitvy se vyrábí v různých šířkách čepele. Ta je vyjádřena v palcích (coulech) a sice v osminách. 3/8\" = 10 mm, 1/2\" = 13 mm, 5/8\" = 16 mm, 3/4\" = 19 mm, 7/8\" = 22 mm.\n\nBřitva se obtahuje na speciálním kamenu. Ostří se oživuje na obtahovacím řemenu, nejkvalitnější byl juchtový, což je koňská kůže ze Sibiře. Obtahování břitvy se provádí před každým holením. Ostří břitvy a šířka břitu se kontroluje takto: Do levé ruky uchopíme obyčejnou tužku, aby nám z pěsti trčela ven a držíme ji vodorovně. Na ni, napříč, položíme naplocho břitvu na začátek ostří, a v místě ostří ji trochu přitlačíme. Pak ji příčně táhneme po tužce. Pokud je břitva správně nabroušená a má dostatečně vytažené ostří,tak v místě ostří tlak vytvoří vlnku, která při tahu proběhne v místě tužky celým ostřím. Pokud se vlnka nevytvoří, je vytažené ostří už odbroušené, břitva je tvrdá, a musí se dát znovu nabrousit. Toto pravidlo však neplatí u čtvrtdutého a klínového výbrusu. Kdysi se v holičství také ještě před namydlením obličej napařoval horkou, vlhkou utěrkou, aby vous změkl a povystoupil. Tím se dosáhlo maximální hladkosti kůže – dokonalé oholení.\nOproti běžnému noži se vyznačuje zejména tím, že nemá žádnou špičku, respektive není opatřena hrotem tak, aby se během holení nemohl nikdo poranit bodnutím či píchnutím. Břitva musí být z kvalitní a tvrdě zakalené oceli (i za cenu vyšší křehkosti), aby šla dobře nabrousit a držela ostří. Břitvu nelze používat k jiným účelům z důvodu velmi křehkého ostří, které se snadno vyštípne. Břitvy bývají prakticky téměř vždy (s výjimkou japonských) vyrobeny jako sklapovací resp. zaklapovací, opět z důvodu ochrany před pořezáním v době, kdy břitva není používána.\n\nJedná se o přímého předchůdce žiletek. Vlastní technologie holení vousů je zde velmi podobná technologii holení žiletkou. Při holení vousů je obličej holené osoby (zpravidla mužského pohlaví) pokryt mýdlovým holicím krémem, který má za úkol vousy změkčit. Holič břitvou opatrně smýká (kolmo na ostří) po napnuté kůži a odřezává pomocí jejího ostrého břitu pěnu společně s vousy, provádí holení – holí obličej. Tato práce vyžaduje zručnost i šikovnost tak, aby nedošlo k poranění pokožky holené osoby ani rukou holiče. Holičští učni se učili holit břitvou tak, že na nafouknutých baloncích stahovali břitvou mýdlovou pěnu, což vyžadovalo maximální jemnost v ruce. V případě říznutí se na uzavírání řezné rány používá kamenec.\n\n\n\n\n"}
{"id": "330388", "url": "https://cs.wikipedia.org/wiki?curid=330388", "title": "Nowy Wiśnicz", "text": "Nowy Wiśnicz\n\nNowy Wiśnicz je město v Malopolském vojvodstvi v okrese Bochnia, hlavní město gminy Nowy Wiśnicz. Město leží na Pogórzu Wiśnickim, 8 km jižně od Bochni. Podle údajů z roku 2008 má město 2 754 obyvatel .\n\n"}
{"id": "330389", "url": "https://cs.wikipedia.org/wiki?curid=330389", "title": "Sarthe", "text": "Sarthe\n\nSarthe je department ve Francii. Jméno pochází od stejnojmenné řeky. Department byl založen v průběhu Francouzské revoluce dne 4. března 1790.\n\nDepartment Sarthe je součástí regionu Pays de la Loire. Hraničí s departmenty Orne, Eure-et-Loir, Loir-et-Cher, Indre-et-Loire, Maine-et-Loire a Mayenne.\n\nHlavními odvětvími jsou barvení textilu a chemická syntéza.\n\nSeznam obcí v departementu Sarthe\n\n"}
{"id": "330390", "url": "https://cs.wikipedia.org/wiki?curid=330390", "title": "Brabec", "text": "Brabec\n\nČeské příjmení Brabec/Brabcová nese více osobností:\n\n\n\n"}
{"id": "330391", "url": "https://cs.wikipedia.org/wiki?curid=330391", "title": "Francesca da Rimini", "text": "Francesca da Rimini\n\nFrancesca da Rimini, také Francesca da Polenta (1255 – 1285) byla krásná dcera Guida da Polenta z Ravenny. Byla současnicí Danteho Alighieri a vstoupila do jeho Božské komedie.\n\nAby Guido da Polenta ukončil svár s rodinou Malatesta z Rimini, rozhodl se, že provdá svou dceru za dědice domu Malatesta, Giovanniho. Giovanni byl však tělesně znetvořený a chromý. Protože Guido věděl, že by se jeho dcera sňatku bránila, vystupoval jako prostředník Giovanniho hezký bratr Paolo. Francesca odhalila podvod až ráno po její svatební noci.\n\nPaolo a Francesca se do sebe zamilovali, povzbuzeni četbou příběhu o Lancelotovi a Guinevře. Giovanni odhalil jejich milostný poměr a oba zabil.\n\n\n\n"}
{"id": "330392", "url": "https://cs.wikipedia.org/wiki?curid=330392", "title": "Filelight", "text": "Filelight\n\nFilelight je analyzátor volného místa na disku pro prostředí KDE, zobrazující obsahy adresářů v podobě kruhových diagramů (viz screenshot). To je rozdíl oproti jiným nástrojům pro zobrazení obsazenosti disku (jako např. xdiskusage nebo KDirStat). Filelight je součástí balíčku KDE Extragear.\n\n"}
{"id": "330393", "url": "https://cs.wikipedia.org/wiki?curid=330393", "title": "Francesca da Rimini (Čajkovskij)", "text": "Francesca da Rimini (Čajkovskij)\n\nFrancesca da Rimini, Op. 32, je symfonická báseň ruského skladatele Petra Iljiče Čajkovského. Vznikla v říjnu 1876 během skladatelova pobytu v Bayreuthu a zakládá se na pátém zpěvu z Božské komedie italského básníka Danta Alighieriho. Po třech týdnech komponování napsal Čajkovskij svému bratrovi Modestovi: „Psal jsem ji s láskou a zdařila se mi.“\n\nČajkovským zvolená scéna z Dantova díla popisuje nešťastnou lásku Francescy da Rimini, patricijské dcery z Ravenny, a Paola, bratra jejího manžela Giovanniho. Giovanni odhalí jejich milostný poměr a zabije je.\n\nDílo je rozděleno do tří částí: temná první část, stejně jako disonantní třetí část, líčí pekelná muka Francescy a Paola, zatímco prostřední část, andante cantabile, vyjadřuje jejich vzájemnou lásku. \n\nÚspěšnou premiéru dirigoval Nikolaj Rubinstein 24. února (8. března podle gregoriánského kalendáře) 1877 v Moskvě.\n"}
{"id": "330394", "url": "https://cs.wikipedia.org/wiki?curid=330394", "title": "ActiveSync", "text": "ActiveSync\n\nActiveSync je synchronizační program mobilních zařízení s počítačem či serverem, vyvinutý firmou Microsoft. První verze vyšla dne 10. září 1996.\n\nMobilní zařízení musí být vybavena operačním systémem Windows Mobile nebo Windows CE, existuje i možnost použití operačních systémů Symbian a iPhone. Počítač pak operační systém Microsoft Windows až do verze Vista, ve které je ActiveSync nahrazen novým systémem Windows Mobile Device Center.\n\nActiveSync umožňuje synchronizaci kontaktů, kalendáře, úkolů, poznámek, záložek a souborů. Nejlépe spolupracuje s Microsoft Outlookem.\n\n"}
{"id": "330395", "url": "https://cs.wikipedia.org/wiki?curid=330395", "title": "Silnice II/266", "text": "Silnice II/266\n\nSilnice II/266 je silnice II. třídy ve Šluknovském výběžku v okrese Děčín, která spojuje Rumburk, Šluknov, Lobendavu (silnice II/267), a dále pokračuje do Německa do města Neustadt.\nCelková délka silnice na českém území je 22,657 km.\n\n\n\n"}
{"id": "330397", "url": "https://cs.wikipedia.org/wiki?curid=330397", "title": "Francesca da Rimini (Zandonai)", "text": "Francesca da Rimini (Zandonai)\n\nFrancesca da Rimini je opera o čtyřech jednáních skladatele Riccarda Zandonaie na libreto Tita Ricordi (1865 – 1933) podle hry Gabriele d'Annunzia. Premiéru měla 19. února 1914 v Teatro Regio v Turíně. \n\nPříběh se odehrává v Ravenně a Rimini. \n\nFrancesca, dcera Guida da Polenta, má být pro politické zájmy provdána za Giovanniho (též Gianciotta), znetvořeného syna Malatesty da Verucchio. Protože by jistě odmítla sňatek s chromým a zmrzačeným Gianciottem, je představena jeho krásnému mladšímu bratrovi Paolovi (známému jako „il Bello“). V domnění, že Paolo je její budoucí manžel, se do něj na první pohled zamiluje. Paolo se do Francescy také vášnivě zamiluje, ačkoliv spolu nepromluví ani slovo. \n\nProbíhají boje mezi guelfy a ghibelliny. V pevnosti rodiny Malatesta se Francesca, nyní provdaná za Gianciotta, setkává s Paolem a vyčítá mu podvod, kterého se na ní dopustil. Paolo namítá, že je nevinný a odkrývá Francesce své city k ní. Gianciotto přináší Paolovi novinu, že byl zvolen do čela města Florencie. Paolo proto odjíždí do Florencie. \n\nFrancesca ve své komnatě předčítá dámám příběh o Lancelotovi a Guinevře. Pak tancují a zpívají na oslavu příchodu jara, dokud je Francesca nepropustí poté, co dostane vzkaz od svého otroka. Paolo, toužící po Francesce, se navrátil z Florencie. Vstoupí do její komnaty a společně pokračují ve čtení příběhu o Lancelotovi a Guinevře, dokud nepodlehnou svým citům a nepolíbí se. \n\nMalatestino, Gianciottův nejmladší bratr, který sám je do Francescy zamilovaný, odhalí tajné setkání Francescy a Paola a prozradí ho Gianciottovi, který se rozhodne zjistit pravdu. Vyčkává u Francesciných dveří, překvapí ji a Paola za úsvitu a oba zabije. \n"}
{"id": "330398", "url": "https://cs.wikipedia.org/wiki?curid=330398", "title": "Francesca da Rimini (Rachmaninov)", "text": "Francesca da Rimini (Rachmaninov)\n\nFrancesca da Rimini, Op. 25, je opera o dvou obrazech s prologem a epilogem skladatele Sergeje Rachmaninova na ruské libreto Modesta Iljiče Čajkovského. Je založeno na příběhu o Francesce da Rimini z Dantovy Božské komedie. Rachmaninov složil roku 1900 duet Francescy a Paola, ale na opeře začal pracovat roku 1904. Premiéra se uskutečnila 24. ledna 1906 ve Velkém divadle (Bolšoj těatr) v Moskvě, kterou dirigoval sám skladatel. Na programu představení byla spolu s touto operou ještě opera \"Lakomý rytíř\". \n\n\nDěj se odehrává na hradě rodiny Malatesta koncem 13. století. \n\nDuch básníka Vergilia zve básníka Danta na okraj prvního kruhu pekla. Sestoupí do druhého kruhu, kde zní tichý zpěv zatracených duší. Dante vyzve dvě takové duše, Francescu a Paola, aby vyprávěli svůj příběh. \n\nNa nádvoří hradu se Lanceotto Malatesta chystá na válečnou výpravu, ale přiznává, že už delší dobu nenachází ve válčení zálibu. Lanceotto je zmrzačený a ví, že jeho žena Francesca ho nemiluje. K svatbě ji rodina přiměla lstí. Francesca se totiž domnívala, že jejím manželem se má stát Paolo, Lanceottův pohledný mladší bratr. Lanceotto Francescu podezřívá z nevěry a na Paola žárlí. Chce je usvědčit z cizoložství. Vstupuje Francesca, ujišťuje Lanceotta o své poslušnosti, ale říká, že ho nemůže milovat. Ptá se ho, kdy se vrátí a Lanceotto odpovídá, že se nevrátí před koncem bitvy. Když Francesca odejde, Lanceotto se směje. \n\nFrancesca a Paolo jsou sami v hradní komnatě. Paolo vypráví příběh o Lancelotovi a Guinevře, který je podobný jejich pocitům. Přitom vyznává Francesce lásku. Francesca se nejprve brání, chce zůstat věrná Lanceottovi. Avšak její odmítání ustane po Paolových pokračujících vyznáních lásky. Zpívají o své lásce a obejmou se. Lanceotto se mezitím vrátil a vidí milence spolu. Francescu a Paloa zabije. \n\nPaolo a Francesca se ztrácejí ve víru druhého kruhu. Dante je zachvácen lítostí a strachem. Jemu i Vergiliovi v mysli setrvává myšlenka: „Není většího utrpení, než v neštěstí vzpomínat na časy šťastné.“ \n\n\n"}
{"id": "330400", "url": "https://cs.wikipedia.org/wiki?curid=330400", "title": "Marie Tomášová", "text": "Marie Tomášová\n\nMarie Tomášová (* 18. dubna 1929 v Dobrovici u Mladé Boleslavi) je česká herečka. Jejím manželem byl režisér a herec Otomar Krejča. \n\nV letech 1948 až 1952 vystudovala DAMU. Začínala na různých mimopražských scénách (Jihlava 1952/1953, Plzeň 1953 až 1955), ale brzy její něžný herecký projev zaujal mnohé české diváky a režiséry. Od roku 1955 do roku 1969 byla členkou činohry souboru Národního divadla v Praze s tím, že od října 1965 měla v ND neplacenou dovolenou a v letech 1965 až 1972 působila v Divadle Za branou svého manžela režiséra Otomara Krejči. Po násilném ukončení činnosti Divadla Za branou v roce 1972 z politických důvodů v důsledku právě probíhající normalizace byla bez trvalého hereckého angažmá. Od roku 1973 pak působila jako recitátorka v Divadle Lyra Pragensis.\n\nDne 9. dubna 1999 jí byl udělen titul čestné občanky Mladé Boleslavi. V roce 2009 získala cenu Thálie za celoživotní mistrovství v oboru činohra.\n\nMarie Tomášová se také v roce 1960 svým přednesem zúčastnila slavnostního večera k uctění 60. výročí narození Vítězslava Nezvala.\n\n\n\n"}
{"id": "330401", "url": "https://cs.wikipedia.org/wiki?curid=330401", "title": "Francesca da Rimini (rozcestník)", "text": "Francesca da Rimini (rozcestník)\n\nJméno Francesca da Rimini může mít následující významy:\n\n"}
{"id": "330404", "url": "https://cs.wikipedia.org/wiki?curid=330404", "title": "Gwenview", "text": "Gwenview\n\nGwenview je prohlížeč obrázků pro prostředí KDE. Je součástí balíku KDE Extragear. Slovo „Gwen“ znamená v bretonštině „bílý“ a je často používáno jako křestní jméno. Gwenview k dispozici již v KDE 3. Aby byl Gwenview více použitelný, bylo ve verzi KDE 4 jeho uživatelské rozhraní zjednodušeno. Umožňuje prohlížet obrázky v režimu celé obrazovky (fullscreen) a promítat slideshow.\n\nZákladní rysy:\n\nVerze 1.4.0 vydaná v září 2006 přidává několik nových funkcí jako:\n\nPoslední verze pro KDE 3 je 1.4.2 vydaná v září 2007. Současná verze 2.0 je součástí KDE 4.\n\n"}
{"id": "330405", "url": "https://cs.wikipedia.org/wiki?curid=330405", "title": "Manhattan Bridge", "text": "Manhattan Bridge\n\nNa mostě jsou dva pruhy pro vozidla v každém směru v horní části mostu a čtyři koleje pro podzemní dráhu a stezka pro chodce a cyklisty ve spodní části mostu.\n\n\n"}
{"id": "330408", "url": "https://cs.wikipedia.org/wiki?curid=330408", "title": "Vlajka Papuy-Nové Guiney", "text": "Vlajka Papuy-Nové Guiney\n\nVlajka Papuy-Nové Guiney je rozdělena šikmým dělením ze shora dolů na dvě trojúhelníková pole, černé (u žerdi) a červené (ve vlající části). V černém poli je umístěno pět bílých pěticípých hvězd (čtyři větší a jedna menší), seřazených do podoby souhvězdí Jižního kříže podle vzoru australské vlajky, na které jsou však velké hvězdy sedmicípé.\n\nV červeném poli je stylizována letící žlutá rajka, což je národní symbol země. Jižní kříž připomíná polohu na jižní polokouli, rajka zase svobodu a jednotu země. Červená a černá jsou tradiční barvy místního domorodého umění, ale neváží na sebe žádnou symboliku.\n\nJako první Evropané přistáli na ostrově Nová Guinea (dříve \"Irian\") v roce 1526 Portugalci. V 16. století Španělé ostrov pojmenovali \"Novo Guinea\", protože místní obyvatele považovali za příbuzné západoafrických kmenů. V roce 1828 anektovali západní část ostrova Nizozemci, v současnosti tvoří tato část Západní Nové Guineje dvě indonéské provincie (Papua a Západní Papua). Ve východní části ostrova, na které je dnes umístěn stát Papua-Nová Guinea, vznikl v severní části 4. listopadu 1884 německý protektorát Země císaře Viléma. V jižní části (zvané \"Papua\") vznikl o dva dny později 6. listopadu britský Protektorát Nová Guinea.\n\nV den vzniku Země císaře Viléma byla na ostrově Mioko v Bismarkově souostroví (součást Papuy-Nové Guiney) vztyčena německá říšská válečná vlajka, první vlajka užívaná na území dnešní Papuy-Nové Guiney.\n\nV letech 1885–1899 se na německém území ostrova užívala vlajka \"Německé novoguinejské společnosti\" (). Jednalo se o bílý list o poměru 2:3 s vodorovnou černo-bílo-červenou trikolórou v kantonu a s černým, kráčejícím lvem v dolním okraji vlajky, který drží v jedné tlapě červenou lilii. Lev s lilii je symbol převzatý z loga společnosti.\n\nV roce 1899 bylo území přejmenováno na \"Protektorát Německá Nová Guinea\" a začaly se užívat vlajky Německého císařství již zmíněné trikolóry.\n\nKolem roku 1912 začalo Německo uvažovat o rozlišení vlajek svých kolonií podle britského vzoru (německé kolonie byly považovány za nedílnou součást říše). Vlajky byly navrženy, v roce 1914 i schváleny, ale po vypuknutí 1. světové války nebyly nikdy zavedeny. Vlajkou kolonie Německá Nová Guinea měla být německá černo-bílo-červená vodorovná trikolóra se zeleným štítem se zelenou letící rajkou.\n\nZa 1. světové války bylo německé území obsazeno Austrálií a v roce 1920 vznikl australský mandát Společnosti národů. 9. května 1921 bylo na bývalém německém území vyhlášeno australské Teritorium Nová Guinea. Vlajkou teritoria se stala britská státní námořní vlajka (Blue Ensign) o poměru 1:2 s místním vlajkovým emblémem. Ten byl tvořen bílým kruhovým polem obklopeným vavřínovým věncem, svázaným modrou stuhou. Emblém obsahoval korunu sv. Eduarda a pod ní písmena \"T.N.G.\" (\"Territory of New Guinea\"). Je známa i varianta vlajky bez koruny. Vlajka se užívala až do roku 1949, kromě období japonské okupace.\n\nProtektorát Nová Guinea užíval britskou státní námořní vlajku (služební) o poměru 1:2 s místním vlajkovým emblémem ve vlající části. Emblém byl bílý kruh s Tudorovskou korunou a pod ní písmena \"N.G.\" (\"New Guinea\"), někdy i ve tvaru bez teček.\n\nV roce 1988 vznikla z britského protektorátu kolonie Britská Nová Guinea. Vlajka zůstala zachována, pouze písmena \"N.G.\" nahradila písmena \"B.N.G.\" (\"British New Guinea\").\n\n1. září 1906 byla Britská Nová Guinea předána Austrálii. Zámořské území Teritorium Papua užívalo od tohoto data opět britskou služební vlajku, místní emblém se změnil opět pouze částečně: Písmena \"B.N.G.\" byla nahrazena písmeny \"PAPUA\". Užívala se i varianta bez koruny. Vlajka se užívala až do roku 1949, kromě období japonské okupace.\n\n13. prosince 1946 převzala Austrálie, podle dohody OSN, správu nad severem i jihem a od roku 1949 je spravovala pod názvem Teritorium Papua-Nová Guinea. Užívaly se pouze australské symboly.\n\nV listopadu 1962 se objevila vlajka teritoria, kterou však neuznala ani australská vláda, ani místní orgány. Byla užívána pouze papuánskými atletickými družstvy na mezinárodních soutěžích v Tichomoří. Vlajku tvořil zelený list (zelená barva symbolizovala tropické pralesy) o poměru 1:2 s vyobrazením papuánské rajky v žerďové části, v přirozených barvách.\n\nV roce 1968 byl zřízen \"Zvláštní výbor pro ústavní vývoj\", který měl zemi připravit na cestu k nezávislosti, navrhnout státní symboly a název státu. Navrhován byl název \"Pagini\" (složenina místních názvů Papua a Niugini v jazyce pidžin) nebo pouze Niugini. Zvláštní výbor doporučil vlajku o poměru 2:3 se třemi svislými pruhy: modrým, žlutým a zeleným. V modrém pruhu měly být pět bílých hvězd ze souhvězdí Jižního kříže, v zeleném bílá rajka (Gerrus paradisaea). Návrh byl předložen k lidovému referendu, setkal se však spíše s kritikou. Později proto doporučil návrh tehdy patnáctileté studentky misijní školy Susan Karikeové (později paní Susan Huhumeové) v celostátní soutěži. Její návrh o poměru 3:4 byl přijat parlamentem 4. března 1971, a od té doby byla vyvěšována. V červnu 1971 schválil parlament název \"Papua-Nová Guinea\". Oficiálně se sice mohla vlajka užívat až od 1. července 1971, ale již v dubnu byla použita na mezinárodní konferenci v Singapuru. Poprvé byla oficiálně vztyčena při oslavách národního dne v září 1971 v hlavním městě Port Moresby. Papua-Nová Guinea získala samosprávu 1. prosince 1973 a 16. září 1975 byla vyhlášena nezávislost. Po 1. červenci 1971 byla vlajka označována jako národní a až do vyhlášení nezávislosti byla státní vlajkou vlajka australská. Ta byla vyvěšována (při společném použití) na \"čestnějším\" místě a pro označení papuánských lodí. Symboly přijaté v roce 1971 se užívají dodnes.\n\nZemě je od května 2012 administrativně rozdělena na 20 provincií, jeden autonomní region (Bougainville, obyvatelé kterého rozhodli roku 2019 v referendu o tom, že si přejí nezávislost), a distrikt hlavního města (Port Moresby).\n\nVlajky provincií byly zavedeny v roce 1978 a vychází z návrhů žáků a studentů místních škol. Později byly některé vlajky změněny.\n\n"}
{"id": "330409", "url": "https://cs.wikipedia.org/wiki?curid=330409", "title": "Vlajka Nauru", "text": "Vlajka Nauru\n\nVlajka Nauru je tmavomodrý list s úzkým žlutým vodorovným proužkem uprostřed a s bílou dvanácticípou hvězdou v levé dolní části. Poměr stran vlajky je 1:2. Žlutý pruh je široký 1/12 šířky neboli 1/24 délky vlajky.\n\nModrá barva vlajky představuje vody Tichého oceánu, ve kterém Nauru leží. Žlutý pruh symbolizuje rovník, který probíhá méně než 1° severně od ostrova. Svislé umístění hvězdy naznačuje zeměpisnou polohu ostrova, vodorovné vyjadřuje jeho umístění na západ od mezinárodní datové hranice. Dvanáct cípů hvězdy připomíná dvanáct původních kmenů ostrovního obyvatelstva. Barevnost vlajky byla zvolena s ohledem na ostatní státy pacifické oblasti, což lze chápat jako jednoznačné přihlášení k tomuto regionu.\n\nVlajka byla zavedena v den, kdy Nauru získalo nezávislost – 31. ledna 1968.\n\nNávrh vlajky vzešel z místní soutěže, finální podobu vlajce dodal australský výrobce.\n\n"}
{"id": "330410", "url": "https://cs.wikipedia.org/wiki?curid=330410", "title": "Vlajka Kiribati", "text": "Vlajka Kiribati\n\nVlajka Kiribati má typický heraldický charakter a vychází ze státního znaku. Horní část vlajkového listu o poměru 1:2 je červená, dolní je rozdělená na šest vlnitých pruhů střídavě bílých a modrých, ze kterých vychází žluté slunce s devíti rovnými a osmi zvlněnými paprsky, nad ním letí žlutá fregatka.\n\nDesign vlajky vyjadřuje polohu ostrovů v Tichém oceánu, slunce je symbolem zlaté budoucnosti a fregatka je národním ptákem, symbolizující sílu, vyrovnanost a svobodu.\n\nÚzemí dnešního Kiribati (které sestává ze 33 atolů a korálových ostrovů na ploše asi 5,2 milionů km, bylo osídleno mikronésany asi před dvěma tisíci lety. Ve 13.–15 století položily migranti ze Samoy, Fidži a Tongy míšením s domorodci základ dnešního obyvatelstva. Pro Evropu objevil souostroví roku 1606 portugalský mořeplavec ve španělských službách Pedro Fernandes de Queirós. Roku 1765 byly ostrovy znovuobjeveny britskými námořníky Johnem Byronem, Johnem Marshallem a roku 1788 ostrovy prozkoumal Thomas Gilbert. Po Gilberovi dal roku 1820 ruský admirál a hydrograf Ivan Fjodorovič Kruzenštern souostroví jméno Gilbertovy ostrovy. V 19. století (20.–40. leta) byly Gilbertovy ostrovy základnou lovců velryb. 4. února 1878 bylo souostroví začleněno do Britských západopacifických území (spravovány byly z Fidži), první státní vlajky na ostrovech tak byly britské vlajka.\n\nNa ostrovech však vládli místní náčelníci (králové). Král atolu Abemama, Tem Binoka, si nechal od Evropanů vytvořit vlajku, která se stala symbolem jeho království. V dubnu 1884 to byla vlajka, jejímž autorem byl zřejmě kapitán Hayward. Vlajku tvořil modrý list s bílým ondřejským křížem se čtyřmi bílými hvězdami, po jedné v každém poli. Hvězdy symbolizovaly atoly Abemama, Kuria, Aranuka a Nonouti. V červnu však král o kontrolu nad územím atolu Nonouti přišel, a proto byla od 28. června jedna hvězda (z vlající části) vlajky odstraněna.\n\nRoku 1889 se na Abemamě usadil skotský spisovatel Robert Louis Stevenson se svou ženou. Pro krále Binoka navrhl novou vlajku, která byla tvořena třemi vodorovnými pruhy: červeným, žlutým a zeleným, přes které byla položena černá silueta žraloka. Pruhy symbolizovaly Abemama, Kuria a Aranuka, žralok připomínal legendu o černém žraloku (královu předku).\n\n27. května 1892 byly prohlášeny Gilbertovy ostrovy britským protektorátem. Stalo se tak se souhlasem obyvatel na ochranu před nájezdy otrokářů a neustálými kmenovými válkami. Od roku 1895 se stala vlajkou rezidentního komisaře britská modrá služební vlajka o poměru 1:2, s emblémem ve vlající části. Emblém () byl tvořen žlutou, královskou korunou, podšitou červeným sametem, pod ní černé iniciály B.R (British Resident), to celé v bílém kruhu. (není obrázek)\n\n12. ledna 1916 se z protektorátu stala britská korunní kolonie Gilbertovy a Elliceovy ostrovy, ke změně vlajky však nedošlo. V roce 1931 předložil tamní rezident koloniálnímu úřadu v Londýně návrh na znak a vlajkový emblém kolonie. Návrh šel cestou přes Vysokého komisaře Britských západopacifických území na Fidži. Autorem obou symbolů byl jistý pan Compton. Přijetí předcházel zdlouhavý byrokratický proces na devíti vládních úřadech a agenturách. 1. května 1937 byla (po úpravách) vlajka s emblémem, vycházejícího ze znaku, schválena (znak udělil kolonii anglický král Jiří VI.). Teprve v roce 1941 byla vlajka zanesena do knihy vlajek britské admirality (Admiralty Flags Book) a oficiální vlajkou ostrovů se stala až 28. srpna 1969.\n\n1. října 1975 vyhlásily Elliceovy ostrovy nezávislost pod názvem Tuvalu, Gilbertovy ostrovy se staly britským, administrativně odděleným závislým územím. 1. ledna 1977 získaly ostrovy vnitřní samosprávu, vlajka ani poté nebyla změněna.\n\n12. července 1979 vyhlásily Gilbertovy ostrovy nezávislost pod názvem Republika Kiribati. V hlavním městě Bairiki na atolu Tarawa zavlála v tento den poprvé vlajka nového státu, užívaná dodnes.\n\nVlajka (spolu se znakem) byla potvrzena „Zákonem o národní identitě\" (National Identity Act) č. 2 z roku 1989. V zákoně je uveden popis vlajky, závazné vyobrazení a pravidla užívání. Vlajka se však přesto užívá v několika, mírně odlišných, variantách (velikost slunečního kotouče, kresba paprsků, tvar křídel a zobáku či prokreslenost detailů fregatky).\n\n"}
{"id": "330411", "url": "https://cs.wikipedia.org/wiki?curid=330411", "title": "Lobzy (Březová)", "text": "Lobzy (Březová)\n\nLobzy () jsou vesnice ležící v Karlovarském kraji, v okrese Sokolov a spadají pod obec Březová, od které leží asi 2,5 km jihovýchodním směrem. V roce 2011 zde trvale žilo 17 obyvatel.\n\nPo Lobzech byl pojmenován i Lobezský potok, významný vodní tok Slavkovského lesa. V místním chebském nářečí se mu říkalo \"Lausbach\". Obdobně pro Lobzy byl užíván název \"Laus\".\n\nLobzy (\"Lobzy u Březové\") je také název katastrálního území o rozloze 5,54 km.\n\nLobzy leží na náhorní planině ohraničené Zlatým a Paseckým vrchem. První písemná zmínka pochází z roku 1370, kdy jsou Lobzy na seznamu leuchtenberských lén. Kolem roku 1525 byla obec rozdělena na tři části. První část podléhala radě města Loket, druhá Kynšperku a třetí Sokolovu. Část osady byla po Bílé Hoře zkonfiskována Šlikům a koupil ji Otto Nostic. V 18. století patřily již celé Lobzy Nosticům.\n\nDle záznamů z roku 1650 měly Lobzy v té době 147 obyvatel, faru a školu v jedné budově a dlouhodobě pronajatý pastýřský dům. V roce 1870 se Lobzy staly samostatnou obcí, ke které patřily ještě osady Kamenice, Milíře pod Krudumem, Novina a Paseka. Většina původních německých obyvatel byla v roce 1946 odsunuta. V roce 1946 žilo v Lobzech 387 obyvatel, z nichž muselo 339 obec nuceně opustit. Zbylých 48 bylo vystěhováno po zřízení vojenského výcvikového prostoru Prameny, do jehož území Lobzy patřily.\n\nNejvýznamnější památkou ve vsi byl kostel svatého Vavřince. Jednalo se o pozdně gotickou stavbu pravděpodobně z 15. století, první zmínka je však až z roku 1550. Kostel měl tři zvony, první dva z let 1582–1583, třetí z roku 1810.\nBěhem vojenské správy byla původní obec srovnána se zemí, z kostela svatého Vavřince zůstala ruina, která byla v 60. letech 20. století zlikvidována v rámci akce „Úklid pohraničí“. Na místě zaniklého kostela byl postaven kravín.\n\nPo zrušení vojenského výcvikového prostoru zde bylo postaveno několik domků pro zaměstnance statku, který byl v Lobzech zřízen.\n\n"}
{"id": "330412", "url": "https://cs.wikipedia.org/wiki?curid=330412", "title": "Alžběta Štaufská", "text": "Alžběta Štaufská\n\nAlžběta Štaufská ( \"Elisabeth von Schwaben\", \"Beatriz de Suabia\", 1203/1205, Norimberk – 5. listopadu 1235, Toro) byla kastilská a leónská královna z dynastie Štaufů.\n\nNarodila se jako jedna ze čtyř dcer římskoněmeckého krále Filipa Švábského a byzantské princezny Ireny, dcery císaře Izáka II. Král Filip byl zavražděn roku 1208 a manželka Irena jej následovala do hrobu s odstupem dvou měsíců. Zůstaly po nich dcery, které byly na čas umístěny v klášteře a postupně provdány.\nAlžběta se díky vlivu svého bratrance Fridricha II. Štaufského 30. listopadu 1219 v Burgosu provdala za mladého kastilského krále Ferdinanda, budoucího sjednotitele království Kastilie a Leónu. Ve Španělsku ji překřtili na \"Beatrix\". Zemřela mladá po šestnácti letech manželství jako matka deseti dětí. Pohřbena byla v Burgosu a roku 1279 byly její ostatky přeneseny do sevillské katedrály.\n\n"}
{"id": "330415", "url": "https://cs.wikipedia.org/wiki?curid=330415", "title": ".bl", "text": ".bl\n\n.bl je budoucí internetová národní doména nejvyššího řádu pro území Saint-Barthélemy (Svatý Bartoloměj), dle rozhodnutí z 21. září 2007.\n\n"}
{"id": "330416", "url": "https://cs.wikipedia.org/wiki?curid=330416", "title": "Coco Chanel", "text": "Coco Chanel\n\nCoco Chanel, vlastním jménem Gabrielle Chanel (19. srpna 1883 Saumur, Pays de la Loire – 10. ledna 1971 Paříž) byla francouzská módní návrhářka, která je považována za klíčovou osobnost v oblasti utváření šatníku moderní ženy. Se svou haute couture udávala od poloviny 20. století tón světovému módnímu průmyslu.\n\nNarodila se ve Francii roku 1883 jako druhá dcera podomního obchodníka Alberta Chanela a jeho družky Jeanne Devolle. Rodiče vstoupili do manželství až v roce 1884. Měla čtyři sourozence: dvě sestry, Julii a Antoinettu, a dva bratry, Alphonse a Luciana. Po smrti matky v roce 1895, tedy v jejích dvanácti letech, dal otec všechny své děti do klášterního sirotčince v Aubazine. Společně se sestrou Julií byla později přijata do klášterní školy. Ve dvaceti letech začala pomáhat své tetě v obchodě s oděvy v obci Moulins a záhy si získala pověst mimořádně schopné švadleny. V letech 1905–1908 si po večerech navíc přivydělávala zpěvem v kavárnách a nočních podnicích, které se nacházely buď přímo v Moulins, nebo ve Vichy. Zde také získala svou přezdívku \"Coco\", což ve francouzštině znamená \"dušička\" nebo \"miláček\".\n\nV lázeňském městě Vichy se seznámila se synem z průmyslnické rodiny a chovatelem koní Etiennem Balsanem. Stala se jeho milenkou a získala tak přístup do vyšší společnosti. Žila s ním až do roku 1910 na jeho zámku v Royallieu u Compiègne. Později poznala dalšího osudového muže, britského diplomata a majitele dolů Arthura Capela, přezdívaného \"Boy\". S jeho podporou otevřela v Paříži a mondénním přímořském letovisku Deauville několik obchodů s luxusními klobouky, kde časem rozšířila sortiment o sportovní oblečení. V roce 1916 pak otevřela další módní salon v letovisku Biarritz na jihozápadě Francie. Následovala první ucelená kolekce, v níž se objevily originální košilové šaty (jednodílný, volný oděv, který se nosil bez korzetu, svázaný v pase, nebo na bocích), či tehdy již proslulé „malé černé šaty“. Dále do dámské módy zavedla úplet, který byl do té doby považován za materiál vhodný jen na výrobu prádla.\n\nJejím cílem nebylo jen rozšířit módu aristokracie a vyšších tříd do \"ulic\", ale i umožnit nositelce každého modelu, aby se cítila sama sebou a zároveň pohodlně. Jejím krédem byla tedy funkčnost a prostota. Způsobila revoluci v oděvním průmyslu a její podniky měly ve 30. letech až 3500 zaměstnanců. V té době byla nejbohatší módní návrhářkou Francie a říkalo se jí \"královna módy\".\n\nArthur Capel, její největší láska, zemřel při automobilové nehodě 22. prosince 1919. Coco Chanel se nikdy neprovdala, třebaže jejím životem prošla po něm ještě řada dalších mužů. Za zmínku stojí hudební skladatel Igor Stravinskij, ruský velkokníže Dmitrij Romanov (spojovaný s případem vraždy Grigorije Rasputina), který ji věnoval \"perly Romanovců\", Hugh Grosvenor, 2. vévoda z Westminsteru, a francouzský malíř a žurnalista Paul Iribe.\n\nS výjimkou jediného butiku (kde se prodával její slavný parfém v charakteristickém flakonu, Chanel No. 5) po vypuknutí druhé světové války uzavřela všechny své salony. Válku prožila s německým důstojníkem Hansem Güntherem von Dincklage, a také se v té době přátelila s Walterem Schellenbergem. Proto byla podezřelá z kolaborace s nacisty a po osvobození musela jako „zrádkyně“ odejít do Švýcarska, kde posléze strávila devět let.\n\nV roce 1954 však svoji dílnu a pařížský butik opět otevřela a znovu po dlouhá léta udávala módní trend. Coco Chanel zemřela 10. ledna 1971 ve věku 88 let. Hlavním návrhářem značky \"Chanel\" se po ní stal Karl Lagerfeld, který v této pozici zůstal až do své smrti v roce 2019.\n\nPůvodem byla prostá venkovská dívka; neměla tedy postavení, peníze ani vzdělání. Měla však neobyčejnou povahu, která jí umožnila, aby předběhla svou dobu – čas, kdy společnost bránila ženám projevit svou přirozenost. Byla po dlouhou dobu v podstatě kurtizánou, která využívala pomoci a podpory mužů. Kariéra módní návrhářky byla důsledkem jejího tvořivého ducha i touhy po nezávislosti.\n\nKdyž ve 20. a 30. letech přepracovala pánské střihy na pohodlné dámské oblečení pro volný čas, vynalezla prakticky sportovní oblečení. Navíc propagovala své kreace (včetně pletených vest, žerzejových kostýmků, svetrů a námořnických kalhot) tím, že je sama nosila. Nezbytnou součástí jejího šatníku se staly „malé černé šaty“, které vycházely z jednoduché košilové linie. Řada jejích doplňků zahrnovala kabelky, pásky, šály a bižuterii. Mimo jiné zavedla do módy i tzv. „pážecí účes“. Prostřednictvím velkoknížete Dmitrije Romanova se seznámila s parfumérem Ernestem Beauxem z Monte Carla a vytvořila v roce 1921 klasický parfém Chanel No. 5. Vrchol její kariéry přišel v roce 1954, kdy v 71 letech přerušila odpočinek a vytvořila snad nejtrvalejší a nejznámější typ oděvu – kostým „Chanel“. Ten sestává z krátkého saka bez límce a sukně po kolena, jeho významným ozdobným prvkem je lemování saka ozdobnou portou. Díky jednoduchosti, eleganci a kráse ho stále nosí ženy na celém světě.\n\nV časech největší slávy oblékala známé osobnosti, hvězdy a módní ikony své doby, mezi něž se řadily například Audrey Hepburnová, Grace Kellyová (pozdější monacká kněžna Gracia Patricia) či Jacqueline Kennedyová. V její dílně vznikaly i mnohé divadelní a filmové kostýmy.\n\n\n\n\n\n"}
{"id": "330417", "url": "https://cs.wikipedia.org/wiki?curid=330417", "title": "Trolejbusová doprava ve Výmaru", "text": "Trolejbusová doprava ve Výmaru\n\nDurynský Výmar je jedním z měst v Německu, kde byla v provozu síť trolejbusové dopravy. Trolejbusy zde jezdily mezi lety 1948 a 1993.\n\nVe Výmaru jezdily od konce 19. století tramvaje, jejichž provoz byl ukončen roku 1937. Plánovalo se jejich brzké nahrazení trolejbusovou dopravou, ale plány zhatila druhá světová válka. První trolejbusy tak do výmarských ulic vyjely až 2. února 1948 na 6,85 km dlouhé trati ze čtvrti Ehringsdorf (na jihu města) přes \"Goetheplatz\" (centrum) a železniční nádraží do průmyslové části města na severu. Dodáno bylo šest vozů značky Henschel. První prodloužení tratě bylo zprovozněno o pět let později. Jednalo se o 1,4 km dlouhý úsek, který byl pokračováním tratě od továren na severu do čtvrti Schöndorf.\n\nV květnu 1954 byla uvedena do provozu druhá trolejbusová linka. Jednalo se o 3,8 km dlouhou trať v západo-východním směru z nádraží železniční tratě do Bad Berky přes \"Goetheplatz\" do \"Bodelschwinghstraße\". Již v roce 1957 byla prodloužena o 0,6 km západním směrem od nádraží do \"Damaschkestraße\", kde byla zároveň otevřena nová vozovna. Ta původní tramvajová v Kirschbergu byla opuštěna. Během 50. let byly zakoupeny čtyři trolejbusy Lowa a především osm vozů Škoda 8Tr (z toho jeden ojetý z Drážďan).\n\nRoku 1966 ale byla druhá trolejbusová linka nahrazena autobusy. Na první trati ale byl provoz posilován až do pětiminutového intervalu. Zároveň ale byly dodávány další vozy. Jednalo se o jak o nové trolejbusy Škoda 9Tr (během 60. let celkem 10 kusů), tak i o ojeté vozy 8Tr a 9Tr z jiných německých provozů.\n\nDlouhou dobu vydržel výmarský trolejbusový provoz v podobě jedné linky. Až v polovině 80. let (1985) byla otevřena nová trolejbusová trať (délka 3,1 km) spojující výmarské hlavní nádraží, \"Goetheplatz\", badberské nádraží a \"Damaschkestraße\". Během 80. let také byly do Výmaru dodány poslední trolejbusy. V první polovině desetiletí se jednalo o vozy Škoda 14Tr, které umožnily vyřazení všech starších trolejbusů. V roce 1985 se pak jednalo o 12 kloubových vozidel Ikarus 280T maďarské výroby.\n\nDalší trať byla zprovozněna v roce 1990 (odbočka z \"Erfurter Straße\" k železniční zastávce Weimar West). Na tento úsek byla převedena linka č. 1 (pod novým číslem 71) ze Schöndorfu, neboť její původní jižní část byla „dočasně“ nahrazena autobusy. Na začátku 90. let, po nové organizaci místního dopravního podniku, existovaly plány od mohutného rozšíření trolejbusové sítě ve městě až po její nahrazení autobusy. Protože vyhrál poslední uvedený názor, byla na začátku roku 1991 uzavřena linka č. 2 (nádraží – \"Damschkestraße\"). Od května 1992 byla linka 71 zkrácena do trasy nádraží – Schöndorf a její provoz omezen pouze na pracovní dny. Tento zbytek trolejbusové sítě vydržel necelý rok, definitivní ukončení provozu nastalo 2. dubna 1993, kdy trolejbusy vyjely do výmarských ulic naposledy.\n\n"}
{"id": "330418", "url": "https://cs.wikipedia.org/wiki?curid=330418", "title": ".NET Compact Framework", "text": ".NET Compact Framework\n\nMicrosoft .NET Compact Framework je verzí .NET Frameworku, která je určena pro běh na mobilních zařízeních, jako jsou PDA, mobilní telefony a set-top boxy. Tuto technologii podporuje i herní konzole Xbox 360. První verze 1.0 RTM byla vydána ve druhé polovině roku 2002, zatím poslední verze 3.5 byla vydána 25. ledna 2008.\n\n.NET Compact Framework používá některé shodné knihovny tříd jako klasický .NET Framework a také pár knihoven designovaných speciálně pro mobilní zařízení, jako je třeba Windows CE InputPanel.\n\nPro .NET Compact Framework je možné vytvářet aplikace pomocí nástrojů Microsoft Visual Studio, v programovacích jazycích C# nebo Visual Basic .NET.\n"}
{"id": "330419", "url": "https://cs.wikipedia.org/wiki?curid=330419", "title": "ISO 3166-2:BL", "text": "ISO 3166-2:BL\n\nKódy ISO 3166-2 pro Svatého Bartoloměje neidentifikují žádné regiony (stav v roce 2015).\n\n"}
{"id": "330420", "url": "https://cs.wikipedia.org/wiki?curid=330420", "title": "Šlapadlo", "text": "Šlapadlo\n\nŠlapadlo je druh vodního plavidla, které je poháněno lidskou silou pomocí šlapadel (což je obvykle realizováno klikovou hřídelí). Jedná se nejčastěji o dva spojené plováky, na kterých je instalováno sedadlo umožňující pohodlné sezení a zabírání nohou do šlapadel. Šlapáním je pak přímo nebo přes převod roztáčeno koleso nebo kolesa, méně často lodní šroub, kterým se plavidlo uvádí do pohybu.\n\nŠlapadla jsou využívána převážně pro rekreaci a pro turismus.\n\nŠlapadly se také nazývají pedály na kole. Například v zákoně 361/2000 Sb.\n"}
{"id": "330421", "url": "https://cs.wikipedia.org/wiki?curid=330421", "title": "ISO 3166-2:MF", "text": "ISO 3166-2:MF\n\nKódy ISO 3166-2 pro Svatý Martin – francouzskou část stejnojmenného ostrova – neidentifikují žádné regiony (stav v roce 2015).\n\n"}
{"id": "330422", "url": "https://cs.wikipedia.org/wiki?curid=330422", "title": "Hnojiště", "text": "Hnojiště\n\nHnojiště je plocha, kam se odkládá chlévská mrva a jiné organické zbytky. Zráním zde pak vzniká hnůj. Hnojiště mohou být zpevněná a nezpevněná. V současné době musí být hnojiště v Evropské unii zpevněná a musí docházet k zachycování vytékající tekutiny nazývané hnojůvka. Hnojiště se nacházejí nejčastěji na dvorech statků a chalup, u kravínů, vepřínů, drůbežáren, ale i na poli. Dříve sloužilo hnojiště jako odpadní prostor na veškeré zbytky organického původu, které se nepovedlo v hospodářství zrecyklovat (zejména kuchyňské zbytky) – dnes se jedná většinou čistě o chlévskou mrvu (s malou příměsí ostatních zbytků). Většinou se oddělují jednotlivé typy hnojišť podle druhu zvířat, tak aby vznikal hnůj patřičný ke zvířeti.\n"}
{"id": "330423", "url": "https://cs.wikipedia.org/wiki?curid=330423", "title": "Faraon z Exodu", "text": "Faraon z Exodu\n\nJméno faraona, který vystupuje v příběhu židovského exodu z Egypta, není v Tóře zmíněno, je nazýván jednoduše „Faraon“. Mezi možné kandidáty z řad egyptských panovníků na faraona z příběhu o Exodu patří:\n\n\nVětšina starověkých autorů se klonila k názoru, že to byl Ahmose I., který z delty vyhnal Hyksósy. Sigmund Freud se domníval, že to byl Achnaton, který zavedl monoteismus. Postavou nejčastěji populárně spojovanou (převážně díky filmu Desatero přikázání) s biblickým exodem je Ramesse Veliký, ačkoliv neexistují žádné dochované dokumenty nebo archeologické nálezy, které by potvrzovaly, že se potýkal s Morovými ranami či něčím podobným, nebo že by pronásledoval hebrejské otroky unikající z Egypta. \n\nNěkolik vědců v 60. a 70. letech 20. století, jako například George Mendenhall, spojovalo příchod Izraelitů do Kanaánu s národem Hapiru, který je zmíněn v el-amarnských tabulkách, které se datují do vlády Amenhotepa III. a Achnatona, a v dohodách Chetitů s Ramessem II..\nVětšina vědců však dnes pokládá národ Hapiru či Apiru za zloděje, kteří napadali obchodní a královské karavany, putující podél kanaánského pobřeží. Stéla Ramesse II. v Bet Še'anu z konce 13. století př. n. l. zmiňuje dva porobené národy, které \"„mu přišly projevit úctu“\" do jeho města, avšak nezmiňuje ani stavbu města, ani Izraelity nebo Hapiru.\n\nV Tóře se píše, že Izraelité dřeli v otroctví a \"„museli stavět faraónovi města pro sklady, Pitom a Raamses“\". Druhý název odkazuje k městu Pi-Ramesse Aa-nachtu (\"Dům Ramesse, Velkého ve vítězství\"), starověkému městu Pi-Ramesse (dnes pod názvem Qantir), které bylo letním sídlem faraona Sethiho I. Ramesse II. toto město podstatně rozšířil, a to ze dvou důvodů: jednak aby zvelebil své severní hlavní město, jednak aby posílil svou důležitou předsunutou základnu pro válečná tažení do Levanty. Podle Kennetha Kitchena bylo město Pi-Ramesses přibližně od roku 1130 př. n. l. opuštěné a jak bylo často zvykem, pozdější vládci použili mnoho kamene z města pro stavbu chrámů ve svém novém hlavním městě Tanisu. Z toho důvodu, pokud je identifikace města správná, tato skutečnost posiluje předpoklady, pro identifikování Ramesse I. nebo Ramesse II. jako faraona, který vládl Egyptu v čase Mojžíšova života.\n\nJeho syn a následovník Merenptah se ve své Merenptahově stéle zmiňuje, že za jeho vlády již v Kanaánu Izraelité žili. Merenptahova zmínka o jejich zničení podle Michaela G. Hasela pravděpodobně odkazuje k egyptské vojenské strategii, totiž celkovému rozdrcení etnické skupiny namísto zničení jejího potomstva. Merenptahův zápis používá paralelní strukturu, která je v rozporu s městskými státy Izraelitů v oblasti Kanaánu. V souvislosti s tím je třeba zmínit, že Kniha Jozue a Kniha Soudců popisují Izraelity jako kmeny jednající nezávisle nebo v malých koalicích proti svým nepřátelům, s podivem nad rychlostí, kterou se jsou schopni sjednotit natolik, že je starověké a mocné národy jako Egypt považují za zaznamenáníhodné.\n\nKanadský dokumentární pořad z roku 2006, \"Exodus Decoded („Exodus rozluštěn“)\", tvrdí, že faraon z Exodu je Ahmose I. a souvisí s událostí na ostrově Santorini. Ovšem titul faraon se vztahuje na faraony od Thutmose III. (a „faraon“ znamená původně „palác“ než „král“).\n\n"}
{"id": "330424", "url": "https://cs.wikipedia.org/wiki?curid=330424", "title": "Světla Svozilová", "text": "Světla Svozilová\n\nSvětla Svozilová, vlastním jménem Světlana Svozilová (13. listopadu 1906 Brno – 25. února 1970 Praha), byla česká herečka.\n\nPocházela z rodiny politika Josefa Svozila. Po maturitě na gymnáziu studovala od roku 1923 na Dramatickém oddělení pražské konzervatoře , po jejím absolutoriu (1927) hrála nejprve v Gamzově Uměleckém studiu, od roku 1927 do roku 1930 také působila v Osvobozeném divadle. Poté přešla do Divadla Vlasty Buriana, do Nového divadla a do Městských divadlech pražských. V roce 1938 si zahrála ve filmu režiséra Roberta Landa \"Panenka\". Od roku 1940 prakticky až do svého odchodu do důchodu v roce 1968 byla stálou členkou hereckého souboru Divadla na Vinohradech. Její jméno bylo spojeno s nepěknou kauzou okolo její herecké kolegyně herečky Jiřiny Štěpničkové, pro kterou po roce 1948 ještě s několika dalšími hereckými kolegy měla požadovat trest smrti. Usnesení z příslušné schůze se však nikdy nenašlo, neboť stranický i odborářský archiv divadla se po Listopadu 1989 ztratil.\n\nV roce 1966 obdržela titul zasloužilá umělkyně. Po odchodu do důchodu po smrti svého manžela propadla alkoholismu, zemřela na následky zranění, které si přivodila v alkoholovém opojení na schodech v domě, kde bydlela.\n\nK filmu ji přivedl vlastně její někdejší zaměstnavatel Vlasta Burian. Zejména před 2. světovou válkou a během války ztvárnila celou řadu vedlejších či epizodních filmových rolí, hlavní role se jí vyhýbaly.\n\n\n\n"}
{"id": "330427", "url": "https://cs.wikipedia.org/wiki?curid=330427", "title": "Konversation", "text": "Konversation\n\nKonversation je IRC klient pro prostředí KDE; v současné době je součástí balíčku KDE Extragear. Konversation je svobodný software uvolněný pod licencí GNU GPL.\n\n\n\n"}
{"id": "330428", "url": "https://cs.wikipedia.org/wiki?curid=330428", "title": "Slepičiny", "text": "Slepičiny\n\nSlepičiny (též slepičince) jsou typem organického hnojiva, které vzniká fermentací slepičích výkalů. Slepičiny se nejčastěji připravují v sudech a jiných nádobách, kde se shromažďují výkaly se zbytky steliva. Postupně se tato směs ředí vodou, nebo ponechává otevřena pro vnik vody dešťové. Jedná se o hustou, tmavě zbarvenou kapalinu, typické vůně. \n\nSlepičiny se nejčastěji používají k hnojení okrasných rostlin. Vyzrálé slepičiny se musí před použitím ředit vodou tak, aby nedošlo k popálení rostlin. Připravují se a používají na statcích a chalupách, tedy nikoliv ve velkochovech.\n"}
{"id": "330429", "url": "https://cs.wikipedia.org/wiki?curid=330429", "title": "Kostelní Bříza", "text": "Kostelní Bříza\n\nKostelní Bříza () je vesnice ležící v Karlovarském kraji, v okrese Sokolov a spadá pod město Březová, od které leží asi 2,5 km jižním směrem. V roce 2011 zde trvale žilo 54 obyvatel. Od roku 1976 je součástí města Březové.\n\nKostelní Bříza je také název katastrálního území o rozloze 5 km. Kostelní Bříza leží i v katastrálních územích \"Bystřina\", \"Krásná Lípa u Březové\", \"Ostrov u Březové\", \"Smrkovec u Březové\" a \"Žitná u Březové\".\n\nObec vznikla pravděpodobně v období 12. – 13. století, kdy celá zdejší oblast po dobu více než sto let patřila Nothaftům. Historické záznamy však chybí. Nejstarší písemný zápis o osadě se objevuje v roce 1370 v seznamu leuchtenberských lén, kde se uvádí, že polovina obce patřila bratrům Engelhartu, Wiezlinu, Humprechtovi a Jeroslovi z Kynžvartu. Druhou polovinu vlastnil Humprecht z Kynšperku.\n\nV roce 2010 byl během rekonstrukce kostela sv. Petra a Pavla objeven románský kamenný reliéf, který posouvá historii obce přibližně o 200 let zpět.\n\nZ roku 1479 pochází zápis o držení obce Štampachy, konkrétně Kašparem Štampachem. Ve šlikovském urbáři z roku 1525 je uváděn jako majitel obce Engelhard ze Štampachu. Ten ji vlastnil až do jeho smrti roku 1563, kdy přešla na jeho syny Jana a Sebastiána ze Štampachu. Vláda Štampachů skončila v roce 1630 a následně se vystřídalo několik vlastníků. Od roku 1765 vlastnil obec Jan Václav z Turby a po jeho smrti v roce 1772 ji zdědila a krátce držela jeho dcera Klarisa. V roce 1773 ji prodala své matce, která se vdala za Karla Lebrechta Konráda ze Špíglu. Po její smrti přešly majetky na Karla Lebrechta ze Špíglu. Rod Špíglů držel majetky až do roku 1832, do smrti Karla ze Špíglu. Ten neměl žádné potomky a ostatní z rodu jeho majetky odmítli. Majetky byly prodány Bohumilu Henn svobodnému pánu z Hennebergu. Po jeho smrti v roce 1841 převzal majetky jeho syn Karel, který je v roce 1846 prodal své sestře Františce z Auersbergu. Ta je držela až do roku 1872, kdy je prodala mladšímu bratrovi Bohumilovi. Bohumil z Hennebergu přepsal veškeré majetky na manželku Arnoštku. Té pak patřila obec až do její smrti v roce 1915. Posledním majitelem byl její syn baron Viktor von Brandt. Statky držel do roku 1945. V roce 1946 přešla obec pod státní správu a Viktor Brandt musel nuceně vysídlit.\n\nPo odsunu německého obyvatelstva se stát snažil o dosídlení. V roce 1946 se však obec octla na území nově vzniklého Vojenského výcvikového prostoru Prameny. Obec však nebyla armádou zcela zničena, v letech 1947 až 1953 sloužila jako ubytovací prostor pro vojáky.\n\nZ 613 domů v Kostelní Bříze s přilehlými osadami jich však bylo během doby trvání vojenského prostoru 560 zbořeno.\n\n\n\n\n\n"}
{"id": "330430", "url": "https://cs.wikipedia.org/wiki?curid=330430", "title": "Stelivo", "text": "Stelivo\n\nStelivo je materiál, který se stele zvířatům. Může se jednat o celou řadu organických materiálů přírodního, nebo syntetického charakteru. Nejčastějším typem steliva je v současnosti v Evropě sláma či sláma kombinovaná se senem. Stele se též pilinami a jinými syntetickými materiály. Dříve se též stlávalo v případě nedostatku slámy jehličím, nebo lesní hrabankou. Funkcí steliva je to, aby zvířata ležela na měkkém, byla regulována teplota podlahy (resp. neležela na studeném) a aby docházelo k zachycování výkalů.\n"}
{"id": "330431", "url": "https://cs.wikipedia.org/wiki?curid=330431", "title": "Michaela Dolinová", "text": "Michaela Dolinová\n\nMichaela Dolinová (* 16. března 1964 Třinec) je česká herečka, zpěvačka a moderátorka.\n\nJe absolventkou hudebně-dramatického oddělení Pražské konzervatoře (1984),ještě během studia vystupovala v příbramském divadle.Po prvním angažmá v kladenském Divadle Jaroslava Průchy odešla do Prahy, kde nejprve působila v Divadelní společnosti Josefa Dvořáka (1990–1994), následně v Hudebním divadle Karlín (1994–2004).Dalších 14 let (1994–2008)se stala tváří TV Nova, kde moderovala relace o počasí a pořad Snídaně s Novou. V současnosti účinkuje na různých pražských scénách,moderuje společenské akce i pořady pro děti, spolupracuje s rozhlasem a patří k úspěšným filmovým a televizním herečkám.\nJejím manželem je soudce Jan Sváček.\n\n\n\n"}
{"id": "330432", "url": "https://cs.wikipedia.org/wiki?curid=330432", "title": "Bimetalový teploměr", "text": "Bimetalový teploměr\n\nBimetalový teploměr je teploměr, který na měření teploty využívá bimetalový (dvojkovový) pásek složený ze dvou kovů s různými činiteli tepelné roztažnosti. Při změně teploty se pásek ohýbá a tento pohyb se přenáší na ručičku přístroje.\n\n"}
{"id": "330436", "url": "https://cs.wikipedia.org/wiki?curid=330436", "title": "Mochna husí", "text": "Mochna husí\n\nMochna husí (\"Potentilla anserina\") je vytrvalá rostlina, občas považována za nepříjemný plevel, rozšiřující se pomoci plazivých, kořenujících šlahounovitých výběžků.\n\nPochází z Jihovýchodní Asie a v současnosti vyrůstá v mírném pásu téměř po celé severní polokouli. Zavlečena byla také do Jižní Ameriky, Austrálie i na Nový Zéland.\n\nRoste na vlhkých místech, i na těch které občas vysýchají, na loukách, pastvinách, okolo příkopů, cest i na rumištích a v zahradách. Vyžaduje hlavně dusíkem dobře zásobenou půdu, nevadí ani mírné zasolení. Na území České republiky vytváří husté porosty od nížin do podhůří, nejčastěji vyskytuje ve svazech \"Agropyro-Rumicion crispi\", \"Molinio-Arrhenatherion\" a \"Polygonion avicularis\".\n\nZe silného, vytrvalého, mělce kořenícího, někdy hlízovitého, rozvětveného oddenku vyrůstají růžice listů a z nich v uzlinách kořenující, až metr dlouhé plazivé, výběžkaté, nadzemní lodyhy. Jsou porostlé až 20 cm dlouhými, přetrhovaně lichozpeřenými 7 až 12jařmými listy (s dlouhými, průsvitnými nahnědlými palisty) skládající se z 13 až 21 lístků velkých do 3 cm; mají vejčitý tvar, po obvodu jsou hluboce pilovité až peřenosečné, na rubu šedobíle přitiskle chlupaté a na líci přitiskle chlupaté až šedobíle plstnaté. Prvá část výběžkaté lodyhy končí květem a z paždí posledního listu vyrůstá ve směru předešlé druhá část lodyhy (která vypadá jako pokračování prvé) zakončená květem a odtud opět vyrůstá další část. Takováto lodyha se nazývá sympodium.\n\nKvěty mající v průměru 1,5 až 2,5 cm vyrůstají na stopkách dlouhých 2,5 až 5 cm zdánlivě po straně lodyhy. Mají nízkou, miskovitou číšku a na jejím okraji 5 kališních lístků přitiskle chlupatých (s nimi se střídá 5 kratších, často rozeklaných lístků kalíšku) a 5 zlatožlutých obvejčitých, na vrcholku zaokrouhlených lístků korunních které jsou mnohem delší než kališní. V číšce vyrůstá ve třech kruzích 20 tyčinek. Ve vnějším kruhu, je jich 10 (zákališních) a jsou vždy po dvou před plátkem korunním. Ve středním kruhu je 5 (zákorunních) a jsou nejkratší. Ve vnitřním je také 5, jsou nejdelší a střídají se se zákorunními. Uprostřed květu na nízkém, nedužnatém květním lůžku vyrůstá velký počet semeníků s čnělkami přirostlými po straně. Někdy se na rostlině objevují i květy pouze s pestíky, květy samičí. Rostliny vykvétají od května do podzimu. Ploidie 2n = 28, 42.\n\nOpylování se děje pylem vlastním i cizím, neboť hmyz hledající nektar, než se přiblíží k bliznám semeníků, se prodírá tyčinkami s prašníky a je poprášen cizím i vlastním pylem. Před deštěm a na noc se květy zavírají a blizny se dostávají do styku s prašníky, dochází tehdy často k samoopylení.\n\nMochna husí se rozmnožuje generativně i vegetativně. Plodem jsou nažky seskupené do souplodí, jsou 1,5 až 2 mm dlouhé a 1,3 mm široké, vejčité, hladké, matně červenohnědé, z jednom květu jich bývá okolo 30. Klíčí nerovnoměrně a klíčivost si podržují několik let. Prvým rokem vyroste ze semene pouze listová růžice a teprve druhým rokem plazivé šlahouny jimiž se rostlina šíří po okolí. Rozmnožuje se také oddenky a částmi kořenů nebo rozrušených listových růžic.\n\nV minulosti významná plevelná rostlina polí a zahrad, je vlivem správné orby a dodržováním osevního postupu z orné půdy téměř vytlačena a představuje problém jen na vlhkých, zanedbaných zahradách a loukách. Tam svým rychlým pokrytím okolního prostoru ostatní rostliny potlačuje, zastiňuje je a odebírá jim živiny.\n\nDříve se často používá v léčitelství, v letním období se sbírala kvetoucí nať a na podzim oddenky. Nať obsahuje silice, třísloviny, glykosidy, flavonoidy a hořčiny. Používá se hlavně pro svůj protikřečový účinek kdy uvolňuje hladké svalstvo, působí také protizánětlivě a svíravě (např. proti průjmům a bolestivé menstruaci). Zevně se používá ke koupelím zanícených ran. Mladé výhonky možno připravovat jako salát, nadrobno nasekané listy smíšené s otrubami jsou dobrým krmivem pro husy, které běžně rostoucí mochnu husí nežerou.\n\n\n \n"}
{"id": "330437", "url": "https://cs.wikipedia.org/wiki?curid=330437", "title": "Vúdú", "text": "Vúdú\n\nVúdú (pod vlivem angličtiny psáno také voodoo, francouzskou transkripcí vodou) je synkretistické náboženství pocházející z karibského státu Haiti, který se také nazývá Sevi Lwa, „služba lwa“. Obsahuje v sobě především prvky polytheistické tradice západní Afriky (hlavně náboženství vodou) a římského katolicismu. Je však také ovlivněno náboženstvím indiánských kmenů Karibů a Arawaků, svobodným zednářstvím, martinismem a dílem Eliphase Léviho. Obvykle je praktikováno zároveň s katolickým křesťanstvím, ale získalo popularitu i mezi vyznavači jiných náboženství.\n\nVúdú se také udrželo v haitské diaspoře. V Dominikánské republice a na Kubě tak vzniklo Vodu Dominicano a Vodu Cubano tvořící synkrezi vúdú, santería a spiritismu. Rozšířilo se také do amerických měst, kde také vznikla specifická varianta Louisaina Voodoo. V ČR se praktikování autentického haitského vúdú věnují spíše malé skupiny osob nebo jednotlivci.\n\nHistorie vúdú začala rokem 1697, kdy Španělé postoupili západní Hispaniolu Francii a ti do své nové kolonie začali dovážet černé otroky z Afriky. Kruté zacházení s otroky vedlo k častým vzpourám a útěkům, uprchlíci nacházeli útočiště v horách a vytvářeli komunitu Maroonů. V ní se zachovávaly původní africké tradice i víra. Začala být společně uctívána božstva různých afrických kmenů, například kmenů Fon a Ewe z Dahomeje (dnešního Beninu) nebo Jorubů z dnešní Nigérie. V této víře se objevily i prvky náboženství přeživších Indiánů, měly vliv například na obrazce vévé a představu oplzlých duchů mrtvých Ghede. Svůj vliv měl samozřejmě i římský katolicismus, protože podle Code Noir měli otrokáři povinnost křtít své otroky. Přestože otroci byli v křesťanské víře vyučováni minimálně, velký dojem v nich vyvolala katolická ikonografie, a tak vyznavači vúdú převzali svaté jako symboly svých lwa, třeba sv. Patrik s hadem se stal symbolem Damballaha a Mater Dolorosa symbolem Ezili Fredy. Někteří svatí byli sami považováni za mocné přímluvce a stali se prakticky pro vúdúisty lwa. Posledním vlivem bylo svobodné zednářství, jehož iniciační obřady nahradily tradici tajných společností v původní africké společnosti.\nKolonisté se snažili toto náboženství potlačovat, zakazovali svým otrokům účastnit se tanců a houngani a mamby (kněží a kněžky) byli krutě popravováni. Houngan François Mackandal vedl v letech 1751 až 1758 rozsáhlou vzpouru a 14. srpna 1791 ho následoval houngan Dutty Boukman. Na tyto vzpoury navázal historicky nejvýznamnější obřad vúdú na Haiti, kterým byl Bwa Kayiman v srpnu 1791. Při rituálu byl Ezili Dantor obětován vepř, poté lwa posedla kněžku a všichni přítomní přísahali, že budou bojovat za svobodu. Tak začala haitská válka o nezávislost kterou dovedl do konce Jean-Jacques Dessalines (podle většiny pramenů také houngan). Po nástupu k moci však vydal dekrety vúdú zakazující.\n\nV době americké intervence na Haiti (od roku 1915) se objevily první stereotypy okolo vúdú, jako kanibalismus, chodící mrtvoly a orgie za zvuků bubnů. Proti tomuto náboženství se silně postavila jak katolická církev, tak protestantští misionáři. V té době se však také o vúdú začali zajímat vědci, například antropolog Melville J. Herskovits ve svém díle \"The Myth of the Negro Past\" (Mýtus o černošské minulosti, 1941) které dokazovalo, že haitské náboženství si zachovává původní africké vlivy, nebo \"Tell My Horse: Voodoo and Life in Haiti and Jamaica\" (\"Řekni mému koni: Voodoo a život na Haiti a Jamajce\", 1937) folkloristky Zory Hurston. Zapadly ovšem mezi senzachtivými publikacemi a horrory. Pod vlivem amerických okupantů, kteří nerozlišovali mezi mulaty a černochy, se k haitským kořenům, včetně vúdú, začala obracet i místní mulatská elita. Na toto obrození měl vliv především François Duvalier, budoucí prezident Haiti, a jeho kolektiv umělců a intelektuálů Les Griots. I po svém nástupu k moci se Duvalier otevřeně hlásil k vúdú a jeho soukromá milice používala symboly tohoto náboženství.\n\nV 90. letech s nástupem prezidenta Aristida, který při své inauguraci přivítal přední houngany a mamby, začala oficiální moc nahlížet na vúdú pozitivně. Vzhledem k tomu že náboženská tradice Haiti láká do země mnoho turistů, je pravděpodobné, že tomu tak zůstane i nadále.\n\nVúdú uznává jediného boha, kterého nazývá Bondye (z francouzského \"Bon Dieu\" „Dobrý Bůh“). Lwa, anděly a svaté považuje za jeho služebníky. Bondye stvořil svět, ale pak své dílo předal do rukou svých sluhů a je nyní vzdálený a nedosažitelný. Ačkoliv tento koncept bývá někdy označován za křesťanský tak odpovídá mnohým africkým náboženstvím z kterých vúdú vzešlo. Proto afričtí otroci snadno chápali úlohu svatých jako přímluvců u Boha v římském katolicismu. Většina vyznavačů vúdú se proto pokládá za katolíky.\n\nÚstředním bodem vúdú jsou pak duchové zvaní lwa. Nejsou pokládáni za bohy, ale služebníky Boha, vyznavači vúdú jim slouží a na oplátku očekávají že oni budou sloužit jim. Lwa se dělí na několik rodin, kterých je pravděpodobně 21, mezi které patří především mírní lwa Rada, lwa Naga, prudcí lwa Petwo a duchové mrtvých zvaní lwa Ghede.\n\nKaždý vyznavač vúdú má každý své duchy, z nichž jeden je každému jedinci nejbližší (tzv. \"met tet\"). Každý však může vyznávat i mnoho ostatních duchů a ani \"met tet\" nemusí být jeho hlavním duchem. Lwa však nelze vzývat libovolně, ale na základě povahy či osudu, jaké duchy vzývat lze zjistit při obřadu nebo ve snu. Jsou vzýváni také duchové pokrevních předků, někteří lwa jsou ostatně zbožštění lidé (například Agassou, někdejší král Dahomeje).\n\nVětšina vyznavačů není zasvěcena; zasvěcení není k službě lwa nezbytné. Zasvěcenci neboli kněží jsou zodpovědní za zachovávání rituálů a písní a udržování dobrých vztahů mezi duchy a lidskou společností. Je jim svěřena hlavní role při službě všem duchům v dané rodině. Kněžím se říká houngan, kněžkám mambo. Níže postavení jsou „hounsi“, zasvěcenci, kteří pomáhají kněžím při obřadech. Důležitou součástí kultu jsou také obrazce vévé a rituální chřestidla asson a cha-cha. Rituály se konají také ve svatyních zvaných peristyl.\n\nHaitská rodinná bohoslužba začíná až několikadenní složitou přípravou, kdy se staví oltář, rituálně připravuje a vaří drůbež a jiná jídla. Obřad se zahajuje několik katolických modliteb a písní ve francouzštině; pokračuje litanií v kreolštině a některém africkém jazyce, jež se obrací ke všem evropským a africkým svatým a lwa, které domácnost uctívá; a poté následuje veršovaná modlitba ke všem hlavním duchům domu, zvaná \"priyé gine\" neboli africká modlitba. Po dalších úvodních písních přicházejí písně pro všechny jednotlivé duchy (první z nich je pozdravem duchovi bubnu zvanému hounto); začíná se rodinou Legba, pokračuje přes rodinu Rada a po přestávce začíná část bohoslužby věnovaná rodině Petwo, která končí písněmi pro rodinu Ghede. Při zpěvu písní přicházejí jednotliví lwa a navštěvují\n\nshromáždění tak, že posedají jednotlivé přítomné a mluví a jednají jejich prostřednictvím. Každý lwa vyslechne pozdrav od přítomných zasvěcenců a předává výklady, rady a duchovní útěchu těm, kdo jej požádají o pomoc. Obřad trvá mnoho hodin až do rána dalšího dne.\n\nV každém domě vyznavačů je vyhrazen jeden nebo více stolů předkům a lwa, na němž jsou obrázky a sošky, voňavky, jídlo a další věci, které mají ti kteří lwa rádi. Minimální vybavení představuje bílá svíce a sklenice vody, případně květiny. V den příslušného svatého či lwa se zapálí svíce, odříká modlitba Otčenáš a Zdrávas Maria a pozdrav Papa Legbovi. Ten otevře bránu ke konkrétnímu duchovi, se kterým se poté hovoří. S vlastními předky nemusí vyznavač hovořit prostřednictvím Papa Legby, protože jsou takzvaně „jeho krve“.\n\nVúdú bývá často mylně považováno na základě různých pověr za temný kult a formu „černé magie“. V lidovém povědomí je s ním spojená především představa zombie a propichování panenek. Zombie pochází už z původních afrických náboženství a na Haiti se jedná o nevýznamnou součást magických představ, která ostatně souvisí s činností bokora, černokněžníka, ne kněze vúdú. Používání panenek se objevuje v magii celého světa a to především pro léčení na základě určování tlakových bodů jako v akupresuře. V haitském vúdú se nepoužívají, ačkoliv Louisiana Voodoo je užívá. Do obecného povědomí se spojení těchto praktik s náboženstvím vúdú dostalo nejspíše prostřednictvím horrorových filmů.\n"}
{"id": "330439", "url": "https://cs.wikipedia.org/wiki?curid=330439", "title": "Wettsteinův systém", "text": "Wettsteinův systém\n\nWettsteinův systém rozlišuje následující hlavní skupiny rostlin, podle\n\n\n\n"}
{"id": "330440", "url": "https://cs.wikipedia.org/wiki?curid=330440", "title": "Nominální měnový kurz", "text": "Nominální měnový kurz\n\nNominální měnový kurz (též: nominální směnný kurz, nominální kurz) je relativní poměr hodnoty měn dvou států; kurz, ve kterém je možné směnit měnu jednoho státu na měnu jiného státu. Dělení a další podrobnosti viz v článku měnový kurz.\n"}
{"id": "330441", "url": "https://cs.wikipedia.org/wiki?curid=330441", "title": "Reálný měnový kurz", "text": "Reálný měnový kurz\n\nReálný měnový kurz (též: reálný výměnný kurz, reálný kurz, skutečný měnový kurz) je poměr cenových hladin dvou porovnávaných zemí v případě efektivního měnového kurzu vícero zemí, přičemž cenová hladina jedné země je zároveň přepočítaná nominálním měnovým kurzem na měnu druhé země (měny druhých zemí). Jinými slovy je to nominální měnový kurz upravený o rozdíl cenových hladin v daných zemích. \n\nReálný měnový kurz je čistě teoretický koncept, který má přibližně vyjádřit cenu, za kterou je možné „průměrně“ směnit výrobky a služby z jedné země za výrobky a služby z jiné země (z jiných zemí).\n"}
{"id": "330442", "url": "https://cs.wikipedia.org/wiki?curid=330442", "title": "Roncet", "text": "Roncet\n\nRoncet je choroba rostlin, kterou způsobuje virus roncetu vinné révy (GFLV - \"Grapevine Fanleaf Virus\"). Virus je přenášen háďátky a projevuje se na rostlinách deformacemi listů a zkrácením internodiíí na letorostech. Při silném napadení réva chřadne. Vzhledem k tomu, že se jedná o virouvou chorobu přenášenou háďátky, je jedinou účelnou ochranou zdravá sadba vinné révy.\n"}
{"id": "330443", "url": "https://cs.wikipedia.org/wiki?curid=330443", "title": "Sekáček na maso", "text": "Sekáček na maso\n\nSekáček na maso je druh nástroje určeného k opracovávání a porcování masa. Jedná se o kovovou ostrou hlavu, která má obdélníkový tvar, na dřevěném topůrku. Sekáček na maso je oproti nožům uzpůsoben k sekání, je současně i těžší, což mu udílí větší kinetickou energii. Ta je následovně využívána během dopadu, což umožňuje přeseknutí i mnohem silnějších částí i kostí, než jaké dokáží rozdělit nože. \n\nNejčastěji je sekáček využíván řezníky.\n\n"}
{"id": "330444", "url": "https://cs.wikipedia.org/wiki?curid=330444", "title": "Sergej Bondarčuk", "text": "Sergej Bondarčuk\n\nSergej Fedorovič Bondarčuk (25. září 1920, Bilozerka, Chersonská oblast, Ukrajina – 20. října 1994, Moskva, Rusko) byl ruský herec, scenárista, divadelní a filmový režisér, filmový a divadelní pedagog, otec ruské herečky a režisérky Natálie.\n\nMezi jeho legendární filmy, kde hrál hlavní roli a zároveň jej i sám režíroval, patří zejména protiválečný film \"Osud člověka\" natočený podle stejnojmenné novely Michaila Šolochova, dále pak čtyřdílná epopej \"Vojna a mír\", jež získala cenu Americké filmové akademie Oscar za nejlepší cizojazyčný film v roce 1969. Zaujaly i jeho další filmy, například film \"Waterloo\" z roku 1970, \"Rudé zvony\", \"Bojovali za vlast\" a další.\n\nPatří bezesporu mezi nejpozoruhodnější ruské filmové tvůrce, kteří se natrvalo zapsali nejen do historie ruského, ale i světového filmu.\n\nSergej Bondarčuk byl dvakrát oceněn na na Mezinárodním filmovém festivalu v Karlových Varech. Poprvé v roce 1952 za herecký výkon ve filmu Zlomená pouta (1951), kde ztvárnil hlavní postavu spisovatele Tarase Ševčenka. Podruhé jako režisér filmu Mexiko v plamenech - Rudé zvony, který v roce 1982 získal hlavní cenu - Křišťálový glóbus.\n\nV roce 1973 natočil v hlavní roli sci-fi filmu Mlčení doktora Evanse řadu záběrů v Praze a v jejím okolí, mj. i na autoprázdné D1. V několika pasážích se dají rozpoznat i české nápisy obchodů nebo silničních ukazatelů.\n\nKdyž jako režisér natáčel v roce 1986 historický film Boris Godunov, byly některé davové výjevy vytvořeny na Barrandově.    \n\n"}
{"id": "330445", "url": "https://cs.wikipedia.org/wiki?curid=330445", "title": "Vladimirská oblast", "text": "Vladimirská oblast\n\nVladimirská oblast ( ) je federální subjekt Ruské federace - oblast patřící do Centrálního federálního okruhu. Sousedí s Moskevskou oblastí na jihozápadě, s Jaroslavskou a Ivanovskou oblastí na severu, s Rjazaňskou oblastí na jihu a Nižněnovgorodskou oblastí na východě.\n\nVladimirská oblast leží ve středu evropské části Ruska zhruba 200 km na východ od Moskvy. Nachází se v centrální částí Východoevropské roviny a ráz krajiny je tedy pouze mírně zvlněný. V oblasti se nachází celá řada vodních toků z nichž nejvýznamnější jsou Kljazma a Oka. Dále se zde rozkládá na 300 jezer, která jsou většinou bezodtoká a mělká a jejich celková plocha je cca 5 000 ha. V regionu se také nachází 37 400 ha bažin, především v nížinách na severovýchodě oblasti. Klima je mírné - kontinentální.\n\nVladimirská oblast je jedním z nejstarších center ruské historie a kultury. Vladimirsko-suzdalské knížectví (1157-1331) bylo založeno ve spojení s přesunem hlavního města Rostovsko-Suzdalského knížectví do města Vladimir na řece Kljazmě. Na přelomu 12. a 13. století se Vladimirské velkoknížectví stalo politickým, hospodářským a kulturním centrem Ruska. Jeho ekonomický a politický vliv byl, ale zničen vpádem mongolsko-tatarských vojsk v roce 1238. V roce 1708 byla založena Vladimirská provincie pod správou Moskevské gubernie. Samostatná Vladimirská gubernie pak byla založena v roce 1778. V roce 1929 bylo teritorium Vladimirské gubernie rozděleno mezi Moskevskou, Ivanovskou a Gorkijskou. 14. srpna 1944 byla založena samostatná Vladimirská oblast v jejích nynějších hranicích.\n\nNejdůležitější roli v hospodářství oblasti hraje průmysl a to především strojírenství ve městech Vladimir, Murom a Kovrov a potravinářství. Ze surovinových zdrojů se zde nachází vápenec, rašelina, písek a kámen pro stavebnictví, fosfáty a železná ruda. Významnou oblastí hospodářství je také díky strategické poloze doprava. Oblast využívá pro přepravu zboží 3 ze 4 větví transsibiřské magistrály. Dále zde procházejí důležité ropovody, plynovody a produktovody (především pro palivovou naftu). Na významu v poslední době také nabývá oblast turistiky, která se může zaměřit na řadu historických památek v oblasti (Vladimir, Suzdal).\n\nObyvatelstvo je, i vzhledem k historii regionu převážně ruské národnosti. Podíl městského obyvatelstva dosahuje cca 78%.\n\nVladimirská oblast se dělí na 16 rajónů, 23 měst a 1 uzavřený administrativně-územní útvar (město Radužnyj, které je pod přímou správou federální vlády).\n\n"}
{"id": "330446", "url": "https://cs.wikipedia.org/wiki?curid=330446", "title": "Richard Tesařík", "text": "Richard Tesařík\n\nJméno a příjmení Richard Tesařík nese více osob:\n\n"}
{"id": "330447", "url": "https://cs.wikipedia.org/wiki?curid=330447", "title": "Dragon Player", "text": "Dragon Player\n\nDragon Player je jednoduchý audio/video přehrávač pro prostředí KDE vystavěný na technologiích Phonon a Solid. Dragon Player navazuje na videopřehrávač Codeine (původně jej vytvořil Max Howell) z prostředí KDE 3. Dragon Player nyní vyvíjí Ian Monroe. Přehrávač podporuje titulky, přehrávání CD a DVD. Umožňuje nastavení videa (jas, kontrast). Jedná se o výchozí přehrávač v KDE 4 na Kubuntu 8.04.\n\n"}
{"id": "330448", "url": "https://cs.wikipedia.org/wiki?curid=330448", "title": "Nakáda II.", "text": "Nakáda II.\n\nNakáda II (též: Nakáda II, gerzien, gerzean, gerzská kultura, Gerza) byla eneolitická archeologická kultura v Horním Egyptě od 3600/3500 do 3300/3200 před Kr. Pojem Nagáda II/Nakáda II častěji v širším smyslu zahrnuje také Nagádu III (semainen), tento článek je však jen o gerzienu. \n\nOkolo 3600/3500 před Kr. došlo k prudkému rozvoji nagádské kultury. Původně se předpokládalo, že šlo o důsledek cizího vpádu, ale chybějí jakékoliv důkazy násilného průniku jiné kultury. Naopak, Nagáda II navazuje na Nagádu I a lze v ní bez problémů rozeznat staroegyptskou kulturu. Dvěma hlavními centry jsou Nagáda a Nechen (Hierakonpolis), kde se možná nacházelo sídlo preddynastických králů. Pravoúhlé domy se základy ze sušených cihel, vysoko rozvinutá řemesla, zpracovávání mědi, zlata a elektronu, luxusní předměty z obsidiánu a lapis lazuli. Styky s Mezopotámií, které z části podnítili další rozvoj včetně vzniku písma – hieroglyfů.\nTento časový úsek se též nazývá gerzská kultura nebo zkráceně gerzean podle naleziště Girza (el-Gerza). \n\nTato kultura se rozšířila ze svého centra v okolí lokality Nakáda na sever do Nilské delty a na jih do Núbie. V Dolním Egyptě však převládala kultura Maadí.\n\nV Horním Egyptě se s touto kulturou nacházela tři velká střediska – Nakáda, Hierakonpolis a Abydos. Kolem Nilu však existovalo množství menších osad.\n\nPokračovalo pohřbívání význačných jedinců do větších a stavebně složitějších hrobů, které započalo během období Nakáda I. Tyto hroby byly rozčleněny přepážkami ze sušených cihel s odděleními pro obětiny. Objevují se náznaky balení zemřelého do pruhů plátna (začínající balzamování) a skupinové pohřby. Chudší vrstvy však byly i nadále pohřbívány do malých oválných jam spoře vybavených obětními dary.\n\nVyráběla se keramika s hrubým povrchem, používaná jako užitková, a slínová keramika z vápenité hlíny, pocházející pravděpodobně z pouštních wádí. Tato keramika byla používána jako obětní dar a byla zdobena okrově hnědou nebo rudou výzdobou na smetanově bílém podkladu. Převládajícím motivem výzdoby byla loď s kajutami a standartami. Objevují se zvlněná ucha.\n\nV tomto období došlo k rozvoji technologií těžby a opracování kamene, z něhož byly vyráběny kamenné nádoby.\n\nKosmetické palety nabývají jednoduchých pravoúhlých a kosodélníkových tvarů, ale začínají být zdobeny reliéfy. Zlepšilo se zpracování mědi, z níž začaly být vyráběny též sekery, čepele, náramky a prsteny.\n\nV této době se stává symbolem moci kamenná nebo hliněná palice, která je později typickou zbraní, kterou drží vítězný faraon \n\nKromě produktů pěstovaných v předchozím období se pěstoval navíc len, vodní melouny a datle. Domestikován byl pes.\n"}
{"id": "330449", "url": "https://cs.wikipedia.org/wiki?curid=330449", "title": "Jaén", "text": "Jaén\n\nJaén je město ve Španělsku a také hlavním městem provincie Jaén. Nachází se v autonomním společenství Andalusie. K roku 2007 měl 116 393 obyvatel.\n"}
{"id": "330450", "url": "https://cs.wikipedia.org/wiki?curid=330450", "title": "Morandi", "text": "Morandi\n\nMorandi je rumunská hudební skupina, jejímiž členy jsou Marius Moga a Andrei Ștefan Ropcea (Randi). Jméno kapely pochází z prvních dvou písmen Mogova příjmení a Ropcovy přezdívky.\n\nPoté co se stali velmi úspěšnými v Rumunsku, jejich píseň \"Beijo\" se v létě 2005 umísťovala vysoko v mnoha evropských hitparádách, včetně hitparády MTV Evropa a hitparády World Chart Express. Morandi byli nominováni na Best Romanian Act na MTV Europe Music Awards 2005, ale cenu vyhráli Voltaj.\n\nV MTV Romania Music Awards 2006, Morandi vyhráli cenu \"nejlepší písně\" (\"Best Song\") za \"Beijo\" a ocenění \"nejlepší video\" (\"Best Video\") za \"Falling Asleep\". Jejich alba \"Reverse\" se prodalo na 2 miliony kopií.\n\nNové album Zebra je stále odkládáno, mělo vyjít již v září, listopadu, nebo v prosinci 2009. Morandi se zatím věnují koncertování. V roce 2011 vydala skupina ve Francii znovu svůj single \"Angels\", který zde obsadil 16. místo oficiálního žebříčku. Nejnovější píseň s názvem \"Everytime we touch\" vydali Morandi v lednu 2013.\n\n\n\n"}
{"id": "330451", "url": "https://cs.wikipedia.org/wiki?curid=330451", "title": "Jaksi Taksi", "text": "Jaksi Taksi\n\nJaksi Taksi je pražská pop-punková hudební kapela.\n\nKapela byla založená roku 1992, bubeníkem Alešem a tehdejším kytaristou Radkem. Jejími členy jsou Radek (zpěvák), Šimon (kytara, zpěv), Tony (baskytara, zpěv) a Michal (bubeník), za nějž občas zaskakuje bubeník Kuba.. Kapela postupně přešla od punk rocku k pop punku. Kapela je oblíbená hlavně u mládeže. Pravděpodobně největší hit kapely je píseň Škola z CD Zachovejte paniku!. V anketě Český slavík Mattoni 2007 v kategorii skupina skončili s 668 body na 45. místě.\n\nKapela Jaksi Taksi také adoptovala na dálku thajského chlapce.\n\nZe začátku se v kapele vystřídalo mnoho lidí, někteří hráli na klávesy nebo saxofon. Na první album Trocha rachotu z březského kutlochu (TRZBK) se kapela zadlužila a proto se následující deska \"Uvěř a zaplať\" musela vydávat jen na MC. Radek, do té doby kytarista, roku 2000 přešel na basu a na kytaru nastoupil dnes již bývalý basák Bžabža. Před vydáním CD \"Zachovejte paniku!\" se Radek vrátil ke kytaře, na basu přišel Štěpán a také se ke kapele přidal kytarista Karel. Na začátku roku 2006 odešel Štěpán a basu vzal do svých rukou opět Radek.\n\n\n\n\n2. Bahnisko \n3. No hajzl! \n4. Divadlo života \n5. Estetická písnička \n6. Česlovenská \n7. Zlá žena \n8. Krejzy rokenrol \n9. Zvony \n10. Večírek \n11. Babka \n12. Hnědý rosol \n13. Večer na náměstí \n14. Aby bylo jasno \n15. Psychický problém \n16. Tramvaje \n17. Tuc tac \n\n2. I hate! \n3. EU (Evropská utopie) \n4. Vivat Libertas \n5. Armáda a punk \n6. Pravdivá \n7. Smrdíme \n8. Tuneláři \n9. Ideály \n10. Psychodebil \n11. Nedělní \n12. Vánoční (šiška) \n13. Propaganda \n14. Služebníci \n15. Nemám zájem \n16. Vlastní názor \n17. Ukáž mi svet\n\n2. Kdo vlastně jsem \n3. Póvl stars \n4. Masová \n5. Stará bába \n6. Ztracené sny \n7. Brothers forever \n8. Krize \n9. Naše scéna \n10. Sváteční \n11. Hit století \n12. Poslední šance \n13. Letní vánek \n14. Telefon \n15. Co čumíš \n16. Děkujeme vysmahněte \n17. Môj život \n\n2. Manipulační \n3. V pohodě den \n4. On-line \n5. Punkrock kids \n6. Kde je domov můj \n7. Globální \n8. Co všechno umím \n9. Spotřebitel \n10. McHovnald´s \n11. Pozvedni pěst \n12. Počasie \n13. Pan Tea \n14. Hvězda \n15. Koleje  \n16. Nálada \n\n\n2. CD 2003 \n3. Multisvět \n4. Všechno dobrý \n5. Pohádky \n6. Superstars \n7. Na koncertě ( to be continued ) \n8. Problémy? \n9. Otázky \n10. After Party \n11. Lavičky \n12. Člověk nový doby \n13. Planeta Sen \n14. Aladin Airlines \n15. Nasrat \n16. Kdo se umí radovat \n17. Vadí nevadí \n18. Love story \n19. Naděje \n\n2. Hra na Prawdu \n3. Jdeme dál \n4. Nestíhám \n5. Jednou \n6. Zachovejte paniku \n7. Na koncertě 2 - to be continued \n8. Škola \n9. Večer \n10. Ruce spojený \n11. Telefonní číslo \n12. Vo co go \n13. Dobrý dny \n14. Systém \n15. Špatný dny - censored \n16. Derniéra \n17. Einstein \n18. Icecreamman destroyed the hell \n\n2. Betlémská reklamní s.r.o. \n3. Happyend \n4. Optimista \n5. Posel dobrých zpráv \n6. Vyvolený \n7. Blecha \n8. Přání \n9. Psychokredit \n10. Proti všem \n11. Zázraky \n12. Mám rád \n13. Je mi to líto \n14. Soutěž \n15. Loučení \n16. Outro \n\n2. Změna\n3. Signál \n4. Cítím \n5. Dýchám\n6. Víme svý \n7. O nás\n8. Šťastná\n9. Maturitní večírek \n10. Závist ( Blecha II )\n11. Vítám\n12. Nezměníš\n13. Vteřina \n14. Odchody ( závěr )\n\nV říjnu 2014 vydali singl, kde se zamýšlí nad problémem Selfie .\n\nNa jaře roku 2015 vydali společnou píseň s kapelou Harlej k příležitosti společného turné s názvem Show.\n\nNa první letní den 21. 6. 2015 vydali píseň, která má být první zamýšlející se nad ročními obdobími. Nese název Léto a vtipně paroduje interprety, kteří se každé léto snaží udělat letní hit.\n\n6.9. 2015 vzniknul song s názvem \"Nashledanou\" od Tonnyho.\n\nO měsíc později vydala kapela píseň zaměřující se na současný problém jako jsou uprchlíci a situace na Ukrajině, či jiné, tedy s názvem EU-ROPA\n\n"}
{"id": "330452", "url": "https://cs.wikipedia.org/wiki?curid=330452", "title": "Fazol obecný", "text": "Fazol obecný\n\nFazol obecný (\"Phaseolus vulgaris\") je rostlina z čeledě bobovitých (\"Fabaceae\").\n\nFazol obecný je jednoroční kulturní bylina, která vytváří buď stonky s ukončeným růstem, takzvané keříčkové formy, nebo stonky s neukončeným růstem, tzv. ovíjivé formy. V druhém případě je stonek až 3 m dlouhý; je pravotočivá se střídavými, trojpočetními listy. V listech vyrůstají řídké střapce různě zabarvených květů. Plod je struk.\n\nTento rostlinný druh pochází z tropických oblastí Ameriky. Dnes se pěstuje na celém světě v mnoha formách a kultivarech jako luštěnina, zelenina a okrasná rostlina.\n\nPlody obsahují vápník, železo, draslík, vitamíny skupiny B, vitamín PP a provitamín A. Obsahují též glukokinin, která pomáhá snižovat obsah glukózy v krvi, proto jsou fazolky velmi vhodné pro diabetiky.\n\nNa český trh se dodává čerstvá, sterilovaná nebo zmrazená. Nikdy se nekonzumují za syrova, syrové obsahují silnou toxickou bílkovinnou látku phasin, která může vyvolat střevní potíže. Fazolky pro přípravu salátů je třeba minimálně 10 minut předvařit.\n\n\n \n"}
{"id": "330453", "url": "https://cs.wikipedia.org/wiki?curid=330453", "title": "Vlajka Vanuatu", "text": "Vlajka Vanuatu\n\nVlajka Vanuatu je tvořena dvěma vodorovnými pruhy, horním červeným a dolním zeleným. U žerdi je umístěn černý trojúhelníkový klín, jehož ramena jsou žlutě a černě lemovaná. Toto lemování přechází do vodorovných proužků, které jdou středem vlajky, oddělují tak od sebe oba dva široké pruhy, a vytvářejí ležaté písmeno \"Y\". V černém klínu je umístěn žlutý emblém pocházející ze státního znaku: zatočený kančí zub a dvě zkřížené ratolesti kapradiny, taktéž ve žluté barvě.\n\nČervená barva horního pruhu symbolizuje krev tradičně obětních divočáků, ale i krev lidskou, spojující všechny obyvatele státu. Zelená barva dolního pruhu připomíná vanuatské ostrovy a černá barva klínu symbolizuje úrodnou půdu a melanéské obyvatelstvo. Žlutá je barvou míru a křesťanského osvícení. Ležaté písmeno \"Y\" připomíná tvar souostroví. Kančí zub, tradiční a oblíbená ozdoba místních obyvatel, je symbolem moci a bohatství. Dvě zkřížené ratolesti kapradiny jsou symbolem domorodých náčelníků a i dnes představují nový stát a jeho ústavu. Jejich 39 lístků odpovídá počtu členů poslanecké sněmovny.\n\nVálečné námořní síly užívají vlajku s bílým listem a státní vlajkou v kantonu.\n\nVlajku vanuatského prezidenta tvoří zelený list o poměru 1:2 s úplným červeným lemem. Uprostřed je umístěn státní znak.\n\nPacifické souostroví v Melanésii, dříve známé pod názvem \"Nové Hebridy\", objevil pro Evropu 22. května 1768 francouzský mořeplavec Louis Antoine de Bougainville, který je pojmenoval Velké Kyklady. Novými Hebridami je pojmenoval anglický mořeplavec James Cook roku 1774 při své druhé plavbě, podle podobnosti se skotským souostrovím Hebridy. V padesátých letech 19. století začali Britové a Francouzi na Nových Hebridách zakládat plantáže. Roku 1887 byla uzavřena smlouva o společné, britsko-francouzské námořní správě. V roce 1906 získaly ostrovy status britsko-francouzského kondominia. Prvními vyvěšovanými vlajkami na ostrovech byly tedy britské a francouzské vlajky. Ty se užívaly až do vyhlášení nezávislosti v roce 1980.\n\nV roce 1934 (jiný zdroj uvádí rok 1906) byla zavedena vlastní vlajka Nových Hebrid, užívaná vedle již zmíněných vlajek. Vlajkou byla britská státní námořní vlajka (modrá služební) o poměru 1:2 s novohebridským vlajkovým emblémem () ve vlající části. Emblém byl tvořen žlutou kresbou tudorovské koruny s červeným sametem a pod ní černý opis \"NEW HEBRIDES\", to vše v bílém kruhu.\n\nV roce 1953 byla kresba koruny upravena na korunu sv. Eduarda.\n\nV letech 1940–1945 užívala Francouzská svobodná správa na souostroví vlajku o poměru 2:3, odvozenou z vlajky francouzské, doplněnou o červený dvojramenný kříž v bílém, prostředním pruhu.\n\nKromě výše uvedených se užívaly i další vlajky. V roce 1963 sportovci na Hrách jižního Pacifiku užívali francouzskou vlajku doplněnou o malé svislé vlaječky Francie a Spojeného království. V roce 1966 na týchž hrách to byla vlajka tvořená modrým listem se zkříženými žlutými žerděmi s vlajkami Francie a Spojeného království.\n\nOd poloviny 70. let vznikalo na ostrovech separatistické hnutí, které vedlo ke vzniku několika nezávislých států:\n\nTyto státy však neměly dlouhého trvání, po vyhlášení nezávislosti bylo separatistické hnutí potlačeno za pomoci Spojeného království a Papuy-Nove Guineje\n\n30. července 1980 byla vyhlášena nezávislost Vanuatu na Francii a Spojeném království. Název nového státu je složen z domorodých slov \"vanua\" (země) a \"atu\" (samostatný). Ihned poté byla zavedena nová vlajka. Soutěž o vzhled vlajky vyhrál návrh Kalontose Malona z ostrova Emau, podle něhož vlajka převzala barvy (ne však podobu) vlajky politické strany \"Vanuaaku\", která dovedla zemi k nezávislosti. Konečný návrh vytvořil výtvarník Rick Fraser. Parlament jej schválil 18. února 1980 (již před vyhlášením nezávislosti?).\n\nVanuatu je od roku 1994 administrativně členěno na šest provincií:\n\n"}
{"id": "330454", "url": "https://cs.wikipedia.org/wiki?curid=330454", "title": "Windows CE", "text": "Windows CE\n\nWindows CE (nyní oficiálně Windows Embedded Compact, dříve Windows Embedded CE od verze 6.0 a zkrácené též WinCE) je operační systém firmy Microsoft pro malé počítače (Handheld PC, PDA). Windows CE je operační systém reálného času s hybridním jádrem, které je odlišné od jádra používaného klasickými Microsoft Windows pro osobní počítače, i když používá malou podmonožinu Win32 API. Podporuje procesory Intel x86 kompatibilní, MIPS, ARM a Hitachi SuperH. \n\nWindows CE je optimalizován pro zařízení, která mají málo místa pro uložení operačního systému. Pro běh jádra systému stačí velice málo místa, v řádech jednotek megabajtů. Přístroje jsou často bez paměťových jednotek na ukládání dat, a proto Windows CE může být nakonfigurován jako „uzavřený“ systém, který už neumožňuje rozšíření (uložení v paměti ROM). Jako operační systém reálného času (RTOS) Windows CE podporuje 256 úrovní priority a používá přednostně dědičné priority pro práci s procesy. Pozdější použití vláken přispělo ke zvýšení výkonu.\n\nSpolečnost Microsoft uvedla, že CE není úmyslně zkratka, ale mnoho lidí věří, že \"CE\" znamená \"Consumer Electronics\" nebo \"Compact Edition\". První verze, která v průběhu vývoje byla známa pod kódovým jménem Pegasus, pomohla k vytvoření tzv. palmtopu; to především díky nízkým nárokům na paměť. Od té doby se Windows CE vyvinul v operační systém reálného času. Na jádru systému Windows CE je založeno mnoho jiných operačních systémů firmy Microsoft, např. AutoPC, Pocket PC 2000, Pocket PC 2002, Windows Mobile 2003, Windows Mobile 2003 SE, Windows Mobile 5.0, Windows Mobile 6.x, Smartphone 2002 nebo Smartphone 2003.\n\nMezi jinými operačními systémy společnosti Microsoft se systém Windows CE vyznačuje tím, že velké části systému jsou nabízeny některým společnostem v podobě zdrojového kódu, aby tyto mohly systém přizpůsobit hardwaru. Platforma Builder (integrované prostředí pro Windows CE) nabízí několik komponent v podobě zdrojového kódu i pro širokou veřejnost, avšak další jsou stále distribuovány pouze v binární podobě.\n\nMicrosoft Visual Studio 2008 má podporu projektů pro Windows CE / Windows Mobile pomocí Windows Mobile SDK. Existuje .NET compact framework 3.5 pro Windows CE od verze 5.0. Lze tedy vytvořit jak nativní programy v jazyku C++, tak i programy pro platformu .NET v jazycích C♯ a Visual Basic. Ke dni 28. července 2010 Microsoft Microsoft Visual Studio 2010 neobsahovalo podporu pro vývoj Windows CE / Windows Mobile (pouze Windows Phone 7).\n\nZ Windows CE se odvozují systémy pro malé mobilní počítače, jako jsou Windows Mobile a Pocket PC. Windows CE je tedy modulární systém, který slouží jako základ pro více druhů zařízení. Lze koupit sadu (Platform Builder), která obsahuje všechny komponenty a nástroje, s nimiž lze sestavit vlastní variantu systému. Aplikace, jako je Excel Mobile / Pocket Excel, nejsou jeho součástí. Nicméně starší verze obsahovaly Pocket PC a několik starších aplikací pro vyzkoušení. V současné době jsou Pocket PC (nyní nazývaný Windows Mobile Classic), Smartphone (Windows Mobile Standard) a Pocket PC Phone Edition (Windows Mobile Professional) hlavními systémy v rámci systému Windows CE, přičemž každá platforma využívá jednotlivé složky systému Windows CE, jakož i doplňkové funkce a aplikace.\n\nPodobné operační systémy, jako je systém Windows CE, jsou operační systémy Android, Bada, iOS, Linux (Embedded Linux), Palm OS a Symbian. Sekundární využití CE je v zařízeních, která potřebují grafické uživatelské rozhraní (typicky jsou to prodejní terminály, mediální centra a internetové tablety). Za důvod velkého prodeje se všeobecně považuje vzhled a podobnost s desktopovým prostředím Microsoft Windows.\n\nOperační systém Windows CE využívaly první kapesní počítače třídy Pocket PC, v současné době však na tomto poli vládne operační systém Windows Mobile, který z Windows CE vychází.\n"}
{"id": "330455", "url": "https://cs.wikipedia.org/wiki?curid=330455", "title": "Vlajka Tongy", "text": "Vlajka Tongy\n\nVlajka Tongy je červená s bílým obdélníkovým levým horním rohem, ve kterém je červený zkrácený středový kříž ze státního znaku z roku 1862.\n\nKříž, blízký kříži metodistů, je tonžský národní symbol a naznačuje, že obyvatelstvo souostroví se hlásí ke křesťanství. Červená je barva Kristovy krve.\n\nPůvodně byla tonžská vlajka bílá s červeným křížem uprostřed, aby však nebyla zaměňovaná za vlajku Červeného kříže, došlo po roce 1863 ke změně. Vzor, britská červená námořní vlajka (\"Red Ensign\"), je zřetelně viditelný.\n\n"}
{"id": "330456", "url": "https://cs.wikipedia.org/wiki?curid=330456", "title": "San Sebastián de Garabandal", "text": "San Sebastián de Garabandal\n\nGarabandal je malá vesnice v severním Španělsku, v autonomní oblasti Kantábrie, v pohoří Picos de Europa. Toto drsné a krásné místo se nazývá celým jménem San Sebastian de Garabandal. Nachází se 600 m nad mořem. V Garabandale, který nemá ani správce farnosti, nežije více než 300 obyvatel. \n\nTato malá ves se stala poutním místem, protože se zde údajně uskutečnilo jedno z nejvýznamnějších zjevení Panny Marie 20. století po Fatimě v roce 1917. Údajná zjevení Panny Marie čtyřem španělským děvčatům trvala čtyři roky (1961—1965). Přestože se okolo nich vyskytly značné rozpaky, katolická církev tyto události nikdy neodsoudila, ale ani neschválila. V roce 1986 byla ustanovená nová vyšetřovací komise, která události v Garabandale zkoumá. \n"}
{"id": "330457", "url": "https://cs.wikipedia.org/wiki?curid=330457", "title": "Queensboro Bridge", "text": "Queensboro Bridge\n\nQueensboro Bridge, též známý jako 59th Street Bridge (zejména před 2. světovou válkou), je ocelový most přes řeku East River v New York City, dokončený v roce 1909 a otevřený 30. března 1909. Spojuje Long Island City ve čtvrti Queens s Manhattanem, přičemž překračuje ostrov Roosevelt Island.\n\nMost je dlouhý 1 135,08 metrů.\n\n\n"}
{"id": "330458", "url": "https://cs.wikipedia.org/wiki?curid=330458", "title": "Međugorje", "text": "Međugorje\n\nMeđugorje (psáno též Medžugorje či Medjugorje, bosensky/chorvatsky \"Međugorje\") je vesnice s 2 306 obyvateli, ležící v západní Hercegovině, asi 25 km jihozápadně od Mostaru.\n\nDo 80. let 20. století byla vesnice chudá a většina příjmů pocházela převážně z pěstování tabáku, hroznů, ovoce a produkce vína.\nSlovo \"Međugorje\" znamená místo mezi dvěma kopci (Mezihoří). Ves Medžugorie se v historických záznamech zmiňuje už v roce 1599. Farnost byla založena v roce 1892, farní kostel je zasvěcen sv. apoštolu Jakubovi, který je patronem poutníků.\n\nO farnost Medžugorie se starají řeholníci – františkáni.\n\n24. června 1981 si Panna Maria údajně vybrala za svoje spolupracovníky šestici vizionářů, a podle slov, která prý řekla 1. března 1984, také celou farnost (\"Já jsem si tuto farnost zvláštním způsobem vybrala a chci ji vést\").\n\n24. června 1981 šest mladých lidí: Ivanka Ivanković, Mirjana Dragičević, Vicka Ivanković, Ivan Dragičević, Ivan Ivanković a Milka Pavlović nad místem nazvaným Podbrdo – vrch zjevení, které se nachází několik metrů nad cestou Medžugorie – Bijakovići; údajně viděli mladou ženu s dítětem v náručí, která jim rukou ukazovala, aby se k ní přiblížili, ale kvůli strachu to neudělali.\n\n25. června 1981 okolo šesté odpoledne Ivanka, Mirjana, Vicka a Ivan cítili, že musí jít na to místo. V ten den se podle jejich tvrzení s Pannou Marií modlili a povídali si. Proto se 25. červen v Medžugorii slaví jako den výročí zjevení. Od tohoto dne měli vizionáři každodenní zjevení, kdekoliv se nacházeli.\n\nPrvní slova, která podle mladých vizionářů Panna Maria řekla světu, byla: „\"Mír, mír, mír – a jenom mír! Mír musí zavládnout mezi člověkem a Bohem a též mezi lidmi!\"“ (26. června 1981). Hlavní poselství jsou mír, víra, obrácení, modlitba, půst.\n\nVizionáři zjevení nejčastěji označují jako „Gospu“, což je v bosenštině a chorvatštině běžné označení pro Pannu Marii. Gospa sama sebe nazývá Královnou pokoje – Královnou míru \"(Kraljica mira)\". Vizionářům se Gospa zjevovala v podobě blízké jejich představám o Panně Marii a také hovořila o Ježíši jako svém synovi.\n\nProtože se zjevení konala v komunistické zemi, začalo pronásledování vizionářů, rodičů, rodin, farníků, kněží i poutníků. Komunistická moc neviděla příliš ráda veliké lidové, nekontrolované a hlavně ideologicky závadné shromáždění, kterého se účastnilo stále větší množství lidí. Vizionáři prošli policejním výslechem, psychiatrickými vyšetřeními. Správce farnosti páter Jozo Zovko OFM byl měsíc po zjevení zatčen a odsouzen na 3,5 roku vězení.\n\nDnes na místo zjevení vede strmý chodník, v roce 1989 byly postaveny bronzové reliéfy výjevů z modlitby růžence (dílo prof. Carmela Puzzola). Na místě údajného zjevení je socha Panny Marie, Královny pokoje, podobná soše, která se nachází před kostelem (dílo Dina Felicia – 1987).\n\nMedžugorie je údajně jedním z nejnavštěvovanějších katolických poutních míst současnosti (vedle Lurd, Fatimy a Santiaga de Compostela). Na přelomu července a srpna se zde každoročně koná \"Mladifest\" (\"„Festival mladých“\"), který údajně navštěvuje až 50 000 osob. Katolická církev se k pravosti zjevení dosud závazně (ústy papeže) nevyjádřila, vyskytuje se v ní pestrá paleta názorů od souhlasných, přes rezervované, až po kritické. V katolické církvi je v podobných případech praxe taková, že k jakýmkoliv zjevením nelze vydat konečné stanovisko o pravosti či nepravosti, pokud stále trvají. V roce 1984 jugoslávští biskupové zakázali jugoslávským katolickým farnostem organizovat do Međugorje poutě a tento zákaz platí dodnes. Biskup diecéze Mostar-Duvno, ve které se Međugorje nachází, Mons. Ratko Perić, má k međugorským zjevením negativní postoj. Kvůli tomuto postoji byl v roce 1995 příznivci zjevení fyzicky napaden, unesen a deset hodin zadržován.\n\n17. března 2010 oznámilo tiskové středisko Svatého stolce, že při Kongregaci pro nauku víry byla zřízena zvláštní asi dvacetičlenná Mezinárodní vyšetřovací komise o Medjugorii, jejímž předsedou je kardinál Camillo Ruini. Komise má své poznatky a závěry sdělovat Kongregaci pro nauku víry.\nV témže roce zde bylo organizováno setkání mládeže.\n\nKatolická církev doposud nezaujala k tématu zjevení v Medugorje jasné stanovisko. Od osmdesátých let pouze platí zákaz pro kněze se zúčastňovat poutí a nad místem a vizionáři má dozor biskup v Mostaru. Někteří církevní hierarchové mají důvodné pochybnosti o skutečnosti a ortodoxnosti charakteru zjevení, že přímo zastávají stanovisko, že vizionáři působí rozkol mezi věřícími a církví.\n\nDnešní kostel se začal stavět až v roce 1934, posvěcen byl 19. ledna 1969. Dnes je střediskem eucharistického a modlitebního života města. Medžugorie si vysloužila titul zpovědnice světa (je tam postaveno 25 zpovědnic). Okolí kostela je neustále upravováno, protože si to vyžaduje stále se zvyšující počet poutníků. Největším zásahem do prostoru byla stavba vnějšího oltáře za kostelem s 5 000 místy k sezení.\n\n"}
{"id": "330459", "url": "https://cs.wikipedia.org/wiki?curid=330459", "title": "Svatováclavské legendy", "text": "Svatováclavské legendy\n\nSvatováclavská hagiografie je soubor legend, tedy náboženských životopisů svatého Václava. Tyto legendy jsou nenahraditelným pramenem pro nejstarší dějiny českého státu. I když psány především latinsky a v menší míře staroslověnštinou, patří jim zároveň významné místo v nejstarším období české literatury. Jejich význam je tedy historický i literární, slabě osvětlují pro nás dosti temné období nejstarších Přemyslovců a počátků literární činnosti na našem území. Tak jako všechny legendy jsou i ty Václavské ovlivněny prostředím, ve kterém vznikly, a svým propagačním posláním. Často proto odrážejí období vzniku a motivaci autorů více než skutečný průběh líčených událostí.\n\nLegendy o svatém Václavovi se objevují od druhé poloviny 10. století, tedy několik desetiletí po jeho smrti. Jeho význam, mimo jiné \"věčného panovníka\" posvěcujícího přemyslovskou dynastii nebo díky k jeho odkazu se hlásícímu Karlu IV., zajistil popularitu těchto legend, jejich psaní a opisování, po celý středověk. Líčení Václavova života pak z legend přejímali i autoři dalších děl, jako je například Kosmova kronika.\n\nMezi nejznámější legendy patří: \n\nO svatém Václavu vznikla celá řada legend, u nichž je často velmi obtížné určit časové zařazení a s tím související filiaci neboli vzájemné vztahy mezi legendami, které části legendy jsou závislé (někdy přímo opsané) na které legendě a které jsou původním textem autora. Minimum jiných zpráv o Václavově životě také nedovoluje potřebné ověření údajů z legend soudobými prameny.\n\nS originálním řešení filiace přišel Dušan Třeštík, který předpokládal existenci nedochované latinské \"Legendy X\", ze které podle něho čerpali autoři všech legend 10. a 11. století s výjimkou Gumpolda, a legendy \"Oportet nos fratres\".\n\nObecně se za prvotní latinskou svatováclavskou legendu považuje \"Crescente fide christiana\" (\"Když vzrůstala křesťanská víra\"), o níž se soudí, že vznikla těsně po založení pražského biskupství v roce 973, snad před rokem 976. Jejímu autorovi posloužila jako předloha legenda o sv. Jimramovi, kterou v polovině 8. století sepsal biskup Arbeo z Freisingu. Legenda se zachovala v několika verzích a existence dalších ztracených se předpokládá. Hlavní jsou \"Crescente I\" a její rozšířená verze \"Crescente II\".\n\nNa Crescente navazuje Gumpoldova legenda, sepsaná mantovským biskupem Gumpoldem na příkaz císaře Oty II. kolem roku 980, snad nejpozději roku 983. Z Gumpoldovy legendy čerpá druhá staroslověnská legenda a legenda v rýmované latinské próze \"Oportet nos fratres\".\n\nDalší vývoj legend je předmětem dlouhodobého sporu, v němž hlavní roli hraje legenda tzv. Kristiána. Někteří historici ji zařazují až do 14. století, poslední generace historiků (např. Dušan Třeštík) však častěji dokládají vznik koncem 10. století, do kterého se legenda hlásí svým věnováním biskupu Vojtěchovi.\n\nZ Kristiána pak vychází legenda \"Ut annuncietur I\", která podle názoru Jaroslava Ludvíkovského vznikla za života Václava I., tedy před rokem 1253. \n\nZ \"Ut annuncietur I\" vycházela další stěžejní legenda, \"Oriente I.\" (též \"Oriente iam sole\"). Její datování je problematické, vznikla zřejmě před \"Ut annuncietur II\" datované do rozmezí let 1260–1300, protože její autor \"Oriente I\" znal. Tento koncept však narušuje legenda označená jako \"Ut annuncietur I.a\", která evidentně přejímá pasáže z \"Oriente I\", ale je nepravděpodobné, že by \"Oriente I\" vznikla velmi brzy po \"Ut annuncietur I\", protože tyto legendy jsou evidentně ve vzájemné vazbě. Uvažuje se i o jiných možnostech. Oldřich Králík se pokusil prokázat, že legenda \"Ut annuncietur I.a\" vznikla pravděpodobně za vlády Přemysla Otakara II.\n\nTyto větve václavské hagiografie lze označit jako hlavní či oficiální.\n\nMimo tyto hlavní větve václavské hagiografie vznikly ve století po Václavově smrti ještě dvě samostatné legendy. První je \"Laurentiova legenda\" (Vavřincova), nazývaná též \"Utrpení sv. Václava\", která se zachovala v jediném rukopise v klášteře v Monte Cassinu a není pravděpodobné, že by byla někdy rozšířena mimo tento klášter. \n\nDruhou legendou, kterou sem řadíme, je \"první staroslověnská legenda\", která se zachovala v charvátských a ruských opisech. \n\nVztah těchto legend k oficiální větvi není jasný. Přestože jsou obě legendy odděleny vzdáleností i jazykem, existuje mezi nimi evidentní příbuznost, kterou lze vyložit existencí společné předlohy. O rekonstrukci a zařazení této předlohy se pokusilo více literárních historiků a rozborem dospěli k názoru, že tato předloha musela vzniknout po Gumpoldově legendě, ale před tzv. Kristiánem.\n\nDo oficiální linie lze ještě zařadit Kosmovu kroniku, která si však v příslušných kapitolách nekladla za cíl oslavovat Václava, ale spojit ho se svatým Vojtěchem.\nNa tuto hlavní linii Václavských legend, pak navázal Karel IV., který využil i novinky, jež zavedl Kosmas. V průběhu husitství nevznikala hagiografická díla, ačkoli Václavův kult v tomto období spíše narůstal. Poté byl život sv. Václava zpracován v Kronice české Václava Hájka z Libočan. Další dílo, které však není programově hagiografické, vyšlo v roce 1585 pod názvem \"„Historické obrazy ze života a umučení svatého Václava“\".\n\nPo roce 1620 došlo k uvědomělému potlačování kultu sv. Václava, které se odrazilo i na literární tvorbě k tomuto tématu.\n\nKaždé hagiografické dílo obsahuje některé základní části. V případě svatého Václava jde o čtyři části: \"popis života, umučení, translace \"a\" posmrtné zázraky\". Tyto části prošly poměrně složitým vývojem, který odráží názory období, v němž je legenda psána, a zároveň ukazuje priority jednotlivých děl. Z počtu zázraků lze také usoudit, jak byl světec populární. Zázraky v legendách totiž nemusí pouze přibývat, ale mohou i mizet. Počet zázraků určuje více faktorů, přičemž u světců Václavova typu se jedná jednak o tlak politický a jednak o tlak liturgický, který se projevuje v rozsahu čtení.\nJelikož se o životě sv. Václava neví prakticky nic, existovala možnost rozvíjet hagiografii mnoha směry. Prvotní latinské legendy si kladou za cíl vylíčit Václava jako ideál křesťanského panovníka, přesto přijímají realitu tehdejšího přemyslovského státu. Později dochází k potlačení těchto prvků a Václav se stává více současníkem doby, v níž je psána legenda.\nPrimárním prvkem, který se v těchto legendách objevuje, je jeho vzdělání, které je líčeno jako velmi kvalitní, zpočátku je spojováno se znalostí cyrilice, ale tento prvek při schizmatu mizí a je kladen důraz na vzdělání latinské a řecké. Vzdělání tohoto typu bylo ovšem v jeho době nejen nepravděpodobné, ale prakticky zcela vyloučené, jde o idealizaci směrem k postavě vládce-kněze. V legendě tzv. Kristiána se objevuje vliv svaté Ludmily, čímž dochází ke spojení mezi ním a novou legendou. Vliv Ludmily je samozřejmě pozitivní, u Kristiána právě jejím vlivem získává staroslověnské vzdělání, tento prvek později (zvláště v Kosmově kronice) mizí, což je způsobeno především snahou o zamlčení existence staroslověnské liturgie. V rámci tohoto svého vzdělání byl pokřtěn, zajímavostí je, že staroslověnská legenda hovoří též o obřadu postřižin.\nDále se projevuje běžná topoi těžkého dětství, kde se v jeho matce Drahomíře odráží prvek nevzdělanosti a pohanství, ta po smrti jeho otce Vratislava má tendenci bránit jeho vzdělání. Tento prvek také umožní vysvětlit, proč se nestane knězem - musí převzít vládu. Po převzetí vlády vyžene matku a zavražděnou Ludmilu nechá převézt z Tetína na Pražský hrad. V Drahomíře se tak pravděpodobně odráží stav země, kdy křesťanství nebylo obecně přijímáno. Ve vyhnání Drahomíry lze najít také vodítko změn úlohy křesťanství, protože v pozdějších legendách ji povolává zpět.\nJeho život jako knížete je líčen jako vzestup křesťanství, později je líčen jako ideální vládce, ale např. Kristián uvádí, že kněžím darovával mimo bohatství i otroky, je zde líčeno jeho pokání, které činil v případech, kdy se opil. Pozdější legendy se posouvají do stavu, kdy vykupuje otroky a lituje, že jim nemůže pomoci všem, a ještě později se tento motiv zcela vytrácí. Také se v počátečních verzích objevuje zákaz hospod a trestání opilců, to se později mění na přesvědčování opilců a naopak se objevuje motiv nechuti k trestu smrti a mučení. Jeho život je líčen v téměř mnišské podobě a v některých legendách se objeví i jeho touha stát se mnichem v Římě. Ve všech legendách je samozřejmě líčena snaha o zakládání nových kostelů a podpora křesťanství.\nZnačnou obměnou prochází i Václavův vztah k Německu, zde se mění od přítele Jindřicha až po obránce České země.\n\nPopis smrti je víceméně konstantní a spočívá v nábožensky motivované vraždě, pobití jeho (Václavových) přátel a vyhnání kněží a spojenců. V Kosmově kronice se objevuje politicky motivovaná snaha změnit bratrovraždu na nemožnost mu pomoci, tato snaha vychází z potřeby vychválit Boleslava. V každém případě původní téma smrti vypadá tak, že byl kníže Václav pozván do Boleslavi, zde napřed Boleslav dlouho nemá odvahu a pak ani sílu ho zabít, je zabit jeho (Boleslavovými) přáteli, když se utíká schovat do kostela.\n\nK translaci došlo podle nejstarších legend 4. března roku 932 nebo 938, rok je nejistý, protože není jistý rok úmrtí; mělo k ní dojít třetí rok po smrti (vraždě Václava) a údajně se jí účastnil i Boleslav I. Zajímavostí je, že tento rok se snažil Kosmas posunout tak, aby se translace mohl přímo účastnit i svatý Vojtěch.\n\nPočet zázraků učiněný Václavem je proměnlivý, ačkoli nelze tvrdit, že se zvyšoval neustále, lze říci, že počet zázraků měl rostoucí tendenci.\n\nPrvní zázrak se udál již při Václavově úmrtí, ale i zde panuje nejednota legend, o jaký zázrak šlo. Shoda je v tom, že mu přirostla uťatá část těla (u Kristiána ucho, u Vavřince prsty na ruce, atp.), zásadní rozdíl je však v pojetí tohoto zázraku, podle některých legend (první pravděpodobně u Kristiána či spíše jeho nedochované předlohy) se zjevil své sestře Přibyslavě a řekl (či ukázal) jí, kde najde toto ucho, ona mu ho přiložila teprve v hrobě. Takovýto zázrak spojený se zjevením byl mnohem významnější než samotný srůst.\n\n\n"}
{"id": "330460", "url": "https://cs.wikipedia.org/wiki?curid=330460", "title": "Irena Angelovna", "text": "Irena Angelovna\n\nIrena Angelovna, též Marie (1178 – 27. srpna 1208, hrad Hohenštauf) byla krátce královna sicilská a poté švábská vévodkyně a královna římská. Její životní osud úzce souvisel se štaufským výbojem na Sicílii. Walter von der Vogelweide zval Irenu \"\"růží bez trnů, holubicí bez žluče\"\".\n\nIrena se narodila v rozmezí let 1177–1181 jako dcera byzantského císaře Izáka II. a Ireny Komnenovny. Pravděpodobně roku 1193 byla provdána za Rogera z Hauteville, krále Sicílie. 24. prosince téhož roku se z mladé manželky stala mladá vdova. Poté, co Sicilské království dobyl císař Jindřich VI., nechal významné muže země preventivně převézt do Německa, na hrad Trifels. Mezi zajatci byla i Irena, která se v květnu 1197 v Gunzelechu u Augsburgu stala manželkou císařova mladšího bratra Filipa, vládce Švábska a Toskánska, který byl původně jako nejmladší syn určen pro duchovní kariéru a také se jí až do smrti dvou starších bratrů skutečně věnoval. Býval biskupem ve Würzburgu. Roku 1198 byl zvolen římskoněmeckým králem a s Otou Brunšvickým bojoval o vládu nad říší.\n\n6. ledna 1205 byla Irena v Cáchách korunována římskou královnou. 21. června 1208 bavorský falckrabě Ota VIII. z Wittelsbachu na sněmu v Bamberku krále Filipa zavraždil. Těhotná Irena se uchýlila na manželův rodový hrad Hohenštauf, kde v srpnu téhož roku společně s novorozenou dcerou zemřela. Byla pochována v benediktinském klášteře Lorch.\n\nZ manželství se narodilo celkem sedm dětí, z nichž se dospělosti dožily čtyři dcery – Beatrix (provdána za otcova soupeře o římskoněmecký trůn Otu IV.), Kunhuta (provdána za budoucího českého krále Václava I., Marie (provdána za vévodu Jindřicha II.) a Alžběta (provdána za kastilského krále Ferdinanda).\n"}
{"id": "330461", "url": "https://cs.wikipedia.org/wiki?curid=330461", "title": "Brčálník", "text": "Brčálník\n\nBrčálník ( ) je část místní části Hojsova Stráž města Železná Ruda. Nachází se v závěru Úhlavského údolí v nadmořské výšce 870 m.\n\nBrčálník leží asi tři kilometry jihozápadně od centra vesnice Hojsova Stráž v Plzeňském kraji v klatovském okrese. Centrem je hotelový komplex s největším hotelem Fanda, který je hojně využíván k rekreaci a ke školám v přírodě spolu s několika menšími hotely a pensiony. Na Brčálníku je vlaková zastávka Hojsova Stráž-Brčálník železniční tratě 183 z Klatov do Železné Rudy.\n\nPrvní písemná zmínka o Brčálníku pochází z roku 1569.\n\nBrčálník leží 2 kilometry od Špičáckého sedla a je tedy ideálním výhodiskem pro turistiku a cykloturistiku. V nedalekém okolí se nachází Černé jezero, Čertovo jezero, přehradní nádrž Nýrsko a jiné zajímavosti. Nachází se zde také několik památných stromů, například Jasany na Brčálníku či Brčálnický buk. V údolí Úhlavy se pod železniční tratí jihozápadně od osady prostírá přírodní rezervace Brčálnické mokřady.\n"}
{"id": "330462", "url": "https://cs.wikipedia.org/wiki?curid=330462", "title": "Špičácké sedlo", "text": "Špičácké sedlo\n\nŠpičácké sedlo (980 m n. m.) je horské sedlo mezi Špičákem (1205 m n. m.) a Pancířem (1214 m n. m.) na území železnorudské místní části Špičák na Šumavě.\n\nSedlem prochází silnice II/190 z Železné Rudy do Nýrska. Nachází se na něm několik hotelů a parkoviště. Je výchozím bodem pro pěší tůry na okolní vrcholy Pancíř a Špičák nebo na Černé a Čertovo jezero.\n\n"}
{"id": "330463", "url": "https://cs.wikipedia.org/wiki?curid=330463", "title": "Hutchinsonův systém", "text": "Hutchinsonův systém\n\nHutchinsonův systém byl publikován zde\nTato klasifikace je zpracována podle prvního vydání, 2 díly, 1926–1934, Volume 1: Monocotyledonae and Volume 2:Dicotyledonae.\n\nSystém klade důraz na habitus rostlin, tedy zda se jedná o bylinu nebo dřevinu.\n"}
{"id": "330465", "url": "https://cs.wikipedia.org/wiki?curid=330465", "title": "Smolná", "text": "Smolná\n\nNázev Smolná má více částí obcí:\n"}
{"id": "330466", "url": "https://cs.wikipedia.org/wiki?curid=330466", "title": "Nauplion", "text": "Nauplion\n\nNauplion, též Nafplio nebo Navplio (\"řecky: Ναύπλιο, Návplio\") je řecké město na Peloponésu ležící 12 km jihovýchodně od Argu v Argolském zálivu. Je součástí regionální jednotky Argolis. Je nejdůležitějším přístavem na východě Peloponésu. Ve středověku mělo toto město strategický význam, postupně ho ovládaly křižácké státy Panství Argu a Nauplia a Athénské vévodství, poté Benátská republika a nakonec Osmanská říše. V prvních letech (1829 až 1834) po osamostatnění Řecka bylo jeho hlavním městem, Athény v té době byly malým méně významným městem. Dle sčítání v roce 2001 mělo Nafplio 13822 obyvatel.\n\nVe městě se nacházejí tři pevnosti: Palamidi, Akronafplia a pevnůstka na ostrůvku Burdzi.\n\n"}
{"id": "330468", "url": "https://cs.wikipedia.org/wiki?curid=330468", "title": "General Motors", "text": "General Motors\n\nGeneral Motors také známý pod zkratkou GM () je mezinárodní korporace s hlavním sídlem ve Spojených státech amerických, která patří mezi největší výrobce automobilů na světě. V současnosti firma zaměstnává po celém světě přibližně 225 000 zaměstnanců.\n\nGM vyrábí osobní a nákladní automobily ve více než třiceti zemích světa a zastřešuje 4 značky původem z USA – Buick, Cadillac, Chevrolet, GMC, australský Holden a dále čínské značky Wuling, Baojun a Jiefang, ve kterých je GM spoluvlastníkem. V portfoliu koncernu jsou i další, v současné době neaktivní automobilové značky jako např. Pontiac, Oldsmobile, Hummer, Saturn. V minulosti byly součástí skupiny i automobilky Opel, Vauxhall (obě do roku 2017) nebo Saab (do roku 2011).\n\nFirma byla založena v roce 1908 a postupně se stala největší automobilkou na světě.\n\nDle žebříčku časopisu \"Fortune\" „Global 500 2008“ byla firma devátou největší firmou na světě. Tou dobou se ovšem firma potýkala s velkými problémy, které ještě zhoršila finanční krize. 1. června 2009 firma General Motors požádala o ochranu před věřiteli. Šlo o třetí největší bankrot v historii USA a o vůbec největší bankrot automobilky v dějinách.\n\nSpolečnost se zaměřila na 4 hlavní severoamerické značky: Chevrolet, Buick, GMC a Cadillac. Podíl v Saabu byl prodán čínskému koncernu a značky Hummer, Pontiac a Saturn byly podobně jako značka Oldsmobile přesunuty do klidové fáze s možností jejich předpokládatelného pozdějšího obnovení. Firma se po restrukturalizaci, při níž zavřela 14 ze svých 47 továren a snížila celkový dluh ze 46 na 8 miliard USD, vrátila 18. listopadu 2010 na akciové trhy a podíl americké vlády na akciích se tak z 61 % po znárodnění snížil na zhruba třetinu. Značky Opel a Vauxhall prodala v roce 2017 skupině Groupe PSA.\n\n\n"}
{"id": "330470", "url": "https://cs.wikipedia.org/wiki?curid=330470", "title": "Plíseň révy vinné", "text": "Plíseň révy vinné\n\nPlíseň révy vinné (též peronospora) je choroba révy vinné způsobovaná houbou z řádu \"Peronosporales\" s latinským názvem \"Plasmopara viticola\". Choroba se projevuje nálety sporangioforů na listech, které se projevují jako hnědavé skvrny. Postupně se kolem nich tvoří povlak šedobílého mycélia. Skvrny se trhají a umožňují vnik dalším patogením organizmům. Peronospora se projevuje i na bobulích hroznů. Ty hnědnou, praskají a následně se vysoušením scvrkávají. Ochrana před plísní révy vinné se provádí chemicky na základě signalizace. Důležité je též udržovat provzdušněný porost, likvidovat napadané a opadané listy.\n\n"}
{"id": "330471", "url": "https://cs.wikipedia.org/wiki?curid=330471", "title": "Starý Most", "text": "Starý Most\n\nStarý Most představuje jednu z osmi částí statutárního města Most. Před rokem 1982 se zde ještě nacházely zbytky starého města, ale kvůli demolici, která započala v roce 1967 z důvodu povrchové těžby hnědého uhlí, bylo téměř celé město zničeno a postaveno nové. Poté se v místě původního Starého Mostu nacházel z větší části bývalý \"lom Most\" (koncernového podniku Doly Ležáky Most) a od roku 2012 Mostecké jezero.\n\nNa území Střimic je umístěno Letiště Most.\n\nPovrchový důl na území Starého Mostu je od poloviny roku 2008 napouštěn vodou z vodovodního potrubí vedeného od vodní nádrže Nechranice a vzniká tak Jezero Most, které bude sloužit převážně k rekreačním účelům.\n\nPodél hranice místní části Starý Most s částí Most protéká řeka Bílina, jejíž koryto v historii vedlo právě skrz Starý Most, z důvodu těžby však bylo nutné svést její koryto podél nově vzniklého Mosteckého koridoru.\n\nMezi nejvýznamnější a nejcennější patří pozdněgotický kostel Nanebevzetí Panny Marie, který vznikl na místě bývalého gotického kostela zničeného požárem roku 1515. Ve chvíli, kdy docházelo k systematické demolici města, došlo k přesunu celého kostela (kromě věže) o 841,1 metrů, na své místo byl usazen v říjnu roku 1975.\n\nOstatní významnější památky byly srovnány se zemí. Mezi ně patřil například justiční palác na prvním náměstí, barokní klášter minoritů a kostel sv. Františka Serafínského na tzv. druhém náměstí, či kapucínský klášter s kostelem Nanebevzetí Panny Marie. Na třetím náměstí byl zlikvidován piaristický kostel (původně klášterní kostel magdanelitek). Na předměstí byl zdemolován románský barokně přestavěný kostel sv. Václava, který patřil pražským křižovníkům. Z dalších kostelů byl zničen pozdněgotický kostel sv. Anny.\n\nOstatní památky, které se dochovaly, představují převážně vnitřní vybavení některých klášterů, případně různá sousoší a morové sloupy. Jedním z nich je například morový sloup sv. Anny se sochami zemských patronů na paměť morových obětí z roku 1680, který dnes stojí na Prvním náměstí, dále morový sloup sv. Jana Nepomuckého. Mezi další zachovalé památky patří kašna se sochou lva a městským znakem (kašna je renesanční z roku 1587, ostatní z roku 1729), která je také umístěná na Prvním náměstí. U křižovatky ulice J. Skupy a třídy Budovatelů stojí pískovcový sloup Panny Marie z roku 1710 s plastikami sv. Josefa a sv. J. Nepomuckého. U zadní strany magistrátu stojí sousoší čtyř živlů od Jana Brokoffa z roku 1715.\n\nNa území dnešního Starého Mostu v těsné blízkosti kostela Nanebevzetí Panny Marie se také nalézá nejstarší budova ve městě špitální kostel sv. Ducha, jehož historie je podle některých pramenů datována do 20. let 14. století.\n\n\n"}
{"id": "330472", "url": "https://cs.wikipedia.org/wiki?curid=330472", "title": "Smraďavka", "text": "Smraďavka\n\nSmraďavka (zvaná také \"Leopoldov\") jsou lázně a malá osada – součást obce Buchlovice. Leží asi 10 km západně od Uherského Hradiště na východním úpatí Chřibů na Dlouhé řece.\n\nPramení zde sirovodíkový pramen, který byl využíván už od 16. století a který dal místu své typické jméno. V roce 1580 se o něm zmiňuje Tomáš Jordán z Clausenburku. Nad pramenem postavena malá kaple. Mezi roky 1670–1680 zde byl Hanušem Zikmundem z Petřvaldu postaven lovecký zámeček, zrekonstruovaný nynějším majitelem.\nNa počátku 19. století zde žil majitel místního panství Leopold I. Berchtold, podle nějž dostalo místo své druhé jméno (\"Leopoldov\").\n\n"}
{"id": "330474", "url": "https://cs.wikipedia.org/wiki?curid=330474", "title": "Seznam školských zařízení v Mostě", "text": "Seznam školských zařízení v Mostě\n\nToto je seznam školských zařízení ve městě Most.\n\n\n\n\nškola, Most \n\n\n\n\n"}
{"id": "330475", "url": "https://cs.wikipedia.org/wiki?curid=330475", "title": "Radoslav Židek", "text": "Radoslav Židek\n\nRadoslav Židek (* 15. října 1981 Žilina, Československo) je slovenský snowboardista. Je členem klubu ŠKP Štrbské Pleso, trénuje ho bývalá snowboardová reprezentantka Slovenska Jana Šeďová.\n\nV sezóně 2004/2005 skončil ve Světovém poháru ve snowboardcrossu na 9. místě.\n\nJako první reprezentant Slovenska získal medaili na zimních olympijských hrách. Ve snowboardcrossu vybojoval na ZOH 2006 v Turíně stříbro, na týchž hrách startoval i v paralelním obřím slalomu (27. místo). V roce 2006 se také stal snowboardcrossovým mistrem Slovenska.\n"}
{"id": "330476", "url": "https://cs.wikipedia.org/wiki?curid=330476", "title": "Olbram III. ze Škvorce", "text": "Olbram III. ze Škvorce\n\nOlbram III. ze Škvorce (někdy též Volfram, † 1. května 1402) byl český katolický prelát, od roku 1396 čtvrtý arcibiskup pražský. Byl synovcem Jana z Jenštejna. V roce 1400 korunoval Žofii Bavorskou, druhou manželku Václava IV.\n\nNarodil se vyšehradskému purkrabímu Olbramovi II. ze Škvorce a jeho manželce Kateřině z Jenštejna, sestře arcibiskupa Jana z Jenštejna.\n\nV roce 1377 studoval na univerzitě v Padově práva, ale studií zanechal a věnoval se církevní dráze. V roce 1379 se stal členem Vyšehradské kapituly. Před jmenováním arcibiskupem byl kancléřem a důvěrníkem králova bratra Jana Zhořeleckého, což byl pravděpodobně jeden z důvodů, proč se jej král Václav IV. rozhodl papeži Bonifáci IX. doporučit jako nástupce Jana z Jenštejna.\n\nV letech 1382–96 byl kanovníkem u sv. Víta v Praze a v letech 1389–96 proboštem u sv. Apolináře. V roce 1396 jej Jan z Jenštejna vysvětil na biskupa. Ve stejném roce získal obedienci z Neuměřicích a stal se také pražským arcibiskupem.\n\nNa přelomu let 1397/98 se zúčastnil schůzky českého krále s francouzským králem. 15. března 1400 korunoval ve svatovítské katedrále Žofii Bavorskou na českou královnu. Na jaře téhož roku byl Jan Hus vysvěcen na jáhna a o dva měsíce později jej Olbram vysvětil na kněze.\n\nZemřel 1. května 1402 a pochován je v kapli sv. Jana Křtitele v katedrále sv. Víta.\n\n"}
{"id": "330477", "url": "https://cs.wikipedia.org/wiki?curid=330477", "title": "František Franěk", "text": "František Franěk\n\nPlukovník ve výslužbě Ing. František Franěk krycím jménem Černý Franta (18. ledna 1912 Dobřejovice – 22. července 1995), byl účastník Československého protinacistického odboje.\n\nV roce 1930 ukončil úspěšně studium střední elektrotechnické školy a v říjnu téhož roku nastoupil základní vojenskou službu. Díky znalosti Morseovy abecedy, byl zařazen k radiorotě 3. telegrafního praporu v Trnavě. V roce 1936 získal jako radioamatér volací značku OK1FR.\n\nVěnoval se stavbě a konstrukci radiotelegrafických zařízení pro odboj, prováděl úpravy vysílačů dovezených z Anglie. Na přelomu července a srpna 1939 uskutečnil první rádiové spojení Obrany národa se stanicí zahraničního vedení odboje ve Varšavě.\n\n16. prosince 1939 byl zatčen gestapem a po dvouletém věznění 3. prosince 1941 v Berlíně odsouzen k 15 letům vězení.\n\nDo vlasti se vrátil 18. května 1945. Po zotavení se vrátil k práci v armádě. Za činnost v odboji byl vyznamenán Československým válečným křížem 1939.\n\nZemřel po krátké nemoci 22. července 1995.\n"}
{"id": "330478", "url": "https://cs.wikipedia.org/wiki?curid=330478", "title": "Zdeněk Schmoranz", "text": "Zdeněk Schmoranz\n\nZdeněk Schmoranz (27. července 1896 Praha – 19. srpna 1942 Berlín) byl český spisovatel, dramatik a novinář, účastník Československého protinacistického odboje.\n\nNa ČVUT v Praze vystudoval chemii. Zpočátku pracoval jako chemik, později jako archivář a lektor v Národním divadle. Počátkem 20. let 20. století pracoval jako redaktor nakladatelství Topič, od roku 1930 jako politický zpravodaj ČTK. Poté nastoupil do Tiskového odboru předsednictva vlády, stal se ministerským radou a nakonec šéfem Tiskového odboru. Byl ženatý, jeho manželkou byla Liběna Ostrčilová, herečka Národního divadla.\n\nV roce 1939 společně s Šimonem Drgáčem vybudoval z bývalých zpravodajských důstojníků zrušeného druhého oddělení Hlavního štábu přesunutých na místa tiskových tajemníků okresních úřadů zpravodajskou síť. Tato síť, známá později jako Schmoranzova skupina tiskových tajemníků‎, se zabývala sběrem zpravodajského materiálu především o německé branné moci. Tyto informace předával Schmoranz bývalým analytikům vojenské zpravodajské služby a v podobě zpráv je přes Obranu národa předával do Londýna.\n\n25. srpna 1939 byl zatčen gestapem, 13. listopadu 1941 odsouzen v Berlíně k trestu smrti za vlastizradu a 19. srpna 1942 popraven.\n\n\n"}
{"id": "330480", "url": "https://cs.wikipedia.org/wiki?curid=330480", "title": "Semih Şentürk", "text": "Semih Şentürk\n\nSemih Şentürk [semich šentyrk] (* 29. dubna 1983 Izmir, Turecko) je turecký fotbalista hrající na postu útočníka, aktuálně v tureckém klubu Antalyaspor. Velkou část své kariéry strávil v klubu Fenerbahçe SK, s nímž vyhrál 5 ligových titulů. Hrál i za turecký národní tým, účastník mistrovství Evropy v roce 2008.\n\nV sezóně 2007/08 se stal v dresu Fenerbahçe SK se 17 vstřelenými brankami nejlepším střelcem turecké Süper Lig.\n\n"}
{"id": "330481", "url": "https://cs.wikipedia.org/wiki?curid=330481", "title": "Ho Xuan Huong", "text": "Ho Xuan Huong\n\nHo Xuan Huong (čti ho suan huong, Hồ Xuân Hương) (konec 18. století – začátek 19. století) byla vietnamská básnířka, jedna z nejslavnějších a nejpopulárnějších osobností dějin vietnamské literatury. Psala poesii i čínsky, avšak známou se stala hlavně díky své tvorbě ve vietnamštině (v tzv. jižních znacích, chữ Nôm).\n\nZachovalo se necelých padesát čtyřveršových a osmiveršových básniček psaných vietnamsky ve formě tchangských sedmislabičných básní, u dalších je autorství sporné. Její poesie vyniká originálním spojením vysoké formy a nízkého obsahu, třebaže ten zůstává pouze v rovině dvojsmyslů a slovních hříček. Obvyklé lyrické ódy na krásu krajiny nebo na některé předměty (vějíř, houpačka) tak často evokují zároveň i erotické významy. Několik básniček má satirický tón, dělá si v nich posměšky např. z buddhistických mnichů. Poesie Ho Xuan Huong je ve Vietnamu dodnes velmi oblíbená a mnoho lidí umí některé její texty recitovat nazpaměť. V češtině vyšel téměř úplný překlad jejího vietnamského díla.\n\nŽakie\n\nMé tělo podobá se ovoci ze žakie\nNa dotek hrubá slupka dužinu silnou kryje\nJe-li vám libo, pane, vražte do ní klín\nPrsty však venku nechte, sic šťáva zašpiní je\n\n"}
{"id": "330482", "url": "https://cs.wikipedia.org/wiki?curid=330482", "title": "Čogha Zanbíl", "text": "Čogha Zanbíl\n\nČogha Zanbíl (persky: چُغازَنبیل) bylo posvátné město starověké civilizace Elam a jehož pozůstatky se dnes nachází na území Íránu. Zdejší stavby představují jedny z mála zikkuratů, které byly nalezeny mimo území Mezopotámie. Město bylo vystavěno někdy okolo roku 1250 př. n. l.\n\nV roce 1979 byla archeologická lokalita zapsána na seznam světového dědictví UNESCO.\n"}
{"id": "330483", "url": "https://cs.wikipedia.org/wiki?curid=330483", "title": "Ivan Klasnić", "text": "Ivan Klasnić\n\nIvan Klasnić [ivan klasnič] (* 29. ledna 1980, Hamburk, Západní Německo) je bývalý chorvatský fotbalový útočník a reprezentant. Na klubové úrovni působil v Německu, Francii a Anglii. S Werderem Brémy získal v sezóně 2003/04 double, čili vyhrál DFB-Pokal i Bundesligu.\n\nV lednu 2007 diagnostikovali lékaři Klasnićovi poruchu ve funkci ledviny a musel podstoupit její transplantaci, dárkyní byla jeho matka Šima. Tělo ji však nepřijalo a tak zakrátko podstoupil druhou transplantaci ledviny, tentokrát od svého otce. V listopadu 2007 se vrátil k profesionálnímu fotbalu, předtím stihl podat žalobu na klubové lékaře Werderu Brémy, že jeho zdravotní problém neodhalili při vstupní prohlídce. Zúčastnil se (mj.) EURA 2008 v Rakousku a Švýcarsku a stal se tak prvním fotbalistou v historii Mistrovství Evropy, který nastoupil s transplantovanou ledvinou. V září 2016 mu druhá transplantovaná ledvina selhala a od té doby byl nucen podstupovat dialýzy.\n\nReprezentoval Chorvatsko v mládežnických kategoriích U19 a U21.\n\nZa chorvatský národní A-tým debutoval 18. 2. 2004 v přátelském utkání ve Splitu proti Německu (porážka 1:2). Zúčastnil se EURA 2004 v Portugalsku, MS 2006 v Německu a EURA 2008 v Rakousku a Švýcarsku.\nCelkem odehrál v letech 2004–2011 za chorvatský národní tým 41 zápasů a nastřílel 12 branek.\n\n"}
{"id": "330485", "url": "https://cs.wikipedia.org/wiki?curid=330485", "title": "Coney Island", "text": "Coney Island\n\nConey Island je poloostrov (dříve ostrov) v nejjižnější části Brooklynu, New York City, USA, s pláží na pobřeží Atlantského oceánu. Hlavními obyvateli je místní komunita asi 60 000 lidí na západní části poloostrova, s částí Seagate (Brooklyn) na západě, částmi Brighton Beach a Manhattan Beach na východě a částí Gravesend na severu.\n\nOblast byla hlavním územím zábavního parku, který dosáhl vrcholu popularity počátkem 20. století. Jeho hlavní atrakcí je světoznámá dřevěná horská dráha Cyclone.\n\n"}
{"id": "330486", "url": "https://cs.wikipedia.org/wiki?curid=330486", "title": "Jan Budík", "text": "Jan Budík\n\nJan Budík, krycím jménem inženýr Hodina (5. července 1905 – 29. října 1984), byl účastník Československého protinacistického odboje.\n\nV roce 1923 ukončil středoškolská studia, v roce 1927 studia na Vysoké škole elektrotechnické v Praze. 24. ledna 1930 získal jakožto radioamatér volací znak OK1AU.\n\nV prosinci 1939 byla Němci odhalena Schmoranzova skupina a mezi jinými byl 14. prosince zatčen i Budík. Jeho další odbojová činnost nebyla prozrazena, a tak vyvázl s vcelku krátkým trestem vězení a dočkal se konce války. \n"}
{"id": "330489", "url": "https://cs.wikipedia.org/wiki?curid=330489", "title": "Blanka Waleská", "text": "Blanka Waleská\n\nBlanka Waleská, vlastním jménem Blanka Wedlichová (19. května 1910 v Cerhenicích – 6. července 1986 v Praze) byla česká divadelní, filmová a televizní herečka.\n\nStudovala na gymnáziu, ale přešla do Kolína na rodinnou školu, kterou však nedokončila. Působila jako vychovatelka dětí, statovala ve filmu a v tanečním souboru ve smíchovské Aréně. \n\nS herectvím začínala poměrně pozdě, v letech 1930 až 1934 studovala na dramatickém oddělení pražské konzervatoře. Následně vystřídala celou řadu avantgardních a malých scén, hrála v Divadle Vlasty Buriana (1934), pokračovala v Novém divadle (1934–1936), krátce též v Osvobozeném divadle a poté byla angažována ve Státním divadle v Ostravě (1936–1941). V období 1941–1944 působila v Uranii a po osvobození v Divadle 5. května. Od roku 1948 až do roku 1976, kdy odešla do důchodu, působila jako významná a výrazná členka činoherního souboru Národního divadla v Praze.\n\nUplatnění našla i v rozhlase a televizi, účinkovala i ve filmech a věnovala se dabingu.\n\nByla životní partnerkou dlouholeté ředitelky Divadelního ústavu PhDr. Evy Soukupové. \n\n\n\n\n"}
{"id": "330490", "url": "https://cs.wikipedia.org/wiki?curid=330490", "title": "Rudá Sonja", "text": "Rudá Sonja\n\nRudá Sonja je americko-nizozemský film z roku 1985 natáčený v Itálii. Je řazen do žánru meč a magie. V hlavních rolích vystupují Brigitte Nielsen a Arnold Schwarzenegger, režisérem byl Richard Fleischer.\n\nCelá rodina Rudé Sonji je vyvražděna vojáky královny Gedren. Ona sama přežije a v noci ji podivný duch obdaří nadpřirozenou silou.\n\nO mnoho později v jiném místě se kněžky rozhodují zničit talisman, nadaný obrovskou mocí. Těsně před zničením je ale jejich chrám přepaden vojskem královny Gedren, která se rozhodne talismam využít pro své dobyvačné plány. Přepad přežije jen jediná kněžka – sestra Rudé Sonji. Smrtelně raněnou ji nalezne válečník Kalidor, který jí pomůže sestru nalézt.\n\nRudá Sonja mezitím prodělala bojový výcvik. Od umírající sestry se dozví, že talisman je třeba zničit do 14 dnů, jinak nastane zkáza světa. Sonja se vydá na cestu, nestojí však zpočátku o Kalidorovu pomoc. Po cestě objeví ve městě, zničeném pomocí talismanu, malého prince a jeho opatrovníka. Společně i s Kalidorem, který se k nim znovu přidá, jdou do centra Gedreniny říše najít a zničit talisman.\n"}
{"id": "330493", "url": "https://cs.wikipedia.org/wiki?curid=330493", "title": "Melchiorův systém", "text": "Melchiorův systém\n\nMelchiorův systém je systém taxonomie rostlin.\nNěkdy také označován jako modifikovaný či aktualizovaný Englerův systém.\n\nAutoři jednotlivých řádů, popř. čeledí v tomto díle jsou tito:\n\nPoznámka: \"Sonderothamnus\" R.Dahlgren, 1968 byl popsán až později a \"Stylapterus\" A.Juss. byl vložen G. Benthamem J.D. Hookerem do \"Penaea\".\nPoznámka: klasifikace čeledi Thymelaeaceae byla založena na Domke 1934.\n\n\n"}
{"id": "330496", "url": "https://cs.wikipedia.org/wiki?curid=330496", "title": "Vyřazovací fáze mistrovství Evropy ve fotbale 2008", "text": "Vyřazovací fáze mistrovství Evropy ve fotbale 2008\n\nVyřazovací fáze mistrovství Evropy ve fotbale 2008 začala prvním čtvrtfinálovým zápasem 19. června 2008, a skončila 29. června 2008 finálovým zápasem na Ernst Happel Stadionu ve Vídni.\nOsm týmů, které postoupily ze skupin, následně pokračuje ve vyřazovací fázi (v ní všechny zápasy začínají ve 20:45), přičemž ve finále se střetne některý tým ze skupin A a B s některým týmem ze skupin C a D. Pokud zápas ve vyřazovací fázi skončí remízou, následuje prodloužení 2×15 minut, pokud je i poté stav nerozhodný, rozhodne se střelbou kopů z pokutové značky.\n"}
{"id": "330500", "url": "https://cs.wikipedia.org/wiki?curid=330500", "title": "Cronquistův systém", "text": "Cronquistův systém\n\nCronquistův systém je schéma pro klasifikaci kvetoucích rostlin. Tento systém vytvořil Arthur Cronquist (1919-1992) ve svých dílech \"An Integrated System of Classification of Flowering Plants\" (1981) and \"The Evolution and Classification of Flowering Plants\" (1968; 2nd edition, 1988).\n\nCronquistův systém dělí kvetoucí rostliny do dvou široce pojatých tříd: Magnoliopsida (dvouděložné) and Liliopsida (jednoděložné). Příbuzné řády jsou v rámci jednotlivých tříd zařazovány do podtříd.\n\nToto schéma je stále široce používáno buď v původní podobě nebo v aktualizovaných verzích, ale mnoho současných botaniků používá modernější systémy, hlavně APG II\n\nSystém je publikován zde: \"An Integrated System of Classification of Flowering Plants\" (1981) obsahuje 321 čeledí and 64 řádů:\n\n\n\n\n\n\n\n\n\n\n\n\n"}
{"id": "330505", "url": "https://cs.wikipedia.org/wiki?curid=330505", "title": "KDE Software Compilation 4", "text": "KDE Software Compilation 4\n\nKDE Software Compilation 4 (KDE SC 4) je desktopové prostředí KDE (K Desktop Environment) pro operační systémy unixového typu. Je nástupcem oblíbených dřívějších verzí KDE 3.5.x. Prostředí vytváří stejnojmenný vývojový tým; ten si dal za úkol vyvinout pracovní prostředí, které je přenositelné na více platforem jako je GNU/Linux, Solaris, Apple macOS a Windows. Celý projekt je zcela svobodný, a tak kdokoliv může zcela podle svých představ změnit stávající zdrojové soubory. KDE 4 je zcela nový projekt, založený na zcela odlišných technologiích a oproti starším verzím i na odlišné představě. Ta mění pohled na desktopové prostředí a razí myšlenku, že plocha není pouze mozaika sestavená z ikon, ale že je živoucím organismem. KDE 4 je portována na knihovny Qt4, podle kterých jsou i číslovány verze. Obsahuje nové multimediální rozhraní API Phonon. Aplikace pro prostředí KDE 4 jsou přenosné i do platforem bez X11 a lze je tedy spouštět kromě unixových systémů i v macOSu, Windows XP a Windows Vista.\n\n\n\nKDE-Extragear, KDE-Playground: kolekce programů pro snadnější tvorbu překladů a dokumentace projektu KDE\n\n\nrok 2007\n\nrok 2008\n\nrok 2009\n\n"}
{"id": "330509", "url": "https://cs.wikipedia.org/wiki?curid=330509", "title": "Nikita Michalkov", "text": "Nikita Michalkov\n\nNikita Sergejevič Michalkov (* 21. října 1945 v Moskvě) je ruský herec, scenárista a filmový režisér, režisér Oscarového filmu z roku 1994 resp. nejlepšího cizojazyčného filmu \"Unaveni sluncem\". Divadlo hrál od svých čtrnácti let, ve filmu vystupoval poprvé coby patnáctiletý hoch. V letech 1963 až 1966 vystudoval herectví, v letech 1968 až 1971 studoval filmovou režii v moskevském VGIKu.\n\nPochází z umělecké rodiny, jeho děd a praděd byli známými ruskými malíři, otec Sergej Michalkov byl ruský spisovatel, dramatik a překladatel, matka Natalie Končalovská je básnířka a překladatelka, bratr Andrej Končalovskij působí v USA jakožto úspěšný a uznávaný filmový režisér.\n\nJedná se o jednoho z nejoriginálnějších ruských filmových tvůrců současnosti, jehož filmy často vyvolávají velké debaty a často působí kontroverzním dojmem.\n\nOd roku 1984 národní umělec Ruské federace, od roku 1991 také nositel francouzského Řádu čestné legie. Za vlády Borise Jelcina vykonával funkci prezidenta Fondu pro podporu ruské kultury.\n\nNa 45. ročníku MFF v Karlových Varech dne 10. července 2010 obdržel cenu Křišťálový glóbus za svůj celoživotní přínos oboru kinematografie.\n\nVlastní také castingovou agenturu, která vedle jiného v jedné z moskevských mateřských škol objevila Andreje Chalimona, jehož si posléze vybral český režisér Jan Svěrák pro ztvárnění postavy Kolji do svého stejnojmenného filmu.\n\n\n\n"}
{"id": "330511", "url": "https://cs.wikipedia.org/wiki?curid=330511", "title": "Karské moře", "text": "Karské moře\n\nKarské moře ( ) je část Severního ledového oceánu severně od ruské Sibiře. Od Barentsova moře na západě je oddělené Karským průlivem a souostrovím Nové země. Od moře Laptěvů jej odděluje souostroví Severní země.\nKarské moře je 1450 km dlouhé, 970 km široké s plochou přibližně 880000 km² a průměrnou hloubkou 110 m.\n\nNa dně Karského moře se nachází množství jaderného odpadu, který může být zdrojem ohrožení životního prostředí. Za největší nebezpečí je považována potopená sovětská jaderná ponorka K-27 se dvěma atomovými reaktory.\n"}
{"id": "330512", "url": "https://cs.wikipedia.org/wiki?curid=330512", "title": "Restaurace (pohostinství)", "text": "Restaurace (pohostinství)\n\nRestaurace je druh pohostinského podniku, ve kterém jsou poskytovány pokrmy a nápoje ke konzumaci na místě samém. Majitel či provozovatel tohto pohostinského zařízení se nazývá restauratér.\n\nJako symbol restaurací např. na mapách se používají zkřížené příbory, lžíce a vidlička nebo nůž a vidlička.\n\nRestaurace má zpravidla otevírací dobu uzpůsobenou dle obvyklých stravovacích návyků. Otvírá se většinou dopoledne kvůli výdeji obědů, druhá špička nastává ve večerních hodinách. Některé restaurace mohou mít určitá pravidla, kterými podmiňují vstup, například povinnost muže mít společenský oblek nebo také kravatu.\nExistují publikace známých organizací jako je Guide Michelin a mnoho internetových stránek, na kterých jsou restaurace hodnoceny podle kvality pokrmů a obsluhy, cen odpovídajících této kvalitě a atmosféry.\n\nV České republice mají restaurace, stejně jako jiné podniky určené k pohostinství, ve všech svých uzavřených prostorách vyhlášen zákaz kouření cigaret a ostatních tabákových výrobků.\n\n\n"}
{"id": "330517", "url": "https://cs.wikipedia.org/wiki?curid=330517", "title": "Lędziny", "text": "Lędziny\n\nLędziny (německy \"Lendzin\") jsou město Horního Slezska v jižním Polsku. První zmínka pochází z roku 1160. Ve městě žije asi 16 000 obyvatel.\n\nVe městě se nachází činný černouhelný důl Ziemowit.\n\n\n"}
{"id": "330518", "url": "https://cs.wikipedia.org/wiki?curid=330518", "title": "Vladimir (Gorj)", "text": "Vladimir (Gorj)\n\nVladimir ( ) je sídlo v Rumunsku v župě Gorj. Celkem má 3 481 obyvatel. Sídlo tvoří 4 vesnice:\n\nV obci se narodil Tudor Vladimirescu, rumunský hrdina a vůdce Valašského povstání v roce 1821. V jeho rodném domě je nyní muzeum.\n"}
{"id": "330519", "url": "https://cs.wikipedia.org/wiki?curid=330519", "title": "Vlajka Samoy", "text": "Vlajka Samoy\n\nVlajka Samoy je červený list s modrým kantonem, ve kterém je pět bílých, nestejně velkých pěticípých hvězd, seřazených do tvaru souhvězdí Jižního kříže. Jedná se o připomínku novozélandské vlajky, protože Samoa byla v letech 1914–1962 Novým Zélandem spravována).\n\nČervená barva vlajky symbolizuje statečnost, modrá svobodu a bílá čistotu.\n\nVlajka byla zavedena již roce 1948, ale do roku 1949 měla v modrém kantonu pouze čtyři hvězdy (bez Epsilon Crucis).\n\nSamojské souostroví bylo osídleno již asi mezi lety 1000 a 700 př. n. l. Pro Evropany Samou objevil 13. června 1722 holandský admirál a průzkumník Nizozemské Východoindické společnosti Jacob Roggeveen. Název souostroví znamená v místním jazyce \"Místo moa\", tedy místo vymřelých ptáků Moa, kteří byli totemovým označením místního rodu (Moa, vyhynulý kolem roku 1500 byl však novozélandský endemit). Roku 1768 pojmenoval francouzský mořeplavec Louis Antoine de Bougainville ostrovy jako \"Plavecké ostrovy\" (). Kolem roku 1830 zde byla založena anglická misionářská stanice. První doloženou vlajkou byl červený list s bílým půlměsícem a bílou hvězdou uprostřed, užívaná v letech 1858–1873 (není obrázek).\n\n2. října 1873 byla přijata první vlajka Samojského království tvořená červeným listem s bílým středovým křížem a bílou pěticípou hvězdou v horním žerďovém rohu. Vlajka (pravděpodobně o poměru 2:3) měla tradiční polynéské barvy (červenou a bílou) doplněné o křesťanské symboly.\n\n28. ledna 1886 se za pomocí Němců chopil vlády náčelník Tupua Tamasese. Ten z vděčnosti změnil barvy vlajky na více německé. Vlajka byla tvořena bílým listem s černým středovým křížem a červeným kantonem s bílou pěticípou hvězdou.\n\nV roce 1889 byla obnovena původní vláda a v této souvislosti i původní vlajka z let 1873–1886.\n\nV prosinci roku 1889 se Spojené království vzdalo území Samoy výměnou za jiná území a 27. dubna 1900 vznikla v západní části souostroví kolonie Německá Samoa. Východní část připadla USA (dnes nezačleněné území Americká Samoa). Německá Samoa užívala vlajku Německého císařství, černo-bílo-červenou trikolóru s vodorovnými pruhy.\n\nKolem roku 1912 začalo Německo uvažovat o rozlišení vlajek svých kolonií podle britského vzoru (německé kolonie byly považovány za nedílnou součást říše). Vlajky byly navrženy, v roce 1914 i schváleny, ale po vypuknutí 1. světové války nebyly nikdy zavedeny. Vlajkou Německé Samoy měla být německá černo-bílo-červená vodorovná trikolóra o poměru 2:3 se znakem kolonie v bílém pruhu. Znak byl tvořen červeným štítem s (v dolní části) modrobílými vlnami, z nichž vystupovaly tři malé bílé ostrůvky s třemi bílými kokosovými palmami. Existuje několik návrhů této vlajky. Žádná z vyobrazených vlajek ale neodpovídá uvedenému zdroji.\n\n29. srpna 1914 obsadil, v souvislosti s vypuknutím 1. světové války, Německou Samou Nový Zéland (v té době britské dominium) a na souostroví se začala užívat novozélandská vlajka.\n\nV prosinci roku 1920 byla Německá Samoa přejmenována na \"Západní Samou\" a stala se mandátním územím Společnosti národů pod správou Nového Zélandu. Novou vlajkou se v této souvislosti stala britská státní námořní vlajka (Blue Ensign) s místním vlajkovým emblémem (Badge) ve vlající části. Emblém tvořilo bílé kruhové pole s (v přirozených barvách) vyobrazením pobřeží, trsy trávy a třemi kokosovými palmami. Inspirací pro emblém byla vlajka Cookových ostrovů z let 1893–1901 s jednou palmou.\n\nV roce 1946 byl statut Západní Samoy změněn na Poručenské území OSN pod správou Nového Zélandu. 1. června 1948 byla zavedena nová vlajka s červeným listem o poměru 1:2 a modrým kantonem. V něm byly (pod vlivem Novozélandské vlajky čtyři nestejně velké, bílé, pěticípé hvězdy, rozmístěné do podoby souhvězdí Jižního kříže.\n\n24. února 1949 byla do kantonu přidána pátá (nejmenší) hvězda. 1. ledna 1962 byla v Západní Samoi vyhlášena nezávislost pod stejným názvem. 2. července 1962 byl název státu upraven na \"Samoa\". Vlajka z roku 1949 změněna nebyla a platí dodnes.\n\n"}
{"id": "330521", "url": "https://cs.wikipedia.org/wiki?curid=330521", "title": "Vlajka Šalomounových ostrovů", "text": "Vlajka Šalomounových ostrovů\n\nVlajka Šalomounových ostrovů byla poprvé vztyčena 18. listopadu 1977, kdy nahradila britskou modrou státní námořní vlajku s emblémem () v bílém kruhu ve vlající části.\n\nVlajkový list o poměru 1:2, vycházející z britské vlajky je rozdělený šikmým žlutým (zezdola nahoru) pruhem (jeho šířka odpovídá jedenáctině šířky vlajky) na horní modré a dolní tmavě zelené trojúhelníkové pole. V modrém poli je u žerdi umístěno pět bílých pěticípých hvězd (2+1+2), které symbolizují pět původních distriktů (provincií).\n\nVýznam symboliky (počet provincií se zvýšil) byl později upraven na pět hlavních skupin ostrovů (východní, západní, centrální, Malaitu a podle různých výkladů buď hlavní město Honiara nebo vzdálené polynéské ostrovy). Žlutá barva symbolizuje slunce nebo písečné pláže, modrá vody Tichého oceánu, zelená zem a její úrodu.\n\nNámořní, státní námořní a válečná vlajka vycházejí z britského vzoru. Všechny jsou o poměru 1:2. Země je od roku 1978 konstituční monarchií v rámci Commonwealthu v čele s britským panovníkem, zastupovaným generálním guvernérem. Proto je i vlajka guvernéra tvořena modrým listem o poměru 1:2 s britským korunovaným zlatým lvem, stojícím nad britskou korunou. Pod ní je standardní žlutá stuha ve tvaru stylizované dvouhlavé fregatky s anglickým názvem státu: \"SOLOMON ISLANDS\".\n\nSouostroví Šalomounovy ostrovy bylo osídleno již před 4000 lety Melanésany (viz Pacifičtí ostrované). Roku 1568 objevil ostrovy španělský mořeplavec Álvaro de Mendaña de Neira, který jim dal současné jméno. V letech 1767 a 1768 bylo souostroví znovuobjeveno britským důstojníkem francouzského původu Philipem Carteretem a francouzským mořeplavcem Louisem Antoinem de Bougainvillem, přičemž došlo ke kolonizaci ostrovů Brity a Francouzi. Prvními vlajkami užívanými na souostroví byly tedy tehdejší britské a francouzské vlajky (francouzské vlajky ale nebyly dnešní trikolóry, ty byly zavedeny až po Francouzské revoluci).\n\nRoku 1885 bylo souostroví rozděleno mezi Německé císařství (severozápad) a Spojené království (jihovýchod) a na části území se kromě britských vlajek začaly užívat i vlajky německé.\n\nRoku 1893 byl v britské části vyhlášen protektorát a v roce 1899 připadlo, po vzájemných kompenzacích, celé souostroví Britům.\n\nJiž po vyhlášení britského protektorátu v roce 1893 byla zavedena vlajka Britských Šalomounových ostrovů. Jednalo se o modrou britskou služební vlajku (státní námořní vlajku) o poměru 1:2 s vlajkovým emblémem souostroví ve vlající části. Emblém v bílém kruhu tvořila zlatá anglická královská koruna s červeným sametem. Kolem koruny byl černý opis: \"BRITISH SOLOMON ISLANDS\". Vlajka se, kromě let 1942–1944, užívala do roku 1947. V letech 1942–1944 byly ostrovy obsazeny Japonskem a užívala se japonská vlajka.\n\nV roce 1947 se na vlajce změnil emblém. Stále v bílém kruhu byl nyní umístěn znak protektorátu udělený zemi 10. března. Jednalo se o červený štít se stříbrnou želvou. V černé hlavě štítu bylo osm stříbrných hrotů špičkou vzhůru. Pod štítem byl stejný černý nápis, z předchozí verze vlajky, nyní ve dvou řádcích.\n\n24. září 1956 byl Šalomounovým ostrovům udělen nový znak a zároveň se změnila i vlajka. Znovu se jednalo o britskou modrou služební vlajku o poměru 1:2. V bílém kruhu byl nyní štít, v jehož hlavě byl v červeném poli zlatý anglický lev. Dolní část štítu byla modře a bíle čtvrcena. V prvním, modrém poli byl sedící orel; ve druhém, bílém mořská želva; ve třetím, bílém luk, melanéský taneční štít a oštěpy; ve čtvrtém, modrém pak dvě letící fregatky.\n\nŠalomounovy ostrovy získaly v roce 1967 částečnou samosprávu. Od roku 1975 byla proto vyhlášena soutěž na novou vlajku. V roce 1976 získaly ostrovy plnou samosprávu a po několika úpravách předložených návrhů byla ještě před vyhlášením nezávislosti na Spojeném království 7. července 1978 vztyčena dne 18. listopadu 1977 nová vlajka.\n\nŠalomounovy ostrovy jsou konstituční monarchie, která se dělí na 9 provincií a hlavní město Honiara.\n\n"}
{"id": "330522", "url": "https://cs.wikipedia.org/wiki?curid=330522", "title": "Vladimir (rozcestník)", "text": "Vladimir (rozcestník)\n\nVladimir označuje:\n\n"}
{"id": "330523", "url": "https://cs.wikipedia.org/wiki?curid=330523", "title": "Vlajka Norfolku", "text": "Vlajka Norfolku\n\nVlajka Norfolku má tři svislé pruhy, zelený, bílý a zelený (v poměru šířek 7:9:7). Uprostřed bílého pruhu je vyobrazeni stožárovitého, pravidelně větveného stromu rodu araukária (\"Araucaria heterophylla\" neboli blahočet ztepilý) v zelené barvě.\n\nTento stromový endemit, rostoucí ve volné přírodě pouze na tomto ostrově, dosahuje ve své vlasti výšky až 60 metrů. Monumentální symbol ostrova byl však zahradníky rozšířen po celém světě jako pokojová rostlina.\n\nVlajka byla přijata 17. ledna 1980.\n\n"}
{"id": "330524", "url": "https://cs.wikipedia.org/wiki?curid=330524", "title": "Janíček", "text": "Janíček\n\nSlovo Janíček je zdrobnělina křestního jména Jan typická pro jižní a východní Moravu a Slovensko. V češtině je v současné době používáno převážně jako příjmení. \n\nMůže znamenat:\n\n\n\n\n"}
{"id": "330525", "url": "https://cs.wikipedia.org/wiki?curid=330525", "title": "Pravdivé lži", "text": "Pravdivé lži\n\nPravdivé lži (\"True Lies\") je americká akční komedie z roku 1994 režírovaná Jamesem Cameronem. V hlavních rolích vystupují Arnold Schwarzenegger a Jamie Lee Curtis. Film je remakem francouzského filmu La Totale! (Podtrženo, sečteno!) z roku 1991.\n\nHarry Tasker (Arnold Schwarzenneger), v běžném životě prodejce počítačového softwaru, je ve skutečnosti špičkovým špiónem, pracujícím v naprostém utajení. Jeho žena Helen Tasker (Jamie Lee Curtis), je znuděna monotónním životem a workoholismem svého manžela. Touží po dobrodružství, které ji dává výmluvný prodavač ojetin Simon (Bill Paxton), vydávající se před ní za tajného agenta. Harryho a jeho ženu zajmou teroristé, kteří chtějí použít ukradené jaderné bomby ke zničení amerických měst. Harry, Helen a dcera Dana (Eliza Dushku) musí proti jejich plánům bojovat.\n\n"}
{"id": "330534", "url": "https://cs.wikipedia.org/wiki?curid=330534", "title": "Radužnyj (Vladimirská oblast)", "text": "Radužnyj (Vladimirská oblast)\n\nRadužnyj ( ) je uzavřené město ve Vladimirské oblasti v Rusku. Leží asi 12 km jižně od města Vladimir na řekách Pol, Buža a Užbol. Počet obyvatel v roce 2006 byl 17 811.\n\nMěsto bylo založeno v roce 1971 jako sídliště pro pracovníky vojenské konstrukční kanceláře. V roce 1977 mu byl přiznán zvláštní status pracovního sídliště a bylo pojmenováno \"Vladimir-30\". V roce 1991 byl sídlu přiznán status města a bylo přejmenováno na Radužnyj.\n\n"}
{"id": "330535", "url": "https://cs.wikipedia.org/wiki?curid=330535", "title": "Radužnyj", "text": "Radužnyj\n\nRadužnyj může odkazovat na:\n"}
{"id": "330539", "url": "https://cs.wikipedia.org/wiki?curid=330539", "title": "Rutan Voyager", "text": "Rutan Voyager\n\nRutan Voyager (Model 76 Voyager) je rekordní letoun, dílo pokrokové konstrukce technologie, navržené Burtem Rutanem. Byl postaven za jediným účelem: obletět svět bez mezipřistání. To se povedlo v prosinci roku 1986 Dicku Rutanovi a Jeanně Yagerové. Jejich let trval 216 hodin a urazili při něm vzdálenost 40252 kilometrů.\n\n"}
{"id": "330540", "url": "https://cs.wikipedia.org/wiki?curid=330540", "title": "Westland Lynx", "text": "Westland Lynx\n\nWestland Lynx je britský vrtulník vyvinutý firmou Westland a v současnosti vyráběný jejím nástupcem AgustaWestland. Vrtulník byl původně vyvíjen jak pro civilní, tak pro vojenské využití. Vojenské verze vrtulníku dodnes provozuje řada zahraničních uživatelů.\n\nWestland Lynx je jeden z nejrychlejších vrtulníků na světě. Obsahuje kombinaci malých výkonných motorů s pokrokovou technologií rotoru. Vrtulník je vybaven novými rotorovými listy a přídavnými stabilizátory na zádi. U modifikace Lynxu byl kladen důraz zejména na snížení odporu vzduchu. Nejvýraznějším prvkem byla neobyčejná veslovitá zakončení listů rotoru.\n\n\n"}
{"id": "330541", "url": "https://cs.wikipedia.org/wiki?curid=330541", "title": "Negativní výběr", "text": "Negativní výběr\n\nNegativní výběr je mechanickou metodou ochrany rostlin, kdy dochází k výběru napadených rostlin a nebo jejich částí a jejic likvidace. Uplatňuje se zejména u malovýroby nebo okrasném zahradnictví, neb je tato metoda náročná na čas. Při kontrole porostu se odstraňují napadené rostliny tak, aby se zamezilo jejich masovému šíření na další rostliny porostu. Negativní výběry mohou být součástí integrované ochrany rostlin, tzn. jsou jednou z metod v ochraně rostlin.\n"}
{"id": "330545", "url": "https://cs.wikipedia.org/wiki?curid=330545", "title": "Fungicid", "text": "Fungicid\n\nFungicid je pesticid používaný k hubení hub, které napadají rostliny a působí na nich ekonomické škody, respektive působí škody na výnosu. Jak už název napovídá jejich úlohou je usmrcení daného organizmu. Nasazení fungicidů a jiných pesticidů je v současnosti nejen v rozvinutých zemích výraznou součástí integrované ochrany rostlin.\n\nNěkteré fungicidy jsou zdraví škodlivé i škodlivé pro životní prostředí, např. kuprikol.\nJeho významnou složkou je oxychlorid mědi.\n\n\n"}
{"id": "330547", "url": "https://cs.wikipedia.org/wiki?curid=330547", "title": "Boeing 377 Stratocruiser", "text": "Boeing 377 Stratocruiser\n\nBoeing 377 Stratocruiser byl americký civilní dopravní letoun pro dlouhé tratě, jenž byl vyvinutý z transportního letounu Boeing C-97 Stratofreighter. Oba typy byly odvozeny od bombardéru Boeing B-29 Superfortress, jehož trup byl vybaven dvoupodlažní přetlakovou kabinou pro přepravu osob nebo materiálu. Křídla byla převzata z typu Boeing B-50 Superfortress. Celkem bylo vyrobeno 56 letadel Boeing 377 určených pro civilní lety. V letech 1969–1970 byl používán jako nenápadný transportní stroj ve válce v Biafře. Některé Boeingy 377 sloužily až do devadesátých let.\n\n\n"}
{"id": "330548", "url": "https://cs.wikipedia.org/wiki?curid=330548", "title": "Zoocid", "text": "Zoocid\n\nZoocid je pesticid používaný k ochraně rostlin před živočichy, kteří mohou působit ekonomicky neúnosná poškození rostlin. Použití zoocidů v integrované ochraně rostlin je součástí chemických metod, které v současné době zejména v rozvinutých zemích převažují nad ostatními, vzhledem k jednoduchosti použití a finanční nenáročnosti oproti jiným metodám. Dlouhodobé a opakované používání však sebou přináší toxicitu, vznik rezistence a zamoření půdy či vod. Toxicita většinou přichází s nadměrným použitím přípravku. Udává se buď pro člověka nebo pro včely. Rezistence organizmů pak vzniká při opakovaném nasazení stejného přípravku. Zoocidy se podle typů škůdců na které působí dělí na akaricidy (proti roztočům), insekticidy (proti hmyzu), nematocidy (proti háďátkům), moluskocidy (proti slimákům) a rhodenticidy (proti hlodavcům).\n"}
{"id": "330553", "url": "https://cs.wikipedia.org/wiki?curid=330553", "title": "Hradec (Stříbrná Skalice)", "text": "Hradec (Stříbrná Skalice)\n\nHradec (katastrální území \"Hradec u Stříbrné Skalice\") je část obce Stříbrná Skalice, leží v údolí Jevanského potoka 3,5 km severně od Stříbrné Skalice.\n\nPřevážnou část zástavby tvoří chaty a rekreační objekty. Na východní straně patří k Hradci zalesněné úbočí Hradeckého kopečku, na východě zasahuje do Hradce v lokalitě \"Ve Voradlech\" menší les z území Černých Voděrad, na severu na Hradec plynule navazuje osada Háčka, která zčásti patří také do Černých Voděrad.\n\nDo období staršího, než přinášejí prameny písemné, z nečetných nálezů dává nahlédnout archeologie. Nejstarším nálezem, který byl na území Hradce objeven, je zlomek eneolitického sekeromlatu nalezený spolu se zlomky hradištních nádob při stavbě chaty v severním svahu rybníka Propast v polovině 70. let 20. století. Místo nálezu se nachází pod vyvýšeninou (362 m n. m.) výrazně vystupující z údolí Jevanského potoka, kde někdejší místopisní a vlastivědní badatelé předpokládali existenci opevněného místa, vycházející především z pojmenování obce – \"Hradec\". Kromě tohoto nálezu, zde však jiné přesvědčivé doklady dokazující existenci hradiště učiněny nebyly.\n\nK daleko významnějšímu objevu došlo již v roce 1962, o 450 metrů západněji, v tehdy ještě fungující pískovně nacházející se na levém břehu Zvánovického potoka u cesty směřující od Kostelních Střimelic k rybníku Propast. Archeolog Jaroslav Kudrnáč zde v západní stěně pískovny objevil zbytky kolem 1 m hlubokých jam, které na základě nálezu středohradištních keramiky interpretoval jako pozůstatky slovanských obydlí z doby mezi lety 800 až 950 našeho letopočtu. Pro to, aby bylo možno na základě výše popsaných zjíštění dělat jakékoli závěry, například, že zde v době raného středověku existovalo opevněné hradiště vystavěné na místě osídleném již od pravěku, ke kterému patřila přes potok ležící osada, však chybí přesvědčivé nálezy, které by potvrdil či vyvrátil jedině podrobnější archeologický průzkum.\n\nDalší zajímavé místo leží ve vzdálenosti zhruba jeden kilometr na východ od Hradce u silnice mezi Stříbrnou Skalicí a Konojedy na katastru obce Oplany. Již na počátku 20. století zde někdejší významný historik a spoluzakladatel české archeologie Josef Ladislav Píč identifikoval skupinu “mohyl”, kterou na základě nálezů keramiky přirovnával k “mohylám” na Vyžlovce (lokalita \"Ve Spáleném\"). Při podrobném archeologickém průzkumu Černokostelecka v 70. a 80. letech 20. století prováděném Zdeňkem Smetánkou a Janem Klápštěm byly v “mohylách” nejen na Vyžlovce, ale i v širším okolí Kostelce nad Černými lesy rozpoznány relikty vrcholně středověkých staveb vybudovaných převážně v období tzv. vnitřní kolonizace probíhající v Čechách od počátku 13. století. Na základě těchto výsledků, ale i z výsledků povrchového průzkumu prováděného Jiřím Bernatem v roce 1999, lze usuzovat, že i relikty u Hradce jsou pozůstakem zaniklé středověké vesnice.\n\nSoučasné zdejší osídlení lze rozpoznat např. už na mapě z poloviny 19. století, kde jsou na dnešním území Hradce zachyceny tři hospodářské dvory: Hradec, Hačka a Propast.\n\nZ nejstarších pramenů je známo, že od 13. století náležel Hradec i s okolím pánům z Cimburka usazených na hrádku v Dědicích (dnes Hradové Střimelice). V písemných pramenech z konce 14. století (1396), v záznamech o fundacích církevních beneficií a donacích církevním institucím pražské arcidiecéze tzv.\" Liber erectionum\", jsou na statcích v Hradci zmíněni Jan Čista a Velk řečený Rubáš v souvislosti s převedením platu 1 kopy grošů kostelu sv. Martina v Střimelicích (Kostelních), který se na ně převáděl ze vsi Čerčany. Součástí dnešního Hradce je i propastský mlýn, o jehož existenci se lze dozvědět ze stejného pramenu jako o Hradci v záznamu z roku 1412, kde se praví, že Jan Strýc ze Střimelic (Hradových) prodal mlýn řečený \"Propast\" faráři farního kostela v Střimelicích (Kostelních). První gruntovní záznamy z počátku 17. století (1601) uvádějí v Hradci čtyři grunty, přičemž tím čtvrtým je propastský mlýn. V dalších stoletích se až do začátku 19. století počet hospodářství v Hradci neměnil, pouze jejich majitelé.\n\nDaleko pestřejší historií vysledovatelnou v písemných pramenech oplývá nedaleká osada Háčka (od slova \"hatě\", v původním významu stavební konstrukce z proutí na zpevnění cesty v blátivém terénu nebo v močálu), která je již v roce 1320 zmíněna spolu s Hradovými Střimelicemi (tehdy jen Střimelice, kde není kostel) a Zvánovicemi, kdy je Bernard z Cimburka, Albert a Ješek z Poděhu prodali abatyši Kunhutěz kláštera sv. Jiří na Pražském hradě. O několik let později přešly Hačky do rukou pražského měšťana Stacha, kdy je v Hačkách poprvé zmíněna tvrz, na které v té době seděl Stachův správce. V roce 1380 se Stach soudil u církevního soudu s rytířem Janem ze Střimelic (Hradových) o právo podávat faráře do Konojed, a tento soud vyhrál. V následujícím století pak docházelo k častému střídání majitelů hačecké tvrze, až se na počátku 16. století dostala do rukou Michala Slavaty, pána v Kostelci nad Černými lLesy. V roce 1554 ji od kosteleckého panství kupuje Jan mladší z Valdštejna a připojuje je k panství Komorní Hrádek. Někdy krátce poté tvrz asi zanikla. V urbáři černokosteleckého panství z roku 1677 je v Hačkách zmiňován mlýn, který pravděpodobně vyvstal v místech někdejší tvrze.\n\nSeverojižním směrem prochází údolím Jevanského potoka silnice, po níž jezdí autobusová linka Pražské integrované dopravy 382 z Prahy do Sázavy. Na území Hradce má dva páry zastávek: „Stříbrná Skalice, Hradec“ a „Stříbrná Skalice, Propast“. U rybníka Propast je restaurace, hojně využívaná zejména cykloturisty. Severozápadním okrajem Hradce (přes Háčku a Voradla) prochází cyklotrasa č. 0085 mezi Černými Voděrady a Kostelními Střimelicemi. Východozápadním směrem přes Hradec vede zeleně značená pěší turistická trasa od Říčan a Voděradských bučin do Oplan.\n"}
{"id": "330555", "url": "https://cs.wikipedia.org/wiki?curid=330555", "title": "KDE 2", "text": "KDE 2\n\nKDE 2 byla druhá série desktopového prostředí KDE založená na Qt 2, ve které byla tři významná vydání.\n\nS KDE 2 byla do KDE uvedena podstatná technologická vylepšení.\n\n\n\n\n\nByl uveden Konqueror jakožto webový prohlížeč, správce souborů a prohlížeč dokumentů pro KDE 2. Používá KHTML pro zobrazování webových stránek.\n\nS KDE 2 přichází také první vydání balíku KOffice, které sestává s tabulkového procesoru KSpread, vektorového kreslícího programu KIllustrator, textového editoru KWord, programu pro tvorbu prezentací KPresenter a aplikace pro tvorbu grafů a diagramů KChart. Nativní formáty souborů jsou založené na XML. KOffice má skriptovací jazyk a umí použít komponenty KParts.\n\nS vydáním KDE 2.1 přichází modulárně navržený přehrávač médií Noatun a pro vývojáře prostředí KDevelop.\n\nVydání KDE 2.2 přineslo až 50% zrychlení startu aplikací na systémech GNU/Linux a zvýšilo stabilitu a schopnosti renderování HTML a JavaScriptu. Pro Konqueror přibylo množství nových pluginů. Aplikaci KMail byla přidána podpora IMAP (včetně SSL a TLS). KOrganizer dostal nativní podporu formátu iCalendar. Další vylepšení se týkala nové architektury tisku založené na zásuvných modulech a průvodce nastavením.\n\n"}
{"id": "330556", "url": "https://cs.wikipedia.org/wiki?curid=330556", "title": "J Majik", "text": "J Majik\n\nJ Majik (pravým jménem Jamie Spratling) je drum and bassový DJ pochází z Northwoodu, Anglie. J Majik začal hrát již jako náctiletý na počátku 90. let pod pseudonymem DJ Dextrous a svůj první track vydal roku 1992 v labelu Planet Earth. Roku 1994 byl donucen změnit si jméno kvůli tomu, že přezdívku DJ Dextrous již používal jiný DJ hrající za label Metalheadz. Ve stejné době začal hrát za Mo' Wax label a později založil vlastní nahrávací studio Infrared. V současné době vydává pod jmény Innervisions a Infrared.\n\n\n\n"}
{"id": "330559", "url": "https://cs.wikipedia.org/wiki?curid=330559", "title": "Temné století", "text": "Temné století\n\nJako temné století (lat. \"saeculum obscurum\") se označuje etapa papežství v raném středověku, zhruba vymezená pontifikáty Sergia III. a Jana XII. (904 – 964). \n\nTermín \"saeculum obscurum\" zřejmě jako první použil historik a vrchní vatikánský knihovník Caesar Baronius ve svém díle \"Annales ecclesiastici\" (1588).\n\nPo zhroucení Franské říše v době vlády papeže Hadriána II. ztratilo i papežství ochranu před mocnými. Papežové se na počátku 10. století stali objektem manipulací v rukou římských aristokratů a jejich politických záměrů, kteří se kontrolou papežského stolce snažili dosáhnout nadvlády nad městem a jeho příjmy. Během 10. století se vystřídalo na 30 papežů a vzdoropapežů. Papežství prožívalo hluboký úpadek, mnohdy úřad zastávali muži i ženy nevalné pověsti i přímo zločinci, proto se toto období také nazývá pornokracií – vládou prostitutek. \n\nJan XII. navázal spojení s německým císařem Otou I., čímž změnil ochránce franské na německé a svázal papežství s německou říší.\nÚpadek papežství v tomto období se uznává jako jeden z významných důvodů, který vedl k velkému schizmatu mezi pravoslavím a římským křesťanstvím. \n\n"}
{"id": "330566", "url": "https://cs.wikipedia.org/wiki?curid=330566", "title": "O Koblížkovi", "text": "O Koblížkovi\n\nO Koblížkovi je tradiční ruská pohádka. Hlavní postavou příběhu je oživlá kobliha jménem \"Koblížek\".\n\nKoblížka upeče stařena se svým mužem, poté Koblížek ožije a uteče z domova, aby ho staroušci nesnědli. Koblížek se na útěku potkává se zvířátky (zajíc, vlk a medvěd), kteří ho chtějí sníst, ale Koblížek pokaždé uteče, přitom se s nimi zapojuje do diskuse a svůj útěk vysvětluje induktivně: „Utekl jsem babičce, utekl jsem dědečkovi a tobě také uteču!“ Nakonec se ho podaří chytnout mazané lišce.\n\nTato pohádka není známá jen v českém folklóru, ale v celé východoslovanské vypravěčské tradici, například v Rusku a Ukrajině je známá pod názvem \"Kolobok\", který se ovšem nepodává na sladko, spíše jako houska.\n"}
{"id": "330567", "url": "https://cs.wikipedia.org/wiki?curid=330567", "title": "Bílá Masajka (film)", "text": "Bílá Masajka (film)\n\nBílá Masajka (německy: \"Die weiße Massai\") je německý film z roku 2005, natočený podle stejnojmenné knižní předlohy Corinne Hofmannové (česky 2004 v překladu Zuzany Schneiderové, ISBN 80-249-0377-6). Film je podle skutečné události a režíroval jej Hermine Huntgeburth. V České republice měl film premiéru 3. srpna 2006.\n\nFilm Bílá Masajka byl také promítán v rámci MFF v Karlových Varech, za účasti Jacky Ido, který hrál Lemaliana.\n\nCarola (Nina Hoss) je se svým dvouletým přítelem Štefanem (Janek Rieke) na dovolené v Keni. Poslední den se setkává s Lemalianem (Jacky Ido), válečníkem z kmene Samburu, který se svými zbraněmi a v tradičním kmenovém obleku na ni silně zapůsobí. Oba dva se zamilují hned jak se uvidí. Při odletu z letiště, Carol impulzivně zruší zpáteční let a její přítel se vrací domů sám. Děj pokračuje jak Carol hledá v buši Lemaliana. Po dlouhé cestě potká v Maralalu Elisabeth (Katja Flint), s níž se spřátelí. Ve městě pak konečně najde svého Lemaliana a následuje jej do jeho vesnice Barsaloi. Celý děj eskaluje tím, jak se mladá žena rozhodne opustit svůj pohodlný evropský život ve Švýcarsku a žít v chatrči v Africe. Mladému různorodému páru se narodí holčička a zažívá první vážné krize. Lemalian začne pít a rozdávat zboží z Carolina obchodu. Při jedné hádce ji také napadne a tím ztratí svoji válečnickou čest, od této chvíle Carol nevěří a podezírá ji z nevěry. Mladá Carol to psychicky neunese a odchází i s jejich holčičkou do Švýcarska.\n"}
{"id": "330574", "url": "https://cs.wikipedia.org/wiki?curid=330574", "title": "Parazitoid", "text": "Parazitoid\n\nParazitoid je organizmus, který se vyvíjí v těle nebo buňkách jiného organismu a na konci tohoto vývoje svého hostitele usmrcuje a často i zkonzumuje. Někteří parazitoidi svého hostitele „jen“ sterilizují. Liší se tak od klasického parazita tím, že svého hostitele usmrtí. Klasičtí parazité většinou mají z hostitele užitek, a je pro ně nevýhodné o něj přijít. Parazitoidů se využívá v biologické ochraně rostlin. Mezi parazitoidy patří rovetky, hrabalky, lumci, kodulky, kutilky, některé mouchy (např. \"Apocephalus borealis\") a další.\n"}
{"id": "330581", "url": "https://cs.wikipedia.org/wiki?curid=330581", "title": "Integrita", "text": "Integrita\n\nIntegrita má více významů:\n\n\n\n"}
{"id": "330583", "url": "https://cs.wikipedia.org/wiki?curid=330583", "title": "Rickettsia", "text": "Rickettsia\n\nRickettsia je rod gramnegativních, pleomorfních bakterií z čeledi Rickettsiacae. Jedná se o obligátní intracelulární patogeny, jež napadají buňky retikulo-endoteliálního systému, zejména monocyty či buňky endotelu. Přenášejí se výhradně přes vektory, nejčastěji klíšťata, vši, roztoče a blechy. Jednotlivé druhy způsobují závažná onemocnění lidí a zvířat po celém světě. Mezi nejznámější nemoci způsobené rickettsiemi patří skvrnitý tyfus (původce \"Rickettsia prowazekii\", pojmenovaný po česko-rakouském vědci Stanislausovi von Prowazek\") a horečka Skalistých hor (\"Rickettsia rickettsii\").\n\n\n\n\n\n\n\n\n\n\n"}
{"id": "330584", "url": "https://cs.wikipedia.org/wiki?curid=330584", "title": "Centrum distančního vzdělávání", "text": "Centrum distančního vzdělávání\n\nCentrum distančního vzdělávání je pracovištěm Ústavu jazykové a odborné přípravy Univerzity Karlovy v Praze.\n\nBylo založeno v roce 2004 za účelem koordinace distančního vzdělávání a využívání informačních technologií na UK ÚJOP. Vedoucím pracovníkem se stal PhDr. Petr Hercik. Ve stejném roce začalo CDV pracovat na online kurzech angličtiny. Prvním z nich byl kurz pro středně pokročilé, postupně se škála kurzů rozrostla o všechny znalostní úrovně od začátečníků až po přípravu ke složení zkoušky na úrovni B2 dle SERR. Na základě projektu @languages evropského programu Leonardo da Vinci byl vytvořen kurz obchodní angličtiny. CDV je také kontaktním místem projektu Euromobil Evropské unie programu Socrates – Lingua 2. V jeho rámci byl vytvořen multimediální jazykový a vzdělávací program v 9 evropských jazycích; autorem české varianty je ÚJOP UK. Tento projekt byl oceněn stříbrnou Evropskou cenou pro nejlepší projekty Programu celoživotního učení v sekci jazyků jako jeden z výjimečných evropských projektů a činností, které budou sloužit jako vynikající motivující příklad široké veřejnosti \n\nV roce 2006 začala příprava online kurzů češtiny pro cizince pod vedením Mgr. Barbory Hercikové, která získala zkušenosti s e-learningem při práci na projektu CALL C&S evropského programu Socrates a je koordinátorkou znalostní úrovně A2 SERR Certifikovaných zkoušek z českého jazyka, které ÚJOP UK coby jediný člen Asociace jazykových testérů v Evropě za Českou republiku, nabízí. V současné době jsou v nabídce CDV online kurzy na znalostních úrovních A1 a A2, úroveň B1 se připravuje.\n\nCentrum sídlí na zámku v Poděbradech a každoročně podílí na přípravě jazykovědných seminářů UK ÚJOP:\n\n\n\n"}
{"id": "330587", "url": "https://cs.wikipedia.org/wiki?curid=330587", "title": "Kostel Nanebevzetí Panny Marie a svatého Jana Křtitele", "text": "Kostel Nanebevzetí Panny Marie a svatého Jana Křtitele\n\nKostel Nanebevzetí Panny Marie a svatého Jana Křtitele je bývalý konventní chrám cisterciáckého sedleckého kláštera v Kutné Hoře v místní části Sedlec, asi 2 km severovýchodně od středu města. Původně středověký kostel byl na počátku 18. století obnoven Janem Blažejem Santini-Aichelem v duchu barokní gotiky. Od roku 1995 je zapsán na seznamu Světového dědictví UNESCO.\n\nKlášter v Sedlci u Kutné Hory je nejstarším cisterciáckým klášterem u nás. Byl založen roku 1142 Miroslavem z Markvartic, údajně na popud olomouckého biskupa Jindřicha Zdíka. Legenda praví, že když tu olomoucký biskup během své cesty mezi Olomoucí a Prahou nocoval, zjevil se mu ve snu anděl, který mu ukázal mnichy oděné v bílém rouchu a přikázal mu, aby zde nechal postavit klášter a pojmenoval jej podle sedla pod svou hlavou, které mu sloužilo jako polštář.\n\nPrvní komunita mnichů, která se zde usídlila, přišla z cisterciáckého kláštera v bavorském Waldsassenu.\n\nNa místě dnešního kostela stával starší románský chrám, založený v roce 1142, který byl v poslední čtvrtině 13. století zničen. \n\nNedlouho po této nešťastné události byla v letech 1280–1320 vystavěna nová gotická dnes pětilodní bazilika s trojlodním transeptem, katedrálním polygonálním chórem s ochozem a věncem kaplí. Velmi výrazná je hlavní loď, která je nad boční lodě znatelně vyvýšena. Celková délka chrámu činí 87 m.\nJméno stavitele gotického sedleckého chrámu nám není známo, ale je jisté, že byl dobře obeznámen s francouzskými a německými katedrálními stavbami. Zároveň při stavbě zcela respektoval zásady cisterciácké architektury. Chrám, na rozdíl od jiných katedrálních staveb, nemá triforium, dvojvěžové průčelí ani vnější opěrný systém. Nový chrám byl zcela dostavěn během třiceti let, a to díky dostatku finančních prostředků (na pozemcích patřících klášteru se začalo těžit stříbro), které dokázal shromáždit opat Heidenreich (opatem 1282–1320).\n\nK další zkáze klášterního kostela v Sedlci došlo během husitských válek roku 1421, kdy byl spolu s klášterem vypálen a opuštěn. Obnovy se dočkal až na konci 17. století. \n\nNa začátku 18. století byla započata přestavba kostela nejprve architektem Pavlem Ignácem Bayerem a pak ve stylu barokní gotiky Janem Blažejem Santinim-Aichlem.\n\nRekonstrukce proběhla na náklad opata Jindřicha Snopka (opatem 1685–1709). Roku 1700 se přestavby ujal pražský architekt Pavel Ignác Bayer, který působil ve službách kláštera už dříve. Tento architekt vedl stavbu až do roku 1702. Rozsah jeho prací je doložen díky smlouvám s jinými řemeslníky, které pověřoval různými úkoly – například smlouva s pražským kameníkem Františkem Kašparem Lejskem, který pro něj tesal „dórské sloupy“ (ve skutečnosti toskánské) do interiéru kostela, které měly sloužit jako sloupy mezilodních arkád. Smlouva s Lejskem pochází z 28. července 1701 a je dokladem toho, že Bayer konzervoval obvodové gotické zdivo, avšak interiér kostela chtěl pojmout ve zcela jiném duchu s použitím klasických sloupových řádů. Bayerovým největším zásahem do stavby bylo vybudování druhé jižní boční lodi na místě někdejšího severního křídla ambitu. Na jaře roku 1702, jak dokládají další smlouvy, bylo obvodové zdivo sanováno a mohla být položena střecha.\nPokládání střechy proběhlo patrně ještě pod Bayerovým vedením.\nNěkdy na přelomu let 1702 a 1703 byl architekt Bayer nahrazen Janem Blažejem Santinim, kterému v té době bylo dvacet pět let. Opat Snopek neváhal vynaložit na stavbu značné jmění a je trochu s podivem, že na tak náročnou práci najal začínajícího mladého architekta. Jana Blažeje mu patrně doporučil jeho spolubratr Wolfgang Lochner, opat na Zbraslavi, který byl architektovým prvním zákazníkem mezi cisterciáky.\nZměna architekta souvisí nejspíše se změnou estetických představ o stavbě. Architekt Bayer sice respektoval a konzervoval zachovalé gotické obvodové zdivo, ovšem co se týká interiéru, už si nepočínal tak citlivě. S nezájmem o gotický původ stavby navrhl do jejího interiéru toskánské mezilodní sloupy. Santiniho představa byla jiná. Jeho návrhy respektovaly starobylost stavby i původní gotické tvarosloví. Výrazně se inspiroval samotnou Heidenreichovou katedrálou, kterou podrobně zkoumal a přišel s návrhem pár prvků, které by katedrále dodaly na vznešenosti. Stavební práce pod Santiniho vedením trvaly do roku 1708, kdy je dokonce doložena účast architektova bratra, kameníka Františka Jakuba Santiniho.\n\nV době, kdy se mladý architekt Santini ujal stavby, už byly úpravy exteriéru i střecha hotovy. Jedinou změnou, kterou tu provedl byla proměna západního průčelí chrámu, kde ve snaze podtrhnout výšku fasády přidal na nárožích dlouhé opěráky zakončené fiálami, které obklopují sochu Panny Marie, nacházející se na vrcholu štítu kostela. Pod vrchol štítu umístil nad původní gotické okno veliký kvadrilob a před vstupní portál přidal šestiboký portikus s trojicí baldachýnů pro sochy sv. Jana Křtitele, sv. Norberta a sv. Bernarda od Matěje Václava Jäckela. Tento sochař je také autorem soch andělů, umístěných na bocích portiku a sochy Panny Marie na vrcholu štítu.Dále zde navrhl připomínku opěrného systému, který katedrále od začátku chyběl.\nInteriér byl po roce 1702 znovu zaklenut, byl upraven ochoz východně od transeptu a na bocích stavby vznikla dvojice unikátních samonosných šnekových schodišť bez vnitřního vřetene. Nový architekt se snažil odpovídajícím způsobem interiér vypointovat, zdůraznit výšku i šířku monumentálního gotického prostoru stavby. Valenou klenbu hlavní lodi vyzdobil dynamickým kroužením štukových žeber, které připomíná klenby pozdněgotické. Čtyři boční lodě kostela a čtyři ochozové kaple nechal zaklenout klenbami plackovými. Plackovou klenbou použil i v prostoru křížení transeptu a hlavní lodi. Santini se musel také vypořádávat s některými necitlivými zásahy svého předchůdce, které pravděpodobně částečně boural nebo dodatečně „gotizoval“ – například toskánské sloupy, vytvořené kameníkem Lejskem. Po dokončení přestavby byl chrám roku 1708 znovu vysvěcen.\n\nSpolu s chrámem byla vystavena i budova konventu a celý klášter prošel rekonstrukcí. Tyto úpravy jej finančně vyčerpaly. Po útěku posledního opata byl chvíli spravován z kláštera v Oseku a Zlaté Koruny, než byl v rámci josefínských reforem roku 1783 zrušen. Klášterní chrám byl odsvěcen, uzavřen a jeho mobiliář byl z podstatné části rozprodán.\nRoku 1806 začal chrám sloužit jako farní kostel pro Sedlec a nedaleký Malín. O dalších šest let později byla v budovách kláštera zřízena tabáková továrna.\n\nV 19. století prošel chrám rekonstrukcemi, během nichž byla zasklena okna, položena dlažba a celý interiér byl vymalován v bílé a žluté barvě, která zůstala zachována i po posledním restaurátorském zásahu, který probíhal v letech 2001–2008. Rekonstrukce tu proběhla několikrát i v 20. století. Od roku 2009 je chrám opět přístupný veřejnosti.\n\nV rámci Programu záchrany architektonického dědictví bylo v letech 1995-2014 na opravu památky čerpáno 35 460 000 Kč.\nDynamicky zvlněná předsíň představuje hlavní vstup do katedrály. Předsíň má katedrální prvky, jako jsou např. altánky pro sochy, a vnitřek je klenut visutou klenbou, která se sklání co nejblíže k příchozím. Na hrotu klenby je umístěn motiv hroznu, tedy symbol Kristovy oběti. Vnitřní prostor portiku tvoří příčně protáhlý šestiúhelník. Dalším paradoxem je vztah lehoučké konstrukce ploché střechy se zvláštně vlnitou korunní římsou. Nad korunní římsou jsou umístěny drobné fiály, které zase představují Santiniho gotickou práci. \n\nPod Santiniho vedením byly klenuty všechny interiéry chrámu. Klenby v hlavní lodi a presbytáři jsou valené s tříbokými výsečemi a jsou zvýrazněny žebry, které jí dodávají hloubku. Žebra jsou zakončena do konzol. V prostoru křížení Santini umístil samonosnou klenbu, známou pod názvem česká placka. Právě výškovému a hloubkovému poměru Santini oponoval důraznou rytmizací stěn a kleneb. Jsou užity štíhlé a hybné formy. Santini zde použil svazek tří válcových přípor s projmutými kvádrovými prstenci nasazenými nad výši říms a s kalichovitými hlavicemi, které se dále větví do žeber. Ve vrcholu klenby umístil kroužená žebra, kdy vždy dvojice žeber protíná dvě klenební pole. V hlavní lodi umístil vertikální okenní otvory zakončené lomenými oblouky, které zvyšují celkovou vertikalitu hlavní lodi. Santiniho typický prvek, tvar hvězdice, se objevuje v celém interiéru, např. hvězdicová dlažba v presbytáři a díky kroužení žeber. Představuje to symbol Panny Marie. Přípory po stranách presbytáře nedosahují až k zemi, jako je to u ostatních v katedrále, jsou zakončené nad zemí do konzol. Přesbytář je od hlavní lodi oddělen vítězným obloukem a obíhá ho chórový ochoz s věncem kaplí, který navazuje na arkády bočních lodí. Arkády jsou ve vrcholu zakončeny lomeným obloukem. Chórový ochoz je zdoben štukovou výmalbou v podobě slepých arkád ve tvaru jeptišek. Za presbytářem se nachází věnec kaplí, jehož okna jsou zakončena opět lomeným obloukem a jsou doplněna barevnou vitráží, jako i ostatní okna v katedrále.\n\nCelý interiér stavby měl působit jako jarní louka, což zdůrazňovala použitá barevnost. Hladké plochy stěn nechal natřít světlým odstínem zelené a všechny prvky, které architekturu rytmizují tmavším odstínem zelené barvy. Právě tak i Santiniho šroubovicová schodiště mají tvořit stvol květin, který se směrem vzhůru otáčejí ke světlu.\n\nV 19. století byla původní Santiniho barevnost vyměněna za barvu zemitou, tak jak ji známe v katedrále dnes. \n\nBoční dvoulodí Santini zaklenul plackovými klenbami, které jsou na líci pročleněny kruhovými římsičkami tečnými k vrcholům pásů a přeměňují tak klenby v jakési kupolky. Na hladkých plochách kleneb měl být rozprostřen freskový cyklus. Pole kleneb oddělují hrotité, žebrové, profilové pásy, které jsou zakončeny do „dorských“ (ve skutečnosti toskánských) kamenných sloupů. Tyto sloupy pak nechal Santini upravit v duchu barokní gotiky. Rohy soklů a nároží krycích desek jejich hlavic nechal Santini konkávně vyžlabit. Do hlavic a horní částí dříků sloupů sbíhají žebrové profilované pásy, čímž Santini dosáhl gotického dojmu.\n\nDůkazem Santiniho pohotové nápadivosti jsou rozhodně šnekovitá schodiště. Jsou volně umístěna východně od transeptu. Šroubovicová schodiště Santini navrhl bez středního vřetene a upoutají tak okamžitě pozornost při průhledu z hlavního prostoru, ale i z bližšího pohledu volně běžící šroubovicové křivky. Schodiště bylo klenuto dvojím typem klenby a jeho stabilitu zajišťovala kovová táhla.\n\nV roce 2015 bylo schodiště v klášteře obnoveno a tvůrci zde umístili jakýsi prvek tajemna, právě tak jak to kdysi dělával Santini. Umístili na zábradlí kovové manžety, které opisují jméno tvůrce – Santini Aichel.\n\nAčkoliv architektura stavby zcela respektuje gotický původ chrámu, jeho mobiliář je už převážně barokní. Opat Jindřich Snopek se snažil získat pro výzdobu kostela ty nejlepší umělce, kteří byli v Čechách dostupní. V jeho šlépějích se pak ubírali i jeho nástupci – opat Bonifác Blahna a Ota Zahrádecký.\n\nPlackovou klenbu v křížení zdobí nástěnná malba, zobrazující Nejsvětější trojici, od Jana Jakuba Stevens ze Steinfelsu, dále tu nalezneme iluzivní architektury a malby Judy Tadeáše Suppera, dále obrazy Michaela Leopolda Willmanna a Petra Brandla nebo sochy Matěje Václava Jäckela.\n\n\n"}
{"id": "330601", "url": "https://cs.wikipedia.org/wiki?curid=330601", "title": "Dr. Jekyll and Mr. DJ", "text": "Dr. Jekyll and Mr. DJ\n\nDr. Jekyll and Mr. DJ je album Gabry Ponteho.\n\n"}
{"id": "330603", "url": "https://cs.wikipedia.org/wiki?curid=330603", "title": "Hydroxylysin", "text": "Hydroxylysin\n\n5-Hydroxylysin je aminokyselina s molekulárním vzorcem CHNO. Je to hydroxyderivát lysinu známý především jako stavební komponenta proteinu kolagenu.\n\nJe syntetizován z lysinu oxidací enzymem lysyl hydroxyláza.\n\n"}
{"id": "330606", "url": "https://cs.wikipedia.org/wiki?curid=330606", "title": "GeForce 200", "text": "GeForce 200\n\nGeForce 200 je desátá generace grafických karet od společnosti NVIDIA. Tato série karet je založena na architektuře unifikovaných shaderů, která byla použita v osmé a deváté generaci.\n\nGeForce 200 je postavena na 3 architekturách. Pro nejnižší třídu je použito jádro GT21x, pro střední třídy je použito jádro G92b (v grafických kartách GTS 250), pro vyšší střední třídu a nejvyšší třídu je použito jádro G200b v grafických kartách GTX 2x0.\n\nŘada GT je předělaná verze jádra G9x. Je použit nový 40 nm proces, vyráběný u TSMC. Nově podpora DirectX 10.1 a podpora pamětí GDDR5.\n\nŘada GTS je přepracovaná řada GeForce 9800. Má kratší PCB, upravený chladič a i použité součástky (kondenzátory atd...) doznaly určité obměny. To vše pro nižší cenu a lepší konkurence schopnost, konkuruje Radeonu HD 4850. Vyšla verze GTS 250.\n\nŘada GTX byla od začátku navržena pro vyšší střední řadu a nejvyšší řadu. Díky tomu je plocha jádra 576 mm, tomu odpovídala startovní cena přes 12 000,- Kč. Vyšly verze GTX 260, GTX 260 216, GTX 260 216 55 nm, GTX 275, GTX 280, GTX 285 a GTX 295.\n\n\nGeForce GT 210 staví na jádru GT218. Je vyráběno 40 nm procesem a obsahuje 16 shader jednotek, 8 TMU jednotek a 4 ROP jednotky. Čip obsahuje 260 miliónů tranzistorů. Výkonově nahrazuje GeForce 9400.\n\nVelikost jádra je 57 mm. Frekvence čipu je 589 MHz, shaderů 1,4 GHz a pamětí 2 GHz. Paměťová sběrnice je 64bitová. Podporuje DirectX 10.1 a OpenGL 3.1.\n\nGeForce GT 220 staví na jádru GT216. Je vyráběno 40 nm procesem a obsahuje 48 shader jednotek, 16 TMU jednotek a 8 ROP jednotky. Čip obsahuje 486 miliónů tranzistorů. Výkonově je mezi GeForce 9500 a 9600 GT.\n\nVelikost jádra je 100 mm. Frekvence čipu je 625 MHz, shaderů 1,36 GHz a pamětí 1,8, 2 a 3,4 GHz. Paměťová sběrnice je 128bitová. Podporuje DirectX 10.1 a OpenGL 3.1.\n\nGeForce GT 240 staví na jádru GT215. Je vyráběno 40 nm procesem a obsahuje 96 shader jednotek, 32 TMU jednotek a 16 ROP jednotky. Čip obsahuje 727 miliónů tranzistorů. Výkonově je mezi GeForce 9600 GT a 9800 GT.\n\nVelikost jádra je 144 mm. Frekvence čipu je 550 MHz, shaderů 1,34 GHz a pamětí 2 GHz. Paměťová sběrnice je 128bitová. Podporuje DirectX 10.1 a OpenGL 3.1.\n\nGeForce GTS 250 staví na jádru G92b (55 nm) použité na GeForce 9800 GTX+. Proti GeForce 9800 GTX+ má kratší PCB, upravené chlazení a další detaily, pro snížení ceny. Výkon je proti 9800 GTX+ podobný.\n\nVelikost jádra je 234 mm. Frekvence čipu je 738 MHz, shaderů 1,836 GHz a pamětí 2,2 GHz. Paměťová sběrnice je 256bitová. Podporuje DirectX 10 a OpenGL 3.1.\n\nSérie GTX 200 s kódovým označením čipu GT200, byla představena 17. června 2008 spolu s vydáním GeForce GTX 280. GTX 260 vyšla 26. června 2008. Karty jsou dlouhé 27 cm. Obě karty disponují dvěma DVI konektory a HDTV/S-Video výstupním konektorem. GTX 280 vyžaduje 8 a 6pinový PCI-Express napájecí kabel, GTX 260 vyžaduje dva 6pinové.\n\nGeForce GTX 280, nejvyšší model nabídky, podporuje technologii CUDA pro matematické výpočty na grafické kartě, PhysX pro akceleraci fyzikálních výpočtů a novou verzi PureVideo, umožňující dekódovat video ve formátu VC-1, WMV9 a také H.264. GeForce GTX 260, druhý nejvyšší model, podporuje stejné technologie, jako GTX 280.\n\nGeForce GTX 280 a GTX 260 používají identická grafická jádra, ovšem model 260 má jeho část deaktivovanou, kvůli nedokonalosti výroby, bude mít menší šířku paměťové sběrnice a s tím spojené zmenšení připojené paměti. V současné době (červen 2008) se jedná o největší komerčně dostupné grafické jádro . Obsahuje 1,4 miliardy tranzistorů na ploše 470 mm.a je vyráběno 55nm procesem.\n\nNejnižší model z řady GTX, ale také nejlevnější. Jádro je z části zablokované a tak obsahuje pouze 192 unifikovaných shaderů, 64 TMUs jednotek, 28 ROPs jednotek a 448-bit sběrnici. Jádro je vyráběno 65 nm technologií.\n\nPozději byla vydána nová verze jádra pro grafickou kartu GTX260. Jádro je už méně blokované a díky tomu si polepšilo na 216 unifikovaných shaderů, 72 TMUs jednotek, ale zůstalo 28 ROPs jednotek a 448-bit sběrnici. Jádro je stále vyráběno 65 nm technologií.\n\nOřezaná verze GTX 285, má plnohodnotné jádro GT200 na 55 nm, ale pouze 448-bit sběrnici a díky tomu \"pouze\" 896MB paměti.\n\nVyšší model, který nemá zablokované části jádra, obsahuje 240 unifikovaných shaderů, 80 TMUs jednotek, 32 ROPs jednotek a 512-bit sběrnici. Jádro je vyráběno 65 nm technologií.\n\nPřejmenovaná GTX 280 s 55 nm jádrem a zjednodušeným chladičem, kvůli lepší konkurenceschopnosti. Může dosahovat vyšších taktů. Parametrově je na tom stejně jako GTX 280.\n\nGeForce GTX 295 je duální kartou, která nese dvě jádra GT200 vyrobená 55 nm procesem. Půjde o již u NVIDIE známý \"sendwitch\" podobný modelu 9800GX2 nebo staršímu 7950GX2. Jedná se o 2 plošné spoje a mezi nim je chladič. 2 čipy na jedné kartě jsou spojeny pomocí SLI. Na trh by měla být uvedena v lednu 2009.\n\nNVIDIA ve 2Q 2009 vydala upravenou verzi GTX 295 na 1 PCB.\n\n\n"}
{"id": "330608", "url": "https://cs.wikipedia.org/wiki?curid=330608", "title": "KParts", "text": "KParts\n\nKParts je technologie vestavěných grafických komponent prostředí KDE. Jednotlivé komponenty KParts mohou být vestavěny do jiné KDE aplikace. Podobně jako komponenty Bonobo v prostředí GNOME nebo jako ActiveX objekty ve standardu COM v aplikacích pro Microsoft Windows. Například Konsole je k dispozici jako taková komponenta a je použita v aplikacích jako Konqueror nebo Kate. Konqueror používá komponenty z aplikací jako KWord k zobrazení dokumentů, KMPlayer k přehrávání multimédií nebo Kontact k vestavění aplikací z kdepim.\n\n\n"}
{"id": "330612", "url": "https://cs.wikipedia.org/wiki?curid=330612", "title": "Dieter Stein", "text": "Dieter Stein\n\nDieter Stein (* 15. června 1967, Ingolstadt) je německý publicista a šéfredaktor pravicového časopisu Junge Freiheit.\n\nStein vystudoval politologii a historii na Albert-Ludwigs-Universität Freiburg. V roce 1986 založil časopis Junge Freiheit, jehož je stále šéfredaktorem. Sídlo časopisu se v polovině devadesátých let přesunulo do Berlína.\n\nDieter Stein je ženatý a má čtyři děti.\n"}
{"id": "330613", "url": "https://cs.wikipedia.org/wiki?curid=330613", "title": "Matematické symboly a značky", "text": "Matematické symboly a značky\n\nMatematický symbol je libovolný znak, používaný v matematice. Může to být znaménko pro označení operace s množinami, jejich prvky, čísly či jinými objekty, znak pro množinu, prostor, proměnnou a mnoho dalších matematických objektů.\n\nTermín matematický symbol vznikl překladem z angličtiny a přestože je často používaný, dle jazykových doporučení ÚNMZ a české technické normy ČSN ISO 80000-2 je správné označení matematická značka.\n\nV matematice existují zažité konvence, které značky se užívají pro konkrétní účel. Zde je přehled některých z nich včetně jejich typického užití:\n\n\n"}
{"id": "330614", "url": "https://cs.wikipedia.org/wiki?curid=330614", "title": "Moira (fiktivní svět)", "text": "Moira (fiktivní svět)\n\nMoira je fiktivní svět ze stejnojmenné fantasy trilogie francouzského spisovatele Henri Loevenbrucka.\n\nTrilogie vypráví příběh mladé venkovské dívky jménem Alea, které náhodné setkání s umírajícím starcem změní celý její dosavadní život a rozpoutá řetězec událostí, které zapříčiní, že svět již nikdy nebude takový jako předtím. \n\nTrilogie má tři části:\n\n"}
{"id": "330615", "url": "https://cs.wikipedia.org/wiki?curid=330615", "title": "Moira", "text": "Moira\n\nMoira může být:\n\n\n"}
{"id": "330617", "url": "https://cs.wikipedia.org/wiki?curid=330617", "title": "Radio Free Europe", "text": "Radio Free Europe\n\nRadio Free Europe je píseň americké rockové kapely R.E.M., která byla v roce 1981 vydána u nezávislého labelu Hib-Tone jako první singl této kapely. Pro píseň je typický nesrozumitelný text, který byl po dlouhou dobu charakteristickým rysem písní R.E.M. Singl se dočkal pochvalného přijetí od hudební kritiky a R.E.M. díky němu získali smlouvu u labelu I.R.S. Records. R.E.M. píseň znovu nahráli pro album \"Murmur\" z roku 1983 a v témže roce byla tato upravená verze vydána opět jako singl, který se umístil na 78. místě žebříčku singlů.\n"}
{"id": "330619", "url": "https://cs.wikipedia.org/wiki?curid=330619", "title": "16 bloků", "text": "16 bloků\n\n16 bloků je americký film z roku 2006 režírovaný Richardem Donnerem. Hlavní role zde hrají Bruce Willis, Mos Def a David Morse.\n\nFilm začíná tím, že Jack Mosley sedí v autobuse a posílá zprávu své sestře. Je právě po flámu a vzpamatovává se z kocoviny.\nPolicie právě zatkla obyčejného zlodějíčka Eddieho a Jack dostává za úkol dopravit ho k 16 bloků vzdálenému soudu k výslechu.\nV autě jde zločinec znuděnému policistovi na nervy. Jenže brzy oba poznají, že má někdo eminentní zájem, aby cestu nedokončili.\nJde jim o život a Jack nemůže věřit ani policistům, protože Eddie má svědčit proti jednomu z nich. Nejvíce se je snaží zastavit Frank Nugent, specialista na vraždy.\n\nZločinec a policista, tak musí spolu spolupracovat, protože je to boj o holý život. Půjde po nich dokonce i SWAT tým, to když se oba dostanou do autobusu plného lidí. Povede se jim ale uniknout, i když je Eddie postřelen do břicha. Jack volá své sestře Dianě, která je zdravotnicí. Ta přijede i se sanitkou, Eddiemu je dopřána pomoc a jede se k soudu. Frank se ještě naposledy pokusí zamezit jim v cestě k soudu. Jenže Jack dalším trikem s Eddiem zmizí nepřátelům z dohledu.\nV následujícím rozhovoru oba zjišťují, že Jack je jeden z těch, proti kterým měl Eddie svědčit, aniž by o tom věděl.\n\n"}
{"id": "330620", "url": "https://cs.wikipedia.org/wiki?curid=330620", "title": "John Carew Eccles", "text": "John Carew Eccles\n\nSir John Carew Eccles (27. leden 1903, Melbourne, Austrálie – 5. květen 1997, Locarno, Švýcarsko) byl všestranný australský vědec především na poli neurofyziologie, laureát Nobelovy ceny za lékařství a fyziologii spolu s Andrew F. Huxlyem a Alanem Hodgkinem za rok 1963, nositel čestného doktorátu (Dr.h.c.) Univerzity Karlovy (1969) a Zlaté medaile této univerzity v roce 1993, kdy oslavil 90. životní jubileum. V srpnu roku 1968 otevřeně vystoupil proti sovětské okupaci v Československu.\n\nJohn C. Eccles se narodil 27. ledna 1903 v Melbourne v Austrálii. Tam také absolvoval studium na lékařské fakultě, kde získal titul doktora medicíny (M.D.). Po studiích odešel v roce 1925 do centra světové vědy britského Oxfordu, kde byl jeho učitelem pozdější nositel Nobelovy ceny (1932) Sir Charles Sherrington. Jeho oxfordskými kolegy byli tehdy například S. Barber, Arthur Balfour nebo J. R. R. Tolkien.\n\nPrvní vědeckou práci zasvětil mozečku a jeho funkci v rámci regulace motoriky. Prvním učitelem v mozečkové fyziologii byl vynikající vědec Deny Brown. Eccles zahájil publikační činnost titulem z roku 1932 \"The reflex activity of the spinal cord (Reflexní činnost páteřní míchy).\" V temném období nadcházejícího nebezpečí nacismu dostal v roce 1937 nabídku z Kanematsova ústavu nemocnice v Sydney. Návrat do rodné vlasti ho však zklamal. Zatímco na britské půdě se vedly vášnivé vědecké debaty a práce, v Sydney museli všichni zaměstnanci opustit pracoviště do 17,00 hodin, protože se zamykalo. Díky evropskému antisemitismu však do Austrálie odešla řada vynikajících vědců. Jedním z nich byl i Bernard Katz, pozdější laureát Nobelovy ceny za rok 1975, se kterým vytvořil Eccles pracovní skupinu a velmi intenzivně začali pracovat na nervosvalovém přenosu u koček a žab. Tehdy byli silně kritizováni za kurarizování zvířat acetylcholinesterázou, která navozovala obrnu. Avšak výsledky později významně přispěly k rozvoji chirurgie. Největším objevem z té doby je ploténkový potenciál a možnost jeho farmakologického ovlivnění. Eccles se také podílel na objevu transmiterové funkce acetylcholinu (1942).\n\nV roce 1943 opustil Austrálii a usídlil se v Dunedinu na Novém Zélandu, kde mu nabídli místo na Lékařské fakultě Otažské univerzity. Tam se zaměřil na Renshawovy buňky – interneurony – v míše. V roce 1944 se setkal s géniem kritického racionalizmu Karl R. Popperem a pozval ho na přednášku o filosofii vědy, která vyvolala značnou odezvu ve vědeckém světě a započala cyklus seminářů těchto dvou osobností. Výsledkem byla kniha \"The Self and Its Brain\". Eccles dospěl k poznání, že věda není induktivní, ale deduktivní a že existují dva faktory vědeckého poznání: \n\nTehdy spatřila světlo světa Ecclesova kniha \"Neurophysiological Basis of Mind: Principles of Neurophysiology\", ve které se stal jedním z autorů teorie chemického přenosu na synapsích, za což mu byla udělena v roce 1963 Nobelova cena za lékařství a fyziologii.\n\nMezi léty 1952 až 1966 působil na nově zřízené univerzitě v Canbeře. Zde započal nejlepší vědeckou etapu svého života, navázal pracovní kontakt s Hodgkinem a Huxleym, se kterými dosáhl nejprestižnějšího vědeckého ocenění. Sir John spoluzakládal Australskou akademii věd, kterou oficiálně ustavila královna Alžběta II v roce 1954. Jednalo se teprve o vůbec historicky druhou společnost založenou britským panovníkem (první byla královská londýnská společnost \"Royal Society of London\", zřízená králem Karlem II. v roce 1660). Sir John Eccles zastával post prezidenta akademie věd v období 1957–1961. V této době zkoumal funkci motoneuronů, fyziologii excitačních a inhibičních synapsí, což odráží kniha \"The Physiology of Nerve Cells (Fyziologie neuronů)\". Byl to on, kdo inicioval výjimečné Lundbergovy výzkumy o aktivitě motoneuronů, především o funkci homonymních a heteronymních svalů a jejich agonistů a antagonistů. Dále snímal intracelulární a extracelulární jednotkovou aktivitu, v této souvislosti je hodnocen jako jeden z průkopníků funkce červených a bílých svalů. Definoval pravidlo, že funkce svalu je determinována druhem inervace. Voperoval do bílého svalu kočky nerv z červeného svalu. Sval následně zčervenal a začal mít pomalejší stažlivost, obdobnou červenému svalu.\nV roce 1959 začal se svými studenty Krnjevičem, Willisem a Schmidtem studovat presynaptickou inhibici, potenciál gamaaminomáselné kyseliny jako neurotransmiteru a ionofory postsynaptické membrány. Učinil významný biofyzikální závěr, že anionty jsou schopny procházet ionoforami i tehdy, pokud je jejich průměr menší než kritická úroveň jejich otvorů.\n\nNobelovská přednáška v roce 1963 zněla na téma \"The Physiology of Synapsis\". Od této chvíle se opět Sir Eccles vrátil ke studiu mozečku a dalších částí CNS. Spolu s Perem Andersenem pracoval na rozklíčování původu spinocereberální dráhy. Také studoval hipokampus, konkrétně funkci košíčkových buněk. S kolegy publikoval knihu \"The Cerebellum as a Neuronal Machine\". Eccles v ní publikoval svůj objev, že všechny synapse, které tvoří neurony, nemají vždy stejný přenašeč a tutéž excitační a inhibiční funkci. Tato kniha byla základem pro budoucí důležité a v současnosti rozšířené studium nervových sítí.\n\nV 65 letech odešel Sir John do důchodu z Canberrské univerzity. Jeho publikace váží jedenáct kilogramů, podílelo se na nich 74 vědců z 24 zemí, publikoval 411 vědeckých prací a 4 knihy.\nV důchodovém věku odešel na Institute of Biomedical Research do Chicaga, odkud po dvou letech přesídlil na University at Buffalo, The State University of New York, kde byl profesorem fyziologie a biofyziky do roku 1975. Zde pracoval s Robertem Schmidtem v otázce kožních vstupů do Purkyňových buněk mozečku. Prokázali, že kožní vstup do těchto buněk je v mozečku daleko silnější než vstup svalový. Dále spolu s Gary Allenem zjistili, že 8% projekce lidského mozečku je orientováno do protilehlé mozkové kůry.\n\nV roce 1975 se Eccles přestěhoval do Švýcarska, kde se také zaměřil na filosofii vědy. Napsal vyznání \"Moje vědecká odysea\", v němž kritizuje vědecký dogmatizmus.\nKromě Nobelovy ceny mu bylo uděleno 16 čestných doktorátů (Dr.h.c.), publikoval 15 monografií. Na Mezinárodním sjezdu fyziologických věd ve Washingtonu, D.C. v roce 1968 se otevřeně postavil proti sovětské okupaci Československa. Dne 25. srpna vystoupil s rozezleným příspěvkem obracejícím se na účastníky kongresu, aby Mezinárodní fyziologická společnost vyjádřila zásadní kritický postoj a odmítnutí okupace. Jeho návrh deklarace byl však odmítnut díky americkým delegátům, kteří nechtěli urazit 46 přítomných Rusů na kongresu. Neuvědomili se ale, že na konferenci bylo přítomno výjimečně velké množství 49 československých delegátů.\nJohn Eccles učinil 4 zásadní objevy:\n\nDále díky objevu postsynaptické deprese a postsynaptické stimulace podnítil výzkum v oblastech procesů učení a paměti.\n\n\n"}
{"id": "330621", "url": "https://cs.wikipedia.org/wiki?curid=330621", "title": "Vodíkové bakterie", "text": "Vodíkové bakterie\n\nVodíkové bakterie (též \"knallgas bacteria\") jsou chemolitoautotrofní bakterie, které získávají energii oxidací vodíku. Konečným akceptorem elektronů je molekula kyslíku. Reakce zjednodušeně probíhá následně:\n\ntzn. oxidují vodík a redukují kyslík za vzniku vody. Tato reakce probíhá za přítomnosti speciálního enzymu, hydrogenázy.\n\nVodíkové bakterie jsou často vzájemně nepříbuzné druhy, které se jen specializovaly na tento typ získávání energie. Pokud je nedostatek vodíku, často jsou schopny i heterotrofní výživy, proto jsou to tzv. \"fakultativní\" chemolitotrofové. Mezi vodíkové bakterie patří například \"Hydrogenobacter thermophilus\", \"Hydrogenovibrio marinus\" a \"Helicobacter pylori\". Jsou to gramnegativní i grampozitivní bakterie, ale spojuje je často to, že vyhledávají prostředí s malým množstvím kyslíku (mikroaerofilie), protože kyslík inhibuje činnost hydrogenázy (ačkoliv je potřeba jako akceptor elektronů).\n\n"}
{"id": "330625", "url": "https://cs.wikipedia.org/wiki?curid=330625", "title": "PPC", "text": "PPC\n\nPPC může označovat:\n\n"}
{"id": "330628", "url": "https://cs.wikipedia.org/wiki?curid=330628", "title": "Harvey Keitel", "text": "Harvey Keitel\n\nHarvey Keitel (* 13. května 1939, Brooklyn, New York, USA) je americký herec židovského původu.\n\nNarodil se v Brooklynu židovským emigrantům z východní Evropy Miriam a Harrymu Keitelovým. Má sestru Renee a bratra Jerryho. Sloužil v námořní pěchotě a dostal se tak do Libanonu. S herectvím začal v newyorských divadlech, pak potkal filmaře Martina Scorsese a účinkoval v jeho studentském filmu \"Kdo to klepe na moje dveře\". Od té doby hrál Keitel v několika dalších Scorseseho filmech jako \"Špinavé ulice\" a \"Taxikář\".\n\nBěhem své kariéry ztvárnil většinou vedlejší role. Mezi nejznámější patří White ve filmu Quentina Tarantina \"Reservoir Dogs\", Winston Wolf v \"Pulp fiction\" téhož režiséra, policista ve filmu \"Thelma a Louise\". Nominaci na Oscara za nejlepší mužský herecký výkon ve vedlejší roli získal za film \"Bugsy\". Ve filmu \"Země policajtů\" si zahrál se Sylvesterem Stallonem, Rayem Liottou a Robertem De Niro. Mezi jeho další známé filmy patří \"Ponorka U-571\" nebo \"Lovci pokladů\".\n\n"}
{"id": "330629", "url": "https://cs.wikipedia.org/wiki?curid=330629", "title": "Velký Čeremšan", "text": "Velký Čeremšan\n\nVelký Čeremšan ( , ) je řeka v Uljanovské a v Samarské oblasti a v Tatarstánu v Rusku. Je dlouhá 336 km. Povodí řeky je 11 500 km².\n\nPramení v Bugulmsko-belebejské vrchovině. Ústí zleva do Kujbyševské přehrady na Volze (povodí Kaspického moře). Dolní tok řeky byl zatopen, neboť vzdutí přehradního jezera sahá až k městu Dimitrovgradu.\n\n\nZdrojem vody jsou převážně sněhové srážky.\n\n"}
{"id": "330636", "url": "https://cs.wikipedia.org/wiki?curid=330636", "title": "Ferdinand Zikmund Sak z Bohuňovic", "text": "Ferdinand Zikmund Sak z Bohuňovic\n\nFerdinand Zikmund Sak z Bohuňovic († 28. prosince 1655 Brno) byl moravský šlechtic, který se jako brněnský krajský hejtman významně podílel na obraně Brna při jeho obléhání Švédy roku 1645.\n\nZa své zásluhy byl jmenován moravským nejvyšším zemským písařem. Vlastnil statky Líšeň, Sokolnice a Hluchov.\n\nV minulosti byla po něm pojmenovaná původně slepá ulice, která se nacházela na nároží dnešní Masarykovy a Nádražní pod dnešním \ndomem Masarykova 41.\n"}
{"id": "330640", "url": "https://cs.wikipedia.org/wiki?curid=330640", "title": "Drozd cvrčala", "text": "Drozd cvrčala\n\nDrozd cvrčala (\"Turdus iliacus\") je malý zpěvný pták z čeledi drozdovití.\n\nHnízdí ve vlhkých lesích a v blízkosti vodních toků v rozmezí od severní Evropy po Kamčatku. Vyskytuje se ve dvou poddruzích: \"T. i. iliacus\" a \"T. i. coburni\". Severoevropské populace na zimu početně migrují do střední a západní Evropy (v České republice nepravidelně hnízdí v počtu maximálně několika párů). Evropská populace je v současné době odhadována na 31 – 42 000 000 jedinců.\n\nDrozd cvrčala je se svými 21 – 23 cm a hmotností kolem 50 – 80 g o něco menší než jeho hojnější příbuzný drozd zpěvný. Od ostatních středoevropských druhů drozdů jej rozpoznáme díky výraznému bílému pruhu nad očima a načervenalému opeření na bocích. Hřbet, hlavu a poměrně krátký ocas má tmavě hnědé, břicho bílé s hnědým čárkováním, končetiny a štíhlý zašpičatělý zobák žlutohnědý. Obě pohlaví jsou zbarvena stejně, mladí ptáci jsou na hřbetě okrově hnědí.\n\nDrozd cvrčala hnízdí jednotlivě, při tazích se sdružuje do větších, většinou více jak 200 členných hejn. Často jej můžeme spatřit také ve společnosti drozdů zpěvných, kvíčal a brávníků, kosů či špačků. Jde zpravidla o plachého ptáka, kterého můžeme ve volné přírodě mnohem častěji zaslechnout než spatřit. Zpěv je složený se švitořivých a flétnovitých tónů.\n\nŽiví se drobným hmyzem a žížalami, na podzim a v zimě požírá také plody hlohu a jeřábu.\n\nHnízdo z travin a větviček si staví na stromech, nejčastěji asi 1,5 m nad zemí. Ročně mívá i více jak jednu snůšku po 5 – 6 žlutohnědých vejcích. Jejich inkubační doba trvá kolem 14 dní.\n\n\n"}
{"id": "330644", "url": "https://cs.wikipedia.org/wiki?curid=330644", "title": "Shigella", "text": "Shigella\n\nShigella je rod gramnegativních, nesporulujících tyčinkovitých bakterií. Rod byl pojmenován po japonském bakteriologovi Kiyoshi Shigovi (1871–1957), který ho objevil v roce 1897. Bakterie jsou původci onemocnění shigelóza, tedy bacilární úplavice. Tato nemoc byla dosud zaznamenána jen u goril a lidí. Odhaduje se, že ročně způsobuje \"Shigella\" celosvětově 80–165 milionů případů, z čehož zřejmě až 600 000 postižených zemře. V Česku bývá ročně zaznamenáno asi 400 případů tohoto onemocnění (zvláště u dětí), které se projevuje mimo jiné silnými průjmy a krví ve stolici. Zdrojem infekce bývá nemocný nebo nakažená potrava a tekutiny, především mléko a voda.\n\nBěžně se rod \"Shigella\" dělí do čtyř druhů, které jsou však tvořené více než 45 sérotypy.\n\n"}
{"id": "330652", "url": "https://cs.wikipedia.org/wiki?curid=330652", "title": "Píka", "text": "Píka\n\nPíka je dlouhá pěchotní dřevcová bodná zbraň, používaná v boji s nepřátelskou pěchotou i při obraně před jízdním útokem. Na rozdíl od jiných zbraní podobného typu nikdy nesloužila jako vrhací zbraň. V Evropě se používala od raného středověku až do začátku 18. století.\n\n\n"}
{"id": "330655", "url": "https://cs.wikipedia.org/wiki?curid=330655", "title": "Magyar Államvasutak", "text": "Magyar Államvasutak\n\nMagyar Államvasutak, kód VKM MÁV (česky: \"Maďarské státní železnice\"), je národní železniční společnost v Maďarsku se sídlem v Budapešti.\n\nMÁV byly založeny v roce 1868 jako Magyar Királyi Államvasutak (Maďarské královské státní dráhy). Základním strategickým cílem bylo vybudovat celonárodní železniční systém, který by urychlil hospodářský růst země.\nPrvní maďarskou státní dráhou byla trať Budapest – Hatvan – Salgótarján, vybudovaná v témže roce. V roce 1891 převzala společnost MÁV na uherském území tratě Rakousko-Uherských železnic. Délka státních železnic byla v tomto roce 7 411 km, dalších 4 226 km bylo majetkem soukromých firem. V roce 1931 a 1932 vykoupil stát většinu soukromých tratí, poslední byly pod MÁV převedeny po roce 1945.\n\nV roce 1993 se MÁV transformovaly ze státní organizace na akciovou společnost vlastněnou státem. K nejpodstatnějším změnám došlo v letech 2006–2008, kdy se MÁV přetransformovaly na holdingovou skupinu MÁV. Nejprve došlo k odčlenění společnosti MÁV Cargo, která byla v roce 2007 privatizována. Nakonec došlo k odčlenění společnosti MÁV-START, zabývající se osobní dopravou.\n\nV současné době (2008) provozují celkem 7606 km železničních tratí, z toho 7394 km je normálněrozchodných (1435 mm), 36 km o rozchodu 1 520 mm a 176 km úzkorozchodných tratí. Dnes MÁV převezou více než 150 milionů cestujících a patří k moderním evropským železničním společnostem.\n\nŽelezniční síť se paprskovitě rozbíhá po celém Maďarsku z jediného středu – Budapešti. Tento požadavek byl stanoven již na zasedání uherského parlamentu během Maďarské revoluce 1848. Dnes jsou důležité železniční tratě elektrizovány střídavou napěťovou soustavou 25 kV, 50 Hz. Významné železniční koridory jsou modernizovány pro provoz traťovou rychlostí až 160 km/h.\n\nGyermekvasút (česky: \"Dětská železnice\") je úzkorozchodná železnice v Budapešti. Tato ojedinělá dráha byla vybudována maďarskými mládežníky v letech 1948–1950 a až do roku 1990, nesla název Úttörővasút (\"Pionýrská železnice\"). Obsluhu této tratě tvoří zásadně děti ve věku 10 až 15 let, které by v budoucnu chtěly pracovat pro MÁV. Mají na starosti vše od řízení vlakového provozu přes vypravování vlaků ze stanic až po kontrolu jízdních dokladů ve vlaku.\n\nVedle MÁV existovala a existuje také samostatná maďarsko-rakouská železniční společnost (dopravce i provozovatel dráhy) GySEV (Győr–Sopron–Ebenfurti Vasút), působící nepřetržitě od roku 1872 a to i během Studené války.\n\nG 8 * G 8.1 * 520\n\nV42 • V43 • V46 • V63 • 1047 • 481\n\nBDVmot • BVhmot • BVmot • 5341 • 5342\n\nM28 • M30 • M31 • M32 • M38 • M40 • M41 • M42 • M43 • M44 • M46 • M47 • M61 • M62 • M63\n\nBzmot • Bamot 701–702 • MDa, MDmot • 6312 • 6341 • 6342\n\n\n\n"}
{"id": "330666", "url": "https://cs.wikipedia.org/wiki?curid=330666", "title": "Hydrogenozom", "text": "Hydrogenozom\n\nHydrogenozom je membránou uzavřená organela některých anaerobních nálevníků, trichomonád či hub. Je asi 1 mikrometr velká a produkuje molekulární vodík (z toho bylo odvozeno i její jméno). Známé jsou hydrogenozomy především u parazitů \"Trichomonas vaginalis\" a \"Tritrichomonas foetus\", ale též u houbových chytridiomycet rodu \"Neocallimastix\".\n\nJe funkčně podobná mitochondriím, je totiž také obklopená dvojitou membránou, produkuje ATP a dokonce někdy má i kristy. Na rozdíl od nich však zpravidla neobsahuje DNA (výjimkou je však nálevník \"Nyctotherus ovalis\", který ji má) a také funguje v anaerobním prostředí.\n\nNa základě výše uvedených vlastností nebylo dříve jasné, zda hydrogenozomy jsou zcela nové originální organely, nebo se vyvinuly z mitochondrií. To je důležité například pro endosymbiotickou teorii, která mitochondrie označila za endosymbionty prastarých protoeukaryotických buněk.\n\nDnes se vědecká komunita přiklání k tomu (například v souvislosti s nalezením DNA v některých z nich), že hydrogenozomy jsou skutečně pozměněné mitochondrie, přizpůsobené novým metabolickým pochodům, a hydrogenozom nálevníka \"Nyctotherus ovalis\" bývá označován za přechodový stupeň mezi hydrogenozomem a mitochondrií.\n"}
{"id": "330684", "url": "https://cs.wikipedia.org/wiki?curid=330684", "title": "Kuřimská kauza", "text": "Kuřimská kauza\n\nKuřimská kauza je označení pro případ týrání dvou chlapců v Kuřimi, které bylo náhodou odhaleno v květnu 2007. Případ se dočkal značné pozornosti nejen českých, ale i zahraničních médií a veřejnosti.\n\nKauzu odstartovala v květnu 2007 náhoda. Jeden z obyvatelů Kuřimi se pokoušel spustit elektronickou kameru hlídající jeho novorozené dítě. Naladil však záběry z podobného zařízení v jednom ze sousedních domů, na kterých byl zobrazen na zemi ležící nahý a spoutaný chlapec. Policie po oznámení zadržela matku chlapce, Kláru Mauerovou, a její děti byly svěřeny do péče zařízení Klokánek. Krátce po jejich přijetí však jeden z aktérů, údajně třináctiletá Anna (v tisku častěji označovaná zdrobnělinou Anička), zmizela beze stopy. Při vyšetřování vyšlo najevo, že Anna ve skutečnosti nebyla dcerou Kláry Mauerové, ale šlo o přibližně třicetiletou ženu, Barboru Škrlovou, které byla vytvořena nová identita. Ta se po svém zmizení ohlásila na českém velvyslanectví v Dánsku a poté opět na několik měsíců zmizela. Nakonec byla nalezena v Norsku, kde se vydávala za 13letého chlapce Adama. Po svém návratu do České republiky byla zatčena a obviněna z několika trestných činů.\n\nPři vyšetřování vyšlo také najevo, že Klára Mauerová pravděpodobně nejednala samostatně, ale v rámci širší skupiny, kterou tvořila její sestra, příbuzní, Barbora Škrlová a několik dalších lidí. Existovalo několik vyšetřovacích verzí, například, že jde o gang natáčející dětskou pornografii nebo že šlo o náboženskou sektu. Religionista David Václavík uvedl, že případ nemá s žádnou náboženskou skupinou nic společného. Role a počet zainteresovaných osob, jejich motivace a podíl na týraní chlapců nebyly u soudu plně objasněny.\n\nV červnu 2008 byl zahájen u Krajského soudu v Brně soud se šesti obviněnými v této kauze. Vzhledem k rozporům mezi odbornými posudky předkládanými obhajobou a obžalobou bylo další projednání kauzy odročeno na 15. října 2008 za účelem vypracování nezávislých znaleckých posudků. Dne 24. října 2008 vynesl soud rozsudky nad 6 obžalovanými.\n\nVšichni odsouzení se proti verdiktu odvolali a případem se zabýval Vrchní soud v Olomouci. Ten 9. března 2009 odvolání všech kromě Barbory Škrlové zamítl. Její případ vrchní soud odložil k samostatnému projednání, protože v době zahájení líčení byl její advokát nemocný. V samostatném líčení, které proběhlo 9. dubna 2009, soud překvalifikoval trestný čin Barbory Škrlové z týrání svěřené osoby na týrání osoby žijící ve společném domě nebo bytě. Výši trestu ponechal.\n\nVšichni odsouzení kromě Kláry Mauerové a Hany Bašové podali dovolání k Nejvyššímu soudu, které bylo 16. prosince 2009 odmítnuto.\n\nKrajský soud v Brně 13. ledna 2010 rozhodl, že se o dvojici týraných chlapců z kauzy Kuřim bude starat jejich otec. Brzy poté mu je ale soud odebral a jejich opatrovnictví svěřil do péče rodičů matky. V roce 2013 byl odsouzen na deset měsíců vězení s podmíněným odkladem na tři roky za zpronevěru peněz svých dětí. Odvolací soud rozsudek potvrdil.\n\n\n\nVzhledem k unikátnosti a mezinárodnímu rozměru případu o něm informovala i zahraniční, především norská média.\n\nPočátkem dubna 2009 vstoupil v platnost zákon 52/2009 Sb., zvaný „náhubkový“, jehož zavedení inicioval způsob informování českých médií o kuřimské kauze. Média ignorovala práva obětí na ochranu jejich soukromí. Zákon novelizoval trestní řád a řadu zákonů s cílem ochránit oběti trestných činů. Kromě jiného zákon zakazuje zveřejňování jmen obětí.\n\n"}
{"id": "330686", "url": "https://cs.wikipedia.org/wiki?curid=330686", "title": "Agrochemikálie", "text": "Agrochemikálie\n\nAgrochemikálie je označení pro všechny chemické látky, jichž se užívá v zemědělství. Konkrétně se pod tento termín řadí široké spektrum pesticidů (včetně herbicidů, insekticidů, fungicidů, nematocidů atp.), ale také umělá hnojiva, hormony a různé růstové faktory.\n\nVětšina agrochemikálií je toxických a znamenají často pro životní prostředí určitou ekologickou zátěž, především pokud dojde k nekontrolovanému úniku látek. Proto je nakládání s agrochemikáliemi zpravidla právně upraveno.\n\nV mnoha zemích je použití agrochemikálií přísně regulované. Může být požadováno vládou vydané povolení pro nákup a používání schválených agrochemikálií. Významné sankce mohou vzniknout z nesprávného použití, včetně nesprávného skladování, které vede k úniku. Na farmách musí být správné skladovací zařízení a značení, havarijní čisticí zařízení, bezpečnostní zařízení a postupy pro manipulaci, použití a likvidaci jsou často předmětem povinných norem a předpisů.\n\nPříkladem je hovězí somatotropin, i když je široce používány v USA, není schválen v Kanadě a některých dalších jurisdikcích, kvůli obavám o zdraví krav.\n"}
{"id": "330688", "url": "https://cs.wikipedia.org/wiki?curid=330688", "title": "Sweet Home Alabama", "text": "Sweet Home Alabama\n\n„Sweet Home Alabama“ je název skladby skupiny Lynyrd Skynyrd, které se poprvé objevila v roce 1974 na druhém albu skupiny \"Second Helping\".\n\n„Sweet Home Alabama“ byla zčásti napsaná jako odpověď na písně „Southern Man“ a „Alabama“ od Neila Younga, ve kterých se kriticky vyjadřoval k jihu. Skladba zaujímá postoj obrany a oslavy jihu. Větší část „Sweet Home Alabama“ je tvořená zpěvákovou tužbou vrátit se zpátky do svého rodného státu Alabama, avšak obsahuje i slova, která se někdy interpretují jako vyjádření podpory tehdejšímu guvernérovi Georgi Wallaceovi a také jako odpuštění za skandál Watergate. Skladba se stala jednou z nejoblíbenějších písní tzv. southern rocku v historii rockové hudby.\n\nText je narážkou na skladby Neila Younga \"Southern Man\" a \"Alabama\", které hlásí údajný rasismus a pokrytectví v zaobírání se černými lidmi na jihu (a konkrétně v Alabamě).\n\nNaproti oblíbenému přesvědčení, že mezi Youngem a skupinou Lynyrd Skynyrd panovalo nepřátelství, je dokázáno, že mezi nimi vládlo oboustranné uznání. Krátce po vydaní \"Sweet Home Alabama\" se textař skupiny Lynyrd Skynyrd Ronnie Van Zant zeptal Neila Younga, zda by skupina nemohla nahrát nějakou jeho skladbu. Young jim nabídl \"Powderfinger\", avšak k nahrání se nedostali, možná i kvůli havárii letadla v roku 1977, při které Van Zant a někteří další členové zahynuli. Píseň tak skončila na Youngově albu \"Rust Never Sleeps\". Van Zanta také několikrát viděli nosit tričko s Youngovým albem \"Tonight's the Night\". Podobně, i basák skupiny Crazy Horse měl na sobě tričko skupiny Lynyrd Skynyrd v koncertním filmu Neila Younga a kapely Crazy Horse s názvem \"Rust Never Sleeps\".\n\nVe spojení s obranou jihu, píseň také obsahuje politické odkazy, které byly zdrojem kontroverze.\n\nV době napsání skladby (1974) byl guvernérem přední stoupenec rasové segregace George Wallace.\n\nFandové skladby tvrdí, že slova této písně neznamenají podporu pro Wallacovu politiku. Naopak, interpretují ji jako vypískání guvernéra a vyhlášení, že skupina dělala všechno pro to, aby udržela guvernéra mimo úřad. V písní totiž po slovech \"In Birmingham, they love the governor\" následuje bučení \"boo boo boo\". Různí členové skupiny popřeli, že skladba podporuje segregaci. Také v posledním rádiovém rozhovoru pozůstalí členové vyhlásili, že poslední řádek je odkazem na pochod za lidská práva, vedený Martinem Lutherem Kingem.\n\nKromě originálu na studiovém albu se skladba objevila na více kolekcích a živých albech kapely. V roce 2004 se zrodila její hip-hopová verze od rapové skupiny B.A.M.A., sídlící v Alabamě. Argentinští hudebníci Charly García a Andrés Calamaro nahráli verzi s upraveným textem, nazvanou „Sweet Home Buenos Aires“, která se stala místní klasikou.\n\n\"Sweet Home Alabama\" zůstává oblíbenou skladbou na přání na rockových rádiích. Objevila se také v mnoha filmech, včetně \"The Texas Chainsaw Massacre\" (2003), \"Con Air\", \"8 Mile\", \"Forrest Gump\", \"Joe Dirt\", \"The Girl Next Door\" a \"Sahara\". V roce 2002 si název skladby vypůjčil režisér Andy Tennant pro svůj film Sweet Home Alabama. Soundtrack k tomuto filmu obsahuje originální verzi, jako i coververzi od Jewel Kilcher.\n\nPíseň posloužila i jako úvodní znělka videoher spojených se sérií NASCAR od EA Sports. Stala se neoficiální státní písní Alabamy a oblíbenou písní mezi studenty University of Alabama.\n\nUkázka skladby byla použita i v reklamních kampaních firmy KFC.\n\n"}
{"id": "330693", "url": "https://cs.wikipedia.org/wiki?curid=330693", "title": "Podvazky", "text": "Podvazky\n\nPodvazek je součást dámského spodního prádla. Slouží k udržení punčochy na nohou ve stejné poloze, zamezuje tomu, aby punčocha sjela dolů. Jedná se v podstatě o gumový kroužek, popřípadě gumový kroužek s krajkou, obepínající nohu, který je přetažen přes punčochu a drží ji na stehně.\n\nPodvazkový pás je součást dámského spodního prádla. Má nejméně 4 podvazkové tahy se sponkami, do kterých se upínají lemy punčoch. Existují ale také podvazkové pásy se 6, 8, 10, 12 podvazkovými tahy. Tahy jsou tvořeny gumou, která vychází z podvazkového pásu, a přezkou, která se upne do lemu punčochy.\n\nPodle podvazku anglický král Eduard III. nazval Podvazkový řád založený v polovině 14. století, nejprestižnější anglický rytířský řád. Pověst vypráví, že jeho založením král záchránil čest hraběnce, která byla terčem posměchu pro nehodu s podvazkem na dvorním plese.\n\nPodvazek se začal masově rozšiřovat na začátku 20. let, především jako erotický symbol. Nemalou zásluhu na tom měly tanečnice kankánu. V první polovině 20. století začaly ženy punčochy pevně uchycovat podvázkovými pásy.\n\nV polovině 20. století se mění vnímání podvazků a podvazkového pásu. Erotické konotace, které sice do jisté míry přetrvávají do současnosti, ustoupily výhodám pro každodenní používání podvazků. Vedle pevného uchycení punčoch jsou podvazky hygieničtější. V podvazcích se ženy potí méně než při nošení punčochových kalhot.\n\nPodvazek  je také častý doplněk svatebních šatů. Podle tradice symbolizuje modrý podvazek věrnost a čistotu nevěsty. Ta může darem dostat podvazků několik a ty pak draží mezi svobodnými muži, nebo si je nechá na památku.\n"}
{"id": "330697", "url": "https://cs.wikipedia.org/wiki?curid=330697", "title": "Transdukce (genetika)", "text": "Transdukce (genetika)\n\nTransdukce v genetice je přenos genetického materiálu (DNA) z jedné bakteriální buňky do druhé pomocí virové částice. Viry, které napadají bakterie (tzv. bakteriofágy), jsou tedy v tomto případě příčinou horizontální výměny genetické informace. Transdukci objevili v roce 1952 Norton Zinder a Joshua Lederberg.\n\nNěkteré bakteriofágy zabudují do DNA svého hostitelského organismu svou DNA, obvykle ale výměnou za část genetické informace hostitele. Když pak virus napadne další buňku, může opět nastat začlenění této DNA do genomu hostitelské bakteriální buňky, zejména metodou crossing-overu. \n\nVědci procesu transdukce užívají ve výzkumu a pomocí virových vektorů přenáší geny.\n\n"}
{"id": "330698", "url": "https://cs.wikipedia.org/wiki?curid=330698", "title": "Transdukce", "text": "Transdukce\n\nSlovo transdukce má více významů:\n\n"}
{"id": "330700", "url": "https://cs.wikipedia.org/wiki?curid=330700", "title": "Geta", "text": "Geta\n\nPublius Septimius Geta (7. března či 27. května 189 Mediolanum – 19. či 26. prosince 211 Řím) byl římský císař vládnoucí od září / října 209 do prosince 211, nejprve se svým otcem Septimiem Severem a bratrem Caracallou, od února 211 pak pouze s Caracallou.\n\nGeta se narodil roku 189 jako druhorozený syn senátora Septimia Severa, který byl tehdy správcem Sicílie (v letech 189–190) a měl již za sebou úspěšnou kariéru ve státních službách. Jeho matkou byla Iulia Domna, původem z kněžského rodu ze syrské Emesy. Své příjmení obdržel Geta po dědovi či strýci z otcovy strany, kteří se oba jmenovali shodně a nesli také \"praenomen\" Publius.\n\nV roce 193, když byly Getovi čtyři roky, byl Septimius Severus provolán císařem, o vládu však musel ještě čtyři roky bojovat s třemi dalšími pretendenty trůnu. V osmi letech doprovázel Geta otce na tažení proti Parthům a patrně po vítězství u Ktésifóntu byl jmenován \"caesarem\" (jeho titul zněl P. SEPTIMIUS GETA NOBILISSIMUS CAESAR, PRINCEPS IUVENTUTIS). Roku 205 se mladý princ stal konzulem, o čtyři roky později správcem Británie a roku 209 nakonec plnoprávným císařem – \"augustem\".\n\nJiž od útlého dětství panovala mezi ním a starším bratrem Caracallou silná řevnivost. Cassius Dio se zmiňuje o tom, že při vozatajských závodech poníků řídili oba své spřežení tak zběsile, až závod skončil zlomenou Caracallovou nohou. Severus si všímal rivality mezi svými syny a snažil se ji všemožně tlumit a přivést je ke smíru a shodě; roku 208 se stali na znamení svornosti konzuly oba dva. Když však v roce 211 císař zemřel, již nebylo nic, co by brzdilo jejich vzájemnou nenávist.\n\nCaracalla se údajně snažil Getu odstranit již za Severova života a těsně po jeho smrti, v obou případech však byly jeho pokusy zmařeny. Jakmile Severus zemřel, snažili se oba bratři dostat co nejrychleji do Říma, aby si zajistili vládu. Kvůli vzájemné podezíravosti však cestovali každý sám a i v Římě si oba rozdělili císařský palác každý na svou část a utěsnili všechny průchody, aby se chránili před intrikami druhého.\n\nKaždý si hleděl získat na svou stranu vlivné občany a vzájemně si činili všemožné úklady. Matka Iulia Domna se neustále snažila dosáhnout toho, čeho se nepodařilo jejich otci, avšak se stejným výsledkem. Jejich vzájemná nesnášenlivost zrodila vůbec poprvé v dějinách říše myšlenku na její rozdělení. Západní část, Evropa a Afrika, měly připadnout Caracallovi a východ, Asie a Egypt, Getovi. Tento návrh byl však nakonec zamítnut.\n\nNyní bylo jasné, že tuto situaci vyřeší pouze smrt jednoho z císařů. Geta byl všeobecně oblíbenější, jelikož byl údajně laskavější a mírnější než Caracalla, proto se Caracalla uchýlil ke zbabělé lsti. Pod záminkou, že se s ním chce usmířit, vylákal neozbrojeného Getu k matce, kde jej, takřka na jejím klíně, zavraždili ukrytí vojáci.\n\nJak silná nenávist panovala mezi oběma bratry, výmluvně ilustruje Caracallovo chování po bratrově smrti. Geta byl prohlášen veřejným nepřítelem, jeho jméno bylo vymazáno ze všech oficiálních dokumentů a jeho přátelé a všichni, které měl kdy v oblibě, byli popraveni nebo jinak postiženi.\n\n\n"}
{"id": "330703", "url": "https://cs.wikipedia.org/wiki?curid=330703", "title": "28 dní poté", "text": "28 dní poté\n\n28 dní poté je britský hororový film z roku 2002. Ve filmu hrají Cillian Murphy, Naomie Harris a Christopher Eccleston.\n\nŠimpanzi nakažení vzteklinou utečou a pokoušou skupinu aktivistů, kteří vtrhli do laboratoře. Poté se děj přenáší o 28 dní později, kdy Jim z kurýrní služby se probudí z kómatu. Leží v nemocnici, která zeje prázdnotou. Opouští budovu a zjišťuje, co se ve světě děje. Později potká Selenu a Marka. Nákaza zlikvidovala téměř celý Londýn. Ti, co zbývají, se snaží najít vojenskou jednotku, která by měla být někde mimo město.\n\n\n"}
{"id": "330709", "url": "https://cs.wikipedia.org/wiki?curid=330709", "title": "Igelit", "text": "Igelit\n\nIgelit je obchodní název měkčeného polyvinylchloridu (PVC) vyráběného od roku 1935 koncernem IG Farben. Slovo vzniklo spojením dvou počátečních písmen názvu firmy \"IG Farben\" a zbytek je inspirován názvy ostatních plastů té doby, jako je např. \"bakelit\".\n\nOznačení igelit se v češtině hovorově používá též pro jiné plastové fólie, například z nízkohustotního polyethylenu nebo polypropylenu.\n\nRelativní permitivita ε je 3,0 až 4.\n\n\n"}
{"id": "330712", "url": "https://cs.wikipedia.org/wiki?curid=330712", "title": "Salmanassar IV.", "text": "Salmanassar IV.\n\nSalmanassar IV. byl asyrským králem, který vládl v letech 783 - 773 př. n. l. O jeho vládě není známo takřka nic bližšího, pouze to, že podnikl několik výprav proti Urartu. Během jeho vlády se k moci dostal jeden z jeho dvořanů - Šamši-Ilu, který významně ovlivňoval dění v říši po několik desetiletí.\n"}
{"id": "330720", "url": "https://cs.wikipedia.org/wiki?curid=330720", "title": "Muž z Aranu", "text": "Muž z Aranu\n\nMuž z Aranu je dokumentární film Roberta J. Flahertyho z roku 1934. Jedná se o dokumentární fikci o životě na Aranských ostrovech na západě od Irského pobřeží.\n\nOstrov byl v oné době špatně dostupný a lidé zde museli žít v těžkých podmínkách a velice soběstačně. Podobně jako v případě \"Nanuka\" a \"Moany\" Flaherty na ostrově strávil dva roky (listopad 1931 až jaro 1933) pozorováním, sžíváním se s prostředím, hledaním postav pro svůj film a zároveň natáčením. Záběry neherců pak strukturoval do svého příběhu, který neměl podrobný scénář. Muž z Aranu už byl zvukový film, ale svým pojetím měl stále blízko z filmu němému. Na místě byly pouze natočeny záběry, které byly později sestříhány a doplněny hudbou.\n\nI v tomto případě byl Flaherty kritizován za to, že rekonstruuje a idealizuje minulý a již zmizelý život obyvatel ostrova (Paul Rotha). Guy Gauthier to zdůvodňuje Flahertyho snahou zachytit a uchovat kolektivní paměť obyvatel ostrova, která ho vede k mýtizaci skutečnosti. Však také Flahertyho cílem nebylo vytvořil etnografický film, ale dokument o lidském údělu. Tomu odpovídalo i to, že ve filmu sice vystupovali neherci a natáčení nepostupovalo podle přesného scénáře, dostávali však odměnu a byli i režijně vedeni. Některé scény byly inscenovány a třeba i chaloupka hlavní postavy byla postavena jako kulisa.\n\n"}
{"id": "330722", "url": "https://cs.wikipedia.org/wiki?curid=330722", "title": "Jidiškajt", "text": "Jidiškajt\n\nJidiškajt (jidiš: ייִדישקייט) či jidiškejt v jidiš \"židovství\", \"judaismus\", přeneseně označení pro židovský způsob života u aškenázského židovstva. Tento pojem zahrnuje jak tradice a náboženské zvyky, tak i například kulturu, řeč (jidiš) a názorový pohled na svět u aškenázských charedim.\n\nPřed příchodem haskaly a emancipace Židů v Evropě bylo centrem jidiškajtu studium Tóry a Talmudu pro muže, rodina a společný život, jemuž vládlo dodržování halachy. Mezi potomky východoevropských charedim, kteří tvoří většinu Židů, kteří stále mluví jidiš, toto slovo svůj význam neztratilo.\n\nSpolu s příchodem sekularizace, si jidiškajt neudržel pouze význam židovských náboženských zvyků a za tímto pojmem se dnes skrývá mnoho hnutí, ideologií, zvyků a tradicí, na kterých se aškenázové podíleli. Nově se však jidiškajt identifikuje s způsobem řeči, druhem humoru, atp. \n"}
{"id": "330724", "url": "https://cs.wikipedia.org/wiki?curid=330724", "title": "Gemer (region)", "text": "Gemer (region)\n\nGemer (Gemerský region cestovního ruchu) je jeden ze slovenských regionů a regionů cestovného ruchu. Jeho území je téměř totožné s územím bývalé Gemersko-malohontské župy. \n\nJako region cestovního ruchu oficiálně zahrnuje:\n\n\n\n\n\n\n\n"}
{"id": "330725", "url": "https://cs.wikipedia.org/wiki?curid=330725", "title": "Kieu", "text": "Kieu\n\nKieu (či Kim Van Kieu), viet. Kiều (Kim Vân Kiều) je vietnamský veršovaný román z počátku 19. století, jehož autorem je Nguyen Zu (viet. Nguyễn Du; 1765–1820). Jde o nejvýznamnější a nejoblíbenější dílo vietnamské literatury vůbec.\n\nToto dílo čítá 3254 veršů v tradiční vietnamské básnické formě lục-bát, která pravidelně střídá šestislabičné a osmislabičné verše. Podobně jako další romány ve verších (nazývané \"truyện\", proto se také někdy hovoří o \"Truyen Kieu\"), které ve Vietnamu vznikaly na přelomu 18. a 19. století, i tento byl napsán ve vietnamském znakovém písmu, tzv. \"jižních znacích\" (viet. \"chữ Nôm\").\n\nPříběh byl převzat ze staršího čínského zdroje z 16. či 17. století, ale Nguyen Zu jej vydatně rozpracoval, obohatil o psychologický rozměr a vytříbenou formu. Krásná a rodičům oddaná hrdinka jménem Kieu je nešťastně stíhána osudem a prochází řadou útrap (je donucena k manželství, prodána do veřejného domu atd.), a její tragický úděl se zdá končit až jejím rozhodnutím uchýlit se do buddhistického kláštera. Tam se ovšem po letech odloučení nakonec znovu setká nejen se svou rodinou, ale i se svým milovaným Kimem, jehož musela na počátku opustit. Za své útrapy a poctivé srdce je tak přece jen odměněna.\nEpos \"Kieu\" bývá nazýván také \"Kim Van Kieu\" podle jmen tří postav (Van byla sestrou Kieu). Z díla je cítit vliv konfuciánství i buddhismu, zároveň má značný patos, který dojímá Vietnamce dodnes. Mnozí z nich znají celé pasáže nazpaměť, \"Kieu\" rovněž inspiroval vietnamské výtvarné umění. V češtině vyšly dvě překladové verse románu, jedna prosaická, která je spíše volným převyprávěním příběhu, druhá – věrnější originálu – je pak veršovaná. V obou případech šlo ovšem o překlady přes jiné jazyky, ne přímo z vietnamštiny.\n\n"}
{"id": "330727", "url": "https://cs.wikipedia.org/wiki?curid=330727", "title": "Buggykiting", "text": "Buggykiting\n\nBuggykiting je jednou z pozemních variant powerkitingu. Spočívá v jízdě na speciálně sestrojeném vozítku, \"buggy\" (též „bugina“ nebo „kitebuggy“), za využití tažného draka. Bugina je lehká jednomístná tříkolka s řiditelným předním kolem a dvěma pevně ukotvenými zadními koly. Jezdec sedí veprostřed vozidla a mění rychlost a směr jízdy natáčením předního kola a manévrováním s drakem. Rychlost dosažitelná na kitebuggy závisí na povrchu a síle větru, na rovné tvrdé ploše rychlost dosahuje běžně 90km/h, rychlostní rekordy se pohybují okolo 110km/h. Ochranné prvky, především přilba, jsou součástí základní výbavy.\n\nPrvní dochované zmínky o aktivitě podobné dnešnímu buggykitingu pochází z Velké Británie z roku 1827, kdy George Pocock zkoumal možnosti využití tažné síly větru pro pohon vozidel. Soustředil se však na praktické využití v dopravě, nikoliv na jízdu jako zábavu či sport. Buggykiting v moderním slova smyslu se začal poprvé objevovat v 70. letech, do dnešní podoby ale tento sport dovedl Peter Lynn na počátku 90. let. Masové rozšíření začalo zhruba o deset let později, v návaznosti na nárůst popularity kitesurfingu.\n\nZákladem výbavy pro buggykiting jsou tažný drak a buggy, dále trapéz a ochranné pomůcky.\n\nVelikosti tažných draků používaných pro buggykiting jsou obvykle menší, než velikosti používané pro snowkiting, landkiting či kitesurfing. Na hladkém povrchu (asfalt, tvrdý písek) mají kola buginy minimální valivý odpor, proto stačí často draci o velikostech do 5m². Používají se skoro výhradně draci komorové konstrukce a převažuje způsob ovládání pomocí madel. Madla jsou na sobě nezávislá a umožňují jezdci v sedě pohodlnější ovládání, než hrazda. Většinou jsou madla spojená krátkou šňůrou, která prochází kladkou trapézu a přenáší tak většinu tahu z rukou na tělo jezdce.\n\nNedílnou součástí výbavy jsou ochranné pomůcky. Výběr použitých ochranných prvků závisí na stylu jízdy, povrchu a zkušenostech jezdce. Nezbytností je přilba, především při jízdě na tvrdém povrchu, často se také využívají chrániče páteře, kolen a loktů (především pro freestyle buggykiting) a brýle (při rychlé jízdě).\n\nZadní kola buginy jsou upevněna na koncích zadní nápravy; používají se nápravy různých délek, pro freestyle obvykle kratší, pro rychlou jízdu delší (délka je většinou 1 - 1,5 m). Existují i odpružené nápravy pro jízdu v terénu. K zadní nápravě je zepředu ukotveno sedadlo tak, aby měj jezdec při jízdě co nejníže položené těžiště.\n\nPřední kolo je ukotveno ve vidlici na konci oje vybíhající ze sedadla a konstrukcí upevnění a ovládáním se podobá přednímu kolu jízdního kola. Z dolní části vidlice vycházejí stupačky (řídítka), na kterých má jezdec položené nohy a tlakem na stupačky natáčí kolo. Stupačky jsou někdy vybaveny poutky, která zabraňují sklouznutí chodidel. Jízda s poutky se nedoporučuje začátečníkům, protože v případě převrácení nebo jiné nehody může dojít až ke zlomenině kotníku.\n\nKola se mohou velmi lišit; kromě kol standardní velikosti se používají i úzká kola s mělkým vzorkem pro jízdu na asfaltu, nebo široká kola většího průměru (tzv. „big foot“) pro jízdu v extrémním terénu. Na rozdíl od jízdních kol nejsou kola buginy vyplétaná, protože by hrozilo zachycení části výbavy nebo těla jezdce do výpletu.\n\nVáha buginy a jezdce ovlivňuje jízdní vlastnosti a podle účelu a stylu jízdy je žádoucí váhu snížit, nebo naopak zvýšit. Pro freestyle buggykiting je vhodná co nejlehčí buggy, s odlehčenou konstrukcí se ale pojí kratší životnost. Naopak pro rychlostní disciplíny je vhodná těžší buggy kvůli stabilitě, proto někdy jezdci připevňují na buggy závaží tak, aby drželi těžiště co nejníže.\n\nNěkteré buginy dovolují zapřažení další buggy jako přívěsu. Takto spojené buginy jsou poháněny jedním drakem ovládaným předním jezdcem; jezdec druhé buginy je potom jednoduše táhnut. Další možností je využití tandemového pohonu, kdy dva jezdci ovládají každý svého draka, ale jedou společně buď zapřaženi na dvou buginách, nebo na speciálně konstruované vícemístné buggy. Takový způsob jízdy ale vyžaduje mnoho zkušeností a dobrou komunikaci mezi jezdci.\n\nKromě tříkolek existují i čtyřkolové buginy se složitějším mechanismem zatáčení a 2-kolové buggy, které mají místo zadní nápravy pouze jedno kolo usazené veprostřed.\n\nU některých buggin je možné vyměnit kola za nože bruslí, případně ližiny, a využít potom vozidlo k jízdě na ledu či sněhu.\nBuggy je poháněna tažným drakem, který ovládá jezdec. Drak není připevněn k bugině přímo, je připoután k tělu jezdce, případně ho jezdec pouze drží v rukou. Ovládání směru jízdy funguje podobně jako u plachetnic a ostatních větrem poháněných zařízení:\nVýsledkem je, že teoreticky se směr jízdy může velmi přiblížit směru přímo proti větru; prakticky je běžně možné stoupat proti větru pod úhlem kolem 45° (směr příliš ostrý proti větru se nazývá „mrtvý úhel“).\n\nNejvětší rychlosti jezdec může dosáhnout při jízdě kolmo na vítr. Naopak při jízdě mírně po větru („odpadání“ po větru) se snižuje odpor, který jezdec klade proti tahu draka a tah draka je slabší. Jízda přímo po větru s větrem v zádech je možná, ale hrozí že drak úplně ztratí tah a spadne na zem.\n\nKitebuggy nemají žádné brzdy, které by působily přímo na kola, protože tah draka je příliš velký a brzdy by byly neúčinné. Pokud chce jezdec zastavit, musí uvést draka do takové polohy, aby přestal táhnout, případně přímo zabrzdit pomocí draka. Někdy je možné urychlit zastavení ostrou zatáčkou a uvedením vozidla do smyku.\n\nPodobně jako u mnoha dalších rozvíjejících se sportů se i v buggykitingu vyvinul freestyle, tedy styl ježdění zaměřený na předvádění nejrůznějších triků. Mezi základní freestylové dovednosti patří jízda pozadu a jízda po dvou kolech, vrcholným uměním freestylu je pak skákání.\n\nAby mohl jezdec skákat, musí se připoutat k sedadlu pásem (v jiných situacích se pásy nepoužívají z bezpečnostních důvodů). Ke skákání je také potřeba větší drak než pro běžnou jízdu, což už samo o sobě znamená určité nebezpečí. Pokročilí freestylisté dokáží vyskočit až do výšky několika metrů a předvést ve vzduchu různé triky včetně otoček o 360 (a více) stupňů.\n\nBuggykiting, stejně jako další odvětví powerkitingu, je extrémním sportem a tedy potenciálně nebezpečným. Vítr jako zdroj energie je vždy nepředvídatelný a náhlé poryvy či jiné změny větru jsou také velmi častou příčinou nehod a úrazů.\n\nJedním ze základních bezpečnostních pravidel je výběr správného místa pro provozování buggykitingu. Měla by to být přehledná otevřená plocha v dostatečné vzdálenosti od překážek, především elektrického vedení. Nebezpečné jsou jak překážky, které se nacházejí směrem proti větru, protože narušují kontinuitu větru a může dojít k nepředvídatelným poryvům, tak i překážky ležící směrem po větru, protože znamenají přímé riziko srážky v případě ztráty kontroly nad drakem. Zvláštní ohled je třeba brát na osoby v okolí a ostatní jezdce.\n\nVelmi důležité jsou ochranné prvky; přilba je všeobecně přijímána jako samozřejmost. Doporučuje se také použít chrániče loktů, kolen a hlavně chránič páteře, zejména pokud při buggykiting skáčete nebo jezdíte po betonových plochách.\n\nNejvhodnějšími místy pro buggykiting jsou velké otevřené plochy s hladkým povrchem. Je možné jezdit i po loukách a jiných neupravených terénech, ale nerovný terén snižuje dosažitelnou rychlost. Jako špičkové evropské lokality se proslavily například nizozemské pláže.\n\nV České republice existuje několik mimořádně vhodných lokalit:\n\n\n"}
{"id": "330728", "url": "https://cs.wikipedia.org/wiki?curid=330728", "title": "Septum (cytologie)", "text": "Septum (cytologie)\n\nSeptum je v cytologii přepážka mezi dvěma buňkami, velmi často se objevující např. při buněčném dělení (některých prokaryot i eukaryot), ale běžně přítomná i u některých vláknitých organismů (hyfy hub, vlákna řas). \n\nSeptum je přehrádka tvořená především cytoplazmatickou membránou a základem nové buněčné stěny. \n"}
{"id": "330729", "url": "https://cs.wikipedia.org/wiki?curid=330729", "title": "Denzel Washington", "text": "Denzel Washington\n\nDenzel Hayes Washington, Jr. (* 28. prosince 1954, Mount Vernon, New York, USA) je americký herec a režisér, dvojnásobný držitel Oscara. Za mnoho svých rolí získal uznání kritiků.\n\nNarodil se v New Yorku. Jeho matka Lennis vlastnila holičství, narodila se v Georgii a vyrůstala v Harlemu. Jeho otec Reverend Denzel Washington, Sr. pracoval ve vodárenské továrně. Když měl Denzel 16 let, jejich manželství se dostalo do krize a on i se sestrou byli posláni do internátní školy, aby nebyli svědky případného rozvodu. Po střední škole šel na University of Oklahoma, ale tam se mu nedařilo, a tak studium ukončil. Titul bakaláře z herectví a žurnalistiky získal na Fordham University. Tam hrál basketball za univerzitní tým. Po promoci šel studovat do San Francisca na hereckou konzervatoř.\n\nKrátce po absolvování univerzity absolvoval svůj herecký debut v televizním filmu \"Wilma\". Filmový debut si odbyl v roce 1981 ve filmu \"Tmavohnědá kopie\". Největší úspěch zaznamenal v televizním seriálu z lékařského prostředí \"St. Elsewhere\", který byl vysílán v letech 1982–1988. Tehdy byl jedním z mála herců, kteří vydrželi ve všech šesti sériích seriálu. V roce 1987 dostal možnost zahrát si ve filmu \"Volání svobody\" Richarda Attenborougha postavu Stevea Bikea. Za tuto roli byl nominován na Oscara za nejlepší mužský herecký výkon. Toho získal až o dva roky později za postavu Tripa ve filmu \"Glory\". V tom samém roce zazářil i jako Reuben James \"For Queen and Country\".\n\nJednu ze svých nejvýznamnějších rolí odehrál v roce 1992 v životopisném filmu \"Malcolm X\", za který získal další nominaci na Oscara. Díky tomuto filmu se z něj stal jedním z nejuznávanějších herců Hollywoodu. Odmítl hrát několik dalších rolí, např. Martina Luthera Kinga, protože nechtěl vystupovat stále ve stejných rolích.\n\nV roce 1993 ztvárnil Joe Millera, právního zástupce Toma Hankse, který hrál nemocného AIDS, ve filmu \"Philadelphia\". Na počátku devadesátých let hrál v dalších thrillerech jako třeba \"Případ Pelikán\" s Julií Robertsovou nebo \"Krvavý příliv\" s Genem Hackmanem, stejně jako v komediích jako \"Mnoho povyku pro nic\" nebo romantických dramatech jako \"Kazatelova žena\".\n\nBěhem natáčení filmu \"Virtuozita\" se odmítl líbat s herečkou Kelly Lynchovou, protože cítil, že bílí muži, kterým byl film především určen, nebudou chtít na plátně vidět černého muže, jak líbá bílou ženu. Podobný problém nastal i s Julií Robertsovou při natáčení \"Případu Pelíkán\". Nicméně v roce 1998 odehrál milostnou scénu s Millou Jovovichovou ve filmu \"Nejlepší hráč\".\n\nV roce 1999 hrál ve filmu \"Hurikán v ringu\" o boxerovi Rubinovi Carterovi, který byl odsouzen za trojnásobnou vraždu. Kontroverze okolo tohoto filmu možná způsobily, že nezískal Oscara, nicméně získal Zlatý glóbus a ocenění Stříbrný medvěd na Berlínském filmovém festivalu.\n\nV roce 2001 získal Oscara za roli Alonza Harrise ve filmu \"Training Day\". Washington se tak stal druhým Afroameričanem, který získal Oscara v kategorii nejlepší herec. Prvním byl Sidney Poitier, který zrovna v tentýž večer získal čestného Oscara. Během dalších let se objevil ve filmech jako \"John Q.\", \"Presumpce viny\", \"Manchurianský kandidát\", \"Déjà Vu\" nebo \"Americký gangster\".\n\nV roce 2005 se po patnácti letech vrátil do divadla. Zahrál si postavu Marca Bruta v Shakespearově hře \"Julius Caesar\" na Broadwayi.\n\nV roce 1983 si vzal herečku Paulettu Pearsonovou, kterou poznal při svém prvním natáčení v televizi. Mají spolu čtyři děti – Johna Davida, Katiu a dvojčata Olivii a Malcolma. V roce 2005 obnovili svůj slib v JAR s arcibiskupem Desmondem Tutu. Washington je křesťan.\n\n"}
{"id": "330737", "url": "https://cs.wikipedia.org/wiki?curid=330737", "title": "Justiční omyl", "text": "Justiční omyl\n\nJustiční omyl není zvláštním právním institutem, ale obecným pojmem označujícím omyl, kterého se ve své rozhodovací činnosti dopustí soud. Takový omyl, dopustí-li se jej soud nižšího stupně, lze samozřejmě v právním státě řešit v rámci opravných prostředků, které mohou vést ke změně nebo ke zrušení vadného soudního rozhodnutí.\n\nJustiční omyl je objektivní kategorií, spočívající zejména v chybném posouzení skutkového stavu, nikoli právních otázek, neboť platí obecná zásada \"iura novit curia\" (soud zná právo). Justičním omylem tedy není situace, kdy soud právní otázku, o kterou v daném řízení jde, vyloží jinak než účastník řízení. V takovém případě jde o odlišnou právní interpretaci, která může být např. subjektivně jednou stranou sporu vnímána jako chybná, objektivně však v daném sporu zvítězil jiný právní názor a vyhrála tedy druhá strana (přičemž nic nebrání straně první své pojetí obhájit u soudu vyšší instance).\n\nZávažný omyl soudu, ze kterého vzešla účastníkovi soudního řízení reálná škoda, lze v České republice navíc řešit i pomocí zákona č. 82/1998 Sb., o odpovědnosti za škodu způsobenou při výkonu veřejné moci rozhodnutím nebo nesprávným úředním postupem. V případě vadného soudního rozhodnutí musí být ale nejdříve využit obecný opravný prostředek, který povede k jeho zrušení nebo změně z důvodu jeho nezákonnosti, a v případě chybného výkonu vazby či trestu pak musí být nejdříve trestní stíhání zastaveno či musí dojít ke zproštění obžaloby. Teprve poté se lze obrátit na Ministerstvo spravedlnosti, které rozhodne o výši náhrady vzniklé škody.\n\n"}
{"id": "330739", "url": "https://cs.wikipedia.org/wiki?curid=330739", "title": "Ricchi e Poveri", "text": "Ricchi e Poveri\n\nRicchi e Poveri (italsky: bohatí a chudí) je popová kapela ze severu Itálie. Kromě Evropy je známá také v Latinské Americe. Za celou svou historii prodala přes 20 milionů hudebních nosičů a mp3. Skupina vznikla v roce 1967 a zakládajícími členy byli Franco Gatti, Angela Brambati, Angelo Sotgiu a Marina Occhiena (ta ze skupiny odešla v roce 1981). V roce 1978 se zúčastnili hudební soutěže Eurovision Song Contest s písní „Questo Amore“ a umístili se na 12. místě. Mezi jejich nejznámější písně patří hity jako „Sarà perché ti amo“, „M'Innamoro Di Te“, „Mamma Maria“ nebo „Ciao Italy“.\n\nPísně Ricchi e Poveri byly často předlohou různých cover verzí. V Československu to byly známé Triky a pověry Jaroslava Uhlíře, Karla Šípa a Petry Janů, dále pak Jitka Zelenková, v pozdější době v samotném Česku to byla skupina Těžkej Pokondr.\n\n"}
{"id": "330744", "url": "https://cs.wikipedia.org/wiki?curid=330744", "title": "Dauphiné Libéré 2008", "text": "Dauphiné Libéré 2008\n\n60. ročník Dauphiné Libéré \"()\" se pořádal v termínu od 8. do 15. června ve Francii. Byl v pořadí osmým závodem kalendáře UCI ProTour 2008. Jeho celkovým vítězem se stal Španěl Alejandro Valverde.\n\nPořadí a celková klasifikace\nPořadí v rámci etapy\n\nCelková klasifikace\nPořadí v rámci etapy\n\nCelková klasifikace\nPořadí v rámci etapy\n\nCelková klasifikace\nPořadí v rámci etapy\n\nCelková klasifikace\nPořadí v rámci etapy\n\nCelková klasifikace\nPořadí v rámci etapy\n\nCelková klasifikace\nPořadí v rámci etapy\n\nCelková klasifikace\n\n"}
{"id": "330746", "url": "https://cs.wikipedia.org/wiki?curid=330746", "title": "Trolejbusová doprava v Erfurtu", "text": "Trolejbusová doprava v Erfurtu\n\nMěsto Erfurt, nacházející se ve spolkové zemi Durynsko, bylo jedním z mnoha německých měst, kde byla v provozu trolejbusová doprava.\n\nStejně jako v mnoha dalších německých městech, i v Erfurtu se po ukončení druhé světové války začala plánovat trolejbusová síť jakožto doplněk sítě tramvajové. Práce na první trati, která byla dlouhá přibližně 3 km a vedla z Angeru (centrum města) do čtvrti Daberstedt, byly ukončeny na začátku roku 1948. První trolejbusy tak na ni vyjely 26. února téhož roku. Vozovna, vystavěná vedle tramvajové, byla umístěna v severní části města a s linkou tak byla spojena manipulační tratí, která byla téměř stejně dlouhá jako samotná trolejbusová linka. Pro zahájení provozu bylo zakoupeno 5 vozů značky Henschel s elektrickou výzbrojí AEG. Již o rok později byla první trať prodloužena jihovýchodním směrem do čtvrti Melchendorf. Druhá linka byla zprovozněna v roce 1951, kdy byla dokončena trať z Angeru do městské části Hochheim na jihozápadě Erfurtu. Uvedení do provozu třetí linky (Anger – Ringelberg ve východní části města) se uskutečnilo roku 1953. Vozový park byl v padesátých letech doplněn o trolejbusy značky Lowa a v roce 1957 také o pět dvoupatrových ojetých vozů z Hamburku, kterým bylo před jejich zprovozněním v Erfurtu demontováno horní patro.\n\nV roce 1960 zakoupil místní dopravní podnik první trolejbusy československé výroby – konkrétně se jednalo o 4 kusy vozů Škoda 8Tr. Během 60. let pak dodávky z Československa dále pokračovaly, bylo dodáno celkem 13 trolejbusů Škoda 9Tr. V první polovině 70. let bylo ale rozhodnuto o postupném zániku trolejbusové sítě v Erfurtu. Jako první byla uzavřena trať do Melchendorfu (v roce 1973), která byla o 10 let později nahrazena tramvajovou linkou. Zbylé tratě vydržely v provozu dva roky, poslední trolejbusy tak Erfurtem projely 7. listopadu 1975.\n\n"}
{"id": "330747", "url": "https://cs.wikipedia.org/wiki?curid=330747", "title": "Dějiny Kolína", "text": "Dějiny Kolína\n\nTento článek pojednává o historii královského města Kolína, které bylo založeno v polovině 13. století, pravděpodobně Přemyslem Otakarem II..\n\nKolín byl založen relokací, tj. přesunutím původní trhové osady téhož jména (dnes Starý Kolín) z místa ohrožovaného častými povodněmi řeky Labe na výhodněji položené místo na skále nad řekou. Přesné datum založení města není známo. Opis listiny, kterou král Přemysl Otakar II. dává Kolínským příkaz k opevnění města hradbami a poskytl na čtyři roky úlevu od daní a dalších poplatků, je datována 26. října, letopočet však schází. První datovanou zmínkou o Kolíně je listina ze dne 8. září 1261, jíž Přemysl Otakar II. uděluje městu Přelouči stejná práva a svobody, jako mají města Kolín a Kouřim. Je tedy jisté, že před tímto datem již byl Kolín fungujícím královským městem.\n\nMěsto bylo založeno v místě staršího osídlení, o čemž svědčí četné archeologické nálezy. Bylo vytyčeno na pravidelném půdorysu ulic, který se v podstatě zachoval až do současnosti. Ve starých zápisech je zmiňováno pod latinským názvem \"Colonia Nova ad Albim\" (Nový Kolín nad Labem) nebo \"Civitas Colonia\" (město Kolín), případně německy \"Koln uf der Elbe\". Nejpravděpodobnější výklad českého názvu Kolín počítá s tím, že název byl přejat od původní osady, ležící v místech, kde byly břehy a půda, často zaplavované vodou, zpevňovány \"kolením\" – zatloukáním dřevěných kůlů.\n\nV nejvýše položeném místě u hradeb byl zřejmě krátce po založení města rozestavěn raně gotický kostel svatého Bartoloměje, dokončený před rokem 1300.\n\nZpočátku byl Kolín královským horním městem, které se podílelo na těžbě stříbra na nalezištích, která se nacházela jihovýchodně od města. O tato naleziště vedl Kolín spory s nedalekou Čáslaví. Roku 1291 vzniklo na místě hornické osady město Kutná Hora.\n\nPřemyslovští králové Přemysl Otakar II. a Václav II. udělili městu řadu privilegií a výsad. Prvním dochovaným je privilegium datované 24. května 1285, jímž Václav II. bere kolínské měšťany pod svoji ochranu před zlovůlí šlechty a nařizuje, že spory mezi měšťany a šlechtou mají být souzeny výhradně samotným králem.\n\nKolínští měšťané jakožto obyvatelé královského města nepodléhali světské nebo církevní vrchnosti, ale přímo králi, kterého zastupoval královský rychtář, jehož jmenoval panovník z předních mužů města. Město bylo řízeno sborem dvanácti konšelů, kteří byli jmenováni královským podkomořím na dobu jednoho roku a střídali se po měsíci ve funkci purkmistra (předsedy městské rady). Rychtář měl k ruce písaře, který byl zároveň městským právníkem, vyhotovoval listiny, zapisoval usnesení městské rady a vedl městské knihy. Rychtář i konšelé kromě správy města měli i soudní pravomoc ve městě a jeho okolí (tzv. městském šosu neboli vykpildu).\n\nPo vymření Přemyslovců (1306) dobýval město v roce 1307 římsko-německý král Albrecht I. Město se však pod vedením Jaroslava ze Žerotína ubránilo. Na podzim 1310 ke Kolínu přitáhl nově zvolený český král Jan Lucemburský a dožadoval se otevření bran a korunovace v chrámu sv. Bartoloměje. Konšelé se však obávali trestu dosud vládnoucího Jindřicha Korutanského a nového krále do města nepustili. Ten pak po dobytí Prahy v prosinci 1310 město potrestal odnětím hospodářsky důležitého práva skladu zboží a udělil toto právo Nymburku. Po jednání s měšťany jim však toto právo ještě 31. prosince nejen navrátil, ale také se zavázal, že město nezastaví, a udělil mu právo výročního trhu o svatém Bartoloměji.\n\nJan Lucemburský udělil Kolínu celkem čtyři privilegia, jeho syn Karel IV. jich udělil dokonce čtrnáct. V roce 1363 nařídil, že všichni plavci, kteří plavili dříví po Labi, museli v Kolíně zastavit na čtrnáct dní a prodávat dřevo výhradně kolínským měšťanům a kutnohorským horníkům (tzv. právo skladu dřeva).\n\nV roce 1349 vyhořel chrám sv. Bartoloměje. Roku 1360 zahájil na popud Karla IV. rozsáhlou přestavbu jeho dvorní architekt Petr Parléř.\n\nVáclav IV. svěřil roku 1381 Kolínu úřad popravy a udělil roku 1391 důležité právo mílové, podle kterého nesměla být v okruhu jedné míle žádná krčma nebo řemeslná dílna. Udělená královská privilegia zajistila městu prosperitu a podporovala jeho rozvoj jak uvnitř hradeb, tak i na předměstích – Čáslavském (Horském), Kouřimském a Klášterském (Pražském). V roce 1410 prodal sedlecký klášter Kolínu obec Mnichovice, ležící na pravém břehu Labe, čímž vzniklo předměstí nazývané Zálabí.\n\nV roce 1402 přitáhl ke Kutné Hoře uherský král Zikmund a jeho vojsko vyplenilo široké okolí včetně kolínských předměstí. Roku 1413 postihl město ničivý požár.\nPo smrti Václava IV. a vypuknutí husitské revoluce v roce 1419 stáli představitelé města – patriciát tehdy tvořili především Němci – na straně nově zvoleného krále Zikmunda. Po jeho porážce v bitvě na Vítkově a vyhnání ze země se město roku 1421 pod vlivem poplašných zpráv o husitském tažení a plenění okolních měst a ze strachu z pomsty dobrovolně husitům vzdalo. Husité město ušetřili, ale vypálili dominikánský klášter a mnichy spolu s kolínským děkanem Hynkem z Ronova upálili před Kouřimskou branou. Listem datovaným 7. května 1421 se Kolínští zřekli krále Zikmunda, uznali čtyři pražské artikule a slíbili věrnost kalichu.\n\nZe strachu před husity se některé německé rodiny vystěhovaly z města. Do městské rady a dalších funkcí se dostali čeští příslušníci středních vrstev z řad řemeslníků. Počeštění města se promítlo také v městských knihách, které byly od té doby psány česky – předtím se do nich zapisovalo latinsky nebo německy. Německý patriciát v té době značně zeslábl, po ochabnutí revoluční nálady však začal roku 1423 jednat s pražany proti Janu Žižkovi. V roce 1427 nabyli opět převahy a Kolín se pod jejich vedením dostal na stranu panské jednoty. V prosinci však město dobyli táborité a pražané v čele s Prokopem Holým, vyhnali zbylé Němce a dosadili zde husitskou posádku pod vedením Jana Čapka ze Sán. Tím došlo k úplnému počeštění města, které zůstalo na straně táboritů až do konce husitské revoluce.\n\nPo prohrané bitvě u Lipan 30. května 1434 dorazil do Kolína Jan Čapek se zbytky své jízdy, pronásledován vítěznými vojsky panské jednoty. K boji však již nedošlo, obě strany se dohodly a Čapek se podvolil budoucímu zemskému sněmu.\n\nV Kolíně zůstala vojenská posádka, čítající asi 500 mužů, které od roku 1435 velel táborský hejtman a kněz Bedřich ze Strážnice. Ten nejprve neuznával zemskou vládu, proto pražané koncem dubna město oblehli. Bedřich se pak zavázal, že uzná Zikmunda českým králem. Ten mu za to 18. listopadu 1436 daroval Kolín a okolí jako dědičné jmění. Tím vzniklo kolínské panství a Kolín přestal být královským městem. Bedřich vybudoval na místě zbořeného kláštera pevný hrad, založený pravděpodobně roku 1437. Bedřich se pak spojil s katolickými odpůrci zemského správce Jiřího z Poděbrad, pány z Hradce a Rožmberka. Bedřich ze Strážnice vládl na kolínském panství až do roku 1458, kdy byl Jiří z Poděbrad zvolen českým králem a vykázal Bedřicha na svůj hrad Potštejn. Kolín se tak stal soukromým majetkem krále.\nPo skončení revoluce bylo město značně poničeno. Aby zajistil městu dostatečné příjmy na nezbytné opravy opevnění i dřevěného mostu přes Labe, udělil mu král Jiří 15. února 1466 právo vybírat v městských branách poplatky (tzv. ungelt). Po Jiřího smrti (1471) přešel Kolín do majetku jeho syna Viktorína. Ten se postavil proti nově zvolenému králi Vladislavu Jagellonskému a pozval do Kolína svého švagra, uherského krále Matyáše. Uherská vojska držela Kolín až do roku 1473. Pak přešlo město do rukou Viktorínova bratra Hynka, který byl rovněž Vladislavovým odpůrcem a postoupil město roku 1476 Matyášovi za 20 000 zlatých. Matyáš se v květnu a červnu 1477 dvakrát neúspěšně pokusil o obsazení města. Na sjezdu v Jihlavě (1486) nakonec Matyáš vrátil Kolín králi Vladislavovi. Ten jej roku 1501 zastavil Mikuláši Trčkovi z Lípy, který pak vedl četné spory s měšťany. Roku 1506 král město vyplatil a majestátem z 18. září 1512 udělil městu druhý výroční trh.\n\nZa vlády Vladislava Jagellonského v Čechách zesílila moc šlechty na úkor měst. Ta se spojila na svoji obranu do branného spolku. Roku 1513 se sjeli do Kolína představitelé šlechty, aby zde projednali společný postup proti městům. Po klamné zprávě o tom, že vojska branného spolku táhnou na město, se však páni rozutekli.\n\nPo smrti krále Vladislava (1516) byl držitelem kolínského panství nejvyšší purkrabí Zdeněk Lev z Rožmitálu, který zastupoval nezletilého krále Ludvíka. Zdeněk Lev zneužíval svého úřadu a přisvojoval si důchody patřící králi. Postupoval velmi tvrdě vůči sedlákům na kolínském panství. Ti se proto proti němu bouřili a odcházeli na jiná panství. O nápravu v zemi usilovala vlastenecká strana, kterou vedl Vojtěch z Pernštejna. Pánové a rytíři z této strany se sjeli na poradu do Kolína 8. listopadu 1525 a znovu na jaře 1526, kdy zde bylo rozhodnuto vyslat zemskou vojenskou hotovost na pomoc králi Ludvíkovi proti Turkům.\n\nLudvík Jagellonský padl téhož roku v bitvě u Moháče. Nově zvolený král Ferdinand I. Habsburský se ujal vlády na kolínském panství, ale brzy je zastavil Vojtěchu z Pernštejna. Za jeho držení se obyvatelé města přiklonili protestantskému učení (lutheránství) a mezi chudšími vrstvami se šířilo učení Jednoty bratrské.\n\nRoku 1547 se Kolín účastnil povstání proti Ferdinandovi. Král města potrestal zabavením majetku a všech historických práv. To se týkalo i Kolína. Panovníkovým cílem však nebylo města zničit, ale omezit jejich politickou a hospodářskou moc, proto ještě na podzim téhož roku Kolínu některá práva a zádušní statky vrátil. Omezil však soudní pravomoc města a dosadil ve městě rychtáře, který měl chránit jeho zájmy a bez jehož přítomnosti se nesměly konat schůze městské rady. Po potlačení vzpoury Ferdinand tvrdě vystoupil proti Jednotě bratrské. Vyznavači, kteří se nechtěli vzdát této víry se museli vystěhovat ze země. Z Kolína odešlo asi 40 rodin.\n\nRoku 1556 zastavil Ferdinand kolínské panství Karlu ze Žerotína. Jeho potomci, kteří Kolín drželi až do roku 1591, nákladně přestavěli kolínský hrad na pohodlný zámek. Vedli též spory s měšťany a působili jim značné škody. Mimo jiné omezovali dodávky pitné vody do města ze zámecké vodárny. Město proto zakoupilo ves Štítary, kde získalo kvalitní zdroj vody a vybudovalo moderní spádový vodovod.\n\nMěsto bylo v tomto období postiženo několika požáry (1579, 1585, 1587, 1589, 1597, 1617), morovými epidemiemi (1582, 1595, 1613) a zemětřeseními (1588, 1590). Za vlády Rudolfa II. navíc Kolínem procházela vojska bojující proti Turkům a město muselo platit vysoké odvody do královské pokladny. Přesto však město rostlo, prosperovala v něm řemesla i obchod, dařilo se i v zemědělství a rybníkářství a byly zakládány nové vinice a chmelnice. Město leželo na křižovatce obchodních cest z Lužice do Rakous a z Bavorska na Moravu a do Uher. Koncem 16. století se zde opět začali usazovat Němci, město si však i nadále udrželo českou správu i český ráz.\n\nV době vypuknutí stavovského povstání v květnu 1618 se obyvatelé města vesměs hlásili k husitské víře (pod obojí), přesto z počátku vyhlásili věrnost císaři Matyášovi. V polovině roku však museli uposlechnout rozkaz Direktoria a připojit se k povstání. V září bylo město obsazeno stavovským vojskem, čítajícím 1300 vojáků. Po bitvě na Bílé hoře, 21. listopadu 1620, obsadilo a vyplenilo Kolín císařské vojsko. Nový císař Ferdinand II. zabavil roku 1622 městu majetek a zahájil rekatolizaci dosazením katolického rychtáře Jakuba Jaklína. Tento proces však probíhal přes veškeré Jaklínovo úsilí velmi pomalu. Teprve roku 1628 byli nekatolíci nuceni císařským patentem buď přestoupit na katolickou víru, nebo opustit zemi. Poté císař potvrdil Kolínským dřívější svobody a práva a vrátil zabavené, ovšem zcela vydrancované statky.\n\nPo vpádu saských vojsk do Čech v říjnu 1631 přezimovala velká část prchajícího císařského vojska v Kolíně. Od té doby se město vojáků nezbavilo. Na jaře 1634 Sasové znovu vpadli do Čech, vypálili v srpnu Nymburk a povraždili okolo dvou set jeho obyvatel. Obyvatelé Kolína ze strachu uprchli z města a hledali úkryt v okolí Uhlířských Janovic. Císařská posádka strhla most přes Labe a uprchla rovněž. Nepřátelé se však přeplavili na vorech a liduprázdné město vydrancovali.\n\n3. června 1639 obsadila Kolín švédská vojska. Po příchodu Švédů se u města odehrála bitva, při níž byli Švédové císařskými vojáky zahnáni do Labe. Při útěku zapálili nedávno opravený most. Švédská okupace trvala do 12. ledna 1640, kdy město dobylo císařské vojsko. Do 18. února se pak u Kolína shromáždilo velké množství vojáků, kteří nemohli přejít Labe a museli počkat, až italský inženýr Carlo Cappi dokončí opravu mostu. Cappi tehdy nakreslil dosud dochovaný plán města (viz obrázek).\n\nŠvédové opět vtrhli do Kolína 11. června 1643, město vyrabovali a po dvou dnech odtáhli na Kutnou Horu. V roce 1645 uprchli někteří měšťané včetně městské rady na zámek do Poděbrad. Císařská vojska opět strhla most. Švédové sice město neobsadili, ale vyžadovali vysoké výpalné a hrozili, že město jinak zničí, pokud peníze nedostanou. Až do konce války jim proto Kolínští odváděli pravidelné dávky. Válka byla sice ukončena vestfálským mírem 23. října 1648, ustupující Švédové se však zastavili v Kolíně a čekali na opravu mostu, která se podařila 9. prosince. Švédská vojska pak po něm přecházela až do Vánoc.\n\nTřicetiletá válka znamenala pro Kolín značné materiální a hospodářské škody. Počet obyvatel v té době klesl z 3000 na méně než 1300.\nMěsto se pomalu vzpamatovávalo z válečných útrap. Brzy po válce sem byli povoláni kapucíni, kteří vybudovali klášter s kostelem Nejsvětější Trojice (vysvěcen 1671). Tím město prokázalo svůj katolický charakter. Císař Leopold I. mu pak navrátil patronát na kostelem sv. Bartoloměje a právo dosazovat kněze.\n\nNa podzim 1672 postihl město další velký požár. V roce 1680 zemřelo mnoho obyvatel během velké epidemie moru, jejich počet klesl z asi 1800 na 1250. Město se však poměrně rychle vzpamatovalo. V roce  1710 již mělo 2000 obyvatel. Další požár poničil domy na náměstí a v okolí roku 1734. Z doby po tomto požáru pochází většina barokních průčelí, která se zachovala do současnosti.\n\nV červnu 1735 procházelo Kolínem 13 tisíc ruských vojáků, kteří táhli na pomoc Karlu VI. proti Francii. Na zpáteční cestě pak část z nich přezimovala ve městě až do května 1736.\n\nMarie Terezie po svém nástupu na trůn byla svými sousedy nucena vést války o dědictví rakouské (1740–1748), aby uhájila državy svého rodu. Kolín, který ležel na hlavní trase z Prahy do Vídně, trpěl častými průchody cizích vojsk. Jejich pobyt ve městě způsoboval obyvatelům značné škody. V listopadu 1744 se zde usadil pruský král Bedřich II. a od června do července 1745 saský a polský král August III.\n\nNa počátku sedmileté války obsadil město Bedřich II. se svým vojskem. 18. června 1757 byla u Kolína svedena jedna z rozhodujících bitev, ve které byl Bedřich poražen vojsky Marie Terezie. Ta pak na paměť této bitvy založila nejvyšší vojenské vyznamenání Řád Marie Terezie.\n\nV roce 1781 zrušil Josef II. nevolnictví. To umožnilo příliv venkovského obyvatelstva do měst. V Kolíně rychle počet obyvatel – v roce 1785 na 4500 a v roce 1800 již na 5300. Zároveň se vytvořily podmínky pro rozvoj řemesel a živností. Vznikaly první manufaktury. V polovině 18. století byla vybudována císařská silnice do Prahy. Proto se ve městě dařilo povoznictví a zájezdním hostincům.\n\nZároveň v té době došlo k reformě městské správy. Byl zrušen úřad císařského rychtáře a nebyla již každoročně obnovována městská rada. Správa byla svěřena magistrátu jmenovanému vrchností. Během 18. století se ve městě opět postupně usazovalo městské obyvatelstvo (především řemeslníci a procházející vojáci). Zástupci Němců se rovněž dostali do vedení města. Opět začaly převládat německé zápisy v městských knihách.\n\n24. července 1796 vypukl největší požár v historii města, kdy shořela většina domů uvnitř hradeb i na Kutnohorském předměstí. Poškozen byl i chrám sv. Bartoloměje, děkanství, škola a kapucínský klášter. Mnozí měšťané pak byli nuceni svůj majetek prodat, protože neměli na opravu, nebo se na dlouhou dobu zadlužit.\n\nV době napoleonských válek prošla několikrát Kolínem ruská vojska. V roce 1800 zde přenocoval generál Suvorov a v roce 1813 se zde zastavil car Alexandr I. Letopočet na dlažbě kolínského upomíná na velkou vojenskou přehlídku s pravoslavnou mší téhož roku.\n\nKolín byl na počátku 19. století jedním z prvních měst, kde působili buditelé českého národního obrození. Nositeli myšlenek hnutí byli především studenti, kteří ve městě pobývali na prázdninách. Jedním z organizátorů vlasteneckých akcí byl básník František Jaromír Rubeš. Od roku 1830 se rozvíjí ochotnické divadlo. První stálé divadlo bylo zřízeno v roce 1846 v domě U Tří korun. V revolučním roce 1848 Kolínští svrhli německého purkmistra a zvolili si českého starostu a zastupitelstvo. Rovněž vyslali do Prahy městskou gardu na pomoc revolucionářům. Garda však do bojů nakonec nezasáhla.\n\nV roce 1843 započala výstavba železniční trati z Olomouce do Prahy. Na zasypaném rameni Labe bylo vybudováno nádraží. První vlak městem projel 20. srpna 1845. Výstavba železnice umožnila rozvoj průmyslu a tím i společenského a kulturního života ve městě. Rychle rostl počet obyvatel (6750 v roce 1850, 9200 v roce 1859, 11 600 v roce 1881, 15 000 v roce 1900). Začaly také vznikat různé dělnické spolky. V roce 1872 bylo založeno kolínské gymnázium.\n\nRozvoj byl na čas přerušen prusko-rakouskou válkou v roce 1866. Od července do září okupovala Kolín pruská vojska, která s sebou zavlekla epidemii cholery, které podlehlo asi 500 lidí. Po válce však rozvoj města pokračoval.\n\nV letech 1869–1870 byla vybudována tzv. Severovýchodní dráha, Kolín se tak stal důležitou železniční křižovatkou. Roku 1879 nový železný most přes Labe nahradil původní dřevěný. Od roku 1901 pak jezdí vlaky na lokální železniční trati do Ledečka.\n\nSlibný vývoj byl silně narušen první světovou válkou (1914–1918), kdy odešli mnozí muži bojovat na frontu. Ve městě zůstali především ženy, děti a staří lidé. Zhoršovala se situace v zásobování základními potřebami. Proti nepořádkům v zásobování uspořádaly 30. dubna 1917 kolínské ženy masovou demonstraci. Demonstrace a stávky pak pokračovaly zejména pod vlivem zpráv o revoluci v Rusku.\n\nV období mezi světovými válkami nastal další růst města i průmyslu. Vznikly nové průmyslové podniky. V roce 1927 byl dokončen betonový most přes Labe (dnes Masarykův) a v roce 1932 stavba elektrárny, jejíž komín, 120 metrů vysoký, byl v té době nejvyšším ve střední Evropě.\n\nBěhem druhé světové války (1939–1945) byl Kolín centrem odporu proti německým okupantům, působilo zde jedenáct ilegálních odbojových skupin. 125 lidí zaplatilo za své činy životem, další byli vězněni v koncentračních táborech a věznicích. Nejvíce však byli postiženi židé, jichž se z koncentračních táborů po válce nevrátily asi čtyři sta. 24. srpna a 28. prosince 1944 a 15. března a 18. dubna 1945 byl kolínský průmysl, pracující pro válečnou výrobu, cílem spojeneckých náletů, během nichž bylo svrženo na 4000 leteckých pum. Nálety zasáhly nejen průmyslové závody, ale částečně i samotné město. Způsobily škody na majetku, zabily desítky osob a stovky dalších zranily. 5. května 1945 převzal správu města revoluční národní výbor. 7. května kapitulující Němci postříleli v kolínských ulicích několik náhodných chodců. 9. května osvobodila Kolín Rudá armáda.\n\nPo válce pokračoval další rozvoj kolínského průmyslu, znárodněného převážně v roce 1945. Postupně se zvyšoval počet obyvatel okresního města, který se v 80. letech ustálil kolem 30 000. Po jisté stagnaci v 90. letech byl další rozvoj podpořen výstavbou nového automobilového závodu v nedalekých Ovčárech, který byl dokončen v roce 2005.\n\n\n"}
{"id": "330751", "url": "https://cs.wikipedia.org/wiki?curid=330751", "title": "Anička", "text": "Anička\n\nAnička může být:\n\n\n"}
{"id": "330756", "url": "https://cs.wikipedia.org/wiki?curid=330756", "title": "Jan Turek", "text": "Jan Turek\n\nJan Turek může být:\n\n"}
{"id": "330758", "url": "https://cs.wikipedia.org/wiki?curid=330758", "title": "Anton Corbijn", "text": "Anton Corbijn\n\nAnton Corbijn (* 20. května, 1955) je fotograf a režisér ze Strijenu v Holandsku. Je známý prací na videoklipech pro skupiny jako Roxette, Depeche Mode (např. klip „Personal Jesus“, 1989), U2 nebo Nirvana („Heart-Shaped Box“, 1993) a režíroval životopisný film o Ianu Curtisovi \"Control\".\n\nKromě režírování se podílí na zviditelnění skupin Depeche Mode a U2, přispívá svými fotografiemi v jejich reklamě.\n\nCorbijn začal pořizovat fotografie během živého koncertu v roce 1972. V 1979 se přestěhoval do Londýna a stal se regulérním fotografem pro společnost New Musical Express.\n\nVýznamné fotografické zakázky:\nSpolupracoval s těmito významnými lidmi, řediteli velkých společností, spisovateli a žurnalisty:\nJames Truman, Nick Kent, Bart Bull, Nick Cave, William Burroughs, Everett True, Alan Jones, Tony Parsons a s mnohými dalšími.\n\nCorbijn se vyhýbá fotografii typu klasické glamour. Místo toho nabízí černobílé snímky z běžného života plné čistých emocí.\nUmělci, které Corbijn fotografoval:\n\n\n"}
{"id": "330759", "url": "https://cs.wikipedia.org/wiki?curid=330759", "title": "Jaroměřice nad Rokytnou (nádraží)", "text": "Jaroměřice nad Rokytnou (nádraží)\n\nŽelezniční stanice Jaroměřice nad Rokytnou je železniční stanice na trati č. 241 v km 146,5 v jaroměřické místní části Popovicích. S městem je spojena silnicí č. III/36078; od centra to jsou necelé dva kilometry.\n\nStanice byla zbudována roku 1870. Zpočátku měla dvě dopravní koleje a jednu skladištní kolej na jižním zhlaví, která byla zakončena zarážedlem. Na obou zhlavích stávaly strážní domky sloužící i pro obsluhu výhybek. V roce 1947 byla provedena patrová přístavba výpravní budovy o prádelnu v přízemí a v prvním patře o balkón, verandu a spíže.\n\nK prodloužení stanice a položení třetí dopravní koleje došlo roku 1901. Roku 1938 bylo uvedeno do provozu ústřední stavědlo St. 1; všechny výměny byly zapojeny do dálkového ovládání drátovody.\n\nZa výpravní budovou vyrostla roku 1910 budova poštovního úřadu. Během druhé světové války byla do Jaroměřic z Vídně přesunuta železniční odborná škola. Své sídlo našla v jaroměřickém zámku. Poslední okupační vlak z jaroměřické stanice odjel 8. května 1945. První mírový osobní vlak z Jihlavy přijel o dva dny později.\n\nKdyž na samém konci 19. století jaroměřická samospráva usilovala o realizaci železniční trati do Ivančic, předpokládalo se zbudování druhého jaroměřického nádraží blíže centra města – v Ráji nebo na Kobylím trhu.\n\n"}
{"id": "330764", "url": "https://cs.wikipedia.org/wiki?curid=330764", "title": "Seznam pojmů pojmenovaných po Leonhardu Eulerovi", "text": "Seznam pojmů pojmenovaných po Leonhardu Eulerovi\n\nV mnoha oborech matematiky i fyziky je celá řada pojmů pojmenovaná po Leonhardu Eulerovi (1707–1783). Díky vysokému počtu oborů, kterými se Euler zabýval, je někdy názvosloví nejednotné.\n\n\n"}
{"id": "330769", "url": "https://cs.wikipedia.org/wiki?curid=330769", "title": "Vykoupení", "text": "Vykoupení\n\nVykoupení je specificky křesťanské označení pro širší pojem spásy. V křesťanské teologii se oba pojmy významem kryjí, každý ale představuje jiné hledisko a užívá jinou metaforu: zatímco spása je odvozena od slova pro záchranu a vyskytuje se v řadě náboženství, vykoupení přirovnává spásu k vysvobození otroka nějakým výkupným.\n\nČeské slovo vykoupení – stejně jako řecké \"apolytrósis\" a latinské \"redemptio\" – přirovnává spásu k aktu, jímž se mohl otrok ve starověku stát svobodným: někdo za něho musel zaplatit výkupné (případně jen symbolické). V jistých dobách se kromě toho soudilo, že otrok je otrokem „od přírody“ a bytostně, a nemůže tedy patřit sám sobě; proto vykoupený otrok musel patřit nějakému božstvu nebo chrámu, fakticky ale mohl žít jako svobodný.\n\nMetafora vykoupení (\"apolytrósis\" nebo \"lytrósis\") a výkupného (\"lytron\") se vyskytuje několikrát už v evangeliích (Mk 10,45; Mt 20,28; Lk 1,68; 2,38; 21,28; 24,21). Podstatně ji propracoval apoštol Pavel, hlavně v Listu Římanům: všichni lidé jsou „otroky hříchu“, počínaje prvním hříchem Adamovým (Gn 2); z tohoto otroctví se nemohou vysvobodit sami, a to ani plněním Mojžíšova zákona, nýbrž pouze svobodným darem čili milostí, kterou nabízí Ježíš Kristus. Jedinou podmínkou pro tuto milost je podle Pavla víra, která pak člověka ovšem vede i k jinému způsobu života – například ruší rozdíl mezi svobodným a otrokem.\n\nEvangelium čili „dobrá zpráva“ o spáse v Ježíši Kristu je vlastním jádrem křesťanské víry a učení a byla tedy také předmětem různých výkladů. Chápala se jako příslib království Božího, které už brzy přijde, jako příslib vzkříšení a jako konečné smíření člověka s Bohem. Pavlův náznak o tom, že všichni lidé jsou zatíženi dluhem z hříchu prvního člověka, a tedy potřebují být vykoupeni, dále rozvinul ve 4. století svatý Augustin do klasické nauky o dědičném hříchu: člověk není „zadlužen“ jen tím, že sám hřeší, ale i tím, že svoji hříšnost „zdědil“ – stejně jako svou smrtelnost. Smrt Ježíše Krista na kříži byla obětí, která jednou provždy zrušila tento dluh a člověk, který uvěří – tj. přijme jeho nabídku – je už i před Bohem svobodný. Proti představě raně křesťanských gnostiků, že spása spočívá v poznání skrytých souvislostí světa, tím zdůraznil, že spasení není vlastním výkonem člověka, nýbrž darem a milostí.\n\nProti praxi středověké církve, která kladla přílišný důraz na zbožná jednání (modlitba, půst, pouť, almužna atd.), význam vykoupení jako čistého daru milosti dále zdůraznili reformátoři v 16. století: člověk může být spasen (zachráněn) jen pokud uvěřil v Krista a tak se k jeho milosti přihlásil. Spor o přesný výklad vykoupení byl jedním z hlavních bodů sporu mezi Martinem Lutherem a římskou (katolickou) církví. V novověkém západním křesťanství se představa vykoupení prakticky zúžila na odpuštění hříchů a příslib vzkříšení nebo i jen posmrtného života na základě víry v Ježíše Krista. Východní křesťanství zachovalo širší představu vykoupení jako příslibu očekávaného Božího království, který však příliš podrobně nepromýšlelo.\n\nUž od 16. století vznikaly o celé představě vykoupení různé pochybnosti a kritiky jeho výkladů. Od 19. století se zpochybnila představa vzkříšení a liberální teologie se snažila pojem vykoupení vykládat pouze jako symbol lidského osvobození, případně příslib lepší budoucnosti. Současné výklady vykoupení buďto obhajují tradiční výklad vykoupení obětí Ježíše Krista, anebo se snaží zachovat význam vykoupení jako vysvobození z různých pout, jež člověka svazují (například strachu z budoucnosti, zoufalství nad nenapravitelnou vinou), jako zahlazení „dluhu“ člověka za dar života a jako příslibu konečné záchrany, kterou si ovšem neumíme konkrétně představit a podle Hanse Künga představovat ani nemáme.\n\n\"Tento článek je založen zčásti na informacích z odpovídajícího článku německé Wikipedie (viz odkazy vlevo).\"\n\n\n"}
{"id": "330771", "url": "https://cs.wikipedia.org/wiki?curid=330771", "title": "NK Čelik Zenica", "text": "NK Čelik Zenica\n\nNK Čelik Zenica je bosenský fotbalový klub založený v roce 1945 a patří v Bosně k těm nejúspěšnějším. V době existence Jugoslávie hrál 17 let nejvyšší jugoslávskou soutěž a jedenkrát vyhrál pohár Intertoto a v sedmdesátých letech dvakrát i Středoevropský pohár. V současnosti hraje nejvyšší soutěž Bosny a Hercegoviny, kterou již klub vyhrál třikrát. Od té doby se ale situace klubu dramaticky změnila, neboť byl několikrát obviněn z korupce a značně se zadlužil. V současné době tak NK Čelik drží v první lize ponejvíce její věrní fanoušci, kteří jsou velmi aktivní a chodí v hojném počtu jak na domácí, tak venkovní zápasy. I proto je stadion Čeliku, Bilino polje, druhý největší v Bosně a Hercegovině.\n\n"}
{"id": "330772", "url": "https://cs.wikipedia.org/wiki?curid=330772", "title": "Jiří Fridrich Hohenlohe", "text": "Jiří Fridrich Hohenlohe\n\nJiří Fridrich Hohenlohe, též hrabě z Hollachu, německy \"\", (5. září 1569, Neuenstein – 7. července 1645, Langenburg) byl německý a později český šlechtic, vojenský důstojník a amatérský skladatel básní. Od mužstva byl také nazýván hanlivě „hrabě Lenoch“.\n\nHrabě Jiří Fridrich byl syn Wolfganga von Hohenlohe-Neuenstein a Magdaleny von Nassau-Dillenburg. Ve svých sedmnácti letech v roce 1586 jel studovat na ženevskou univerzitu, kde studoval do roku 1588. Je možné, že byl poslední žák Françoise Hotmana. Ze studijních důvodů cestoval Jiří Fridrich do Francie a později do Itálie, kde navštěvoval univerzitu v Sieně a Padově.\n\nPo studiích, které ukončil v roce 1591, začal sloužit v armádě francouzského krále Jindřicha IV. v bojích proti Katolické lize. Později se přesunul do Uher boji proti Turkům byl povýšen na obristu (plukovníka). V roce 1605 již jako císařský generál vachmistr (generál strážmistr, odpovídalo hodnosti generálmajora) potlačil vzpouru v Uhersku.\n\n18. června 1607 se oženil s Evou z Valdštejna, čímž se stal českým stavem. V roce 1618 se zapojil do českého stavovského povstání a následně do bojů třicetileté války proti Habsburskému arcidomu, tedy proti řádně zvolenému českému králi Ferdinandu II. Jako zkušený vojevůdce byl jmenován generállajtnantem (\"General-Lieutenant\") vedle hraběte Jindřicha Matyáše Thurna. Jeho zkušenosti v tureckých válkách se ukázaly pro českou věc nedostačující a jeho ambice se ukázaly jako větší než jeho reálné dovednosti. V bitvě na Bílé hoře vedl jízdu.\n\n22. ledna 1621 byl přijat do barokního spisovatelského kroužku \"societas fructifera\" Ludvíkem Anhaltským. Ještě téhož roku vydal římský císař Ferdinand II. říšskou klatbu nad Fridrichem Falckým a jeho společníky, což byl mimo jiné i Jiří Fridrich. Nakonec se Jiřímu Fridrichovi podařilo sjednat s císařem mír. Císař mu nakonec potvrdil jeho panství ve Weikersheimu, které získal po smrti jeho otce v roce 1610.\n\nJeho žena Eva zemřela 24. května 1631 a Jiří Fridrich si posléze 17. srpna 1633 vzal druhou manželku Marii Magdalénu z Oettingenu, která mu ale zemřela po necelých třech letech manželství 29. května 1636.\n\nV roce 1631 byl hrabě dosazen jako švédský regent Švábského okruhu, což rozzuřilo císaře natolik, že ho opět vyloučil mimo zákon a navíc Řád německých rytířů okamžitě podle císařského patentu převzal kontrolu nad weikersheimským panstvím. Toto panství bylo nakonec jako jediné navráceno Hohenlohům vestfálským mírem.\n\nJiří Fridrich kvůli svému postavení mimo zákon nebyl zahrnut do pražského míru. Nicméně během osobních konzultací v roce 1637 s císařem došlo k tomu, že mu Ferdinand jeho přestupky odpustil. Jiří Fridrich se nakonec usadil v Langenburgu, kde se věnoval spisovatelské činnosti a naopak se vyhýbal politické aktivitě a v roce 1645 zde také zemřel.\n\n\n"}
{"id": "330776", "url": "https://cs.wikipedia.org/wiki?curid=330776", "title": "Harald V.", "text": "Harald V.\n\nHarald V. (* 21. února 1937 Skaugum) je norským králem. Na trůn nastoupil po smrti svého otce Olafa V. 17. ledna 1991. Narodil se v Skaugumu, v oblasti Asker poblíž Osla.\n\nHarald byl třetím dítětem a jediným synem Olafa V. a Marty Švédské. Je druhý v řadě dědictví po jeho narození, za svým otcem. V roce 1940, v důsledku německé okupace během druhé světové války, musela norská královská rodina do exilu. Harald strávil část dětství ve Švédsku a ve Spojených státech amerických. Roku 1945 se vrátil do Norska, a následně studoval na Univerzitě v Oslu, na Norské vojenské akademii a na Balliol College v Oxfordu.\n\nHarald V. je formální hlavou Norska a zároveň nejvyšším představitelem Norské církve a vrchním velitelem Norských ozbrojených sil. Jako pravnuk krále Eduarda VII. je nepřímým bratrancem britské královny Alžběty II., a tudíž také teoreticky možným následníkem britského trůnu;\n\nKrál Harald V. má dvě sestry, princeznu Ragnhild (1930-2012; žila v Brazílii) a princeznu Astrid (narozenou 1932; žije v Oslu).\n\nKdyž se princ Harald narodil v Skaugumu, byl prvním dědicem norského trůnu narozeným v Norsku po několika staletích. Malý princ byl pokřtěn v Královské kapli v Královském paláci v Oslu biskupem Johanem Lundem 31. března.\n\nV roce 1940 musela celá královská rodina opustit domov kvůli německé invazi. Dramatická cesta na sever byla poznamenána německými snahami zabít krále bombardováním. Bylo rozhodnuto, že bude lepší rodinu rozdělit. Král a korunní princ Olaf měli zůstat v Norsku a korunní princezna se třemi dětmi se měla pokusit uniknout do Švédska. Její skupina dosáhla svého cíle v noci 10. dubna, ale ačkoli byla princezna Märtha narozena ve Švédsku, měla na hranicích problémy. Podle princezny Astrid a dalších přítomných byla prý s dětmi vpuštěna do země až poté, co řidič vyhrožoval vylomením brány. Ale když král a korunní princ žádali švédského ministra zahraničních věcí, zda mohou jednu noc nerušeně přespat ve Švédsku, byli odmítnuti.\n\nPrinc Harald strávil následující dny v Sälenu, poté byli přemístěni 16. dubna do domu prince Carla Bernadotta v Frötunu. 26. dubna se skupina přemístila do Drottningholmu poblíž Stockholmu. Prameny tvrdí, že král Gustav V. měl přátelský vztah ke svým norským hostům, ale téma války nebylo nadneseno. Avšak vlivní švédští politici, včetně ministra spravedlnosti Westmana, chtěli vrátit korunní princeznu a prince Haralda zpět do Norska, aby mohl být uznán králem německými okupanty. Král a princ chápali, že Švédsko není dobrým místem pro exil a začali plánovat přemístění zbytku rodiny do USA. Dne 17. srpna korunní princezna a její děti odpluli z Finska na palubě lodi \"American Legion\".\n\nHarald a jeho matka a sestry prožili válku ve Washingtonu D.C.. Jeho otec Olaf a král Haakon pobývali spolu s exilovou vládou v Londýně. Mladý princ se setkal také s prezidentem Rooseveltem a navštívil norské vojáky cvičící ve Spojených státech a Kanadě. Od roku 1943 studoval na \"The White Hall Country School\"'. S končící válkou se rodina v roce 1945 vrátila do vlasti.\n\nNa podzim 45. roku byl zapsán do třetího ročníku \"Smestad skole\"; byl prvním členem královské rodiny, který chodil na veřejnou školu. V roce 1955 vystudoval \"Oslo Katedralskole\" a na podzim téhož roku začal studovat na \"Univerzitě Oslo\". Později vystudoval \"Norskou vojenskou akademii\".\n\nV roce 1960 vstoupil na oxfordskou Balliol College, kde dva roky studoval historii, ekonomii a politologii. V roce 1960 také učinil svou první oficiální zahraniční cestu, a to do Spojených států.\n\nKorunní princ Norska se stává královým zmocněncem ve věku 18 let. Harald se poprvé zúčastnil pravidelného vládního setkání - Státní rady - 27. září 1957 a přísahal na norskou ústavu 21. února 1958. Ve stejném roce také poprvé vládl jako regent v době královy nepřítomnosti.\n\nHarald se oženil v roce 1968 se Sonjou Haraldsen; tato svatba vzbudila mnoho kontroverzí, poněvadž se jednalo o ženu \"z lidu\". Mají dvě děti - princeznu Märthu Louise, provdanou za Ariho Mikaela Behna, a korunního prince Haakona, budoucího dědice norského trůnu.\n\nKrál předsedá pravidelným pátečním vládním setkání (Státní rada) v Paláci v Oslu. Absolvuje také každý týden setkání s premiérem a ministrem zahraničí. Přijímá zahraniční vyslance a každé září otevírá jednání parlamentu. Dle norské ústavy jmenuje vládu, která musí mít podporu parlamentu (parlamentarismus v Norsku trvá od roku 1884), a jmenuje premiéra. V případě nejasné situace v parlamentu konzultuje své kroky s předsedou vlády a předsedou parlamentu. Intenzivně cestuje po Norsku a činí oficiální státní návštěvy. Udílí všechny státní pocty a řády.\n\nJako vášnivý námořník Harald reprezentoval Norsko na Olympijských hrách v jachtingu a byl vlajkonošem na zahajování letních olympijských hrách v Tokiu v roce 1964. Vybojoval bronz, stříbro i zlato na mistrovstvích světa. V červenci 2005 král zvítězil na evropském šampionátu ve Švédsku na královské plachetnici \"Fram XV\". V roce 2007 získal na mistrovství světa šesté místo.\n\nDvakrát během svého dosavadního kralování král musel dočasně zanechat vládnutí pro hospitalizaci a rekonvalescenci: od prosince 2003 do poloviny dubna 2004 kvůli rakovině močového měchýře a od dubna do začátku června 2005 kvůli stenóze aorty. Během těchto období vládl jako regent korunní princ Haakon. Král byl také znám jako vášnivý kuřák, kvůli svým diagnózám však zlozvyku rychle zanechal.\n\nKrál je hlavou Norské církve, čtyřhvězdičkovým generálem, admirálem a nejvyšším velitelem Norských ozbrojených sil. Pěchotní batalion – Stráž Jeho Veličenstva Krále – plní funkci osobní stráže krále a ostatních členů královské rodiny, hlídá královské rezidence, včetně Královského paláce a sídla korunního prince v Skaugumu, stejně tak Královské mauzoleum na hradě Akershus.\n\nDále je spolu se svou sestřenicí z druhého kolene, královnou Alžbětou II., patronem Anglo-norské společnosti v Londýně.\n"}
{"id": "330778", "url": "https://cs.wikipedia.org/wiki?curid=330778", "title": "Bitva u Smolenska (1941)", "text": "Bitva u Smolenska (1941)\n\nPrvní bitva o Smolensk byla součástí německého plánu Operace Barbarossa a odehrávala se v rozpětí dvou měsíců od 10. července do 10. září 1941. Podle plánu nacistického Německa mělo dojít k mohutné obkličovací akci v prostoru Smolenska, který byl významným strategickým a dopravním uzlem, ke zničení sovětských vojsk a k otevření si cesty do Moskvy.\n\nOd zahájení Operace Barbarossa postoupila německá vojska do konce června až k Minsku, kde zajala v Byalistocko-Minském kotli přes 300 tisíc Rudoarmějců. Sovětská obrana se počátkem měsíce července ustálila na čáře Vitebsk - Orša - Mogilev. Zde vojska Rudé armády a Wehrmachtu sváděly urputné boje. Nejdéle se bránily jednotky generálmajora M. T. Romanova v Mogilevu, a to až do 26. července 1941.\n\nZačátek bitvy u Smolenska je datován na 10. červenec 1941, kdy vojska skupiny armád Mitte polního maršála Fedora von Bock obsadily Vitebsk. Němci se snažili podniknout obkličovací manévry, ovšem sovětským jednotkám se podařilo uniknout z obklíčení. Rudá armáda se soustředila na další obranné boje a působila německým jednotkám velké ztráty. Dne 30. července podnikly jednotky pod vedením Georgije Žukova úspěšný protiútok u Jelni, při kterém poprvé od začátku války dokázaly obsadit území, které bylo předtím ovládané Němci. Počátkem srpna zahájily tankové svazy 9. německé armády obkličovací manévr, část bránících se sovětských vojsk ve dnech 5. - 6. srpna obešly a obsadily Smolensk. V obklíčeném kotli zůstalo 300 tisíc rudoarmějců. Dalším obklíčeným sovětským jednotkám se podařilo uniknout díky úderům posil vojsk Západního frontu a díky tomu se podařila zkonsolidovat další obranná linie před Moskvou. V prostoru u Jelni pokračovaly další boje a dne 10. září přešla Rudá armáda do obrany.\n\nNěmci zajali ve smolenském kotli 300 tisíc vojáků, ukořistili 3200 tanků a 3000 děl, ovšem sami utrpěli velké ztráty, když přišli o 250 tisíc mužů a značné množství techniky. Díky těmto vleklým a vyčerpávajícím bojům však mohla Rudá armáda zkonsolidovat obranu při útoku na Moskvu a Němcům se vzdálila možnost na dobytí Moskvy na přelomu letních a podzimních měsíců.\n\n"}
{"id": "330779", "url": "https://cs.wikipedia.org/wiki?curid=330779", "title": "Kmotr", "text": "Kmotr\n\nKmotr či kmotra (nář. kmoch, kmocháček, původně praslovanský ženský tvar \"kmotra\" je odvozen z latinského \"commater\" = spolumatka, mužský tvar \"kmotr\" vznikl přechýlením) je osoba, která podle tradičního pojetí převzala za dítě trvalý závazek vůči dítěti a jeho rodině, záruku, že\nPro kmotra nebo kmotru je toto dítě kmotřenec, resp. kmotřenka. Kmotr by měl být zhruba stejně starý jako rodiče kmotřence, popřípadě o něco málo mladší. Vztah mezi kmotrem (kmotrou) a kmotřencem (kmotřenkou) se také označuje jako duchovní příbuzenství (tj. závazkové).\n\nV církevním pojetí zároveň při křtu přijímá také další závazky, např., že bude spolu s rodiči pečovat o nedělní účast na bohoslužbách, o náležitou přípravu dítěte na první svaté přijímání a na biřmování a podobně.\n\nZhruba v 1. polovině 20. století se kmotrovství v českých zemích stalo vztahem ryze formálním, považovalo se pouze za čestnou funkci při křtu. Říkalo se, že kmotr dítě při křtu \"podrží na rukou\" a pokud rodiče neměli koho požádat o to, aby šel jejich dítěti za kmotra, stávalo se, že kmotrem se stal v řadě případů kostelník nebo farářova hospodyně.\nV současné době je snaha o návrat k původnímu rodinnému chápání s tím, že se již nepředpokládá péče kmotra (kmotry) o dítě v případě ztráty rodičů, protože je již případná péče zajištěna státem.\n\nSlovo má i několik přenesených významů:\n\nPodle kánonu 872 kodexu kanonického práva má kmotr pomáhat dospělému křtěnci v uvedení do křesťanského života a má se snažit o to, aby pokřtěný vedl křesťanský život odpovídající přijaté svátosti a plnil si věrně s přijetím křtu spojené povinnosti.\n\nZa kmotra je třeba vybrat buď jednoho muže nebo jednu ženu nebo také dvojici - muže a ženu (kánon 873 CIC). Podle kánonu 874 CIC může být za kmotra připuštěn ten, kdo:\n\n"}
{"id": "330787", "url": "https://cs.wikipedia.org/wiki?curid=330787", "title": "Husar", "text": "Husar\n\nHusar, \"huszár\", množ. číslo \"huszárok\", \"husarz\", \"husár\", byl původně příslušník tělesné stráže uherského krále Matyáše Korvína, v 15. století jezdectvo, později příslušník vojenské lehké jízdy v uherské části habsburské monarchie. Poté byli husaři zavedeni i v jiných armádách. Slovo husar je odvozeno z maďarské číslovky \"húsz\", tj. 20, protože původně bojovali v jednotkách po dvaceti mužích. Jindy se původ slova hledá v srbském \"гусар\", tj. \"pirát, nájezdník\", příbuzném českému slovu korzár, protože obě mají původ v latinském \"cursarius\", tj. \"nájezdník\".\n\nNápadní byli obzvláště barevnou uniformou s kabátcem, který se mimo zteč nosil pověšený přes rameno. Uniforma byla složena z krátkého zdobného kabátce (tzv. dolomanu) s hustým šněrováním a úzkých kalhot s výšivkami na stehnech, vycházela z uherského národního kroje. Ve výzbroji byla šavle, pistole a krátká karabina. V Polsku se z husarů vyvinula elitní těžká jízda – husaria neboli křídlatí husaři. Polští husaři byli vyzbrojeni kopími, dlouhými meči – končíři a vybaveni přílbou a kyrysem. Typickým znamením polských husarů byla křídla z dřevěných latí ozdobených ptačím peřím a upevněná na ramenou husara. Křídla představovala nejen ozdobu či odznak, ale měla i praktickou funkci – bránila nepřátelským Tatarům chytit husara do lasa.\n\nHusarské oddíly byly zařazeny ve všech armádách významných mocností v dobách romantismu a přežily až do počátku 20. století. Jednalo se o prestižní jednotky a mladí šlechtici byli přidělováni zpravidla právě k nim.\nZnakem pruských husarů byla lebka se zkříženými hnáty.\n\n"}
{"id": "330789", "url": "https://cs.wikipedia.org/wiki?curid=330789", "title": "Rudo Prekop", "text": "Rudo Prekop\n\nRudo Prekop (* 13. dubna, 1959 v Košicích) je fotograf, který tvoří v Čechách a na Slovensku. Absolvoval Střední umělecko-průmyslovou školu v Košicích, obor užitá fotografie, roku 1986 ukončil studium na FAMU u profesora Jána Šmoka. Pracoval jako asistent kamery u Krátkého filmu Praha a od roku 1986 – 2002 byl fotografem ve svobodném povolání. Od roku 2002 je vedoucím studiového ateliéru na FAMU v Praze. Patří do tzv. slovenské nové vlny spolu s Vasilem Stankem, Tono Stanem, Kamilem Vargou, Miro Švolíkem a Peterem Župníkem, kteří v první polovině 80. let bourali zaběhnutá klišé inscenované fotografie.\n\nFotografuje převážně černobíle na čtvercový formát. Zajímá se o symboliku zátiší, například v jeho cyklech \"Pocty, Pomníky, Květiny\" a \"Hrdinové\". Kompozici velmi pečlivě připravuje. Kolem postaveného zátiší chodí dny, týdny, měsíce, až nalezne tu poslední „třešničku na dortu“, aby mohl exponovat. V jeho pracích je postmoderní estetika. Své mikrosvěty sestavuje z nalezených předmětů podobně jako František Skála. Okouzluje ho, když odložené předměty původních majitelů uvádí znovu do života. Z předmětů vytváří fantaskní oltáře a pomníky. Na surrealismus navazuje tím, jak spojuje nespojitelné - zdánlivě odlišné předměty do jednoho celku podobně jako Vratislav Effenberger. Nepokračuje ve tvorbě Josefa Sudka nebo Svobody, ale spíše Evy Fukové nebo Emily Medkové. Nejvíce je vidět podobnost v díle Evy a Jana Švankmajerových.\n\nJan Samec z karlovarské galerie o Rudo Prekopovi řekl:\n\n\n\n"}
{"id": "330795", "url": "https://cs.wikipedia.org/wiki?curid=330795", "title": "Jiří Ješ", "text": "Jiří Ješ\n\nJiří Ješ (19. června 1926 Praha – 20. července 2011 Praha) byl český novinář, publicista a komentátor.\n\nDo českého veřejného života vstoupil hned po skončení druhé světové války.\n\nAbsolvoval gymnázium Na Smetance. Jako student tehdejší Vysoké školy obchodní a funkcionář Svazu vysokoškolského studentstva byl asistentem zástupce šéfredaktora Svobodného slova dr. Miroslava Koháka, pozdějšího ředitele českého vysílání Rádia Svobodná Evropa v Mnichově. Pravidelně též přispíval do Peroutkových Svobodných novin a týdeníku Dnešek.\n\nVzhledem k tomu, že jeho otec Štěpán Ješ byl poslancem Prozatímního i Ústavodárného národního shromáždění, měl on sám přístup k vedoucím politikům tehdejší doby. V únoru 1948 byl členem studentské delegace u prezidenta Beneše. Ihned po únorových událostech roku 1948 byl vyloučen ze studia na všech československých vysokých školách a brzy nato zatčen pro písemný styk s uprchlým studentským předákem Emilem Ransdorfem. V roce 1951 byl uvězněn znovu za velezradu a pokus o emigraci, odsouzen byl na devět a půl roku.\n\nVe vězení strávil celkem pět let. Pak působil v různých podřadných zaměstnáních na severu Čech, kam byla celá rodina z Prahy vystěhována.\n\nTeprve když mu bylo čtyřicet let, mohl se stát organizátorem koncertního života vážné hudby. Zde dosáhl značných úspěchů při celostátním zakládání Kruhu přátel hudby a v této oblasti rozvíjel bohatou publicistickou činnost.\n\nPo roce 1989 se stal nejdříve komentátorem a moderátorem Radiofóra, pak českého vysílání Rádia Svobodná Evropa a současně autorem pravidelných relací stanice Praha \"Výročí kulatá a nekulatá\" a \"Dialogy nad životem\". Podílel se rovněž na vysílání Dobrého jitra z Prahy.\n\nV roce 1991 působil krátce jako protokolární úředník Kanceláře prezidenta republiky a v letech 1993 až 1998 byl členem a později (1995-98) předsedou Rady České tiskové kanceláře.\n\nDo své smrti působil v Českém rozhlase 6 – připravoval pravidelné páteční \"Zamyšlení Jiřího Ješe\" a občas i jiné publicistické relace.\n\nJeho hrob je umístěn na Vyšehradském hřbitově. \n\nV roce 1995 získal jako první Cenu Ferdinanda Peroutky.\n\nV roce 2011 vstoupil do Síně slávy Českého rozhlasu.\n\nJe autorem brožury \"Jak pořádat koncerty vážné hudby\" (ÚKDŽ 1980), vzpomínkové knihy \"Co přines čas\" (Academia 1997), výboru z rozhlasových promluv 1992–1997 \"Hovořil Jiří Ješ\" (Brána 1997) a kazety a kompaktní desky \"Naši presidenti\" (Český rozhlas 1995).\n\nK úctě života a díla Jiřího Ješe uděluje neformální Kruh přátel Jiřího Ješe (KPJJ) zaštítěný např. komentátorem Českého rozhlasu Radkem Kubičkem každoročně většinou u příležitosti Ješových narozenin 19. června Cenu Jiřího Ješe (CJJ) za nejlepší komentář a přínos žánru (rozhlasový) komentář.\n\n"}
{"id": "330797", "url": "https://cs.wikipedia.org/wiki?curid=330797", "title": "Broken Sword", "text": "Broken Sword\n\nBroken Sword (česky \"Zlomený meč\") je série počítačových her ve stylu adventure, kterou vytvořil game designer Charles Cecil z vývojového týmu Revolution Software. Hlavními postavami série jsou George Stobbart a Nico Collard. Příběhy jsou fiktivní, založené na historii a mytologii. Hry série prošly 2D a 3D rozměrem a vyzkoušely několik systémů ovládání. V současnosti se plánuje snímek na motivy první hry.\n\nPrvní hra budoucí série byla celosvětově vydána 30. září 1996 distribuční společností Virgin Interactive Entertainment. Mimo jiné pod názvy: \"Circle of blood\" (Kruh krve) USA, \"Baphomets Fluch\" (Bafometova kletba) v Německu, \"Les Chevaliers de Baphomet\" (Rytíři Bafometa) ve Francii, \"Il segreto dei Templari\" (Tajemství templářů) v Itálii, \"La leyenda de los Templarios\" (Legenda o templářích) ve Španělsku, \"Сломанный Меч: Тень Тамплиеров\" (Zlomený meč: Stín templářů) v Rusku.\n\nGeorge Stobbart je americký turista na prázdninách v podzimní Paříži. Příběh začíná v tiché kavárně, jejíž klid je narušen explozí bomby umístěné mužem v převleku klauna. Stobbart začíná vyšetřování výbuchu na vlastní pěst, později potkává fotografku Nico Collard a společně odhalují spiknutí, tajné kulty a vraždy, a to vše v souvislosti s templáři.\n\nHra zaznamenala úspěch v prodejnosti i kritikách.\n\nDruhá hra v sérii byla vydána v roce 1997; a to mimo jiné pod názvy: \"Broken Sword: The Smoking Mirror\" (Zlomený meč: Kouříci zrcadlo) ve Spojených státech, \"Baphomets Fluch II: Die Spiegel der Finsternis\" (Bafometova kletba II: Zrcadlo temnoty) v Německu, \"Les Boucliers de Quetzalcoatl\" (Štíty Quetzalcoatlovy) ve Francii, \"Broken Sword II: La Profezia dei Maya\" (Zlomený meč II: Máyské proroctví) v Itálii a \"Broken Sword: Las Fuerzas del Mal\" (Zlomený meč: Síly zla) ve Španělsku.\n\nGeorge Stobbart je svědkem únosu jeho nynější přítelkyně Nico Collard a je na něm, aby ji vysvobodil a vydali se odkrýt tajemství prokletého mayského zlata.\n\n\"Broken Sword: The Sleeping Dragon\" (česky znamená \"Zlomený meč: Spící drak\") je třetí hrou série, byla vydána roku 2003; a to mimo jiné pod názvy: \"Baphomets Fluch: Der schlafende Drache\" (Bafometova kletba: Spící drak) v Německu, \"Les Chevaliers de Baphomet: Le manuscrit de Voynich\" (Bafometovi rytíři: Voynichův rukopis) ve Francii, \"Broken Sword: Il Sonno del Drago\" (Zlomený meč: Spící drak) v Itálii, \"Broken Sword: El sueño del dragón\" (Zlomený meč: Sen o draku) ve Španělsku, \"Сломанный Меч 3: Спящий Дракон\" (Zlomený meč 3: Spící drak) v Rusku, \"断剑：沉睡之龙\" (Spící drak) v Číně. Hra byla vydána v České republice v kompletní lokalizaci.\n\n\"Broken Sword: The Angel of Death\" (česky znamená \"Zlomený meč: Anděl smrti\") je čtvrtou hrou série, byla vydána v roce 2006; mimo jiné pod názvy: \"Secrets of the Ark: A Broken Sword Game\" v USA, \"Baphomets Fluch 4: Der Engel des Todes\" (Bafometova kletba 4: Anděl smrti) v Německu, \"Broken Sword: Les Gardiens du Temple de Salomon\" (Zlomený meč: Stráže Šalamounova chrámu) ve Francii, \"Broken Sword: L'Angelo della Morte\" (Zlomený meč: Anděl smrti) v Itálii, \"Broken Sword: El Ángel de la Muerte\" (Zlomený meč: Anděl smrti) ve Španělsku, \"Broken Sword: Anioł Śmierci\" (Zlomený meč: Anděl smrti) v Polsku a \"Сломанный меч: Ангел смерти\" (Zlomený meč: Anděl smrti) v Rusku. I tento díl byl lokalizován do češtiny.\n\nTento díl se vrací, oproti třetímu dílu, k systému ovládání point-and-click.\n\nOd událostí třetí hry zažívá George Stobbart krušné časy, protože delší dobu nemůže najít práci. Když do jeho života vstoupí záhadná žena Anna Maria je Stobbart vržen do dalšího dobrodružství.\n\nPrvní dvě hry užívaly rozšířenou verzi game enginu Virtual Theatre, který byl vytvořen samotnými Revolution Software. Byly vytvořeny pro operační systémy DOS a Windows, nyní je možné je hrát na množství jiných systémů pomocí ScummVM. Obě hry byly také vydány pro PlayStation, první také pro Mac OS a později pro Game Boy Advance, Palm OS a Windows Mobile. \"The Sleeping Dragon\" byla postavena na enginu RenderWare, \"The Angel of Death\" na vlastním grafickém enginu Sumo Digital.\n\n\"Broken Sword 2.5: The Return of the Templars\" (česky znamená \"Zlomený meč 2.5: Návrat templářů\") je neoficiální hra ze světa Broken Sword tvořená fanoušky série, byla vydána 28. září 2008 a je zdarma ke stažení. Příběh hry se odehrává mezi druhým a třetím dílem. Hra je německy nadabována a je možné hrát ji s anglickými nebo německými titulky. Hra je tvořena v 2D enginu, stejně jako první dvě hry série. Je primárně pro operační systém Microsoft Windows, pomocí Wine ji ovšem lze bezproblémově hrát i v Linuxu a dalších Un*xových operačních systémech.\n<BR>Český dabing do hry vytvořila amatérská dabingová skupina Perla Group\n\nRevolution Software se nyní pokouší převést sérii Broken Sword na herní konzoli Nintendo DS.\n\n21. května 2007 Charles Cecil potvrdil, že začaly práce na přenesení příběhu první hry na plátna kin.\n\n"}
{"id": "330800", "url": "https://cs.wikipedia.org/wiki?curid=330800", "title": "Dallas (rozcestník)", "text": "Dallas (rozcestník)\n\nJméno Dallas má několik významů:\n\n\nV USA:\n\n\nV Austrálii:\n\n\nVe Skotsku:\n\n\npodobné názvy\n\n\n\n"}
{"id": "330802", "url": "https://cs.wikipedia.org/wiki?curid=330802", "title": "Turun Palloseura", "text": "Turun Palloseura\n\nTurun Palloseura, známější pod zkratkou TPS, je finský fotbalový klub z města Turku, hrající nejvyšší fotbalovou soutěž – Veikkausliigu. Do roku 1975 se klub stal osmkrát finským šampionem, ale od té doby se pouze dvakrát dostal na 3. příčku. Naposled v sezoně 2007. V roce 2000 klub na dva roky sestoupil do druhé ligy Ykkönen.\n\n\n\"Vysvětlivky: PK – předkolo, 1PK – první předkolo, 2PK – druhé předkolo, EP – Evropský pohár, PVP – Pohár vítězů poháru, SK – skupinová fáze, ČF – čtvrtfinále, SF – semifinále, 1K – první kolo\"\n\n"}
{"id": "330804", "url": "https://cs.wikipedia.org/wiki?curid=330804", "title": "Úřad pro technickou normalizaci, metrologii a státní zkušebnictví", "text": "Úřad pro technickou normalizaci, metrologii a státní zkušebnictví\n\nÚřad pro technickou normalizaci, metrologii a státní zkušebnictví (zkráceně ÚNMZ) je správní úřad České republiky, který je podřízen Ministerstvu průmyslu a obchodu České republiky. Úřad byl zřízen zákonem č. 20/1993 Sb., o zabezpečení výkonu státní správy v oblasti technické normalizace, metrologie a státního zkušebnictví.\n\nZabezpečuje úkoly vyplývající z usnesení vlády č. 631 ze dne 9. listopadu 1994, o zajištění procesu integrace ČR do EU včetně harmonizace právního řádu s EU a sbližování technický předpisů a norem z EU.\n\n\n"}
{"id": "330806", "url": "https://cs.wikipedia.org/wiki?curid=330806", "title": "Český metrologický institut", "text": "Český metrologický institut\n\nČeský metrologický institut (zkráceně ČMI) je metrologický institut, který zajišťuje služby v oblasti metrologie na území ČR. Je příspěvkovou organizací zřízenou Ministerstvem průmyslu a obchodu České republiky, kterým je řízen; jde tedy o státní instituci. Vznikl roku 1993, kdy se rozdělil Československý metrologický ústav (ČSMÚ) na ČMI a Slovenský metrologický ústav (SMÚ).\n\nPod ČMI spadají jednotlivé oblastní inspektoráty, které jsou v Praze, Českých Budějovicích, Plzni, Liberci, Mostu, Pardubicích, Brně, Jihlavě, Kroměříži, Opavě, a Olomouci. Mimo to pod něj spadá ještě Inspektorát pro ionizující záření v Praze, TESTCOM v Praze a Laboratoře primární metrologie v Praze.\n\nVědecká metrologie zahrnuje organizaci a vývoj etalonů a jejich uchovávání na nejvyšší úrovni.\n\nOblast legální metrologie zajišťuje přesnost měření tam, kde měřidla mají vliv na průhlednost ekonomických transakcí, zdraví a bezpečnost osob, životní prostředí a jiné obecné zájmy.\n\nV průmyslové metrologii zajišťuje náležité fungování měřidel používaných v průmyslu a ve výrobních a zkušebních procesech.\n\n\n"}
{"id": "330807", "url": "https://cs.wikipedia.org/wiki?curid=330807", "title": "Český institut pro akreditaci", "text": "Český institut pro akreditaci\n\nPosláním a hlavní náplní činnosti Českého institutu pro akreditaci, obecně prospěšné společnosti (ČIA) je poskytování služeb v oblasti akreditace komerčním subjektům a orgánům státní správy. \n\nČIA je národní akreditační orgán, který zajišťuje akreditaci jako orgán veřejné moci. Vykonává tedy akt \"vyjádření důvěry\" pro nejrůznější subjekty z mnoha oblastí a oborů. Sám o sobě neprovádí žádné zkoušky ani podobné činnosti. ČIA je notifikován a uznán Evropskou komisí jako jediný akreditační orgán České republiky. ČIA musí splňovat všechny požadavky, které jsou na národní akreditační orgány kladeny. Jejich plnění je vyhodnocováno mezinárodními týmy evaluátorů. Na základě evaluací je ČIA umožněno uzavírat tzv. Multilaterální dohody o vzájemném uznávání (MLA) jak na evropské, tak na celosvětové úrovni.\n\nČIA provádí \"nestranné, objektivní a nezávislé posouzení způsobilosti shody (akreditaci)\" pro: \n\n1991\n1992\n1993\n1994\n1995\n1996\n1997\n1998\n1999\n2000\n2002\n2003\n2004\n2005\n2006\n2009\n2010\n2011\n2012\n2014\n2016\n2017\n2018\n\nAkreditace není jen záležitostí komerčních firem. ČIA hraje nezastupitelnou roli i u orgánů veřejné moci, státní správy a dalších organizací. Od roku 1993 s nimi projednává a uzavírá dohody o spolupráci v oblasti akreditace. V těchto dohodách je ukotveno například vzájemné poskytování informací týkajících se akreditace, nebo to, že orgány a organizace, které dohody podepsaly, budou navrhovat své zástupce do poradních orgánů ČIA a odborníky do databáze odborných posuzovatelů ČIA. Na základě uvedených dohod je pro signatáře lehčí využít akreditované subjekty např. v oblasti hygienických služeb, potravin, vod, jaderné bezpečnosti, pozemních komunikací, svařování, státního zkušebnictví atd.\n\nPřístup, který ČIA začal uplatňovat již od roku 1993, se do evropské legislativy promítl v nařízení Evropského parlamentu a Rady (ES) č. 765/2008, který stanovuje požadavky na akreditaci a dozor nad trhem týkající se uvádění výrobků na trh, a dalších předpisů tzv. Nového legislativního rámce (NLF). V těchto dokumentech se mimo jiné uvádí, že hodnota akreditace spočívá v tom, že poskytuje oficiální prohlášení o odborné způsobilosti orgánů, jejichž úkolem je zajišťovat shodu s příslušnými požadavky.\n\nMezinárodní norma EN ISO/IEC 17011 ukládá akreditačním orgánům povinnost stanovit, realizovat a udržovat systém managementu a trvale zlepšovat jeho efektivnost. Vyžaduje, aby struktura a činnost akreditačního orgánu byly takové, že jeho akreditace budou důvěryhodné. Dodržování této normy je kontrolováno pravidelným hodnocením – evaluací. Evropská norma EN ISO/IEC 17011:2004 má status české technické normy. Česká verze ČSN EN ISO/IEC 17011:2005 vyšla v březnu 2005. K 1. dubnu 2018 byla vydána revidovaná verze ČSN EN ISO/IEC 17011:2018. Norma je závazná pro všechny akreditační orgány, signatáře dohod o vzájemném uznávání výsledků akreditace MLA v evropském i celosvětovém měřítku. Norma klade důraz na celý systém managementu v oblasti jakosti, a to včetně cyklů zlepšování. Postupy musejí být založeny, pokud je to vhodné, na formulovaných zásadách (tzv. politikách).\n\nVrcholné vedení ČIA stanovilo a dokumentovalo politiky a cíle činností včetně politiky kvality. Základní rámec dlouhodobého rozvoje vymezuje Koncepce ČIA (mise společnosti). V návaznosti na formulovanou koncepci přijalo vedení strategický rámec a vizi rozvoje společnosti. Politika kvality ČIA vychází z koncepce, vize, strategického rámce a požadavků ČSN EN ISO/IEC 17011 a čl. 8 nařízení ES. Politiky a cíle jednotlivých činností ČIA (včetně politiky kvality) jsou uvedeny v příslušných kapitolách příručky kvality ČIA nebo v související řízené dokumentaci. Na strategický rámec ČIA navazují funkční strategie společnosti, ve kterých jsou stanoveny měřitelné cíle činností ČIA v jednotlivých specifických oblastech strategického řízení. Pro stanovené roky jsou zpracovány hlavní směry činnosti ČIA, které nastiňují rámcový plán činností, které jsou posléze projednávány v Radě pro akreditaci, dozorčí a správní radě.\n\n"}
{"id": "330808", "url": "https://cs.wikipedia.org/wiki?curid=330808", "title": "Český normalizační institut", "text": "Český normalizační institut\n\nČeský normalizační institut byl státní příspěvková organizace řízená Ministerstvem průmyslu a obchodu. Na základě sdělení Ministerstva průmyslu a obchodu č. 237/1997 Sb. provádějícího zákon č. 22/1997 Sb. zajišťoval tvorbu, vydávání a zveřejňování českých technických norem ČSN. ČNI se také účastnil spolupráce s nevládními mezinárodními a evropskými organizacemi zabývajícími se technickou normalizací. ČNI sídlil v Praze na adrese Biskupský dvůr 5. Tato příspěvková organizace byla k 31. prosinci 2008 rozhodnutím ministra průmyslu a obchodu zrušena; tvorbu a vydávání ČSN od 1. ledna 2009 zajišťuje Úřad pro technickou normalizaci, metrologii a státní zkušebnictví.\n\nPřezkušování výrobků podle norem zajišťují Centra technické normalizace.\n"}
{"id": "330809", "url": "https://cs.wikipedia.org/wiki?curid=330809", "title": "Fylkir", "text": "Fylkir\n\nFylkir je islandský fotbalový klub se sídlem v Árbær, což je část islandského hlavního města Reykjavíku.\n\n"}
{"id": "330810", "url": "https://cs.wikipedia.org/wiki?curid=330810", "title": "Švábka", "text": "Švábka\n\nŠvábka je bývalá vesnice a někdejší magistrátní předměstí Brna, jejíž zrušené katastrální území náleží od 24. listopadu 1990 k městské části Brno-střed, v jejímž rámci je rozděleno mezi katastrální území Město Brno a Veveří.\n\nVelmi malý katastr Švábky se rozkládal na severním úpatí Špilberku a jižně a jihovýchodně od Obilního trhu po obou stranách Údolní ulice, která tvořila pod původním názvem Švábka nejen jádro, ale dlouho i jedinou ulici této někdejší vesnice. Jedinou upomínkou na někdejší vesnici je kříž nacházející se v blízkosti západní zdi budovy fakulty sociálních studií Masarykovy univerzity.\n\nMinulost Švábky sahá až do středověku a její vznik je datován k roku 1340. Její původní kolonisté ze Švábska dali této předměstské čtvrti jméno \"platea Svevorum\" (latinsky švábská ulice). V roce 1365 byla ve Švábce lázeň, 2 cihelny a 79 domů, převážně zemědělců a řemeslníků. Během husitských válek byla vesnice poničena, přičemž zbylo jen 30 domů. V roce 1846 se již rozkládala na ploše od Slepé brány k dnešnímu Obilnímu trhu kde bylo vojenské cvičiště. V této době měla Švábka 33 domů s 1000 obyvateli. Roku 1850 došlo k připojení Švábky k Brnu. Na křižovatce cesty vedoucí ze Švábky s Úvozem stála kaple sv. Františka Xaverského. \n\nVesnice a později ulice měnila názvy z Schwabengasse (17. století) na Turnergasse či Talgasse (1867), Jahngasse (1902), Eugengasse (1915), Talgasse či Údolní (1918), Údolní (1930), třída Obránců míru (1952), Údolní (1990-současnost).\n\nJižní část hranice probíhala po jižním okraji zahrad na severním úpatí Špilberku, západní po západní hranici parcely číslo 718, odtud dále na severovýchod, probíhajíc parcelou číslo 717/2, poté po západní hranici parcel číslo 723 a 724 až na severní okraj komunikace v Údolní ulici, odtud po tomto okraji směrem k jihovýchodu, poté se obracela k severovýchodu procházejíc parcelou číslo 481 a poté po severozápadní hranici parcel číslo 482/1, 482/2, 437, poté chvíli procházela parcelou číslo 434; poté se obracela k jihovýchodu, probíhajíc Jaselskou ulicí; poté vedla k jihu, rozdělujíc na dvě části budovu na parcele číslo 777 (fakulta sociálních studií Masarykovy univerzity) a poté vedla po východní hranici parcely číslo 777 (budova lékařské fakulty Masarykovy univerzity), odtud k západu po jižním okraji této parcely a pak směrem k jihozápadu po okraji zahrad na severním úpatí Špilberku.\n"}
{"id": "330811", "url": "https://cs.wikipedia.org/wiki?curid=330811", "title": "Praga", "text": "Praga\n\nPraga byl český výrobce automobilů s historií od roku 1907. Automobilka vyráběla osobní a nákladní auta, motocykly, letadla, technické díly do aut, zavedla desítky patentů do světa automobilismu.\n\nNynější firma Praga-Export s.r.o., která vlastní značku Praga, obnovila výrobu automobilů, motokár, silničních supersportů a zabývá se automobilovým závoděním.\n\nRoku 1907 byla založena Pražská továrna na automobily jako společný projekt První česko-moravské továrny na stroje v Praze (od roku 1927 sloučené jako mateřská společnost Pragovky v koncernu Českomoravská Kolben Daněk) a Ringhofferových závodů, vyrobila několik vozů v licenci italské firmy Isotta Fraschini, o rok později v licenci francouzských značek Charon a Renault. Koncem roku 1909 vznikla značka Praga (z latinského výrazu města Prahy, aby byl název mezinárodní). Poptávka po automobilech však byla velmi malá, vozy drahé, výroba neefektivní, továrna vyráběla 9 modelů, za dva roky existence se však prodalo pouhých 15 kusů automobilů. Od roku 1910 byla zahájena sériová výroba s modely Praga 01 a Praga 02, ale ani to automobilku nenastartovalo.\n\nAž rok 1911 znamenal úspěch, který je spojen s příchodem českého konstruktéra Františka Kece na pozici vrchního konstruktéra. Navrhl vojenský nákladní vůz typu Praga V 1911, který proslul pod názvem „autovlak“, svou kvalitou a spolehlivostí se osvědčil a Pragovka s ním získala veřejnou zakázku rakousko-uherské armády a císařství jeho prodej subvencovalo. Již před první světovou válkou byla zahájena výroba osobních automobilů vlastní konstrukce, jejichž autorem byl František Kec. Vozy byly spolehlivé, kvalitní, konkurovaly zahraničním značkám. Jednalo se o modely Praga Mignon 1911 (vůz střední velikosti), Praga Grand 1912 (velký vůz, zvítězil 1912 v Alpské jízdě, jezdil v něm na frontě poslední rakousko-uherský císař Karel I., ve 20. letech v něm jezdil T. G. Masaryk), Praga Alfa 1913 (malý lidový vůz za nízkou cenu, dostupný širšímu okruhu lidí, jako první české auto dosahovala rychlosti až 100 km/h). Roku 1919 stanul v čele automobilky František Kec jako generální ředitel, továrna byla inovátorskou firmou a zavedla řadu novinek. Kromě prodejních úspěchů zaznamenala Praga řadu ocenění v mezinárodních sportovních a konkurzních soutěžích. Po první světové válce za první republiky Kec zkonstruoval Praga Piccolo 1924 (menší rodinný vůz, který na výstavě v Ženevě získal titul nejhezčí vůz výstavy). František Kec Pragovku opouští po neshodách ohledně strategie automobilky v roce 1933.\n\nBrzy po vzpamatování z hospodářské krize výroba pokračovala modely Praga Super Piccolo 1934, Praga Baby 1934 a Praga Golden 1934, Praga Lady 1935.\n\n25. 3. 1945 zničil téměř celou automobilku nálet za druhé světové války. Po válce v rekonstruovaných budovách automobilky zahájila výrobu ČKD Sokolovo (později ČKD Lokomotivka a ČKD Kompresory), automobilka Praga se přesunula dál do Vysočan do bývalé továrny Junkers. V roce 1945 byla znárodněna, 1946 zařazena jako oddělení výroby pod ČKD, vyráběla již jen nákladní a vojenské vozy (známou a dlouho používanou Praga V3S, tzv. vejtřasku), byla přejmenována na \"Automobilové závody Klementa Gottwalda\", od roku 1964 vyráběla jen převodovky pro nákladní auta a autobusy (sedmistupňové převodovky, které kdysi navrhl František Kec). \n\nV polovině 80. let vznikly prototypy univerzálních nosičů UV 100 a UV 120, které měly být domácí alternativou k dováženým vozidlům Unimog. Postupným vývojem vznikl produkční typ Praga UV 80, který Praga začala vyrábět v roce 1992.\n\nPo roce 1989 byl podnik zprivatizován. Roku 1995 získala Praga majoritní podíl v čáslavské firmě OASA (bývalé ČSAO), zkrachovalém výrobci luxusních autobusů. Od roku 1997 se v nové akciové společnosti Praha Čáslav začaly vyrábět všechny vozidla Praga. Kromě vozidel typu UV 80 podnik nabízel také větší typy STNA (UV 100) a NTS. Roku 2001 prošla výrobní řada modernizací a UV 80 nahradil typ Alfa TN / UN. Také modernizované větší vozidla STNA a NTS dostaly staronové názvy Grand a Golden. Hlavním odběratelem vozů byla státní sféra. Podnik se však potýkal s nedostatečným odbytem, během let 2001–2003 vyrobil necelých 120 vozidel všech typů. V lednu 2004 se Praga Čáslav dostala do likvidace. Kromě toho se Praga také pokoušela obnovit výrobu motocyklů, ale bez větších úspěchů. V červnu roku 2006 koupila značku britská firma International Truck Alliance s úmyslem od roku 2007 vyrábět nákladní vozy se jménem Praga v polském Lublině. \n\nNynější majitel, Praga Export s.r.o. v čele s Petrem Ptáčkem, má za cíl obnovit výrobu aut značky Praga a znovu se s ní setkávat v silničním provozu. V roce 2011 na závodech Dutch Supercar Challenge GT v Belgii firma představila závodní vůz Praga R4S, s osmiválcovým motorem o výkonu 520 koní. V roce 2012 představila nový závodní speciál Praga R1. V roce 2015 homologovala supersportovní silniční vůz Praga R1R, odvozený od R1, je to první osobní silniční auto Pragy vyrobené po roce 1947.\n\nPůvodní budovy automobilky Praga s železobetonovou konstrukcí postavil architekt Stanislav Bechyně v letech 1917 - 1918, dvě věže s výtahovými šachtami v rozích budovy byly působivou dominantou pražské Libně a Vysočan. Po skončení výroby pod ČKD chátraly a na podzim roku 2002 podlehly demolici, na pozemcích bývalé největší československé automobilky byla postavena O arena, přilehlé administrativní a komerční budovy a bytové domy.\n\nV roce 1957 bylo zřízeno soukromé Automuzeum Praga sběratelem Emilem Příhodou, které sídlí ve Zbuzanech u Prahy. Muzeum prezentuje historii této české automobilky, čítá přes 70 kusů automobilů či dopravních prostředků značky Praga, technickou dokumentaci a ostatní materiály s ní související.\n\n\nVýroba osobních automobilů skončila v roce 1947. Znovuobnovení přišlo po roce 2011 se závodními a sportovními vozy.\n\n\n\n\n\n\n\n\n\n"}
{"id": "330814", "url": "https://cs.wikipedia.org/wiki?curid=330814", "title": "Château Margaux", "text": "Château Margaux\n\nChâteau Margaux je jednou ze čtyř usedlostí, jimž byla při legendární Bordeauxské klasifikaci vín v roce 1855 přiznána kategorie \"premier cru\". Díky dávnému královskému privilegiu je jedinou usedlostí v celé oblasti, jež nese přesně stejné jméno jako víno vyráběné na jejích pozemcích. Zmíněné víno patří k nejdražším vínům na světě. Láhev stojí víc než 1750 dolarů, a to v době, kdy víno teprve zraje v sudu. \n\nUsedlost leží ve stejnojmenné obci v oblasti Haut Médoc, kraj Bordeaux, département Gironde. Vinice, jež tvoří apelaci Margaux AOC (Appellation d'Origine Contrôlée), se rozkládají na štěrkovém terénu na levém břehu při ústí řeky Garonny. \n\nMísto bylo známé již ve 12. století pod jménem La Mothe de Margaux. V té době zde však ještě nebyly žádné vinice. V roce 1152 se Eleonora Akvitánská provdala za pozdějšího anglického krále Jindřicha Plantageneta, čímž se Akvitánie dostala až do roku 1453, kdy skončila stoletá válka pod anglickou nadvládu. Období anglického panování bylo pro bordeauxská vína skutečným požehnáním, neboť se jim tak otevřela přímá cesta na anglický trh. Syn Jindřicha a Eleanory Richard zvaný Lví srdce povýšil zdejší červené víno, jež Angličané nazývali klaret, na svůj každodenní nápoj.\nLa Mothe de Margaux přecházelo z jedněch šlechtických rukou do druhých, až se v 16. století dostalo do majetku rodu Lestonnakových. Tehdy se začalo v Margaux blýskat na nové časy. Pierre de Lestonnac v letech 1572 až 1582 majetek zcela přebudoval, přičemž jasnozřivě odhadl budoucí vývoj v oblasti poloostrova Médoc a mnohá obilná pole přeměnil na vinice. V roce 1700 činila rozloha pozemků náležejících k usedlosti stejně jako dnes 265 ha. Pozemky určené pro vinice zabíraly 78 ha a tento stav se dodnes prakticky nezměnil. \n\nNa samém počátku 18. století získal zdejší pozemky markýz de la Colonilla. V roce 1810 pověřil nejvýznamnějšího bordeauxského neoklasického architekta Louise Combese, aby nevelkou usedlost, jež tam tehdy stála, přestavěl na zámek hodný zdejšího vína (do Anglie se odtud totiž dodával nejvíce vybarvený bordeauxský klaret). Přestavba se uskutečnila v letech 1810 až 1816 s rychlostí, jež zaručila dokonalou jednotnost celku. Výsledkem byl mistrovský architektonický výtvor, čtvercový palác v neopalladiánském stylu s monumentálním vchodem se čtyřmi sloupy. Zámek, který zdobí i etiketu vína Château Margaux, Je obklopen parkem a vede k němu dlouhá alej platanů. \nStejnou pozornost jako vlastnímu château věnoval Louis Combes i uspořádání a výstavbě zemědělských budov. Na jedné straně zámku vybudoval obdélníkový dvůr vinařství s obrovským sklepem, kolem něhož soustředil všechny potřebné provozy. \n\nRozkvět, který nastal v 18. století, přervala Francouzská revoluce. Majitel panství Elie du Barry, hrabě z Hargincourtu, skončil v době jakobínského teroru na popravišti a revolucionáři Château Margaux s jeho vinicemi, lesy, polnostmi a mlýny nejprve znárodnili a poté rozprodali v dražbě. \n\nDalší pohroma přišla v 19. století. Zdejší vinice, dávaly víno takové kvality, že je Thomas Jefferson, pozdější prezident USA, umístil na první místo svého seznamu nejlepších francouzských vín, což oficiální Bordeauxská klasifikace vín z roku 1855 provedená u příležitosti Světové výstavy v Paříži potvrdila zařazením Château Margaux do kategorie premier cru. Na konci století však francouzské vinice napadla nejprve plíseň a poté mšička révokaz a nevyhnuly se ani Médoku. Následky byly katastrofální.\n\nV letech 1930 až 1977 se usedlost dostala do vlastnictví rodiny Ginestetových, s nimiž přišly blahodárné zásahy: scelování vinohradů, obnova stáčení do láhví ve vinařství a v neposlední řadě zlepšení technologie výroby. \nV roce 1977 pak vinařství zakoupil André Mentzelopulos, význačný obchodník z řeckého Patrasu (Pátra), který (poté co vydělal obrovské jmění) dostal nápad koupit si tento francouzský vinařský skvost, což byl v té době dost neobvyklý krok. Než André Mentzelopoulos v roce 1980 zemřel, což se stalo téměř přesně tři roky na to, v předvečer výroby jeho prvního ročníkového vína, měl dostatek času vdechnout Château Margaux nového ducha, myšlenky, díky jimž se usedlost stala vzorem pro ostatní médocká vinařství. V jeho díle dnes pokračuje dcera Corinne, jíž Château Margaux vděčí za obnovu svého vynikajícího postavení. \n\nMargaux je největší ze společných apelací na poloostrově Médoc v kraji Bordeaux. Vinná réva se zde pěstuje na ploše 1400 hektarů. \n\nTak jako většina médockých vín zažil i zdejší klaret v 18. století vývoj od nevýrazné vodnaté tekutiny, jež během pár let zcela vybledla, k tmavému komplexnímu nápoji, který od té doby plní zdejší sklepy. Víno Château Margaux za to vděčí zejména inovacím, jež v 50. letech 18. století zavedl zdejší geniální správce vinného sklepa Berlon. Zakázal například sklízet hrozny hned po ránu, aby se zabránilo snižování jejich cukernatosti díky rose. A byl to on, kdo první pochopil význam kvality půdy pro pěstování révy. Díky němu vévodí Château Margaux již více než dvě a půl století kvalitou svých vín celé jižní oblasti Médoku. \n\nAndré Mentzelopoulos zavedl celou řadu novinek. Patří mezi ně odvodnění půdy, využívání odborných konzultantů, výměna mnoha starých sudů za nové a vyhloubení úžasného nového sklepa, který je dokonale přizpůsoben dozrávání vína v sudech. Ostatní vinaři z oblasti Bordeaux jeho inovace napodobovali, až se z nich nakonec stala obecně uznávaná pravidla. Corinne Mentzelopoulosová věrně kráčí v šlépějích svého otce. Pod jejím vedením dotáhl tým stejně mladých, obětavých a oddaných spolupracovníků odvážné plány Andrého Mentzelopoulose do konce. Společně realizovali jeho nápad ukrýt část obrovského vinařského závodu do podzemí. Vinařství se tak rozkládá v nadzemí i podzemí kolem obdélníkového dvora, jenž svou velikostí připomíná městské náměstí. Veškeré potřebné provozy jsou tak jako v dobách Louise Combese soustředěny kolem obrovského vinného sklepa a vzájemně na sebe navazují. Sklep neboli \"chai\" je skutečným chrámem vína, jehož vnitřek zvelebuje osmnáct vysokých dórských sloupů. \n\nPřibližný poměr jednotlivých odrůd v Château Margaux činí obvykle 75 % Cabernetu Sauvignon, 20 % Merlotu, 5 % Petit verdotu a Cabernetu Franc. Jak je v Médoku zvykem, zabírá většinu osázené plochy vinic Cabernet Sauvignon s 75 %, druhý je Merlot se zhruba 20 % a zbytek tvoří Cabernet Franc a Petit Verdot. Každoroční produkce vinařství činí asi 30 000 kartonů. Toto množství se dělí mezi slavné Premier Cru a druhé víno usedlosti, jímž je Pavillon Rouge. Z malého množství odrůdy Sauvignon Blanc, jež se na vinicích také pěstuje, se připravuje bílé víno Pavillon Blanc. Prodává se pod názvem apelace Bordeaux AOC. Průměrné stáří keřů révy na vinicích Chateau Margaux je 35 let. \n\nChâteau Margaux je vybroušené, jemné a elegantní víno, jež v sobě spojuje sílu, bohatost a vytříbenost, což z něj činí jedno z nejmimořádnějších vín, jaká existují.\n\n\n\n"}
{"id": "330817", "url": "https://cs.wikipedia.org/wiki?curid=330817", "title": "Kauza Justiční mafie", "text": "Kauza Justiční mafie\n\nKauza „Justiční mafie“ je označení pro spor na ochranu osobnosti, jehož podstatou je výrok, kterým byla Renata Vesecká spolu s bývalým ministrem spravedlnosti Pavlem Němcem, místopředsedou Nejvyššího soudu Pavlem Kučerou, svým prvním náměstkem Karlem Černovským, náměstkem vrchního státního zástupce v Praze Liborem Grygárkem, krajským státním zástupcem v Brně Petrem Coufalem a okresním státním zástupcem v Jihlavě Arifem Salichovem veřejně v rozhlasovém vysílání () označena bývalou nejvyšší státní zástupkyní a stínovou ministryní spravedlnosti za ČSSD Marií Benešovou za součást tzv. \"„justiční mafie“\", která nezákonným způsobem ovlivňuje průběh některých zájmových trestních věcí. V této souvislosti Marie Benešová poukázala zejména na trestní stíhání Jiřího Čunka (odnětí jeho trestní věci místně nepříslušnému Okresnímu státnímu zastupitelství v Přerově několik dní před skončením vyšetřování a její přikázání Okresnímu státnímu zastupitelství v Jihlavě, kde následně Arif Salichov rozhodl o zastavení vedeného trestního stíhání) a vydání v České republice před soudem trestně stíhaného katarského prince Hámida bin Abdala Sáního do Kataru, kde bylo následně jeho trestní stíhání zastaveno.\n\nOsoby označené za součást „justiční mafie“ se společnou žalobou u Krajského soudu v Praze v řízení na ochranu osobnosti domáhaly po Marii Benešové omluvy. Dne 5. června 2008 soudce Vojtěch Cepl ml. shledal, že byť označení „justiční mafie“ je nadsazené a nepřesné, má určitý reálný skutkový základ v nestandardních postupech uvedených osob a v jejich podezřelých vzájemných schůzkách. Z těchto důvodů uložil, aby se žalovaná omluvila pouze Liboru Grygárkovi, který se označených postupů a schůzek nijak neúčastnil.\n\nRozhodnutí však v prvním stupni nenabylo právní moci, neboť obě strany podaly odvolání. O odvolání žalobců informoval média právník justičních funkcionářů Petr Toman, odvolání vůči uložené omluvě Liboru Grygárkovi podala podle advokáta Petra Hály také Marie Benešová. Pražský vrchní soud v senátě vedeném JUDr. Romanou Vostrejšovou koncem února 2009 rozsudek zrušil a kauzu vrátil zpět k projednání Krajskému soudu v Praze. Podle vrchního soudu Cepl závažně chyboval, nerespektoval některá práva účastníků soudní pře a spekuloval. Proto zároveň rozhodl o odebrání případu soudci Vojtěchu Ceplovi ml., což uvítal zástupce žalující strany. Postup vyvolal rozpačité reakce tisku i odborné veřejnosti. Viceprezident soudcovské unie Tomáš Mottl v pořadu České televize upozornil na to, že odebrání případu zákonnému soudci současně s prvním zrušovacím rozsudkem je mimořádně neobvyklý krok, se kterým se v praxi ještě nikdy nesetkal. Žalovaná Marie Benešová označila odnětí kauzy soudci první instance za protiústavní a podala ústavní stížnost. V říjnu 2009 jí dal Ústavní soud v podstatě za pravdu a zrušil ten výrok usnesení vrchního soudu, jímž byla kauza odňata soudci Ceplovi.\n\nDne 14. června 2010 soudce Vojtěch Cepl ml. vynesl nový rozsudek, podle kterého se Benešová za svůj výrok o justiční mafii opět nemusí omlouvat. Proti rozhodnutí soudu se čtyři účastníci sporu (v čele s Renatou Veseckou) znovu odvolali k vrchnímu soudu. Vrchní soud v Praze rozhodl sám 8. února 2011 tak, že se Marie Benešová za své výroky musí omluvit – že všem aktérům musí poslat omluvný dopis následujícího znění: „Omlouvám se vám, že jsem vás označila za člena zákulisní justiční mafie, která se snaží ovládnout justici tak, aby sloužila vládní garnituře, a která v zákulisí ovlivňuje kauzy.“\n\nBenešová však podala dovolání k Nejvyššímu soudu, který rozsudek vrchního soudu v lednu 2013 zrušil a vrátil ji k novému rozhodnutí. Obě strany sporu pak ale uzavřely dohodu, podle níž Benešová nestáhne dřívější omluvu a žalující strana jí vrátí 370 tisíc korun, které jí Benešová již dříve vyplatila. Tento smír soud schválil a spor tím skončil.\n\n\n"}
{"id": "330822", "url": "https://cs.wikipedia.org/wiki?curid=330822", "title": "Reforma", "text": "Reforma\n\nReforma je přeměna, změna, úprava, zlepšení v jakékoliv oblasti života, které nemá vliv na funkční základ oné oblasti. Reforma usiluje o zlepšení systému, takového jak je, nesnaží se ho odstranit jako celek, tím se liší od revoluce, která je radikální změnou poměrů. Zatímco reforma může být jen doladěním, nebo nanejvýš nápravou závažných křivd, beze změn základů systému.\n\nReforma je často proces změny nebo přestavby státu a/nebo společnosti prováděný státní mocí prostřednictvím legislativních změn. Konečným cílem reformy je posílení a obnovení základů státu, které může mít na společnost vliv kladný i záporný. V závislosti na oblasti dotčené reformou rozlišujeme reformy politické, volební, ekonomické, zemědělské, měnové atd.\n\n\n\n\n"}
{"id": "330823", "url": "https://cs.wikipedia.org/wiki?curid=330823", "title": "Reflex (rozcestník)", "text": "Reflex (rozcestník)\n\nReflex (z lat. \"reflecto, reflexi\", odrážet, ohýbat zpět) může znamenat:\n\n\n"}
{"id": "330825", "url": "https://cs.wikipedia.org/wiki?curid=330825", "title": "Kobra", "text": "Kobra\n\nKobra může znamenat:\n"}
{"id": "330828", "url": "https://cs.wikipedia.org/wiki?curid=330828", "title": "Klasifikace", "text": "Klasifikace\n\nKlasifikace (z lat. \"classis\", třída) znamená doslova třídění, zařazování do různých tříd. Pokud mezi těmito třídami platí nějaké uspořádání (například T < T < … T), jde navíc o ohodnocení.\n\n\n\n"}
{"id": "330829", "url": "https://cs.wikipedia.org/wiki?curid=330829", "title": "Bacillus thuringiensis", "text": "Bacillus thuringiensis\n\nBacillus thuringiensis je grampozitivní půdní bakterie z rodu \"Bacillus\" a kmene Firmicutes. Je aerobní a produkuje spory. Ty obsahují toxiny (δ-endotoxiny, také označované jako Cry), které mají insekticidní účinky na některé skupiny hmyzu, a proto se užívá k produkci pesticidů a také geneticky modifikovaných (transgenních) rostlin.\n\nSpory a krystalinové proteiny této bakterie se užívají jako \"specifické\" insekticidy, pod názvy Dipel či Thuricide. Aplikují se v tekutých postřicích na pole a považují se obecně za šetrné k životnímu prostředí. Předpokládá se, že tento insekticid perforuje výstelku střev hmyzu a některé zprávy nalezly vztah mezi účinkem těchto látek a přítomností střevních bakterií v hmyzím těle.\n\nTaké transgenní plodiny s toxiny \"Bacillus thuringiensis\" (používá se zkratka Bt) jsou dnes poměrně široce využívané a v roce 2006 činily pole s Bt plodinami 11,1 % celkové výměry kukuřičných polí a 33,6 % bavlníkových plantáží.\n"}
{"id": "330830", "url": "https://cs.wikipedia.org/wiki?curid=330830", "title": "Václav Žmolík", "text": "Václav Žmolík\n\nVáclav Žmolík (* 2. května 1959) je český novinář, publicista, scenárista, rozhlasový a televizní redaktor a moderátor.\n\nMezi jeho nejznámější tvorbu patří rozhlasový a televizní seriál \"Po Česku\", který vyšel i knižně a dočkal se také rozhlasové podoby. Spolupracuje s Českým rozhlasem, kde dlouhá léta moderoval o víkendu na Radiožurnálu i na dalších stanicích Českého rozhlasu. V současnosti je moderátorem Dvojky ČRo.\n\n\n"}
{"id": "330841", "url": "https://cs.wikipedia.org/wiki?curid=330841", "title": "Sébastien Loeb", "text": "Sébastien Loeb\n\nSébastien Loeb (* 26. února 1974, Haguenau) je francouzský jezdec rally, devítinásobný mistr světa, čímž se stal nejúspěšnějším závodníkem historie motorsportu v počtu získaných titulů mistra světa. Má již 79 vítězství v kategorii WRC, což z něj činí nejlepšího jezdce v historii této soutěže. Jeho současným spolujezdcem je Daniel Elena a od roku 2019 je továrním jezdcem týmu Hyundai Motorsport. \n\nSe závoděním začal v jednadvaceti letech v domácím juniorském šampionátu v sezoně 1995. O rok později poprvé startoval v absolutní klasifikaci na soutěži Rallye du Florival. Roku 1997 se Loebovým spolujezdcem stal Daniel Elena. V tomto roce spolu startovali v pohárovém mistrovství Peugeot 106 1300 a získali v něm 3 vítězství. Od roku 1998 startoval Loeb s vozem Citroën Saxo Kit Car a o rok později v poháru těchto vozů zvítězil.\n\nPrvním Loebovým startem v mistrovství světa byla Katalánská rallye 1999, kterou kvůli havárii nedokončil. Při další soutěži, Korsické rallye 1999, dokázal s vozem Citroen Saxo Kit Car vyhrát ve třídě A6. O rok později vyhrál seriál francouzského šotolinového mistrovství s vozem Toyota Corolla WRC. S tímto vozem absolvoval i 2 závody mistrovství světa. Na Korsice skončil devátý a na Rallye San Remo 2000 desátý. Tento rok startoval i v mistrovství Francie s vozem Citroën Xsara Kit Car.\n\nV sezoně mistrovství světa v rallye 2001 se stal továrním jezdcem týmu Citroën Sport. Zvítězil v juniorském mistrovství světa s typem Saxo Kit Car a navíc získal druhé místo na SanRemu s typem Xsara WRC. Následující sezona byla pro tým zkušební a tak startoval jen v sedmi soutěžích. Už na Rallye Monte Carlo 2002 mohl vyhrát, ale kvůli penalizaci skončil druhý. Prvním jeho vítězstvím tak byla až Německá rallye 2002. V sezoně mistrovství světa v rallye 2003 se stal vicemistrem světa se ztrátou pouhého jednoho bodu na Pettera Solberga, když dokázal vyhrát Rallye Monte Carlo 2003, Německou rallye 2003 a Rallye San Remo 2003. Svůj první titul mistra světa získal v sezoně 2004. Další tituly s vozem Citroën Xsara WRC přidal v letech 2005, 2006 a s vozem Citroën C4 WRC v letech 2007, 2008, 2009 2010 a s vozem Citroën DS3 WRC v roce 2011 a 2012.\n\nSebastian Loeb oznámil, že v sezóně 2013 již nepojede všechny závody WRC a určitě tak nebude bojovat o další titul. Hodlá se věnovat dalšímu rozvoji značky Citroën a účast ve WRC by už nestíhal. Přesto se zúčastnil čtyřech soutěží v rámci mistrovství světa, když dva z nich vyhrál (Rallye Monte Carlo a Rally Argentina), ve Švédsku ho dokázal překonat jen krajan Sébastien Ogier, s velkým závoděním se rozloučil na domácí rally ve Francii havárií.\n\nV roce 2015 však neodolal možnosti startovat na legendární Rallye Monte Carlo a hned na první rychlostní zkoušce šokoval celý svět, protože úřadujícího mistra světa Sébastiena Ogiera porazil o půl minuty. V dalším průběhu se se svým krajanem přetahoval o vedení do doby než havaroval. Po návratu v rámci Superally dojel na 8.místě.\n\nOd roku 2016 přešel v Peugeotu, s kterým závodí v dálkových soutěžích, premiéru si odbyl na Rallye Dakar. Od stejného roku také s Peugeotem pravidelně jezdí v Mistrovství světa v rallycrossu.\n\n\nhttp://www.ewrc-results.com/profile.php?profile=3\n"}
{"id": "330846", "url": "https://cs.wikipedia.org/wiki?curid=330846", "title": "Kněžice pásovaná", "text": "Kněžice pásovaná\n\nKněžice pásovaná (\"Graphosoma lineatum\"), občas uváděna také pod názvem kněžice páskovaná, je hojná, kosmopolitně rozšířená ploštice žijící na loukách, lesních pasekách, okrajích lesů a na zahradách s porostem miříkovitých rostlin. Na území České republiky její početnost výrazně kolísá.\n\nDorůstá průměrně 10 mm. Díky svému charakteristickému vzhledu je naprosto nezaměnitelným druhem. Má poměrně širokou hruď a trojúhelníkovou hlavu s vystupujícíma očima a dlouhými černými tykadly. Na hlavě má 2 a na hrudi 6 podélných černých pruhů na jinak červeném, ojediněle i oranžovém těle.\n\nKněžici pásovanou můžeme spatřit v rozmezí od května do října. Larvy a nedospělí jedinci se zdržují na rozdíl od dospělců ve skupinách. Při ohrožení vypouští nepříjemně páchnoucí výměšek.\n\nImaga jsou všežravá a masožravá, nymfy, které se vyvíjí proměnou nedokonalou v pěti stádiích, se živí především rostlinným nektarem.\n\n"}
{"id": "330851", "url": "https://cs.wikipedia.org/wiki?curid=330851", "title": "Zvětšovací přístroj", "text": "Zvětšovací přístroj\n\nZvětšovací přístroj nebo stručně zvětšovák je optická soustava pro promítání obrazu negativu na citlivý pozitivní materiál. Používá se v klasické fotografii pro zhotovování pozitivních zvětšenin z negativního filmu v temné komoře. \n\nTypický zvětšovací přístroj se skládá ze základní desky a sloupku, po němž se posouvá optická soustava: posunutím se řídí poměr zvětšení. Vlastní optická soustava se skládá:\n\nHistoricky první zvětšovací přístroj byl vyroben firmou \"Solar\" kolem roku 1865. Starší zvětšovací přístroje používaly denní světlo a fungovaly podobně jako diaprojektor, osvit se dal kontrolovat boční klapkou a trval často několik hodin i dní.\n\nU snímků pořízených běžnými fotografickými přístroji, které neumožňují korigovat perpektivu, lze upravit sbíhající linie do jisté míry při zpracování. Restituce klasických fotografií se v temné komoře provádí dvěma způsoby:\n\n\n\nDíky digitalizaci fotografie mnoho výrobců z výroby zvětšovacích přístrojů ustoupilo nebo vyrábějí pouze pro profesionální fotografy. Například firma Durst ukončila výrobu v roce 2005.\n\nVýrobci současní i minulí:\n\n\n\n"}
{"id": "330852", "url": "https://cs.wikipedia.org/wiki?curid=330852", "title": "Neoklasická ekonomie", "text": "Neoklasická ekonomie\n\nNeoklasická ekonomie je jedním ze dvou směrů současné ekonomie hlavního proudu. Druhým směrem jsou školy soustředěné kolem keynesiánství, zejména neokeynesiánství a postkeynesiánství.\n\nNeoklasická ekonomie je takto nazývána proto, že některými předpoklady a východisky navazuje na původní klasickou ekonomii, ovšem zároveň ji překonává zapojením nových myšlenek a nástrojů ekonomické analýzy.\n\nTento pojem poprvé představil Thorstein Veblen v článku z roku 1900 „Preconceptions of Economic Science“, ve kterém přirovnával marginalisty, vycházející z tradice Alfreda Marshalla, ke stoupencům Rakouské školy. \n\nPozději termín použil John Hicks, George Stigler a další, aby zahrnuli práci Carla Mengera, Williama Stanley Jevonse, Léona Walrase, Johna Bates Clarka a mnoha dalších. Dnes termín obvykle odkazuje na hlavní proud ekonomie, přestože dříve byl také používán jako zastřešující termín pro řadu dalších ekonomických škol a Marxistickou ekonomii, kromě toho i pro další heterodoxní přístupy k ekonomii. \n\nNeoklasická ekonomie je charakterizována pomocí několika předpokladů, které jsou společné pro mnoho škol ekonomického myšlení. Neexistuje úplná shoda o tom, co se neoklasickou ekonomií myslí. Výsledkem je široká škála neoklasických přístupů k různým problémovým oblastem a doménám – od neoklasických teorií práce po neoklasické teorie demografických změn. \n\nTři centrální předpoklady \n\nE. Roy Weintraub definoval tři předpoklady, na kterých neoklasická ekonomie stojí. Určitá odvětví neoklasické teorie však mohou mít odlišný přístup. \n\n1. Lidé mají racionální preference mezi výdaji, které mohou být identifikovány a spojovány s hodnotami.\n\n2. Jednotlivci maximalizují spotřebu a firmy maximalizují zisky. \n\n3. Lidé se chovají nezávisle na základě úplných a relevantních informací. \n\nNa základě těchto tří předpokladů neoklasičtí ekonomové vybudovali strukturu, aby pochopili alokaci omezených zdrojů mezi alternativními cíli – ve skutečnosti je chápání takové alokace často považováno za definici ekonomiky neoklasickými teoretiky. \n\nZe základních předpokladů neoklasické ekonomie vychází celá řada teorií o různých oblastech ekonomické činnosti. Například maximalizace zisku se skrývá za neoklasickou teorií firmy, zatímco derivace poptávkové křivky vede k pochopení spotřebního zboží a křivka nabídky umožňuje analýzu výrobních faktorů. Maximalizace užitku je zdrojem pro neoklasickou teorii spotřeby, derivaci křivek poptávky po spotřebním zboží a derivaci křivek nabídky práce a poptávkové rezervace.\n\nTržní nabídka a poptávka je agregována napříč firmami a jednotlivci. Jejich interakce určují rovnovážnou produkci a cenu. Tržní nabídka a poptávka po každém výrobním faktoru je analogicky odvozena od poptávky po konečnou produkci na trhu za účelem stanovení rovnovážného příjmu a rozdělení příjmů. Poptávka po faktorech zahrnuje mezní produktivitu vztahu tohoto faktoru na trhu výroby. \n\nNeoklasická ekonomie zdůrazňuje rovnováhy, které jsou řešením problémů maximalizace agentů. Pravidelnosti v ekonomikách jsou vysvětleny metodologickým individualismem, pozicí, díky které lze ekonomické jevy vysvětlit pomocí agregace chování agentů. Důraz je kladen na mikroekonomii. Instituce, které by mohly být považovány za přednostní a ovlivňující chování jednotlivce, nejsou zdůrazněny. Tato zdůraznění doprovází ekonomický subjektivismus. \n\nKlasická ekonomie, která se rozvíjela v 18. a 19. století, zahrnovala teorii hodnot a teorii distribuce. Hodnota produktu byla považována za závislou na nákladech spojených s výrobou tohoto produktu. Vysvětlení nákladů v klasické ekonomii bylo zároveň vysvětlením rozdělení. Pronajímatel obdržel nájemné, dělníci obdrželi mzdy a kapitalistický nájemce zemědělec obdržel zisky ze své investice. Tento klasický přístup zahrnoval práci Adama Smithe a Davida Ricarda. \n\nNěkteří ekonomové však postupně začali zdůrazňovat vnímanou hodnotu zboží pro spotřebitele. Navrhli teorii, ve které by hodnota produktu měla být vysvětlena s rozdíly užitečnosti pro spotřebitele. \n\nTřetím krokem od politické ekonomiky k ekonomice bylo zavedení marginalismu a trvzení, že ekonomičtí činitelé rozhodují na základě marží. Například, člověk se rozhodne koupit druhý sendvič na základě toho, jak je sytý po prvním, firma najme nového zaměstnance na základě očekávaného zvýšení zisků, které zaměstnanec přinese. To se liší od souhrnného rozhodování klasické politické ekonomiky v tom, že vysvětluje, jak důležité zboží jako je voda, může být levné, zatímco luxus může být drahý. \n\nZměna v ekonomické teorii od klasické k neoklasicistní ekonomie byla nazvána “marginální revolucí”, ačkoliv termín naznačuje rapidní změnu, celý proces nebyl rozhodně rychlý. Tuto problematiku více rozpracovali William Stanleye Jevons v jeho díle \"Theory of Political Economy\" (\"Teorie politické ekonomie\", 1871), Carl Menger v \"Principles of Economics\" (\"Prinicipy ekonomie,\" 1871), a Léon Walras v knize \"Elements of pure economics (Elementy čisté ekonomiky,\"1874–1877). Historici ekonomie a ekonomové se věnovali několika otázkám: \n\n-zda byla pro tuto revoluci podstatnější užitečnost nebo marginalismus\n\n-zda došlo k revoluční změně myšlení nebo jen k postupnému vývoji \n\n-zda seskupení těchto ekonomů nezakrývá jejich rozdíly, které mohou být důležitější než jejich podobnosti\n\nJevons viděl jeho ekonomiku jako aplikaci a vývoj utilitarismu Jeremyho Benthama a nikdy se více nevěnoval obecné teorii rovnováhy. Menger nepřijal tuto hédonickou koncepci, z důvodu nesouhlasu se  snižující se mezní užitečností pokud jde o subjektivní prioritizaci možných použití, a zdůraznil nerovnováhu a diskrétnost; dáleměl Menger námitku proti použití matematiky v ekonomii, zatímco další dva (Walras a Jevons) modelovali své teorie po mechanice 19. století. Jevons stavěl na hedonickém designu Bentham Gold of Mill, zatímco Walras se více zajímal o interakci trhů než o vysvětlení individuální psychiky.\n\nUčebnice Alfreda Marshalla, \"Principy Ekonomie\" (1890), byla dominantní učebnicí v Anglii o generaci později. Marshallův vliv se rozšířil i jinde; Italové projevovali obdiv Maffeovi Pantaleonimu tím, že by ho nazývali „italským maršálem“. Marshall si myslel, že klasická ekonomie se pokouší vysvětlit ceny výrobními náklady. Tvrdil, že dřívější marginalisté zašli v nápravě této nerovnováhy příliš daleko tím, že přehnaně zdůrazňovali prospěšnost a poptávku. Marshall se domníval, že \"bychom mohli stejně rozumně zpochybnit, zda je to svršek nebo čepel nůžek, která stříhá kus papíru, jako zda se hodnota řídí užitkem nebo výrobními náklady”.\n\nMarshall vysvětlil cenu průsečíkem křivek nabídky a poptávky. Zavedení různých tržních \"období\" bylo důležitou inovací Marshallovy:\n\n-Tržní období: zboží vyrobené k prodeji na trhu se bere jako daný údaj, ceny se rychle přizpůsobí čistým trhům.\n\n-Krátké období: průmyslová kapacita je brána jako daná. Úroveň produkce, úroveň zaměstnanosti, vstupy surovin a ceny kolísají, aby se vyrovnaly mezní náklady a mezní příjmy, kde se maximalizují zisky. Ekonomické nájemné existuje v krátkodobé rovnováze pro fixní faktory a míra zisku není v jednotlivých odvětvích vyrovnaná.\n\n-Dlouhé období: zásoby kapitálových statků, jako jsou továrny a stroje, se neberou jako dané. Profit-maximalizace rovnováhy určuje jak průmyslovou kapacitu, tak úroveň, na které je provozována.\n\n-Velmi dlouhé období. Technologie, populační trendy a zvyky se neberou jako dané, ale mohou se měnit ve velmi dlouhých modelech.\n\nDůležitá změna v neoklasické ekonomii nastala okolo roku 1933, kdy Joan Robinsonová a Edward H. Chamberlin ve svých současně publikovaných knihách, \"The Economics of Imperfect Competition\" (1933) and \"The Theory of Monopolistic Competition\" (1933), představili koncept nedokonalé konkurence. Teorie struktury trhu a průmyslových organizací čerpají z těchto prací. Také kladou důraz na určité nástroje ekonomiky, jako je například křivka mezního příjmu.\n\nPráce Joany Robinsonové o konceptu nedokonalé konkurence byla přinejmenším reakcí na určité problémy Marshallovy teorie parciální rovnováhy, které byly zdůrazněny italským ekonomem Pierem Sraffou. Tato anglo-americká ekonomka také reagovala na tyto problémy obracením se k obecné teorii rovnováhy na evropském kontinentu představené vědci Léonem Walrasem a Vilfredem Paretou. Publikace J. R. Hickse, \"Value and Capital\" (1939), měla vliv na představení těchto tradic jeho anglicky hovořícím kolegům. On byla na oplátku ovlivněn příchodem ekonoma Friederichem Hayekem, představitelem Rakouské školy, na Londýnskou školu ekonomie a politických věd, kde toho času Hicks studoval.\n\nTento vývoj byl také doprovázen představením nových nástrojů ekonomiky, jako například indiferenční křivka a teorie mezního užitku. Úroveň matematické sofistikovanosti neoklasických ekonomů vzrostla. \"Foundations of Economic Analysis\" (1947) Paula Samuelsona přispěla tomuto vývoji matematiky v ekonomice.\n\nMeziválečné období americké ekonomie bývá sporně označeno jako pluralitní, přičemž neoklasická ekonomie soutěžila s institucionalismem o věrnost. Frank Knight, ekonom rané chicagské školy, se pokusil zkombinovat tyto dvě ekonomické školy. Mezitím byl nárůst matematiky doprovázen zvýšením dominance neoklasické ekonomiky na angloamerických univerzitách po 2. světové válce. Někteří tvrdí, že důležitou roli v tomto dominantním vzestupu neoklasické ekonomiky hrály důležitou roli politické intervence, jako je Mccarthismus, a interní politická šikana.\n\nHicksova kniha, \"Value and Capital\" (1939), obsahovala dvě hlavní části. Ta druhá, která pravděpodobně nebyla bezprostředně vlivná, představovala model dočasné rovnováhy. Hicks byl přímo ovlivněn Hayekovou představou o intertemporální koordinaci a současně také dřívější prací Lindhala. To bylo součástí opuštění od dlouhodobě členěných modelů. Tento trend vyvrcholil Arrow-Debreuovým modelem intertemporální rovnováhy. Arrow-Debreův model byl dokázán v knize Gérarda Debreua, \"Theory of Value\" (1959) a v Arrowově a Hahneho \"General Competitive Analysis\" (1971).\n\nMnoho z těchto fází vývoje neoklasické ekonomie se odehrávalo na pozadí vývoje jak ekonometrie, což je schopnost, díky které může měřit ceny a změny zboží a služeb, stejně tak jako jejich celkové množství, tak vzniku makroekonomie, či studia celé ekonomiky. Pokus o zkombinování neoklasické mikroekonomie a keynesiánské makroekonomie vedla k neoklasické syntéze, která se stala dominantním paradigmatem uvažování ekonomů v anglicky mluvících zemích od 50. let 20. století. Například Hicksovy a Samulsnovy práce byly nápomocné při rozšiřování keynesiánské ekonomie.\n\nMakroekonomie ovlivnila neoklasickou syntézou na straně jedné, přičemž podkopávala základy klasických ekonomických teorií jako například Sayův zákon nebo předpoklady o politické ekonomii jako nezbytnost pro „hard-money standard“ na straně druhé. Tyto vývojové fáze se odrážejí v neoklasické teorii hledáním výskytu rovnocenných podmínek na trhu Paretova optima, což je stav společnosti, kdy každý jedinec nebo skupina již nemůže dosáhnout lepšího postavení bez toho, že by se naopak postavení někoho jiného zhoršilo, a soběstačnosti.\n\nNeoklasická ekonomie bývá často kritizována převážně pro její příliš normativní přístup. V tomto směru neoklasická ekonomie nevysvětluje aktuální stav ekonomie a místo toho popisuje teoretický model, ve kterém se uplatňuje například Paretovo optimum.\n\nNejvíce kritik na neoklasickou ekonomii směřuje na její přehlížení omezenosti přírodních zdrojů a ekosféry, stejně jako problémy týkající se znečišťování, zhoršujícího se ovzduší apod. Tento argument vytváří významný rozpor v neoklasické ekonomii, jelikož přijetí omezenosti zdrojů by vyvracelo základní předpoklad o možnosti věčného celkového růstu ekonomiky. \n\nRovněž na předpoklad vždy racionálně jednajícího člověka může být nahlíženo jako na nereálný model ignorující jiné aspekty chování člověka než hospodářské. Za myšlenku „homo economica“ byla neoklasická ekonomie kritizována takřka už od počátků svého vzniku, např. americkým ekonomem a sociologem Thorsteinem Veblenem.\n\nCo se týče maximalizace profitů firmy, tato možnost teoreticky přichází v úvahu u velkých korporací, ovšem na takovýto cíl není nutně nahlíženo jako na žádoucí, jelikož by taková situace firem mohla vést v neprospěch společnosti a taktéž k závažným sociálním problémům.\n\nProblémy nastávají při snaze o slučitelnost neoklasické obecné ekonomické rovnováhy (ekvilibria) s dalším vývojem ekonomie (převážně s rozvojem kapitálových investic). Tento bod kritiky byl zahrnut do významných debat během 50. a 60. let 20. století—tzv. \"dvě Cambridgské debaty\"—o platnosti neoklasických teorií s důrazem na ekonomický růst, kapitál, teorii agregátů a mezní produktivity. V neoklasické ekonomii se také objevily snahy o rozšíření Arrow-Debreuova modelu k vysvětlení disekvilibria stability a jedinečnosti. V návaznosti Sonnenschein-Mantel-Debreův teorém říká, že předpoklady vedoucí k závěru, že ekvilibrium je stabilní a specifické, mohou být pokládány za omezující. \n\nNeoklasická ekonomie je často vnímána jako příliš závisející na komplexních matematických modelech (např. v teorii ekonomického ekvilibria) bez dostatečného uvážení, zda tyto modely opravdu odrážejí skutečný stav ekonomie. Někteří ekonomové vnímají samotný pokus o formulování systému natolik komplexního jakým je moderní ekonomie jako nerealistický a předem vyvrácený. V této souvislosti je populární tvrzení Miltona Friedmana o souzení teorií podle toho, zda dokáží spolehlivě předpovídat budoucí vývoj, spíše než podle přihlížení k jejich reálnosti a předpokladům. Matematické modely používané v neoklasické ekonomii zahrnují i teorii her, lineárního programování, či ekonometrie. Použití takovýchto modelů v současné ekonomii je někdy vnímáno jako překročení hranic neoklasické ekonomie, i když takovéto názory jsou individuální. Kritikové neoklasické ekonomie jsou obvykle děleny mezi ty, kteří odmítají pokročilé matematické modely, zatímco ostatní kritiky považují používání takovýchto modelů za potencionálně správný krok, přestože současné metody se potýkají s problémy.\n\nObecně řečeno, údajně nerealistické předpoklady patří mezi nejčastější body kritiky proti neoklasické ekonomii. Řada těchto kritik však směřuje vůči specifickým neoklasickým modelům a ne celku (například existují neoklasické modely, ve kterých neregulované trhy nedosahují Paretova optima a také se zvyšuje zájem o modely zahrnující neracionální rozhodování objektu). Neoklasická ekonomie je, mimo jiné, kritizována i za údajné přehlížení sociální reality a ospravedlňování zvětšující se ekonomické nerovnosti.\n\nPředmětem diskuzí na poli ekologické ekonomie, se stalo tvrzení, že neoklasický ekonomický systém je od počátku nefunkční, jelikož v sobě obsahuje postupnou destrukci přírody kvůli stupňující se spotřebě neobnovitelných zdrojů a ničení biosféry.\n\n\"V tomto článku byl použit překlad z textu na anglické wikipedii\"\n"}
{"id": "330858", "url": "https://cs.wikipedia.org/wiki?curid=330858", "title": "Petr Brukner", "text": "Petr Brukner\n\nPetr Brukner (* 19. května 1943 Písek) je český herec, člen divadla Járy Cimrmana. \n\nPůvodním povoláním projektant, působil v Cimrmanově divadle od roku 1967 nejprve jako oponář a kulisák. Přes roli studenta cimrmanologie v semináři hry \"Hospoda na mýtince\" se vypracoval ve kmenového herce souboru. Pro jeho herectví je typický komicky nesmělý, naivní projev podpořený vysoko položeným hlasem. Podle vyprávění Zdeňka Svěráka na albu \"Odskok\" jednou režisér Jaroslav Papoušek označil Petra Bruknera za \"největšího českého žijícího naivního herce\".\n\nPetr Brukner se od 70. let objevoval i ve filmu, nejprve ve snímcích z pera dvojice Smoljak–Svěrák, později i v jiných. Většinou se jedná o epizodní, díky jeho jedinečnému projevu však přesto výrazné role. Jeho svérázné herectví využil Zdeněk Svěrák i v několika televizních skečích s \"panem Leopoldem Brašnářem, který je pozoruhodný tím, že nekrade.\"\n\n\n\n"}
{"id": "330860", "url": "https://cs.wikipedia.org/wiki?curid=330860", "title": "Skepse", "text": "Skepse\n\nSkepse (z řeckého \"sképsis\", pochybnost) může znamenat:\n\n"}
{"id": "330866", "url": "https://cs.wikipedia.org/wiki?curid=330866", "title": "Kolem Švýcarska 2008", "text": "Kolem Švýcarska 2008\n\n72. ročník cyklistického závodu Kolem Švýcarska \"(Tour de Suisse 2008)\" se konal od 14. do 22. června 2008. Byl v pořadí devátým závodem kalendáře UCI ProTour 2008. Celkovým vítězem závodu se stal český cyklista Roman Kreuziger. Do čela průběžného pořadí UCI ProTour 2008 se dostal Ital Damiano Cunego.\n\nPořadí v rámci etapy\n\nCelková klasifikace\nPořadí v rámci etapy\n\nCelková klasifikace\nPořadí v rámci etapy\n\nCelková klasifikace\nPořadí v rámci etapy\n\nCelková klasifikace\nPořadí v rámci etapy\n\nCelková klasifikace\nPořadí v rámci etapy\n\nCelková klasifikace\nPořadí v rámci etapy\n\nCelková klasifikace\nPořadí v rámci etapy\n\nCelková klasifikace\nPořadí v rámci etapy\n\nCelková klasifikace\n\n"}
{"id": "330869", "url": "https://cs.wikipedia.org/wiki?curid=330869", "title": "SvalRak", "text": "SvalRak\n\nSvalRak (\"Svalbard Rakettskytefelt\") je odpalovací základna pro sondážní rakety v blízkosti osady Ny-Ålesund na Špicberkách. Odpalovací zařízení je v provozu od roku 1997 a je vhodné pro start raket vybavených přístroji pro průzkum vyšších vrstev atmosféry a ideálním místem pro start raket používaných k výzkumu magnetického pole Země. SvalRak vlastní a provozuje Andøya Rocket Range. Náklady na zřízení základny byly 7,4 milionu norských korun. 20. listopadu 1997 v 17:30 odtud odstartovala první raketa ISBJØRN-1.\n\n"}
{"id": "330870", "url": "https://cs.wikipedia.org/wiki?curid=330870", "title": "Redukcionismus", "text": "Redukcionismus\n\nRedukcionismus (z lat. \"reductio\", přivedení nazpět) je výkladový postup a myšlenkový směr, který se snaží vysvětlovat složité skutečnosti převedením na jednoduché části zejména rozkladem a tvrzením, že celek není „nic než“ soubor částí.\nSnaha vyložit složité skutečnosti pomocí jednodušších je podstatou každého výkladu. První řečtí filosofové, předsókratici, kteří se snažili najít počátek nebo původ světa v jednom ze živlů, neznamená ještě úplné převedení čili redukci. Předchůdcem redukcionismu – pokud lze z dochovaných zlomků spolehlivě soudit – je teprve Démokritos:\n\nU Démokrita provází ovšem toto přesvědčení i hluboká skepse co do možností lidského poznání:\nNovověká věda si klade jiný cíl: smyslem poznání není skutečnosti rozumět, nýbrž ji účinně ovládnout. K tomu se výborně hodí reduktivní postup, který skutečnost rozkládá na jednoduché součásti a složky a zanedbává všechno, co se takovému rozložení příčí. Jakmile se rozklad na jednoduché složky podaří, lze mezi nimi najít i jednoduché příčinné vztahy (kauzalita), jež se dají vyjádřit matematicky a s jejich pomocí s jistotou předvídat. Tuto metodu vypracoval francouzský filosof, matematik a vědec René Descartes.\n\nReduktivní postup spočívá u Descarta v tom, že skutečnost chápe jako neživou, složenou z neživých částí a ovládanou zákony mechaniky: i živé organismy jsou stroje, které by bylo možno rozebrat a opět složit. Jen člověk má kromě toho nehmotnou duši, kterou nelze tímto způsobem rozkládat a skládat. Descartův mechanistický postup se skvěle osvědčil při zkoumání a ovládání neživé přírody, narazil však tam, kde musel obětovat příliš mnoho – už při výkladu meteorologických jevů a zejména při zkoumání živých organismů. Descartův výklad fysiologie lidského těla se nikdy neprosadil a švédská královna Kristýna I., jíž knihu věnoval, mu odepsala, že se jí výklad líbí, nedovede si však představit, že by se dvěma hodinovým strojům narodily malé hodinky. Přesto se v 18. století těšily velké pozornosti mechanické automaty, napodobující chování živočichů i člověka.\n\nOd 17. století si pokusná (empirická) věda postupně uvědomuje, že objevování přírodních zákonitostí vyžaduje umělé uspořádání experimentu, kde se pokud možno vyloučí všechny rušivé jevy: tak volný pád je třeba měřit ve vakuu. Ve 20. století se nástrojem tohoto poznávání stávají modely a modelování, nejprve mechanické, matematické a později i s pomocí počítačů. Redukcionismus pak znamená přesvědčení, že i složité skutečnosti lze ztotožnit s jejich zjednodušenými modely a vyložit beze zbytku ze zákonitostí jejich jednodušších složek. Redukcionismus je jedním z postupů positivismu, který chce poznání redukovat na vykazatelná, případně měřitelná fakta.\n\nNámitky proti redukcionismu jsou několika druhů, lze je však shrnout do zásady, že „celek je víc než souhrn jeho částí“ (Aristotelés).\n\nPokud bychom chtěli živý organismus vysvětlit pouze z atomů a jejich vlastností, museli bychom u nich předpokládat nějaký zárodek schopnosti reprodukce a dokonce i vývoje a vědomí.\n\nVýznam vědeckého redukcionismu vysvětluje americký evolucionista Richard Boyd takto:\n\n\n\n"}
{"id": "330874", "url": "https://cs.wikipedia.org/wiki?curid=330874", "title": "Brázdim", "text": "Brázdim\n\nObec Brázdim (do roku 1949 Veliký Brázdim, něm. \"Brasdim\"; v 6. pádu se používá tvar „v Brázdimě“) se nachází v okrese Praha-východ, kraj Středočeský. Obec se rozkládá asi osmnáct kilometrů severovýchodně od centra Prahy a šest kilometrů západně od města Brandýs nad Labem-Stará Boleslav. Žije zde obyvatel.\n\nV obci se nachází obecní úřad, obchod se smíšeným zbožím, 2 hospody (1 v Novém, 1 ve Starém), skládka západně od obce ve směru na Veleň, kontejnerová autodoprava Petružálek, agrodružstvo Brázdim, jednotka sboru dobrovolných hasičů Brázdim, obecní knihovna, kovárna, dětský koutek v parku u pomníku padlým vojákům z první a druhé světové války, fotbalové hřiště a základní a mateřská škola. Obcí prochází cyklistická stezka. K těm nejoblíbenějším kulturním akcím patří tradiční staročeské máje nebo taneční zábavy, včetně karnevalu. Pro děti jsou určeny akce jako třeba rozloučení s prázdninami, mikulášská nadílka či rozsvícení vánočního stromu (s ohňostrojem). Aktivně se do života v obci zapojují místní spolky a o veškerém dění informují \"Brázdimské noviny\".\n\nObec sousedí s obcemi: Veleň, Sluhy, Polerady, Cvrčovice, Popovice a s městem Brandýs nad Labem-Stará Boleslav. Za obcí směrem na Brandýs nad Labem-Starou Boleslav a Popovice se nachází přírodní památka Kuchyňka, kde se dříve těžil kámen.\n\nObec sestává ze dvou vesnic (základních sídelních jednotek), jednou je Brázdim, srostlý ze dvou částí Nový a Starý Brázdím, druhou pak (navzdory svému názvu o něco menší) Veliký Brázdim, vzdálený necelý kilometr severním směrem. Tyto tři evidenční části pak leží na jednom katastrálním území \"Brázdim\":\n\nPrvní historická zmínka o Brázdimě je z roku 1052 v základní listině boleslavské kapituly. Jméno je však zkomoleno na „Prisnin“. Už tehdy to byly dvě tvrze s několika chalupami: Veliký Brázdim a Malý Brázdim (Brázdimec, Brázdimek, později po roce 1777 Starý Brázdim). Nový Brázdim byl založen mnohem později, až roku 1777. Nynější obec (Velký) Brázdim byla založena rozdělením císařského velkostatku. V bývalé tvrzi byl zřízen císařský hřebčinec, proto se dodnes zachovalo druhé jméno obce \"Štít\" od německého slova \"Gestüt\".\nVeliký Brázdim je prastará osada. Okolí muselo být zalidněno dávno před naším letopočtem. Za obcí na kopečku Homolka byly nalezeny kosti skrčenců a další předměty jako např. bronzová jehlice, bronzové a jantarové korále, bronzový spirálový náramek a různé nádoby. Věci byly uloženy v Národním muzeu.\n\nMezi nejstarší majitele tvrze ve Velikém Brázdimě podle historika Augustina Sedláčka patřil Pavlík z Újezda a Jana z Duban. Jiný historik zase uvádí Benešovské. Historicky doložený je z roku 1362 Mikuláš Benešovský, jemuž patřily oba Brázdimy. Poté náležely Mikuláši Vavřincovi, který je prodal Němci Cammererovi. Albert Cammerer zemřel roku 1437. V husitských bouřích je zabrali Pražané a později je sami pronajímali. Poté je získal pražský měšťan Antonín z domu U Oslův (jeho příjmení je odvozeno od znaku jeho domu v Melantrichově ulici v Praze).\n\nZa vlády Jiřího z Poděbrad je jako majitel připomínán Vaněk z domu U Pěti Korun. Roku 1547 koupil Veliký Brázdim (tvrz, dvůr poplužní, s poplužím s dědinami, lukami, vrbinami, hájkem, rybníky, štěpnicí a krčmou) Bernard Borman z Lauchu. Jeho syn Jan byl nevděčný, matku utiskoval, byl sudič a práč, sotva se ujal statku, udělal dluhy. Dožil se jen asi 37 let, předtím roku 1575 prodal Brázdim za zástavní sumu 5000 kop míšeňských Bryknarovi. Pak se rychle vystřídalo několik majitelů: Jan Hůlka z Počernic (1580), Jakub Jan Beřkovský ze Šebířova (1584), Magdalena Beřkovská z Řevnic (1595), Mikuláš Beřkovský (1598).\n\nV roce 1610 prodal oba Brázdimy Jan Rudolf Trčka z Lípy císaři Rudolfovi II. za 20 000 kop míšeňských. Tím byly Brázdimy připojeny k brandýskému panství. Brandýs, zámek, lesy a statky patřily císařské rodině Habsburků až do roku 1918. Při předávání tvrze ve Velikém Brázdimě do majetku císaře Rudolfa II. je uváděn dvůr, který zahrnoval celou nynější náves a pět chalup řemeslníků, což byli tito: šafář Martin, řezač Řehoř, kovář Václav, krčmář Jiřík Černý a tesař Jan Rozporka. Ke každé chalupě přináležel i kousek pole. Dvůr musel být značných rozměrů. Podle dochovaných záznamů z roku 1614 k němu náleželo 126 kop a 52 záhonů půdy (cca 762 strychů). Tak například v roce 1614 zde bylo oseto 148 strychů pšenice, 120 strychů žita, 50 strychů ječmene, 216 strychů ovsa a 17 strychů hrachu. Stav dobytka v tomto roce byl: 16 klisen,1 pušťák (hřebec), 30 krav dojných, 60 kusů svinského (vepřového ) a 340 ovcí.\n\nNový Brázdim byl založen v roce 1777 rozdělením císařských dvorů ve Velkém a Malém Brázdimě. Současně se založením Nového Brázdima byla založena i škola. V roce 1780 měl 30 čísel popisných, v roce 1830 31 čísel a 185 obyvatel, v roce 1890 měl čísel 36 a 215 obyvatel (102 mužů a 113 žen). Ve vsi měli 28 koní, 131 kusů hovězího, 18 koz a 91 kusů vepřového. V roce 1900 bylo čísel 37 a obyvatel 270 (133 mužů a 137 žen). Údaje o pěstovaném domácím zvířectvu jsou již přesnější: 25 koní, 137 kusů hovězího, 27 koz, 117 kusů vepřového, 89 husí, 539 slepic, 14 kachen a dokonce 12 včelích úlů. O deset let později, tj. v roce 1910 zde bylo už 50 čísel a 283 obyvatel (144 mužů a 139 žen). Měli 40 koní, 132 kusů hovězího, 34 koz, 240 kusů vepřového, 62 husí, 637 slepic, 5 kachen a 13 úlů.\n\nPůdorys obce tvořil po německém vzoru kříž. Uprostřed křižovatky měly rohové usedlosti ustoupit zpět z řady, aby vznikla jakási náves, ale pouze tři osadníci uposlechli společného usnesení, jen u čp. 7, které tehdy vlastnil Jan Steinfest neustoupil a tím byla pravidelnost návsi porušena. Náves byla vysázena ořešáky a bylo jich tu tolik, že Novému Brázdimu se přezdívalo \"Ořechov\". V kruté zimě v letech 1928–1929 však koruny ořechů omrzly a náves byla náhle pustá a prázdná. Obecní zastupitelstvo se tehdy usneslo, že se místo ořešáků zřídí předzahrádky. Většina obyvatel uposlechla a ostatní se postupně přidali. Některé mladší ořešáky však znovu obrostly a náves se tak znovu zelená.\n\nObce Nový a Veliký Brázdim neměly robotu. Gruntovní činže odváděla jednotlivá hospodářství jako nájem z polí. V čas potřeby museli obyvatelé chodit do lesů kopat jámy při vysazování stromků (tzv. „na kulturu“) a prohazovat sníh na císařských silnicích. Za tyto práce však byli placeni několika groši. Piva se vypilo v militantním roce 1815 (tj. od 1. 11. 1814 do 31. 10. 1815) ve Starém Brázdimě 24 sudy, v Novém Brázdimě 37 sudů a ve Velkém Brázdimě (ve Štítě) 24 sudů. Úhrnem tedy 87 sudů. Jeden sud stál 31,3 zlatých, v květnu toho roku byl sud zdražen o 20 krejcarů.\n\nTaké nazývaný Brázdimek nebo Brázdimec je obec také prastarého původu pod kopcem Kuchyňkou. Na kuchyňce prý stávalo hradiště a nalezly se tu zbytky pálených cihel. Rovněž na nedalekém Zlatém kopci prý stávalo keltské oppidum (opevněné středisko Keltů; Slované je posléze částečně vytlačili na západ a částečně s nimi splynuli).\n\nJméno na Starý Brázdim bylo změněno až při založení Nového Brázdima v roce 1777. Dvůr stával při č. 18, neboť v gruntovní knize je psáno „\"gewester Meierhof\"“ (bývalý panský dvůr). Podle starých zpráv náležel Benešovským. Oba Brázdimy byly povětšinou v držení stejného majitele, ale už například v roce 1362 odprodal Mikuláš Benešovský Malý Brázdim Matouši Turnovskému (nebo z Turnova). V roce 1379 však už zase náležel Janu Benešovskému, vnuku Mikulášově. V první polovině 16. století se o Malý Brázdim musela soudit Johanka z Přítočna se svým nehodným manželem Janem Širokým z Mirovic. V kronice je dokonce uvedena její obsáhlá stížnost králi a císaři Ferdinandovi I. Bylo jí vyhověno, ale stejně po její smrti v roce 1562 propadl majetek jako odúmrť králi.\n\nDalší majitelé vlastnili oba Brázdimy společně a od roku 1610 byly obě osady připojeny k císařskému panství v Brandýse. V trhové smlouvě ze dne 27. července 1610, kdy Rudolf Trčka prodal oba Brázdimy císaři Rudolfovi II., je uvedeno 9 poplatníků v Malém Brázdimě. V purkrechtní knize se uvádí 10 gruntů a chalup: č. 1 Matěj Pospíšil 24 kop záhonů roli orné, č. 2 Jan Žíželický 9 kop záhonů, č. 3 Jan Boháč 1 kopa 48 záhonů, č. 4 Matěj Bachura krčma, 2 kopy 40 záhonů, č. 5 grunt hraběte Trčky (nyní Šimona Rosy) 2 kopy 40 záhonů, č. 6 Václav Novotný 1 kopa 46 záhonů, č. 7 grund Beřkovského (nyní Tomáš Kočí) 1 kopa 40 záhonů, č. 8 Jan Zmužil 15 kop 50 záhonů, č. 9 Novákovský s chalupou asi 150 kop záhonů, č.10 Nemravovský čili Křížkovský 3 kopy záhonů.\n\nObec Starý Brázdim měla robotu. Například za vlády císaře Josefa II. (v roce 1781) činila robota na gruntu č. 1 104 dní tažných (později změněno na 36 zlatých a 33 1/4 krejcaru). Na gruntu č.9 156 dní tažných (později změněno na 36 zlatých a 56 krejcarů). Na gruntu č. 17 156 dní tažných (později změněno na 98 zlatých a 30 1/2 krejcaru). Na chalupě č. 4 78 dní pěších (později změněno na 28 zlatých a 51 1/2 krejcaru). Dnem 1. ledna 1790 měla být robota domkářů a podruhů zrušena, ale nestalo se tak, protože dne 26. února 1790 zemřel císař Josef II. Robota jako taková byla plošně zrušena až v roce 1848.\n\nVálka třicetiletá začala druhou pražskou defenestrací dne 23. května 1618 defenestrací císařských místodržící Slavaty a Martinice a písaře Fabriciuse Platnera. V kronice sluzské se tomuto činu věnuje pan farář Pubal dost podrobně, protože mezi nejdivočejší vzbouřence patřil držitel dvora v sousedních Sluhách Ernfrýd Berbisdorf z Berbisdorfu. Ten např. dne 19. srpna na zemském sněmu vášnivě mluvil proti císaři Ferdinandovi: „Všichni ze všech zemí mají táhnouti do pole. Kdo by zůstal doma, má být na vlastních vratech oběšen nebo rozsekán.“ Pravděpodobně i jeho přičiněním byl českým králem zvolen Fridrich Falcký, zvaný zimní král, který byl dne 4. listopadu 1619 byl korunován na krále českého a při té příležitosti pasoval pět osob na rytíře svatého Václava, mezi nimiž byl i Ernfrýd Berbisdorf. Ve stavovském vojsku pak zastával Berbisdorf hodnost rytmistra, ovšem nejvýznamnějším jeho činem asi bylo pustošení katedrály svatého Víta. Dne 8. listopadu 1620 v bitvě na Bílé Hoře bylo Fridrichovo vojsko, vedené Anhaltem a Hohenlohem, v krátké bitvě poraženo od bavorského vévody Maxmiliána. Sotva došla do Prahy první zpráva o porážce stavovského vojska na Bílé Hoře, král utekl a s ním i Berbisdorf.\nSluhy byly konfiskovány a v roce 1623 odevzdány koleji jezuitů u sv. Klimenta na Starém městě Pražském. Po konci třicetileté války (vestfálský mír v roce 1648) pak zanikly vesnice \"Livy\" (dodnes se pamatuje pouze název na silnici k Brandýsu) a obec \"Záhoří\", která se nacházela za kopcem Kuchyňkou mezi Popovicemi a Cvrčovicemi. Následky války se kraje dotkly i jinak, už v roce v roce 1621 leželo císařské vojsko v Praze, Brandýse i Kostelci a pod záminkou, že nebere žold, vyjíždělo do okolí plenit a loupit. Hospodáři opouštěli grunty, které pustly. Pan farář Pubal ve své kronice píše: „\"Mohu líčiti jen to, co se na našich osadách událo a co je známo z pramenů. Co nebylo zapsáno, upadlo v moře zapomenutí. V roce 1625 zdvihl se lid na panství Brandýském a Lisském, že se jim děje příkoří ve víře evangelické. Opouštěli statečky, shromáždili se v nemalém počtu s bílými prapory se zlatými kalichy na nich. Správce panství Brandýského je hleděl upokojiti, že se přestoupení jich k víře katolické odkládá. Ale lid se nenechal uchlácholiti pouhými sliby. V roce 1631 Sasové obsadili Brandýs a v okolí drancovali. V roce 1634 obsadili Brandýs opět. Dne 2. června 1639 dobyli Brandýs Švédové a jako žhavá láva se rozlili po celých Čechách, řádíce velice krutě, nešetříce ani kostelů ani žen ani dětí. Sami se chlubili, že za jediný rok vypálili v Čechách 6.000 měst, vesnic a dvorů. I naše osady velice trpěly, lid pobit nebo utekl do lesů, domy vydrancovány, spáleny, pole zpustošena a udupána. Deset, dvacet i více let zůstala ležet ladem. Po uzavření míru Vestfálského v roce 1648 byl učiněn konec války třicetileté. Obce se těžce a pomalu počaly probouzet k novému životu. Grunty byly obsazovány novými robotníky: Sluhy osazeny lidmi z Přezletic, Mratín lidem z Lukavce, Brázdim lidmi z císařských panství až ze Slezska. Ale jak bídný měli ubozí robotníci život. Stavení vypálena a pobořena, pole pustá, léta neosívaná. K tomu platy a robota. Čím větší grunt, tím větší bída. Dřeli do úpadu, měli hlad a proto raději utíkali. Mimo to je trápily časté pohromy. V letech 1637, 1647, 1657 a 1661 byla veliká sucha. Roku 1665 se ukázala kometa a uhodilo sucho tak veliké, že studnice, potoky a řeky vyschly.\"“ V roce 1680 zde také řádil mor, kolik lidí ale zemřelo, není možné zjistit, protože tehdy matriky nebyly nebo se ztratily.\n\nJaká byla bída na selských gruntech dosvědčuje příklad gruntu č. 8 (později č. 9) ve Starém Brázdimě, který v roce 1616 za 400 kop grošů koupil krčmář Jiřík Černý. Při koupi zavdal 100 kop grošů, při zápise 80 kop a ročně měl klást po 6 kopách grošů. V letech 1617 až 1631 složil 40 kop grošů. V následujících letech zahynula celá rodina až na jediného syna Jana, který žil v Praze jako mlynářský tovaryš. Vrchnost ho donutila, aby se gruntu ujal a aby vrchnosti doplatil zbytek kupní smlouvy 72 kop grošů v ročních splátkách. Janu Černému však bylo zle a požádal vrchnost o povolení k prodeji krčmy ve Velkém Brázdimě, kterou zdědil po otci. Hejtman však prodej nepovolil. Jan Černý si musel vypůjčit obilí k setí, ničil ho dluh přes 60 zlatých rýnských. Obilí zasel, ale protože měl pole blízko lesa, panská zvěř mu úrodu spásla. V zoufalství si podal žádost na Českou komoru, aby mu byl dluh odepsán. Nemohl se však se dočkat vyřízení své prosby a sběhl. Protože po jeho útěku neměl grunt hospodáře, sousedi pole obdělávali a odváděli vrchnosti čtvrtý mandel. Roku 1677 dosadila vrchnost na tento grunt Jana Moravce. Ani jemu se nedařilo a roku 1687 jeho rodina rovněž utekla. V roce 1688 za 175 kop grošů ujal se gruntu Matěj Malina. Ani on však nedokázal grunt obdělat, protože měl chorou ženu a postoupil jej Vojtěchu Prášilovi (Práškovi). Roku 1692 Malina sebral ženu a děti a sběhl. Grunt byl velmi zpustlý, budovy potřebovaly opravy, na něž nebyly prostředky. Kromě toho byl velký a jedna rodina jej nemohla obdělat. Proto šel z ruky do ruky: od roku 1692 Matěj Pavlis, 1696 Adam Kaplíř, 1708 Jakub Písecký, 1711 znovu Adam Kaplí, který roku 1715 zemřel. Roku 1722 se gruntu ujal Jan Rychtrmoc, roku 1724 Matěj Řehák, který klesal víc a víc do dluhů a proto jej postoupil Václavu Mrnkovi. Teprve v této rodině se grunt udržel až do roku 1851 (tehdy jej převzala Marie Nováková ze Zelenče, roku 1864 pak její syn Josef, od roku 1893 zeť František Čurda, jehož dcera se provdala za Antonína Zurynka, jehož rodina drží statek dosud).\nAž do druhé světové války žila vesnice poklidným životem, a jen čtyři tragické události tuto tišinu porušily. Prvním byl případ starých manželů Májových ze Sluh. Starý Máj byl nejprve vylákán večer ze svého bydliště ve Sluhách a na křižovatce polních cest zavražděn. Jeho žena byla týž den večer zardoušena ve svém domě ve Sluhách při krmení husí. Stalo se tak v podvečer pouti ve Sluhách a vrah, nebo vrazi nebyli nikdy vypátráni. Říkalo se, že svého otce do Brázdima vylákal jeho vlastní syn a vraždit mu pomáhal jeho švagr, bydlící v Brázdimě. Důvodem mohlo být dědictví, rodiče prý odmítali dát mladým chalupu. Na věčnou paměť je nad křižovatkou cest pomníček – křížek s nápisem „Na tomto místě byl dne 24. dubna zavražděn…“. Kolem křížku je vysázena skupina akátů.\n\nDruhý případ se stal, když při nějaké zábavě se několik mladíků popralo, rvačka se přenesla na náves, kde jednoho mladíka povalili. Ten v sebeobraně bodl jiného tak nešťastně, že ho smrtelně zranil.\n\nO třetím případě napsal Václav Králík: „\"Na třetí případ se moc dobře pamatuji. Moje spolužačka Máňa Stránská, moc hezké děvče, měla milého - pekařského chasníka. Rodiče známosti nebránili a byli nesmírně překvapeni, když našli Máňu v posteli mrtvou. Její milý ji ubil sekáčkem. Motiv? Neznámý. Při přelíčení se přišlo na to, že chasník házel živé kočky do rozpálené pece. Tedy sadista. Byl odsouzen za zabití na sedm let. Za války prý utekl, byl chycen a popraven.\"“\n\nČtvrtý případ byl nejasný. Syn chalupnice Houkové ze Starého Brázdima čistil pistoli a při náhodném výstřelu zastřelil svou sestru. Ledacos se povídalo o životní pojistce. Svědci však nebyli žádní.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Veliký Brázdim \"(přísl. Nový a Starý Brázdim, 765 obyvatel)\" byly v roce 1932 evidovány tyto živnosti a obchody: cihelna, 2 holiči, 3 hostince, 2 koláři, středočeský konsumní spolek, 2 kováři, krejčí, 2 obchody s lahvovým pivem, 5 rolníků, 4 řezníci, 4 obchody se smíšeným zbožím, 3 trafiky, velkostatek Kolátor.\n\nPřevahu v Brázdimě měli katolíci, registrovaných evangelíků bylo málo. Po první světové válce přešlo několik katolíků, ale i jiných, do církve Československé. Za první republiky byly ve vsi jen dvě rodiny židovské. Rodina Rusova, která měla malý krámek, jenž později koupil pan Hatka, a rodina Baierova (pozn. nynější Vernerova hospoda). Ta už byla zámožnější, měla obchod, řeznictví a pole. Před první světovou válkou bylo těchto rodin víc, například velkostatek (pozn. později Kolátorův) vlastnil Žid Oplatek.\n\nObě židovské rodiny skončily tragicky. Starý Rus zemřel ještě před druhou světovou válkou. Jeho dcera, provdaná za Araba, v té době už vdova se synem Josefem se vrátila do Egypta, odkud pocházel její manžel Eleoa. Arabové však zvláště smíšená manželství Židovky s Arabem pronásledovali.\n\nRodina Baierova dopadla obdobně. Starý Baier zemřel ještě pře vypuknutím války. Stará paní, syn Rudolf a dcera Vlasta byli odvezeni do koncentráku. Manžel Vlasty včas utekl do Anglie. Jejich hospodu, řeznictví a pole dostal do správy sudetský Němec Pusch, vedoucí SA na okrese Brandýs. Rudolf a Vlasta v koncentračním táboře zahynuli. Ironií osudu se domů vrátila umřít jen babička, stará paní Baierová. Ve své opuštěnosti si chodívala popovídat naproti k Pospíšilovým. Jednou si tu postěžovala: „Schovali jsme si nějaké zlato a cennosti u některých Brázdimáků, kterým jsme důvěřovali. Zpět jsme nedostali nic, všechno zapřeli!“\n\nSyn Šalamouna Österreichera Adalbert přišel na svět 8. prosince 1862 ve Starém Brázdimě. Jeho matka byla Barbora rozená Polláková. Jediné školní vzdělání získal navštěvováním židovské školy v Brandýse. Poté se vyučil Praze jako prodavač v galanterním obchodě, ale zájem měl o literaturu. Oblíbil si starší českou literaturu – Tyla, Herloše, Chocholouška, Nerudu. Po devíti letech se vrátil do rodného kraje. Bydlel v Mratíně, živil se jako hauzír (podomní obchodník) a obchodoval obilím. Později založil se svým bratrem Karlem obchod obuví, Karel vedl hlavní závod v Jindřišské ulici, Vojtěch filiálku v Libni.\n\nPublikovat začal díky spisovateli a redaktorovi \"Času\" Janu Herbenu, který také přeložil jeho německé jméno jako Vojtěch Rakous. Na Herbenovo doporučení začal vydávat Rakousovy humoresky ve svém \"Palečku\" Rudolf Pokorný. Dějištěm je české maloměsto a vesnice, kreslí někdy s úsměvem, někdy s úsměškem místní mocipány, podlízavce, omezence, nešiky, paničky dávající rozumy nedovtipným manželům a jejich humor přechází v satiru. Herben byl jen nakrátko ochráncem Rakousovým, pak se už tento neveliký, hubený, snědý mladíček židovského typu i literárně staral sám o sebe. Stal se přispěvatelem českobrodského časopisu \"Naše hlasy\", napsal několik povídek do \"Kalendáře českožidovského\", kde vyprávěl o světě venkovských židů, z nichž pocházel. Publikačně se omezoval na periodika českožidovského hnutí a jen výjimečně psal i jinam.\n\nTeprve první vydání povídkového souboru \"Vojkovičtí a přespolní\" z roku 1910 bylo přijato jako pozoruhodné dílko a česká literatura si připsala do svého rejstříku nové jméno knižní prvotiny autora, kterému bylo tehdy bezmála 50 let, který čtvrt století publikoval a který hlavní část svého beletristického díla už vytvořil. V rozmezí let 1910–1926 vyšlo celkem sedm vydání Vojkovických a přespolních, cyklus \"Mothe a Rezi\" byl zdramatizován a zfilmován. Po Mikoláši Alšovi a Karlu Ladislavu Thumovi, ilustrátorech Rakousových humoresek v Palečku, ilustroval jeho povídky mimo jiné Adolf Kašpar a Josef Lada. Rakousovy povídky byly překládány do cizích jazyků – zatímco Vojtěch Österreicher nadále a téměř do konce života prodával v malém krámku v Libni na Primátorské třídě čp. 440 boty svým předměstským zákazníkům a splýval se svým okolím jak jazykově, tak životním stylem. Zemřel v Libni 8. srpna 1935 a byl pohřben na židovském hřbitově v Ďáblicích.\n\nKněz a národní buditel František Josef Řezáč se narodil v Polehradech (nyní Polerady) 8. ledna 1819. Jeho rodný grunt měl rod Řezáčů v držení od nepaměti (pan farář Pubal při pátrání v archivech se setkal s tímto jménem už v roce 1420 kdy držitelkou gruntu a svobodné krčmy byla Anna Řezačka). Nejprve chodil nejprve do školy v Brázdimě a po dalších studiích přešel do semináře, kde se seznámil s Karlem Havlíčkem Borovským. Po vysvěcení na kněze působil na několika místech, nejdéle v Lítni u Berouna. Tam tenkrát kaplanoval jiný kněz buditel, Václav Beneš Třebízský, vztah obou kněží ale nebyl právě nejlepší.\n\nŘezáč se brzy začal věnovat veřejné práci. Věnoval se hlavně školám a věznicím, věřil, že čím víc bude prvních, tím méně bude potřeba druhých. Vypracoval nový vězeňský řád, na tehdejší dobu velmi pokrokový, který byl v Rakousku přijat a uzákoněn. Mezi jeho prvními činy bylo zřízení české vyšší dívčí školy v Praze a zřízení české střední školy na Malé Straně. Pomáhal zakládat knihovny, sám jich založil na 300 a pokusil se zřídit opatrovny pro děti pracujících rodičů. Jako kněz se zasazoval o odluku církve od státu a zavedení dozoru okresního a zemského. Býval též zemským a říšským poslancem, ale za revoluce 1848 byl zatčen, uvězněn a hrozilo mu přísné potrestání. Po potlačení revoluce byl jako kněz propuštěn. Přesto sepsal a spolupodepsal odvážné memorandum proti útisku českého národa, podané 18. června 1860 dr. Riegerem a cukrovarníkem Macháčkem proti císaři.\n\nV době svého dočasného vysazení z kněžství koupil Řezáč roku 1862 chalupu v Zárybech, v níž chtěl vytvořit základnu pro obnovení církve českobratrské, připojit se s ní k ruskému pravoslaví a tím k ruskému národu. Jeho styky s ruskou říší byly velmi živé. Charkovská univerzita ho jmenovala dopisujícím členem a ruskou vládou byl vyznamenán rytířským řádem Stanislavským. Přesto brzo vysílen odešel na odpočinek a o svátcích vánočních roku 1879 předčasně zemřel v šedesáti letech. V úmrtním listě v rubrice příčina smrti je uvedeno: „marasmus – všeobecná sešlost a ochabnutí sil jak tělesných, tak duševních“. Pochován je na olšanských hřbitovech. Zásluhou učitelstva okresu brandýského byla na rodném domě č. p. 14 v Poleradech zasazena pamětní deska.\n\nDopravní síť\nVeřejná doprava 2017\n\n"}
{"id": "330881", "url": "https://cs.wikipedia.org/wiki?curid=330881", "title": "Barevný profil", "text": "Barevný profil\n\nBarevný profil, v originále ICC (International Color Consortium) profile, charakterizuje barvový gamut a vlastnosti reprodukčního zařízení či média. Tyto informace mohou být využity pro přesnou reprodukci či zobrazení barev na daném zařízení, ať je to tiskárna, monitor, skener,TV, či jiné zařízení.\n\nICC profily jsou využívány zejména v aplikacích DTP, kde slouží k převodu mezi barvovými prostory RGB a CMYK a k zajištění barevné shody při reprodukci barev.\n"}
{"id": "330885", "url": "https://cs.wikipedia.org/wiki?curid=330885", "title": "Wallops Island", "text": "Wallops Island\n\nWallops Island je 15,5 km² velký ostrov ležící přímo při východním pobřeží Virginie. Je součástí řetězu ostrovů táhnoucího podél východního pobřeží USA.\n\nOstrov dlouhý 9,5 kilometru a široký jen 800 metrů náleží do okresu Accomack County a nachází se přímo na jih od ostrova Chincoteague Island, oblíbeného cíle turistů.\n\nNa ostrově se nachází kosmodrom Wallops Flight Facility.\n"}
{"id": "330888", "url": "https://cs.wikipedia.org/wiki?curid=330888", "title": "Mechanismus", "text": "Mechanismus\n\nMechanismus (z řeckého \"méchané\" = nástroj, stroj) může znamenat:\n\n\n\n\n"}
{"id": "330889", "url": "https://cs.wikipedia.org/wiki?curid=330889", "title": "Lesbická utopie", "text": "Lesbická utopie\n\nLesbická utopie je společenství tvořené pouze ženami, které nejsou závislé na mužích.\n\nTakovéto pojetí společnosti lze nalézt v řecké mytologii, v legendách o Amazonkách, národu ženských bojovnic. Podle legendy Amazonky jednou za rok navštíví Gargareány, aby se s nimi pomilovaly.\n\nU lidské reprodukce, stejně tak jako i u jiných živočišných druhů, je zapotřebí vajíčko (od ženy), spermie (od muže) a děloha, jakožto vhodné prostředí s dostatečnými zdroji živin, ve které se embryo může vyvinout v plod a růst až do okamžiku porodu.\n\nVědci vytvořili mládě myši od dvou myších samic. Existuje možnost, že další výzkum tohoto nebo podobného postupu mohou v budoucnu dovolit dvěma ženám být genetickými rodiči jednoho dítěte. Vědci objevili metodu, jak oplodnit lidské vajíčko za pomoci genetického materiálu, z jakékoliv lidské buňky. To by mohlo případně umožnit dvěma nebo více ženám otěhotnět a porodit dítě bez mužské pomoci. Mezitím získávají v jednotlivých státech manželství osob stejného pohlaví a registrovaná partnerství právní podporu.\n\nZatím se neví, zda by mohla být tato biotechnologie použita i u člověka, bez ohledu na etické problémy, které by mohly vyvstat.\n"}
{"id": "330890", "url": "https://cs.wikipedia.org/wiki?curid=330890", "title": "Libido", "text": "Libido\n\nLibido (lat. touha, žádost, pud) je sexuální touha a pohlavní pud. Někde se označuje jako „sexuální apetit“ či „energie“. Libido má důležitou roli v psychologických teoriích Sigmunda Freuda a Carla Gustava Junga. V psychoanalýze je libido označení pro projevy pohlavního pudu, základní pudové energie a sexuální touhy, která vyvěrá z podvědomí a je zaměřená na dosahování slasti.\n\nLibido je hormonálně řízeno androgeny, které jsou tvořeny převážně v nadledvinách, ze 40 % však ve vaječníku.\n\nLibido je pojem užívaný především v psychoanalýze, kde označuje psychickou, respektive psychosexuální energii. Libido se mimo psychoanalýzu někdy definuje jako „pohlavní pud“. Pro psychoanalytiky však jde o energii, či dokonce spíše o „metaforu energie“, která má zdroj buď v nevědomí, anebo v těle. Když se za zdroj považuje tělo, je libidem myšlena spíše energie, kterou jsou obsazeny výboje pohlavního pudu. Když se za zdroj považuje nevědomí, vyniká “metaforická povaha” pojmu libido.\n\nPojem libido Freud převzal z latiny, kde původně značil přání, touhu či nutkání, což akcentuje pudový charakter této energie, Freud však stejně tak akcentoval psychickou povahu této energie, když o libidu hovořil jako o \"palivu psychického systému\". Obě představy jsou u Freuda, tak jako v mnoha jiných případech, zakotveny v různých fázích jeho tvorby.\n\nZároveň bylo libido pro Freuda na trochu jiné úrovni abstrakce energií pudu života.\n\nC. G. Jung převzal termín libido od Freuda do své Analytické psychologie, ovšem definoval ho jako psychickou energii obecně, která může nést jakýkoli obsah, nejen sexuální. Čili chápal libido jako „směřování“ (zájem) vůbec. Hovořil o něm jako o pojmu vyjadřujícím cosi „nevýslovného“ a „záhadného“, a spatřoval v něm „kontinuální životní pud“ a „vůli k životu“.\n\nV prvotních pracích Freud vnímal libido jako energii pudu. Později tvrdil, že „své libido“ má i Já (Self) – \"narcistické libido\". A posléze dokonce i Ego – libido Ega je energií, která se navázala na objekty v průběhu vývoje jedince, z těchto objektů se stáhla a Ego si ji přivlastnilo. (Vývoj Ega totiž iniciuje frustrace z pochopení jinakosti a oddělenosti rodičů; dítě vytvoří z rodičů objekty a obsadí je libidinosní energií; tento konflikt s vnějšími objekty nabitými psychickou energií subjektu dítě řeší identifikací s rodiči a následnou introjekcí rodičovských postav; tím se původní energie „vrací domů“ a zmocní se jí Ego.)\n\nLibido může nabývat různých forem a může se různě projevovat, obsazuje procesy, struktury, objekty i jejich reprezentace.\n\nLibido se podle Freuda vyvíjí tak, že prochází různými stádii, v nichž se mění zdroje a formy sexuální slasti. Sám Freud rozlišil čtyři klíčové fáze vývoje, které se liší podle toho, že hlavními zdroji slasti jsou postupně vlastní ústa, anál, penis a nakonec se pozornost a slast konečně přesouvá na objekt (rodičovský). Freud spekuloval také o fázi, kdy je slast rozložena po celém těle a její vnímání splývá s vnímáním celého těla; tato fáze (tzv. \"polymorfně perverzní\") je zřejmě ohraničitelná pobytem v děloze. Libidinosní vývoj je uzavřen fází latence, kdy psychosexuální zrání přešlapuje na místě a stabilizuje se. V naší kultuře fáze latence (není jasné do jaké míry je její načasování ve vývoji podmíněno biologicky a do jaké kulturně) končí pubertou.\n\nKaždé pozdější libidinosní pohyby jiným směrem než k heterosexualitě (protinarcistické jinakosti) jsou projevem fixace či regrese. Pokud se průchod vývojovou fází nezdaří, dochází k fixaci (na fázi libida, na objekt), při komplikovaném průchodu dochází v dospělosti k regresi. Fixovaná nebo regredující osoba pak má infantilní způsoby chování, nebo se k nim uchyluje pod vnějším tlakem (eventuálně si vybírá erotické objekty na základě podobnosti s fixovaným objektem – např. velká ňadra – případně lze indikovat ztrátu energie uvázané na objekt). Podle Freuda se každá fixace či regrese v dospělosti projevuje buď psychickou poruchou anebo sexuální perverzí. Sexuální perverze otevřeně manifestuje původní sexuální tematiku, původní objekty a také vztah k erotogenním zónám. U neuróz či jiných poruch psychoanalytik indikuje téma, objekty i drážděné zóny (např. problémy s vyměšováním) analogicky jako u perverzí.\n\nPerverze jsou pro Freuda svědky dějin libida, podobně jako neurózy. Perverze jsou negativy neuróz; to, co neurotik potlačuje, “deviant” přehrává. I úkolem perverze je však bránit Ego před úzkostí. Dítě je pro Freuda “polymorfně perverzní” a sexuální perverze v dospělosti představuje regresi ke sklonům infantilní sexuality.\n\nKlíčovými perverzemi, jejichž rozezvučení je všelidsky apelativní, jsou ty upomínající na uzlové body libidinosního vývoje. Jsou jimi obecně narcismus, sado-masochismus, exhibicionismus a voyeurismus.\n\nPrvní zásadní fází vývoje libida je fáze orální. Předpokládá se, že začíná narozením a končí odstavením od prsu (případně dobou, kdy si dítě přeje být odstaveno). Zdrojem slasti jsou v této fázi ústa. Pokud dojde k fixaci či regresi na tuto fázi, osoba s orálním charakterem může inklinovat k sado-masochismu, v případě psychopatologické realizace problematiky se dává orální charakter především do souvislosti s maniodepresivní psychózou a depresí.\n\nPo orální fázi se libido vyvíjí fází anální, kde zdrojem slasti je především anál a defekace, tedy manipulace s výkaly. Při fixaci či regresi bývá v psychopatologické podobě výsledkem nutkavá neuróza. V sexuálně-perverzní rovině jí odpovídá sadismus.\n\nPo anální fázi libidinosního vývoje následuje fáze falická. Tehdy se chlapec začíná zabývat svým penisem a jeho funkcemi. U dívek pak Freud považoval za klíčovou zkušenost úlek ze ztráty penisu následovaný závistí penisu. S falickou fází souvisí dílčí pud exhibicionismu. Chlapec má potřebu ukazovat, že má genitál, u dívek se rozvíjí obecný feminní exhibicionismus, jímž je kompenzována neúplnost – „ztráta penisu“ („musím něco mít, když se na mne dívají!“). Pasivní verzí exhibicionismu je voyeurismus, slast z dívání se. Narcistické zalíbení ve svém genitálu také připravuje půdu homosexualitě (u chlapců).\n\nMezi třetím až pátým rokem života se realizuje fáze oidipovská, charakterizovaná oidipovským (u dívek elektřiným) komplexem, kdy se zájem dítěte přesune k vlastnění rodiče opačného pohlaví a odstranění rodiče pohlaví stejného. Libido se prvně ve vývoji masivně přesouvá na celý lidský objekt, což je prototyp sexuální dospělosti.\n\nOidipovské drama se řeší identifikací s rodičem stejného pohlaví a dočasným zřeknutím se pohlaví opačného, které je znovu objeveno až ve formě dospělého sexuálního objektu. U chlapců předjímá tuto fázi kastrační úzkost, která se v psychopatologii vyjevuje jako úzkost paranoidní, jejímž perverzním ekvivalentem je submisivita a latentní homosexualita. Homosexuální přání je pro Freuda reaktivací femininního přání vůči otci v oidipovské fázi u chlapců.\n\nRYCROFT, Charles: Kritický slovník psychoanalýzy, Praha, Psychoanalytické nakladatelství 1993. ISBN 80-901601-1-5\n"}
{"id": "330892", "url": "https://cs.wikipedia.org/wiki?curid=330892", "title": "Nihat Kahveci", "text": "Nihat Kahveci\n\nNihat Kahveci (* 23. listopadu 1979 Istanbul, Turecko) je bývalý turecký fotbalový útočník a reprezentant. Mimo Turecko působil na klubové úrovni ve Španělsku.\n\nV A-týmu Turecka debutoval 7. 10. 2000 v přátelském utkání v Göteborgu proti Švédsku (remíza 1:1). Celkem odehrál v letech 2000–2010 za turecký národní tým 69 zápasů a nastřílel 19 branek.\n\n\n"}
{"id": "330901", "url": "https://cs.wikipedia.org/wiki?curid=330901", "title": "Harmonický průměr", "text": "Harmonický průměr\n\nHarmonický průměr kladných čísel (např. hodnot kvantitativního znaku statistického souboru) je definován jako podíl počtu těchto čísel (rozsahu souboru) a součtu jejich převrácených hodnot. Jinými slovy je to převrácená hodnota aritmetického průměru převrácených hodnot průměrovaných čísel:\n\nPoužívá se, pokud potřebujeme hodnotu, která zastupuje ostatní, co se týče převrácených hodnot, například při výpočtu průměrné rychlosti na úsecích stejné délky. Dále jsou-li hodnoty znaku nerovnoměrně rozloženy kolem aritmetického průměru, nebo když jsou hodnoty extrémně nízké či vysoké.\n\nPro harmonickou posloupnost platí, že každý její člen kromě prvního a posledního je harmonickým průměrem sousedních členů.\n\nHarmonický průměr je vždy menší než geometrický průměr, nebo je mu roven. Více viz nerovnosti mezi průměry.\n\n"}
{"id": "330909", "url": "https://cs.wikipedia.org/wiki?curid=330909", "title": "Zemský hejtman", "text": "Zemský hejtman\n\nZemský hejtman ( \"Landeshauptmann\") je označení zemského představeného, dnes především předsedy vlády rakouských spolkových zemí a italské autonomní provincie Bolzano (Jižní Tyrolsko). Ve Vídni se obdobná funkce označuje jako starosta (Bürgermeister). V Česku toto označení používá ve své vnitřní organizaci politická strana Koruna Česká.\n\nOznačení zemských správců jako hejtmanů (\"capitaneus\") přinesl do střední Evropy z Itálie Friedrich II. a v českém prostředí zdomácnělo již během 13. století. Prvním hejtmanem byl olomoucký biskup Bruno, kterého Přemysl Otakar II. jmenoval hejtmanem v nově nabytém Štýrsku. Za Václava II. se označení ujalo i na Moravě. Ve 14. století se k jejich správní funkci přidala i funkce finanční. Protože byli hejtmani vybíráni především z místní šlechty, stali se zástupci jak krále tak i stavů a přísahali tedy obvykle panovníkovi i zemi. Označení hejtman se v té době přeneslo i na fojty Horní a Dolní Lužice, Braniborska, Míšeňska a Durynska a rozšířilo se i do Slezska.\n\nPostupně nabýval hejtmanský úřad více stavovské povahy, zvláště na Moravě, kde mělo obsazení úřadu zemského hejtmana v důsledku trvalé nepřítomnosti krále nepřetržitý charakter. V Čechách naopak byli hejtmani jmenováni jen příležitostně, v jeden čas mohlo být pověřeno správou země i více osob. Počátkem 16. století hejtmanský úřad z Čech úplně mizí. Ve Slezsku se potom vyvinula instituce vrchního hejtmana příslušného pro všechna knížectví, některá knížectví však měla i hejtmany vlastní.\n\nNa Moravě se stal zemský hejtman na základě Obnoveného zřízení zemského opět královským úředníkem, po správních reformách 30. a 40. let 17. století předsedal Královskému tribunálu, novému nejvyššímu zeměpanskému správnímu úřadu na Moravě, zároveň však stál nadále v čele zemské stavovské obce, z jejíhož středu byl vybírán. Podobně byl reformován úřad vrchního hejtmana ve Slezsku, který stanul v čele kolektivního vládního orgánu – slezského vrchního úřadu.\n\nPo tereziánských reformách stanul moravský zemský hejtman v čele nově zřízeného gubernia, v čele stavovské obce stál z pozice předsedy zemského výboru. Po ústavních reformách v roce 1861 předsedal zemský hejtman moravskému zemskému sněmu a zůstal jím až do zániku monarchie.\n\nPodobně jako na Moravě existovala v letech 1861-1918 funkce zemského hejtmana také v některých historických zemích Rakouska-Uherska, a to ve Slezsku, Bukovině, v Horním Rakousku, ve Štýrsku, Korutansku, Kraňsku, Salcbursku, ve Vorarlbersku, Tyrolsku a v Přímoří. Byl tak označován předseda zemského sněmu dotyčné země, který byl vybírán císařem z řad poslanců zemského sněmu.\n\nV Českých zemích funkci zemského hejtmana oživila politická strana Koruna Česká (monarchistická strana Čech, Moravy a Slezska), která prosazuje návrat k zemskému zřízení a odráží to i ve své vnitřní organizaci, rozčleněné podle tří historických zemí (Čechy, Morava, Slezsko). Zemští hejtmani Koruny České jsou pak nejvyšší představitelé těchto tří zemských organizací strany.\n\n\n"}
{"id": "330915", "url": "https://cs.wikipedia.org/wiki?curid=330915", "title": "Abú al-Hasan Alí ibn Muhammad al-Qalasádí", "text": "Abú al-Hasan Alí ibn Muhammad al-Qalasádí\n\nAbú al-Hasan Alí ibn Muhammad al-Qalasádí (1412 v Baza, Španělsko – 1486 v Béja, Tunis) byl arabský matematik a islámský učenec. Žil v Granadě v období před koncem španělské rekonquisty a zánikem posledního arabského emirátu v Jižním Španělsku.\n\nJe znám tím, že značně ovlivnil algebraický zápis výpočtů a vytvořil podmínky pro zavedení algebraického symbolismu. Vytvořil mnoho knih o aritmetice a algebře, z nichž nejvýznamnější jsou \"al-Tabsira fi'lm al-hisab\" (arabsky لتبصير في علم الحساب – \"Objasnění nauky o počtech\") a \"Kašf al-mahdžúb minilm al-ghubár\" (Odhalení roušky z vědy ghubár) Ghubár v názvu je synonymum pro písemnou aritmetiku).\n\nAl-Qalasádí zemřel v roce 1486 v africkém vyhnanství v Tunisu.\n\nV islámské matematice, al-Qalasādī udělal první kroky k vytvoření algebraickému zápisu. Jeho práce vyšla dvěstě let po díle Ibn al-Banny, který sám byl první, který se o toto pokusil od dob Diofanta a Brahmagupty, kteří žili ve starověku.\n\nU zápisů jeho předchůdců chyběly symboly pro matematické operace. Jeho zápisy byly prvními, které tyto symboly měly. Při jejich zápisu používal nejčastěji prvních znaků pro arabská slova související s těmito početními operacemi.\n\nPříklady zápisu:\n"}
{"id": "330917", "url": "https://cs.wikipedia.org/wiki?curid=330917", "title": "Gortva", "text": "Gortva\n\nGortva může být:\n\n"}
{"id": "330919", "url": "https://cs.wikipedia.org/wiki?curid=330919", "title": "Ján Zvara", "text": "Ján Zvara\n\nJán Zvara (* 12. února 1963, Banská Bystrica) je bývalý československý atlet slovenské národnosti, jehož specializací byl skok do výšky.\n\nS atletikou začínal v roce 1975 v ZŤS Detva. Své největší úspěchy zaznamenal jako závodník Sparty Praha, kde působil v letech 1984 – 1988. Jeho trenérem zde byl bronzový medailista z evropského šampionátu v Bernu Jaroslav Kovář.\n\nV halové sezóně roku 1985 se zúčastnil ve dnech 18. – 19. ledna prvého ročníku světových halových her (předchůdce halového MS v atletice) v Paříži, kde se umístil s výkonem 221 cm na 6. místě. Dne 10. února překonal v Jablonci nad Nisou jako první výškař v Československu v hale hranici 230 cm. Podobný výsledek nedokázal zopakovat na začátku března na halovém ME v Pireusu, kde překonal 220 cm, což stačilo na dělené 7. místo. V letní sezóně zvítězil na evropském poháru v Moskvě. Na halovém ME 1986 v Madridu skončil na 8. místě a na evropském šampionátu pod širým nebem ve Stuttgartu obsadil 9. místo.\n\nOsmkrát reprezentoval v mezistátních utkáních (1985 – 1987), z toho dvakrát v evropském poháru.\n\nJednu z nejúspěšnějších sezón zažil v roce 1987, kdy si vylepšil osobní rekordy v hale i pod širým nebem na 236 cm. Prvním vrcholem sezóny bylo ve dnech 21. – 22. února halové ME ve francouzském Liévinu. Kvalifikace nebyla na programu a finále se zúčastnilo čtrnáct výškařů. Zvara dokázal překonat 233 cm, ale medaili nevybojoval, když skončil těsně pod stupni vítězů, na 4. místě. Bronz bral Gennadij Avdějenko ze Sovětského svazu za 236 cm a stříbro za stejnou výšku díky lepšímu technickému zápisu Carlo Thränhardt ze Západního Německa. Halovým mistrem Evropy se stal Švéd Patrik Sjöberg, který zdolal 238 cm. Druhým velkým šampionátem bylo první oficiální halové MS, které se konalo v Indianapolisu. Ve třináctičlenném finále neuspěli dva nejlepší z halového ME, když Sjöberg i Thränhardt nepřekonali základní výšku. Zvara uspěl na výšce 234 cm a vybojoval bronzovou medaili. Halovým mistrem světa se stal Igor Paklin, který překonal 238 cm. Na druhém ročníku MS v atletice v Římě se probojoval z kvalifikace do finále, kde znovu zdolal hranici dvou metrů a třiceti centimetrů. Výkon 232 cm stačil na konečné 7. místo.\n\nSedmkrát posunul hodnotu českého rekordu (227 cm – 1985, 236 cm – 1987).\n\n\n\n"}
{"id": "330920", "url": "https://cs.wikipedia.org/wiki?curid=330920", "title": "Podstávkový dům", "text": "Podstávkový dům\n\nPodstávkový dům je typ venkovského domu, kde před zpravidla roubené přízemí předstupuje samostatná předložená konstrukce – podstávka (dříve též \"obvaz\"), která vynáší staticky odděleně patro nebo střechu. Skládá se ze svislých sloupků (sloupů) resp. stojen, šikmých pásků nebo záporek (zápor) a vodorovných rozpěr nebo ližin resp. prahů. V podstatě jde o systém pilířků a kladí se zavětrováním. Podstávka je často tvarována do oblouku. Systém vznikl v reakci na rozjíždění roubení, které hůře odolává svislému tlaku konstrukcí nad ním.\n\nVyskytuje se u dřevěných tradičních stavení zejména na německo-česko-polském pomezí. Hornolužický typ podstávkového domu má ve většině případů hrázděné patro, severočeský typ má často i roubené patro. Základní dispozice domu je trojdílná (světnice – síň – chlév), přičemž síň a chlév jsou nejčastěji zděné. Běžné jsou i dispozice s dvěma roubenými světnicemi po obou stranách síně.\n\n\n\n"}
{"id": "330921", "url": "https://cs.wikipedia.org/wiki?curid=330921", "title": "Lubomír Man", "text": "Lubomír Man\n\nLubomír Man (* 23. března 1930, Záblatí) je český spisovatel.\n\nLubomír Man se narodil v Záblatí u Bohumína 23. března 1930. Po mobilizaci v roce 1938 se jeho rodina uchýlila k příbuzným na Vysočině (Velké Meziříčí, Budišov, Třebíč), kde dokončil základní školní docházku. Po válce se rodina vrátila zpět do Záblatí a LM začal chodit do bohumínského gymnázia, kde v roce 1949 maturoval. Studoval pak na Pedagogické a Filozofické fakultě Masarykovy univerzity v Brně tělesnou výchovu a anglickou literaturu a anglický jazyk. Během studií začal reprezentovat ČSR ve skoku dalekém. Od roku 1950 do roku 1956 byl stálým členem národního mužstva ČSR a dvakrát se stal vicemistrem ČSR. Učil na několika středních školách na Ostravsku, na Vysoké škole báňské, rok pracoval v zahraniční redakci ČTK v Praze. Po několika letech publicistiky do nejrůznějších tiskovin (Nová svoboda, Svět práce, Rudé právo, Červený květ, Mladý svět), začal v roce 1967 psát svou literární prvotinu Vysoký cíl.\n\n\n\nJedna kniha (\"Vysoký cíl\") byla zpracována pro rozhlas, jiná (\"Hurá do poháru\") pro televizi. \"Vysoký cíl\" byl v roce 1996 převeden na Slovensku do zvukové podoby pro slepce, v Česku o rok později. Do zvukové podoby pro slepce byla převedena i kniha \"S devatenáctkou do Bernu (2015) a kniha Hrrr na ně! (2016). Mezinárodním úložištěm dat Wikimedia Commons byla kniha \"Hrrr na ně!\" zařazena do seznamu 40 Knih roku světové produkce v r. 2003.{Wikimedia Commons: Kniha roku 2003). Otevřenou encyklopedií Wikipedie pak byla Hrrr na ně! vybrána do seznamu 60 nejzákladnějších českých knih pro děti a mládež. (Kategorie: České knihy pro děti a mládež - Wikipedie). V anketě \"Mladého světa\" o nejoblíbenějšího spisovatele mezi učni, provedené na losem vybraném učilišti (elektrotechnické v Lipníku nad Bečvou), se Lubomír Man umístil na děleném čtvrtém místě.{Mladý svět, č.16 r.1988}. V anketě České televize \"Kniha mého srdce\" získal mezi autory Ostravska přítomnosti i minulosti nejvyšší počet hlasů.{Kniha mého srdce, Česká televize). \nTelevizní scénář Hitlerova vůle aneb podíl psychiatrie na vzniku fýrera byl Knihovnou DMCA rootyuoot@gmail.com převeden do Knih ke stažení zdarma a oficiální recenzentka Databazeknih.cz milamarus se k němu vyjádřila takto: Perfektní zasazení do prostoru a času. Nadchl mě i zasáhl. Víc než bych čekala.(knihyzdarma.megaadvokat.com). Do knih ke stažení zdarma byly firmou pavelkadlcik.tk zařazeny i tyto Manovy knihy: Vysoký cíl, Hurá do poháru, Čekání na rychlou stopu, Sen na dosah, Psáno ze vzteku a Kdyby tak tohle řekl Putin.(pavelkadlcik.tk).\nV roce 2014 byl L.M. na základě svých pracovních úspěchů a činů přijat do mezinárodní společnosti Oxford Encyclopedia. která byla v r. 2016 přejmenována na the British Publishing House.\n\nSvé politické i jiné názory zveřejňuje v LUKu\", v Literárních novinách, v \"Haló novinách, na www. outsidermedia.cz, na www.parlamentnilisty.cz, na www.novarepublika.cz, na www. vasevec.cz, na www.nezakladnam.cz a na několika dalších blozích. Jeho stať o smrti ruského špiona Litviněnka převzala z českých serverů i největší světová informační síť World News com. i oficiální tisková služba Ruské federace Rusko dnes (Rossija segodnja). Stať Proč nesmím vědět, co řekl Putin? pak převzala celostátní ruská informační agentura News front (Novostnoj front). Manův článek Žaluji ze září 2019 převzaly zahraniční weby the World News, TetriSys.com a Réseau Voltaire.\n\n"}
{"id": "330922", "url": "https://cs.wikipedia.org/wiki?curid=330922", "title": "CeCe Winans", "text": "CeCe Winans\n\nPriscilla Winans Love, známá pod pseudymem CeCe Winans (* 8. října 1964 Detroit, Michigan), je americká gospelová zpěvačka a držitelka mnoha cen Grammy a Stellar.\n\nCeCe Winans se narodila v Detroitu, Michigan Davidovi a Delores Winansovým. Byla osmá z deseti dětí a nejstarší z tří dívek.\n\nV době kdy začala CeCe studovat vysokou školu, byli spolu s jejím bratrem přijati do vokálního sboru v televizní show \"The PTL Club\" (dnes známé jako \"Praise the Lord (Chvalte Pána)\"). Byli přesunuti do univerzity v Severní Karolíny a zde působili v show asi pět let. V této době poznala CeCe svou životní lásku, Alvin Love, který byl také z Detroitu. Během jejich účinkování v PTL Club, nahráli BeBe a CeCe \"Lord Lift Us Up\". Úspěch jim nakonec přinesla další nahrávka \"Feels Like Heaven (With You)\".\nBeBe a CeCe opustili PTL aby se mohli plně věnovat nahrávání dalších alb - Heaven, Different Lifestyles, First Christmas a Relationships. V roce 1995 se rozcházejí aby se mohli věnovat sólové kariéře a ostatním zájmům.\n\nCeCe začala svou sólovou kariéru albem \"Alone in His Presence\". Bylo vydáno v roce 1995 a získalo ocenění Grammy, dvě ocenění Dove včetně zpěvačka roku. Další album \"Everlasting Love\" bylo nahráno v roce 1998. Píseň \"On That Day\" byla napsána zpěvačkou Lauryn Hill. O rok později natočila CeCe další album - \"His Gift a holiday\".\nV roce 1999 Winans začala nahrávat ve vlastní nahrávací společnosti \"PureSprings Gospel\". Její první album s tímto označením bylo \"Alabaster Box\", natočeno v roce 1999. Některé písně z alba složil gospelový zpěvák a hudebník Fred Hammond. V roce 2000 vydala v New Yorku CeCe videokazetu s názvem \"Live At The Lambs Theater\". Byly na ní obsaženy písně z předchozích alb. Další album natočila v roce 2001.\nTrvalo další dva roky, než Winans natočila další album, v roce 2003 nahrála \"Throne Room\". Prvních tisíc kopií byly vydány na bonusovém albu, které obsahovalo rozhovor s CeCe, videa z natáčení CD a klip \"More Than What I Wanted\". V roce 2004 projela při turné 25 měst a následovalo DVD se záznamy koncertů. V září roku 2004 byla Winans hospitalizována kvůli vážným infekcím žaludku. Vzhledem k této přestávce bylo pokračování jejího turné přesunuto na počátek roku 2005.\n7. album bylo nazváno \"Purified\" a vydáno v roce 2005. Podílel se na něm dlouholetý spolupracovník BeBe a CeCe Keith Thomas a Ceciin synovec Mario Winans\n\nCeCe nyní žije v Forest Hills v Tennessee (předměstí Nashvillu) s manželem Alvinem Love a dvěma dětmi, Ashley a Alvin III. CeCiiny děti figurovali v klipu \"If Anything Ever Happened to You\".\n\n"}
{"id": "330931", "url": "https://cs.wikipedia.org/wiki?curid=330931", "title": "Blanka Bohdanová", "text": "Blanka Bohdanová\n\nBlanka Bohdanová (* 4. března 1930 Plzeň) je česká herečka, malířka a výtvarnice, divadelní pedagožka, členka činohry Národního divadla v Praze, nositelka Ceny Thálie, držitelka cen Františka Filipovského (1996, 1997) za dabing.\n\nUž od svého dětství hrála divadlo a toužila také po výtvarném studiu na keramické škole, nicméně z důvodů rodičovských obav v průběhu druhé světové války vystudovala plzeňskou Obchodní akademii. Po válce odešla studovat na brněnskou JAMU. Po jejím absolutoriu v roce 1951 své první divadelní angažmá strávila v oblastním východočeském divadle v Pardubicích (1951–1957), poté přesídlila do Prahy, kde hrála nejprve v Městských divadlech pražských (1957–1960) a později v Divadle E. F. Buriana. V letech 1966–2010 byla členkou Činohry Národního divadla v Praze. Herectví také vyučovala na pražské konzervatoři. V roce 1985 obdržela titul zasloužilá umělkyně. Věnuje se též malířství a grafice, své práce pravidelně vystavovala nejen na mnoha místech České republiky, ale i v zahraničí.\n\n\n\n\n\n\n"}
{"id": "330933", "url": "https://cs.wikipedia.org/wiki?curid=330933", "title": "Umělá vagína", "text": "Umělá vagína\n\nUmělá vagína (spis. vagina, angl. artificial vagina, fleshlight nebo fleshjack) je zařízení, které má simulovat samičí pohlavní orgán (vagínu). Pro dosažení tohoto efektu jsou na její výrobu používané měkké, lubrikované a někdy zahřívané materiály. Může být vytvořena pro lékařské výzkumné účely, chov zvířat nebo jako erotická pomůcka.\n\nUmělé vagíny jsou velmi využívané chovateli při umělé inseminaci hospodářských zvířat. Umělé vagíny navržené pro odebrání spermatu napodobují některé nebo všechny anatomické prvky a chování zvířecí vagíny. Existuje několik typů těchto zařízení, ale obecně jsou používány trubice s vnitřní měkkou sterilní vložkou a vnějším tvrdým obalem. Pro lepší výsledky mohou být stěny trubice prázdné a naplněné teplou vodou, aby napodobily přirozenou tělní teplotu a mohou obsahovat filtr pro odebrání spermatu.\n\nUmělá vagína, která je vyrobena pro sexuální stimulaci, je v podstatě erotická pomůcka pro masturbaci. Je navržená aby stimulovala vjem sexuálního styku. Existuje mnoho typů. Obvykle obsahují vibrační část, která zvyšuje realističnost. Podle ceny produktu se pak odvíjí další charakteristické rysy, jako například panenství, ochlupení, stydké pysky, materiál, z něhož je pomůcka vyrobena, tvar (existují umělé vagíny, které jsou kopií známých pornohereček), atp. Některé umělé vagíny jsou multifunkční a obsahují rovněž anální otvor pro anální sex. Někdy se této erotické pomůcce říká „masturbátor“.\n\n\n"}
{"id": "330935", "url": "https://cs.wikipedia.org/wiki?curid=330935", "title": "Hayek", "text": "Hayek\n\nPříjmení Hayek nosí více různých osobností:\n\n"}
{"id": "330939", "url": "https://cs.wikipedia.org/wiki?curid=330939", "title": "Tommy Wonder", "text": "Tommy Wonder\n\nTommy Wonder (29. listopadu, 1953 - 26. června, 2006), vlastním jménem Jacobus Maria Bemelman, byl nizozemským kouzelníkem zabývajícím se jak kontaktní, tak pódiovou magii. Hlavními místy jeho vystupování byly Las Vegas, Monte Carlo a televizní stanice Fox .\n\nNa kouzelnictví se zaměřoval již od mládí - tři roky studoval herectví, tanec a zpěv na \"Academie voor Podiumvorming\" (Umělecká akademie) v Haagu následně dva roky cestoval s ekvilibristickou skupinou \"De Haagsche Comedie\".\n\nV letech 1979 a 1988 získal druhé místo na Světovém kouzelnickém šampionátu (\"World Championships of Magic\"). Roku 1998 získal cenu \"Performer Fellowship Award\" (Cena umělecké spolupráce) Akademie kouzelnických umění v Hollywoodu a roku 1999 cenu \"Best Sleight of Hand Performer\" u příležitosti každoroční události \"World Magic Awards\".\n\nProtože Wonder byl autorem všech svých čísel a tím i celého svého repertoáru, byl mezi kolegy kouzelníky chován ve velké uctivosti. Roku 1996 vydal dvoudílné video \"The Books of Wonder\" odtajňující některé z jeho výjimečných kousků.\n\nTommy Wonder zemřel roku 2006 po krátkém boji s rakovinou plic.\n\n5. srpna 2006 získal posmrtně Cenu teorie a filozofie na Světovém kouzelnickém šampionátu ve Stockholmu.\n\n"}
{"id": "330942", "url": "https://cs.wikipedia.org/wiki?curid=330942", "title": "3:15 zemřeš", "text": "3:15 zemřeš\n\n3:15 zemřeš je americký film z roku 2005. Jeho tvůrci jsou autory \"Texaského masakru motorovou pilou\". Jde vlastně o remake originálního italského filmu režiséra Damiana Damianiho z roku 1979 natočeného na základě knihy \"Horor v Amityville\".\n\nPříběh se vrací do 70. let 20. století, kdy se George a Kathy Lutzovi a jejich tři děti stěhují do domu, kde se v listopadu 1974 stala několikanásobná vražda. \nRodina se zabydluje, ale začínají se dít podivné věci. George si stěžuje na zimu a tráví většinu času v suterénu. Dcerka si začíná povídat s tajemným kamarádem.\nZačínají se ze stěn ozývat hlasy a vše se podobně opakuje, jako kdysi rodině, která byla zavražděna. Vše pomine teprve, až když fyzicky opustí dům.\n"}
{"id": "330945", "url": "https://cs.wikipedia.org/wiki?curid=330945", "title": "Eric Voegelin", "text": "Eric Voegelin\n\nEric Voegelin (narozen jako Erich Vögelin 3. ledna 1901, Kolín nad Rýnem – 19. ledna 1985 Palo Alto, Kalifornie) byl německo-americký konzervativní politický filosof.\n\nVoegelin vyrostl a studoval ve Vídni, kde mezi jeho učiteli byl také Hans Kelsen a Othmar Spann. Po studijních pobytech v USA a ve Francii zde roku 1928 promoval a začal přednášet politickou teorii na právnické fakultě. Po obsazení Rakouska roku 1938 emigroval přes Švýcarsko do USA, kde roku 1944 získal občanství. Učil na různých amerických univerzitách, v letech 1942-1958 na \"Louisiana State University\" v Baton Rouge. V letech 1958-1968 byl profesorem na univerzitě v Mnichově a po emeritování se vrátil do USA, kde působil na Hooverově ústavu při Stanfordově univerzitě. Mezi jeho celoživotní přátele patřil i Friedrich Hayek a Leo Strauss.\n\nÚstředním tématem Voegelinova myšlení byla otázka řádu ve společnosti, vyostřená zkušeností nacismu a holocaustu. Voegelin byl neobyčejně všestranný myslitel, který chápal politickou teorii jako celek humanitních a společenských věd od historie po psychologii a teologii. Jejím tématem je zkoumání řádu v historických i současných společnostech a jeho chápání lidmi. Voegelin rozlišoval tři druhy společenského řádu (či „pravdy“): kosmologickou pravdu orientálních říší, antropologickou pravdu antického Řecka a soteriologickou pravdu křesťanství. Konkrétní řád určité společnosti je podle něho výrazem převládajícího chápání této pravdy v dané společnosti.\n\nKaždý řád se zakládá na lidském vztahu k transcendenci, jehož vrcholem byla kombinace antropologického a křesťanského řádu v Římské říši starověku a středověku. Od 16. století podléhá tento řád erozi působením sil, které se nechtějí spokojit s postavením člověka někde mezi živočichem a Bohem (Aristotelés), ale chtějí vlastními silami přivodit spásu a konečný ráj na zemi. Pro tuto tendenci užívá Voegelin pojem gnóze a řadu politických myslitelů od Hegela po současnost nazývá gnostiky (Po Kelsenově kritice a diskusi s Alfredem Schützem a Leo Straussem od tohoto úzu částečně ustoupil a sahal k obecnějšímu označení \"pneumatopatologie\").\n\nNa uprázdněné místo po náboženství vstupují totalitní ideologie jako náhradní či podle Voegelina \"politická náboženství\", která sice pocházejí ze sekularizace, nicméně slibují spásu a spravedlivou společnost pod vedením svých vůdců, představují své utopie a strhují lid svými rituály. Totalitní státy tak mohou vypadat jako překonání sekularizace, jako návraty do dávné minulosti, ve skutečnosti jsou to podvodné pokusy ideologií zaujmout místo na domnělém „konci dějin“ a tak diktovat jejich celkový smysl.\n\nVoegelin byl často kritizován pro svůj politický konzervatismus, na druhé straně mu křesťanští myslitelé vytýkají, že ho vůbec nezajímala historická skutečnost křesťanského zjevení a postava Ježíše Krista. Jeho „křesťanství“ je pouze myšlenka a v jeho vlastní terminologii tedy také gnóze.\n\nHlavní díla Ericha Voegelina:\n\nVoegelinovo dílo, založené na mimořádně širokých historických i filosofických znalostech, nenašlo přímé pokračovatele, jeho pojetí „politických náboženství“ se však velmi rozšířilo a ovlivnilo řadu významných politických myslitelů. Sebrané spisy vyšly v 34 svazcích a Voegelinovu dílu se věnují univerzitní střediska v Mnichově, v Gentu, v Manchesteru a na \"Louisiana State University\".\n\n\"Tento článek je založen z velké části na informacích z odpovídajícího článku anglické a německé Wikipedie.\"\n\n\n\n"}
{"id": "330949", "url": "https://cs.wikipedia.org/wiki?curid=330949", "title": "Eva Klepáčová", "text": "Eva Klepáčová\n\nEva Klepáčová (2. května 1933 Praha – 18. června 2012 Praha) byla česká herečka, moderátorka, manželka herce a zpěváka Josefa Zímy. Mezi její vůbec nejznámější filmové role patří postava Káči z českého pohádkového filmu \"Hrátky s čertem\" režiséra Josefa Macha z roku 1956. Je také známa jako dabingová herečka, v roce 2007 jí Prezidium Herecké asociace udělilo cenu za celoživotní mistrovství v dabingu.\n\nPochází z umělecké rodiny, její otec Antonín Klepáč byl tanečníkem v Národním divadle, maminka, Kamila Klepáčová, rozená Vlášková, byla také tanečnicí a herečkou. Tak jako celá řada jiných pražských herců začínala v Dismanově dětském uměleckém rozhlasovém souboru. Po maturitě na gymnáziu studovala na pražské DAMU, po ukončení školy svoji první divadelní sezónu strávila v Severočeském divadle v Liberci. Poté natrvalo zakotvila ve smíchovském Realistickém divadle Zdeňka Nejedlého v Praze (dnešní Švandovo divadlo na Smíchově).\n\nMéně známo už je dnes to, že působila prakticky od jejích prvopočátků také v Československé televizi, kde díky svému pěknému a kultivovanému hlasovému projevu pracovala jako konferenciérka i příležitostná hlasatelka. Výborné hlasové dispozice také velmi dobře uplatnila při rozhlasové práci a v dabingu. Společně se svým manželem Josefem Zímou úspěšně nadabovala, mimo jiné, hlavní postavu Nastěnky v ruské filmové pohádce \"Mrazík\" (Josef Zíma zde namluvil jejího nápadníka Ivánka).\n\nJejí život tragicky poznamenala těžká dopravní nehoda Josefa Zímy v roce 1959, během níž zemřel člověk a při níž byla velmi těžce zraněna česká zpěvačka a šansoniérka Judita Čeřovská. Kromě toho ji také, jako mnoho jiných českých umělců, postihla i vlna zákazů vystupování a uměleckých omezení v době normalizace po roce 1968.\n\nO svém životě napsala společně se svým manželem biografickou knihu \"Princ a Káča\".\n\n\n\n"}
{"id": "330950", "url": "https://cs.wikipedia.org/wiki?curid=330950", "title": "Paul Colman Trio", "text": "Paul Colman Trio\n\nPaul Colman Trio (také PC3) byla australská křesťanská skupina založená Paulem Colmanem. Mimo něj ve skupině účinkovali ještě Phil Gaudion a Grant Norsworthy. Skupina natočila čtyři studiová alba, dvě živá alba a mimo to ještě, v křesťanských rádiech populární, písně jako např. \"Turn\", \"The Selfish Song\", and \"Fill My Cup\". Debutové album \"New Map of the World\" bylo natočeno v roce 2002 a nominováno na Grammy pro Nejlepší popové gospelové album. Paul Colman začal svoji kariéru jako sólový zpěvák, natočil dvě alba v období od roku 1990 do 1998. \n\n\n"}
{"id": "330959", "url": "https://cs.wikipedia.org/wiki?curid=330959", "title": "Čmelák luční", "text": "Čmelák luční\n\nČmelák luční (\"Bombus pratorum\") je hojný zástupce čeledi včelovitých. V České republice náleží mezi zákonem chráněné druhy.\n\nPatří do druhové skupiny \"pollen storres\", tzn. že dělnice ukládají pyl a med do zvláštních voskových nádob. Z uskladněných zásob později dělnice krmí larvy podobně, jak to vidíme u včel.\n\nKrálovna dorůstá 15 - 17 mm, dělnice 9 - 14 mm a trubci 11 - 13 mm. Podobně jako ostatní čmeláci má silné, hustě porostlé tělo s výrazným sosáčkem. Čmelák luční je celý černý se žlutým zbarvením na temeni hlavy a na hrudi, hnědošedým na křídlech a oranžovým až rezavým na spodní části zadečku. Samec je většinou žlutěji vybarven než samice.\nVe volné přírodě se objevuje mezi dubnem a červencem, a to až ve dvou generacích. Žije v menších koloniích čítajících několik desítek jedinců. Podobně jako včely se živí rostlinným nektarem. Hnízda si staví nejčastěji na povrchu půdy, v mělkých brlozích hrabošů pod mechem, v křovinách, občas také pod zemí.\nŽije lesnatých spíše chladnějších polohách, ale i v parcích téměř po celé Evropě.\n\n\n"}
{"id": "330965", "url": "https://cs.wikipedia.org/wiki?curid=330965", "title": "Herostratismus", "text": "Herostratismus\n\nHerostratismus se v psychologii označuje chorobná touha stát se slavným za každou cenu. Název je odvozen od antického Řeka Herostrata, jenž jako mladý muž v roce 356 př. n. l. podpálil Artemidin chrám v Efesu, aby se jeho jméno zapsalo do historie.\n\n"}
{"id": "330966", "url": "https://cs.wikipedia.org/wiki?curid=330966", "title": "Holub (rozcestník)", "text": "Holub (rozcestník)\n\nHolub může být:\n\n\n\n\n"}
{"id": "330968", "url": "https://cs.wikipedia.org/wiki?curid=330968", "title": "Lehká figura", "text": "Lehká figura\n\nLehká figura je pojem v šachu, označující střelce a jezdce, tedy šachové figury s menší hodnotou. Ostatní figury (dáma a věž) jsou označovány jako těžké figury. Pěšec není brán jako figura a u krále se hodnota neurčuje. Lehké figury se vyznačují stejnou hodnotou, která je menší než hodnota těžkých figur (odtud vychází i označení).\n\n"}
{"id": "330969", "url": "https://cs.wikipedia.org/wiki?curid=330969", "title": "Edward Akufo-Addo", "text": "Edward Akufo-Addo\n\nEdward Akufo-Addo (26. června 1906 – 17. července 1979) byl ghanský politik a prezident Ghany.\nEdward Akufo-Addo byl jedním ze skupiny Velké šestky (Big Six), kteří usilovně hájili a bojovali za samostatnost Ghany. Dlouhá léta než se stal prezidentem vykonával funkci předsedy nejvyššího soudu.\n\nAkufo-Addo se narodil ve městě Dodowa, kde vystudoval základní presbyteriánskou školu a poté střední školu. V roce 1929 nastoupil na Achimota College, kde získal stipendium na St Peter's College v Oxfordské univerzitě. Studoval zde matematiku, politiku a filosofii.\n\nSvou právnickou kariéru započal v Middle Temple v Londýně roku 1940, o rok později zahájil svou praxi v britské kolonii Gold Coast.\n\nV roce 1947 se stal zakládajícím členem politické strany United Gold Coast Convention (UGCC) a byl tak jedním z členů tzv. Velké šestky (Big Six), kteří se zasloužili o zahájení diskusí o samostatnosti země.\n\nV letech 1949-1950 se stal členem Legislativního soudu Gold Coast a také Cousseyho konstituční komise (Coussey Constitutional Commission).\n\nPo vyhlášení samostatnosti byl Akufo-Addo v letech 1962-64 členem Nejvyššího soudu. V letech 1966-1970 byl jmenován vrchním soudcem národního osvobozeneckého soudu. Poté se mimo jiné stal předsedou Konstitucionální komise. Stal se vůdčí osobou politického světa Ghany. Během tzv. „druhé republiky“ se stal Akufo-Addo prezidentem Ghany.\n"}
{"id": "330970", "url": "https://cs.wikipedia.org/wiki?curid=330970", "title": "Těžká figura", "text": "Těžká figura\n\nTěžká figura je pojem v šachu, označující věž (přibližná hodnotou 5 pěšců) a dámu (přibližná hodnota 9 pěšců), tedy šachové figury s větší hodnotou. Ostatní figury (střelec a jezdec - obě s přibližnou hodnotou tří pěšců) jsou označovány jako \"lehké figury\" nebo prostě jen slovem \"figura\". Pěšec není brán jako figura a u krále se hodnota neurčuje. Těžké figury se vyznačují větší hodnotou (pochopitelně též silou) než lehké figury (odtud vychází i označení).\n\n"}
{"id": "330975", "url": "https://cs.wikipedia.org/wiki?curid=330975", "title": "Vaculík", "text": "Vaculík\n\nČeské příjmení Vaculík (zdrobněle Václav) nese více různých osobností:\n\n"}
{"id": "330976", "url": "https://cs.wikipedia.org/wiki?curid=330976", "title": "Peter O'Toole", "text": "Peter O'Toole\n\nPeter Seamus O'Toole (2. srpna 1932 – 14. prosince 2013) byl irský herec, osmkrát nominovaný na Oscara, držitel čestného Oscara, vítěz Emmy, Zlatého glóbu.\n\nNarodil se v roce 1932 podle některých zdrojů v Connemaře v Irsku, podle jiných v Leedsu v Anglii, kde také vyrůstal. On sám si nebyl jist svým místem a datem narození, ve svém životopise říkal, že akceptoval jako svůj den narození 2. srpen, ačkoli jeho irský rodný list uváděl, že se narodil v červnu 1932. Šlo o syna zdravotní sestry Constance Jane (roz. Ferguson) a irského bookmakera Patricka Josepha O'Toolea. Navštěvoval katolickou školu, kde byl přeučen na praváka. Později se stal hrdým na svůj irský původ, a proto nosil vždy alespoň jednu část oděvu zelenou. Herectví studoval na Royal Academy of Dramatic Art.\n\nZačínal jako divadelní herec v Bristolu. V divadle působil po celý život. Televizní debut si odbyl v roce 1954, filmový o pět let později. Zlom v jeho kariéře nastal, když byl Davidem Leanem vybrán do role T. E. Lawrence ve filmu \"Lawrence z Arábie\". Tento jeho výkon mu vynesl první z osmi nominací na Oscara a magazín \"Premiere\" ho označil za nejlepší herecký výkon všech dob.\n\nStal se také jedním z hrstky herců, kteří byli nominováni na Oscara za tutéž roli ve dvou různých filmech; zahrál si krále Jindřicha II. ve filmech \"Becket\" a \"Lev v zimě\". Za roli v minisérii \"Johanka z Arku\" získal v roce 1999 Emmy. Zahrál si také krále Priama v komerčním letním trháku \"Troja\". V roce 2006 získal svou poslední nominaci na Oscara za roli ve filmu \"Venuše\". Svůj hlas také propůjčil postavě Antona Ega v animovaném filmu \"Ratatouille\".\n\nV roce 1960 se oženil s velšskou herečkou Siân Phillipsovou, se kterou měl dvě dcery Kate a Patricii. Pár se ale rozvedl v roce 1979. Phillips později uvedla, že ji O'Toole poháněný alkoholem mentálně týral, a tak ho opusila kvůli mladšímu milenci. Spolu se svou bývalou přítelkyní modelkou Karen Brown má syna Lorcana Patricka O'Toolea.\n\nŠlo možná o jediného ze svých londýnských hereckých současníků, který nebyl povýšen do rytířského stavu. Podle deníku \"Daily Mail\" tomu tak bylo z jeho vlastní vůle. Podle Richarda Kaye z těchto novin mu byl titul v roce 1987 nabídnut, ale on ho z osobních a politických důvodů odmítl.\n\n"}
{"id": "330984", "url": "https://cs.wikipedia.org/wiki?curid=330984", "title": "Riemannova věta", "text": "Riemannova věta\n\nJe-li reálná řada formula_1 neabsolutně konvergentní, pak ke každému formula_2 existuje přerovnání formula_3 takové, že formula_4. Rovněž existuje oscilující přerovnání formula_5 této řady.\n\n\n"}
{"id": "330989", "url": "https://cs.wikipedia.org/wiki?curid=330989", "title": "Kroj", "text": "Kroj\n\nKroj, také označován jako lidový kroj, lidový oděv nebo lidový oblek. Jedná se o charakteristický oděv určité skupiny – etnografické, profesní (dříve například cechy), oděv konkrétního spolku a dalších lidových komunit. Každý kroj se vyznačuje nezaměnitelnými prvky (například druh výšivky, krajky, barva použitého materiálu, materiál samotný, střih). Často se dědil (a stále dědí) z generace na generaci. V rámci regionálních typů lze kroje členit dle postavení jejich nositele, dále je možno rozpoznat kroje pracovní od svátečních, svatebních nebo obřadních. Jinak vypadá kroj pro svobodné, jinak pro vdané a ženaté. Kroj se také liší podle ročního období – v zimě k němu přibývají kratší nebo delší kabáty, živůtky a různé další součásti. Lze z něj například určit, jakého zaměstnání byli jeho nositelé (nejvýraznějším příkladem jsou mlynáři). Kroj chudších, prostých lidí byl často archaičtějšího materiálu (režné plátno apod.) i výzdoby (batika, modrotisk, geometrická výšivka), kdežto kroj selských vrstev byl vyroben z dražších látek, často i s větší zdobností (barevné korálky, bohatší výšivky a krajky, dražší materiál – brokát, satén, samet apod.) Dnes je kroj symbolem stále udržovaných nebo obnovených lidových oslav a obyčejů (například hody a fašank na Moravě, posvícení v Čechách) a národní hrdosti. Setkáme se s ním na folklórních slavnostech a festivalech, v  (nejen) regionálních muzeích atd. Poměrně novodobou záležitostí (vznik a rozmach před 2. světovou válkou) jsou krojové plesy. \n\nTato kapitola hesla dává nahlédnout do jednotlivých národopisných regionů Čech, Moravy a Slezska a představuje jejich kroje. Postihuje pouze jejich nejvýraznější regionální rysy a odlišnosti. Je popisována současná nebo nejdéle zachovaná základní forma krojového typu a regionální názvy pro části oděvu. Dělení národopisných (či tzv. etnografických) oblastí a podoblastí se v literatuře a dalších pramenech mnohdy různí.\n\nJedna z historických oblastí Českých zemí. Skládá se z několika národopisných regionů.\n\nOblast hlavního města a její okolí (Mělnicko, Nymbursko a Kladensko) brzy zaměnila lidový kroj za městský šat. Stává se tedy, že o krojích z těchto oblastí je nedostatek záznamů. Dnešní podoby krojů z těchto oblastí jsou tedy zpravidla rekonstrukcí.\n\nŽenský kroj se zde skládá z košile bílé barvy, přes kterou se obléká živůtek (mnohdy se šněrováním). Spodní část tvoří sukně z jednoho dílu, přes kterou se uvazuje zástěra. Ke kroji patří bílé punčochy a černé střevíce.\n\nMužský kroj je zastoupen bílou košilí. K ní patří vesta do pasu, z jedné strany ozdobena řadou knoflíků. Spodní část kroje tvoří kalhoty v délce pod kolena, k nimž se nosí černé vysoké boty a bílé punčochy.\n\nTato oblast se výrazně podobá předchozí. Jak Praha a okolí, tak Posázaví (s podoblastmi Benešovsko a Vlašimsko) patří do Středočeského kraje, kde se lze setkat s jedním obecným typem kroje, samozřejmě s oblastními odlišnostmi (př. ve výšivce, barevnosti apod.). Kroje z této oblasti jsou dnes již většinou rekonstrukcí těch původních.\n\nV žádné oblasti (Jičínsko, Orlicko a Náchodsko) Podkrkonoší nepřežil kroj do dnešní doby. Zanikal v první polovině 19. století, tedy jeho ženská forma. Mužský kroj zanikl ještě o něco dříve.\n\nŽenský kroj se skládá z vápeníku (bílého šátku s drobnými uzlíčky). Další součástí je košilka s ozdobnou náprsenkou, přes niž se nosí šátek na krk. Ke kroji patří i modrá vyšívaná zástěra, která se obléká na plátěnou sukni.\n\nZákladem mužského kroje je tmavomodré sukno. Na bílou košili se obléká lajbl (vesta), zdobený jednou řadou knoflíků, nebo kabát. Součástí kroje jsou koženky (kalhoty pod kolena) hnědé, nebo černé barvy, či pozdější pantalóny (dlouhé kalhoty). Ke kroji patří vázanky na krk a šněrovací boty.\n\nZ této oblasti se nejlépe zachoval kroj z oblasti Mladoboleslavska. Kroje ostatních podoblastí (Turnovsko a Českodubsko) jsou známé méně a z lidového prostředí vymizely velmi brzy.  \n\nŽenskému kroji dominuje čepec, mnohdy s bílou, nebo dracounovou výšivkou. Vrchní část kroje tvoří šněrovačka. Pod ni se obléká košilka s vyšitými balonovými rukávy, tzv. dudy. Později se k vrchní části přidává i jemný šátek do výstřihu. Nosí se i drobné korálky (nejčastěji český granát). Spodní část tvoří sukně z jednoho kusu látky, pod ni se nosí několik škrobených spodniček. Na sukni se obléká fěrtoch (zástěra), mnohdy bílé barvy s vyšíváním.\n\nMužský kroj se skládá z koženek (kalhoty), šedavého kabátu tzv. namlouváku. Pod ním je plátěná košile vyšívaná dracounem. Součástí kroje je beranice. Jako obuv slouží vysoké boty.\n\nPolabí se dělí do několika podoblastí (Hradecko, Pardubicko, Chrudimsko, Litomyšlsko, Hlinecko a Podřipsko), z nichž se nejdéle zachoval kroj litomyšlský.\n\nŽenský kroj se skládá ze šněrovačky (tzv. bruslíček) z tmavých, nebo bílých suken, pod niž se obléká košile s krejzlíčkem (límec z bohatě nařasené krajky) u krku. Sukni tvoří jeden kus látky z vlněné nebo polovlněné tkaniny. Dole je lemována stuhou. Fěrtoch (zástěra) je plátěný s bohatou bílou výšivkou. Ke kroji se nosí šátek, nebo se vlasy upravují do drdolu. Součástí jsou červené punčochy a střevíce.\n\nMužský kroj tvoří šedavé nebo tmavozelené kalhoty zdobené bohatou výšivkou. Obdobnou barvu i výšivku lze najít na vestě. Pod tu se obléká bílá košile z plátna se zapínáním na zádech. Součástí kroje jsou černé střevíce a k nim bílé nebo modré punčochy. Výrazným prvkem je také klobouk.\n\nPošumaví lze rozdělit do několika podoblastí (Chodsko, Prácheňsko a Klatovsko). Nejvýraznějším krojem, který přetrval v živé formě až do dneška, je kroj chodský.\n\nŽenský kroj se skládá z bílé plátěné košilky, na níž se obléká šněrovaný živůtek. Součástí je i červená plizovaná sukně, na níž se obléká barevná hedvábná zástěra. Na hlavě se nosí šátky. Pro slavnostní příležitosti jsou to šátky černé, bohatě vyšívané. Ke kroji patří červené punčochy a černé střevíce.\n\nMužský kroj se skládá z bílé košile, modré vesty ke krku s vyšíváním a řadou knoflíků. Dále se oblékají žluté kalhoty pod kolena. K nim patří bílé punčochy a novější typ obuvi, holínky. Kroj doplňuje beranice.\n\nOblast Povltaví reprezentuje několik podoblastí (Budějovicko, Doudlebsko, Blatsko, Písecko, Milevsko, Táborsko, Soběslavsko). Nejvýraznějšími krojovými typy je kroj blatský (či blaťácký) a táborský (či kozácký).\n\nŽenský blaťácký kroj se skládá z bohatě vyšívaného šátku, stejnou výšivkou opatřené bíle košilky a vesty tmavé barvy. Spodní část kroje tvoří sukně tmavé barvy s vyšíváním či našitou vyšívanou vsadkou. Na ni se obléká bílá zástěra. Ke kroji patří černé střevíce a červené punčochy. Ženský kroj táborský sestává z bílé košilky s balonovými rukávy na koncích s krajkou. Na ně se obléká vesta s vykrojenými průramky různého materiálu i barvy. Součástí kroje je barevná (pruhovaná či jednobarevná) sukně, přes niž se nosí bílá bohatě vyšívaná zástěra. Ke kroji se nosí černé střevíce a bílé punčochy.\n\nMužský blaťácky kroj tvoří bílá plátěná košile, přes kterou se nosí vesta. Součástí kroje jsou žluté koženky (kalhoty), k nimž patří černé holínky a bílé punčochy. Součástí je i černý širák (klobouk), nebo beranice. Mužský táborský kroj je složen s bílé vyšívané košile a soukenné vesty s jednou řadou knoflíků. Doplňují ho tzv. praštěnky (kalhoty) světlé barvy. Krojovou obuví jsou černé holínky, do nichž se nosí modré nebo bílé punčochy. Na hlavu patří koženková čepice.\n\nNejznámějším a nejzachovalejším krojem této oblasti je bezesporu kroj plzeňský. Během doby Národního obrození byl dokonce chápán jako český národní kroj. Vedle Plzeňska lze v Západních Čechách najít další podoblasti (Berounsko, Příbramsko, Rakovnicko, Kralovicko, Slánsko, Karlovarsko, Stříbrsko, Plassko a Chebsko), ve kterých se ale kroj většinou zachoval jen částečně.\n\nŽenský kroj se skládá z košilky z bílého plátna, která má krajkový krejzlík a balonové rukávy. Na ni se obléká živůtek kolem pasu s tzv. honzíkem (vycpaný pruh látky, na kterém drží sukně). Spodní část kroje se skládá z jednobarevné sukně lemované pentlemi, která se podkládá několika spodnicemi. Na sukni se obléká zástěra z rozličných materiálů a různých barev. Součástí kroje je čepec s dýnkem a holubinkou bílé barvy. Obuví ke kroji jsou černé střevíce, či pozdější šněrovací boty. Do nich se nosí červené, nebo později bílé punčochy.\n\nMužský kroj zastupuje modrá vesta s vyšíváním a jednou řadou knoflíků. Pod ni se nosí bílá plátěná košile. Ke kroji patří také žluté koženky (kalhoty), k nim bílé punčochy. Na hlavě se nosí černý klobouk nebo kožešinová čepice. \n\nHorácko je region na rozhraní Čech a Moravy. Svými kroji se ale spíše řadí do české oblasti. Dle množství podoblastí (Boskovicko, Blatensko, Třebíčsko, Pelhřimovsko, Jihlavsko, Dačicko a Žďársko) lze usuzovat na kroje s množstvím oblastních specifik.  Mnohé z těchto krojů se ve své původní formě nezachovaly, některé krojové typy jsou ale dnes rekonstruovány.\n\nŽenský kroj zaznamenává největší rozdíl v oblastní úpravě šátků (hedvábné šátky, dýnkové čepce s tzv. holubinkami aj.) a vlasů obecně. Kroj jako takový se skládal z tzv. lajblíčku (šněrovačka). Další součástí byla sukně tvořená ze dvou k sobě nesešitých kusů, zadní z plátna, přední zástěra (často bílé barvy) z hedvábí. Krojovou obuví jsou kotníčkové šněrovací boty a do nich bílé punčochy.\n\nMužský kroj se skládá z bílé košile zapínané na zádech a vesty (později barevné) ozdobenou jednou řadou knoflíků. Součástí jsou polovlněné šerky, či cajky (kalhoty). K nim patří vysoké boty a regionálně rozličné typy klobouků.\n\nNa Moravě se kroje zachovaly ve větší míře, než v Čechách. V mnoha moravských regionech jsou běžnou součástí lidových oslav a stále se dědí.\n\nKroj této oblasti je výrazně podobný tehdejšímu městskému oblečení. Jím byl také brzy vytlačen. Liší se dle podoblasti, ze které pochází (Slavkovsko a Vyškovsko). Některé krajové varianty kroje již vymizely.\n\nŽenský kroj se skládá z kabátku (regionálně marýnka, duša, planták) s výstřihem, do nějž se nosí šátek nebo bílá vyšívaná tylová půlka (později se prosazuje jupka – propínací živůtek s dlouhými rukávy). Sukni opět tvoří dvě části – zadní, tzv. šorec, šorán a přední zástěra (černá, nebo modrotisková). Součástí je čepec, tzv. modrý.\n\nMužský kroj zastupuje bavlněná košile zdobená sámky a bílou výšivkou a na ní nošená kordula (vesta) ze sukna, s jednou řadou knoflíků. Dále se ke kroji oblékají kůženice (kalhoty) později bílé barvy. Ke kroji patří vysoké boty černé barvy a klobouk.\n\nTento region s podoblastmi Moravskokrumlovsko a Znojemsko se krojovým typem nápadně podobá výše popisovanému Brněnsku. Kroj zde má své regionální odlišnosti, v celkových rysech ve však od kroje brněnského národopisného regionu příliš neliší.\n\nŽenský kroj se skládá z rubáče (=zastupuje spodní prádlo). Dále z rukávců, které jsou bílé, na koncích mají žlutě vyšívané tacle (konce rukávců). Na rukávce se připíná bohatý krajkový krézl (límec). Vrchní část kroje dotváří kordulka či frydka (živůtek, vesta) zdobená stuhami a s květinovým motivem. Součástí kroje jsou dvě nesešité zástěry tvořící dohromady sukni. První z nich se jmenuje fěrtoch, druhá (přední zástěra) fěrtušek. Její vzhled se mění dle podoblasti, použitého materiálu atd. Na hlavu je uvazován velký červený šátek typem úvazu tzv. na záušnice. Obuví k tomuto kroji jsou černé střevíce ze semiše. \n\nMužský kroj sestává z tenčiče (košile) s černou výšivkou na límečku a manžetách. Patří k ní také černý hedvábný šátek. Na košili patří kordula nebo frydka (vesta). Je vyšívaná geometrickou výšivkou, nebo květinovými motivy. Výšivka i barva (modrá, zelená) se liší dle konkrétní oblasti. Součástí kroje jsou také kalhoty s výšivkou (dle regionu koženky, baně, červenice nebo žlutice). Obuví k tomuto kroji jsou černé vysoké boty. Z nich prosvítají bílé podléčky (pozůstatek plátěných punčoch). Součástí kroje je klobouk (člun, nebo střípek – dle typu).\n\nKaždá podoblast regionu (Prostějovsko, Tovačovsko a Kroměřížsko) má svůj typický kroj s konkrétními prvky, dle kterých je možno kroj blíže určit.\n\nŽenský kroj tvoří spodní košile s rukávy. Rukávce, které tvoří další část, jsou barevně vyšité na límci a na rukávech. Další součástí je kanafaska (sukně) nebo bílá plátěná sukně, na ní se obléká modrá zástěra (výzdoba dle oblasti). Součástí je kordulka (vesta). Dle oblasti je červená nebo tmavá. Ke kroji patří červené punčochy a střevíce, na hlavu se váže červený šátek tzv. na záušnice.\n\nMužský kroj se skládá z košile barevně vyšité na ramenou a zápěstí, kordule (světle, nebo tmavě modrá, červená – dle oblasti) zdobené výšivkou a mnoha knoflíky. Na krk se váže černý šátek. Ke kroji patří koženky (kalhoty) a z nich vystupující modré punčochy. Součástí je klobouk, tzv. goralák, nebo šmukáč a vysoké boty, tzv. čižmy, kordovánky.\n\nKroj se ve své barevnosti, druhu výšivky a v ostatních drobnostech liší dle podoblasti (Kloboucko, Mikulovsko a Ždánsko) regionu.\n\nKroje Moravského Slovácka zahrnují několik naprosto odlišných krojových typů. V podoblastech tohoto regionu (Horňácko, Dolňácko, Podluží, Moravské Kopanice a Luhačovické Zálesí) se kroje zachovaly v živé tradici.\n\nŽenský kroj se skládá ze spodní části plátěného rubáče s výšivkou v horní části. V níže položených oblastech se na tento rubáč (zde pouze plátěný bez výšivky) uvazuje několik (3 a více) naškrobených spodniček. Další součástí jsou rukávce na límci a koncích rukávů bohatě vyšívané oblastní výšivkou. Přes ně se obléká kordula, či kordulka (vesta) barevně i materiálově odlišná v každé oblasti. Spodní část kroje tvoří zadní sukně fěrtoch, či šorec. Je často skládaná, může být, bílá, žlutá, nebo černá. Přední sukně fěrtúšek, fěrtoška je často bohatě vyšívaná, nebo potištěná. Materiálem je plátno, brokát, krajka aj. V některých oblastech se obléká celá sešitá sukně (regionálně př. pávka) a na ní bohatě vyšívaná zástěra. Součástí kroje jsou černé vysoké boty s výšivkou, nebo krpce (kožená nízká obuv s dlouhým řemínkem pro upevnění kolem lýtka). Na hlavu patří šátek, nejčastěji červené barvy.\n\nMužský kroj se skládá z plátěné košile (regionálně košela, či košula aj.). Ta je vyšívaná kolem krku, v určitých oblastech i na koncích rukávů, kde se také objevuje krajka, nebo děrování. Přes ni se obléká kordula (vesta) různé délky, barvy, výšivky i materiálu. Mnohdy jsou její součástí dlouhé vyšívané pentle. Spodní část kroje tvoří nohavice (kalhoty, dle barvy regionálně žlutice, červenice, modřice) s výšivkou, do nichž si svobodní provlékají vyšívaný šátek. Součástí kroje jsou černé vysoké boty, často s výšivkou a klobouk (regionálně klobúk, širák, šmukáč apod.)\n\nŽenský kroj se skládá z rubáče (nejspodnější části) a rukávců (vyšité na koncích rukávů a stojáčku kolem krku modrou výšivkou, nebo opatřené bílou krajkou). Ty spíná kotula (brož z perleti). Na ně se obléká kordulka (vesta) červené barvy zdobená po jedné nebo obou stranách řadou knoflíků, okraje jsou lemovány zelenou portou. Spodní část kroje tvoří zadní sukně, tzv. kasanka černé, nebo bílé barvy a fěrtoch (přední sukně) ve většině oblastí s modrotiskovým vzorem. Obuví ke kroji jsou krpce (kožená nízká obuv s dlouhým řemínkem pro upevnění kolem lýtka), do nichž se nosí vlněné ponožky s vyplétaným vzorem, nebo červené semišové střevíce, či vyšší (nad kotník) černé šněrovací střevíce. Hlava se zakrývá šátkem (červený, nebo bílý dle regionu). Součástí kroje může být vyšívaný kapesníček za pasem.\n\nK mužskému kroji patří plátěná košile s (nejčastěji modrou geometrickou) výšivkou zapínaná na kotulu (brož z perleti). Přes ni se převléká brunclek (vesta) červené, zelené, nebo bílé barvy dle oblasti. Součástí kroje jsou vlněné nohavice (kalhoty) bílé, nebo vínové barvy dle regionálního typu. Ty jsou přepásány dlouhým, několikrát kolem omotaným koženým řemenem. Obuví k tomuto kroji jsou buď černé vysoké boty, nebo častěji krpce (kožená nízká obuv s dlouhým řemínkem pro upevnění kolem lýtka), do nichž se nosí kopica (vlněná zapínací „ponožka“ podobná papuči). Součástí kroje může být vysoký černý klobouk s vyšívanou pentlí.\n\nValašský kroj se v každé podoblasti (Zlínsko, Vizovicko, Rožnovsko, Valašskokloboucko, Valašskomeziříčsko, Frenštátsko a Vsacko) tohoto regionu objevuje v několika variantách.   \n\nSlezské kroje jsou mnohdy inspirovány kroji polskými. Do současnosti se na tomto území zachovaly spíše ženské kroje.\n\nŽenský kroj tvoří spodní košilka z bílého plátna, na ní se navléká kabotek, tj. obdoba rukávců, zdobený bílou výšivkou nebo sámkováním. Dále ke kroji patří tzv. lajbik (vesta) sametová, nebo soukenná, dle kraje tmavá nebo světlá. Některé regionální varianty mají tuto vestu sešitou se sukní. Spodní část tvoří několik naškrobených spodniček (3-5). Přes ně se navléká samotná sukně. Na ní se obléká zástěrka, která je plátěná, nebo barevná hedvábná. Součástí kroje je vyšívaný čepec, tzv. čopka, přes který se dává bohatě vyšívaný šátek. Obuví ke kroji jsou černé střevíce nebo šněrovací boty, do nichž se nosí bíle bavlněné punčochy.\n\nMužský kroj, jenž byl postupně vytlačen městským oblečením, vypadá takto: Plátěná košile s vyšívaným límečkem, kolem krku se váže tzv. lipščunk (šátek). Přes košili se nosí bruslek (vesta) z fialově červeného, černého, nebo modrošedého sukna (opět dle oblastní varianty), zdobená na jedné straně řadou knoflíků. Součástí kroje jsou galaty (kalhoty) z modrého sukna. Obuví ke kroji jsou černé vysoké boty. Ke kroji patří také klobouk.\n\nI Slezsko má své podoblasti (Ostravsko a Frýdecko), kde se od sebe kroje nepatrně liší.\n\nŽenský kroj sestává z životku (živůtku), který je často sešit se sukní, tzv. kamlotka. Tento životek je zdoben stříbrnými nitmi, nebo rostlinnými ornamenty na zádech, v přední části pak lemován širokou zlatou portou, časem se rozšířilo našívání hočků (háčků), kterými se provlékal stříbrný řetízek. Spodní součástí kroje je těsnocha (spodní plátěné šaty na ramínka), na které se obléká košulka, či kabotek (rukávce). Sukně se skládá ze dvou částí, zadní je plátěná, přední zástěrka je batistová nebo hedvábná. Na hlavu patří šátek, tzv. šatka dle úvazu rožková, nebo spuščková, pod něj vyšívaný čepec. Součástí jsou černé střevíce.\n\nMužský kroj (brzy vymizel) se skládá z košile a soukenné vesty, který doplňuje černý šátek. Dlouhé kalhoty se zastrkávají do vysokých bot černé barvy. Celému kroji dominuje modré sukno.\n\nŽenský kroj tvoří rubáč. Na něj se oblékají rukávce na koncích rukávů s drobnou výšivkou, nebo zoubkovanou krajkou. Sukně se skládala ze dvou částí: drajdrutky (vrchní sukně) je vlněná a barevně velmi rozličná. Pod ně se obléká několik naškrobených spodnic. Zástěrka byla mnohdy přišita k lajbiku (vestě). Součástí kroje je kaptur, nebo karkule (čepec), který je bohatě zdoben.\n\nMužský kroj se skládá z bílé plátěné košile, šátku kolem krku a červené soukenné vesty s jednou řadou knoflíků. Součástí kroje jsou kalhoty z manšestru, plátna, nebo sukna, vždy jsou ale tmavé barvy. Zasunují se do holínek.  \n\nUkrajina má bohatou tradici lidových krojů, známá je například vyšyvanka, košile zdobená vyšívanými ornamenty.\n\n\n\n"}
{"id": "330990", "url": "https://cs.wikipedia.org/wiki?curid=330990", "title": "Urbánek", "text": "Urbánek\n\nČeské příjmení Urbánek nese více různých osobností:\n\n\n\n\n"}
{"id": "330992", "url": "https://cs.wikipedia.org/wiki?curid=330992", "title": "Kyselina glukuronová", "text": "Kyselina glukuronová\n\nKyselina glukuronová (glukuronát, zkratka GlcA nebo GlcUA) je derivátem glukózy, u kterého je šestý uhlík oxidován na karboxylovou skupinu. Je jednou ze tří možných karboxylových kyselin odvozených z glukózy (spolu s kyselinou glukonovou a glukarovou), se kterými občas bývá zaměňována.\n\nKyselina glukuronová slouží ke konjugaci s málo polárními (a tedy ve vodě špatně rozpustnými) látkami, které pomáhá rozpouštět a vylučovat z těla ven (v moči, stolici). Tyto konjugační reakce mají velký význam pro detoxifikaci organismu (např. vyloučení léků, steroidů, atp.). Při přenosu kyseliny glukuronové na jiné látky se stejně jako u jiných sacharidů používá její aktivované formy – UDP-glukuronátu (glukuronyl-uridindifosfát) .\n\nKyselina glukuronová je také součástí několika významných polysacharidů např. kyseliny hyaluronové, které tvoří podstatnou část mezibuněčné hmoty v některých tkáních.\n\nKyselina glukuronová byla poprvé izolována z moči – z čehož je odvozen i její název (\"urina\" – latinsky moč).\n\nBiosyntéza kyseliny glukuronové probíhá nejprve aktivací glukózy (vznik UDP-glukózy), která je následně oxidována pomocí enzymu UDP-glukóza dehydrogenázy na svém šestém uhlíku za vzniku UDP-kyseliny glukuronové (UDP-GlcA).\n\nVylučování nepolárních látek představuje pro tělo problém. Hlavní způsoby vylučování jsou močí a stolicí (pro některé těkavé látky je důležité i dýchání). Moč i stolice obsahují velké množství vody a proto se v nich nepolární látky příliš nerozpouštějí (a nemohou být s nimi vyloučeny). Nepolární látky také mohou snadno pronikat membránou buněk a být tak neustále zadržovány v organismu. Pro zrychlení jejich vylučování je zapotřebí učinit tyto látky více polárními. Tento proces má dvě fáze – první je zavádění polárních skupin do molekuly (většinou pomocí oxidace) a druhou je konjugace (spojení) s vysoce polární látkou (např. právě kyselinou glukuronovou). K těmto dějům dochází hlavně v játrech, nicméně podobných reakcí (i když v menší míře) jsou schopné i jiné orgány – např. ledviny.\n\nMolekuly obsahující vhodné skupiny (převážně hydroxylovou) mohou být dále modifikovány spojením (konjugací) s jednou nebo více molekulami jiných polárních látek – např. právě kyselinou glukuronovou. Enzym katalyzující přenos kyseliny glukuronové se nazývá UDP–glukuronát transferáza. Takto vzniklé látky už jsou dostatečně polární a mohou být vyloučeny z těla ven.\n\nKyselina glukuronová je součástí mnoha biologicky významných polysacharidů, které tvoří jednu ze základních složek mezibuněčné hmoty – kyseliny hyaluronové a chondroitinsulfátů. U dalších podobných polysacharidů slouží jako prekurzor, který je krátce po zabudování do řetězce přeměněn na jiné sacharidy (např. kyselinu L-iduronovou u dermatansulfátu, nebo L-idurono-2-sulfát u heparinu).\n\nJako prekurzor pro biosyntézu těchto polysacharidů neslouží volná kyselina glukuronová, ale její aktivovaná forma UDP-kyselina glukuronová (UDP-GlcA). Biosyntéza těchto polysacharidů probíhá převážně v Golgiho aparátu s výjimkou kyseliny hyaluronové, která je syntetizována na plazmatické membráně.\n"}
{"id": "330993", "url": "https://cs.wikipedia.org/wiki?curid=330993", "title": "Bibliografie Josefa Sudka", "text": "Bibliografie Josefa Sudka\n\nBibliografie Josefa Sudka je velmi rozsáhlá. K jeho významným publikacím poválečného období patří \"Katedrála svatého Víta v obrazech Josefa Sudka\" a zejména kniha panoramatických fotografií \"Praha panoramatická\".\n\n\n"}
{"id": "330994", "url": "https://cs.wikipedia.org/wiki?curid=330994", "title": "Radim Holub", "text": "Radim Holub\n\nRadim Holub(* 12. listopadu 1975 v Pardubicích) byl český fotbalový útočník. Za dobu své hráčské kariéry si prošel mnoha věhlasnými kluby 1.české fotbalové ligy. Od roku 2016 působí jako asistent trenéra A mužstva v Městském fotbalovém klubu v Chrudimi (MFK Chrudim).\n\nJeho první fotbalové krůčky se uskutečnily v Rozhovicích, v malé vesničce na Chrudimsku, kde začínal se svým o rok starším bratrem Martinem. Posléze zamířil do Pardubic, odkud ještě jako náctiletý v roce 1993 přestoupil do Hradce Králové. Zde působil až do roku 1996. Za Hradec Králové odehrál 57 utkání a vsítil 5 gólů. Svůj debut v lize zde zažil 22. srpna 1993 ve svých 18 letech.\n\nV roce 1996 přestoupil do severočeského klubu FK Jablonec, což se ukázalo jako velmi dobrý tah, jelikož si zde Radim Holub hned v první sezóně svého působení připsal osm branek. V následujících třech a půl sezónách si branek připsal ještě dvaadvacet.\n\n12. prosince 2000 následoval přestup do Sparty Praha ,kam si ho jako posilu pro jarní část sezóny vybral trenér Ivan Hašek. Letenským se tento nákup opravdu vyplatil, protože si Holub ve třinácti zápasech připsal hned osm gólů. V  následující sezóně 2001/2002 už to tak slavné nebylo. S příchodem Jaroslava Hřebíka na lavičku Sparty se změnila i Holubova pozice v týmu. Navzdory tomu, že nebyl tolik v zápasech vytěžován se i tak stal s devíti góly nejlepším střelcem pražské Sparty. Většinu jara 2002 se pak nemohl zapojit do hry kvůli vážnému zranění kolene.Do původní formy se měl vrátit v Kladně, kam byl 1. července 2003 poslán na hostování. V tehdy druholigovém Kladně nasázel hned devět branek v šestadvaceti utkáních.\n\nV létě roku 2004 přestoupil do jihomoravského klubu 1.FK Drnovice. Za dobu svého působení zde stihl nasázet osm branek v devětadvaceti utkáních.\n\nPřesně rok na to se opět stěhoval, tentokrát do města automobilů, tedy Mladé Boleslavi. Zde působil až do roku 2008. V první sezóně pomohl pěti trefami k druhému místu. V následujících dvou ročnících se stal spíše takovým žolíkem, který však dokázal střílet velmi důležité góly. Celkem zde odehrál 56 zápasů a vstřelil 17 gólů.\n\nV lednu 2009 přestoupil do druholigového celku 1. FC Slovácko Zde nastoupil k 10 utkáním, ve kterých vyšel střelecky naprázdno. Po roce zamířil už jen do nižších soutěží a vyzkoušel si tak působení například v celku FK Čáslav. Svou kariéru zakončil v Chrudimi, kde v současné době působí jako asistent trenéra.\n\nCelkem odehrál Radim Holub v 1. české fotbalové lize za 14 sezón 304 utkání a připsal si 77 gólů a 35 asistencí.\n\n"}
{"id": "331003", "url": "https://cs.wikipedia.org/wiki?curid=331003", "title": "Vyplachování nosu", "text": "Vyplachování nosu\n\nVyplachování nosu (známé též jako nosní sprcha či džala néti) je postup v osobní hygieně spočívající v propláchnutí nosní dutiny vlažnou slanou vodou. Cílem vyplachování nosu je zbavit nos přebytečného slizu a zvlhčit nosní dutinu. K postupu lze použít injekční stříkačku nebo takzvanou konvičku neti.\n\nPoužitý solný roztok může být tělesné koncentrace soli (fyziologický, izotonický) nebo vyšší než tělesné koncentrace (hypertonický). Neosolená voda může při použití nepříjemně dráždit nosní sliznici.\n\nAmerický Úřad pro kontrolu potravin a léčiv (FDA) doporučuje v případě použití vody z vodovodu tuto nejprve převařit, pro snížení rizika infekce.\n\nZavlažování nosu solným roztokem ulevuje od příznaků chronické sinusitidy (byť důkazy jsou slabé) a alergické rýmy.\n\nZavlažování nosu \"hypertonickým\" solným roztokem (s vyšší koncentrací soli než tělesnou) lépe omezuje příznaky nosních a dutinových poruch než zavlažování \"izotonickým\" solným roztokem (s tělesnou koncentrací), ale přináší též více mírných nežádoucích účinků. Užívaný izotonický roztok je koncentrace 0,9 % zatímco užívaný hypertonický solný roztok je koncentrace 1,5 % až 3 %.\n\nPostup je následující: 1) Nakloníte hlavu nad umyvadlo či dřez tak, aby čelo bylo ve vodorovné rovině s bradou a tím pádem tekutina nevtékala do úst; 2) přiložíte hrdlo nádoby se solným roztokem k horní nosní dírce, zajistíte vtékání roztoku do nosní dírky a necháte roztok vytékat z dolní nosní dírky, během čehož dýcháte ústy; 3) vyčistíte nosní dírky a postup opakujete s hlavou nakloněnou na druhou stranu.\n\nMechanismus účinku je neznámý. Odhaduje se že funkce sliznice se zlepší následkem přímého fyzického čištění odpláchnutím hustého hlenu a alergenů, odstraněním mediátorů zánětu, a dalšími mechanismy.\n\nPostup má kořeny v ájurvédské medicíně.\n"}
{"id": "331011", "url": "https://cs.wikipedia.org/wiki?curid=331011", "title": "Mák vlčí", "text": "Mák vlčí\n\nMák vlčí (\"Papaver rhoeas\"), obvykle nazývaný vlčí mák, je jednoletá rostlina z čeledi makovité (\"Papaveraceae\"). Tato všeobecně známá květina má spoustu lidových názvů, jako je ohníček, červánčí, Maková panenka, pleskánek a další. V roce 2017 se stal německou Rostlinou roku.\n\nMák vlčí je rozšířen po celé Evropě (kromě nejsevernější), Malé Asii, severní Africe. Byl také zavlečen do Severní Ameriky, Austrálie a na Nový Zéland.\nNa českém území se s ním hojně setkáváme v polních kulturách, na rumištích, úhorech, navážkách a jiných obnažených půdách, především v teplejších oblastech od nížin do podhůří. U nás kvete od května do srpna, při příznivě teplém počasí až do října.\n\nMák vlčí je 20–100 cm vysoká rostlina s jednoduchou nebo jen slabě větvenou lodyhou, která je i v horní části odstále štětinatá.\nSpodní listy vlčího máku jsou řapíkaté, ty svrchní přisedlé a ostře zubaté. Všechny listy jsou střídavé a také štětinaté jako lodyha.\nJednotlivé květy na koncích stonků jsou před rozvitím sehnuté a korunní plátky jsou kryty dvěma štětinatými kališními lístky, které po rozkvětu opadávají. V květu tedy rostlině zůstávají jen výrazné čtyři korunní lístky, které jsou sytě červené, široké, navzájem se překrývají a na bázi mají často fialovou až černou skvrnu.\nTyčinky jsou černofialové a na rozdíl od většiny příbuzných druhů jsou nitkovité a pod prašníky neztlustlé.\nCharakteristický je i tvar plodu – makovice. Makovici představuje 1–2 cm velká tobolka, která je lysá a široce vejčitá, po dozrání dřevnatí.\nModrošedá semena jsou drobná (1mm dlouhá), ledvinovitá, matná, se zřetelně síťovaným povrchem a čtvercovými políčky. Vypadávají otvorem pod zaschlým věncem blizen. Na jedné rostlině dozrává 10 000–20 000 semen, s poměrně dlouhou a nepravidelnou dormancí, která mohou vzcházet během celého roku, i za nízkých teplot půdy.\n\nRozmnožuje se pouze generativně. Vzchází dobře i z povrchu půdy. V půdě mají semena dlouhou životnost. Vedle přirozeného vysemenění na stanovišti se může šířit též osivem.\n\nKorunní lístky se sbírají vytrháváním od května do července pouze za suchého počasí. Prsty se uchopí najednou na horním okraji a vyškubnou směrem nahoru. Jsou velmi choulostivé. Za vlhka fialoví. Ukládají se volně, neboť jsou citlivé na zapaření. Suší se ve stínu nebo za umělé teploty, která by neměla překročit 40 °C. Droga má slabý charakteristický pach a slabě hořkou, poněkud slizovitou chuť. Je jí nutno skladovat v dobře uzavřených nádobách a ve tmě.\n\nVlčí mák obsahuje řadu alkaloidů (0,11 až 0,12%) , hlavním alkaloidem je rhoeadin a dále alkaloidy allokryptopin, berberin, koptisin, isorhoeadin, papaverin, protopin, roemerin, sinaktin a další. Vedle toho jsou přítomny antokyanová barviva cyanin a mekocyanin, slizové látky, třísloviny, cukry a kyselina mekonová.\n\nJedná se spíše o plevel, který se rozšířil mezi běžně člověkem pěstovanou květenou polí a luk. Mák vlčí není tedy považován za chráněnou rostlinu.\n\nKorunní lístky máku vlčího se již od dávné minulosti využívaly na léčbu plicních chorob a jako uspávací prostředek. V současnosti se droga uplatňuje omezeně, občas se přidává do sirupů nebo čajových směsí, převážně však jen pro zlepšení jejich vzhledu. Účinkuje tlumivě na dýchací ústředí, zmírňuje kašel a dráždění ke kašli, zlepšuje a ulehčuje vykašlávání.\n\nV den 11. listopadu, kdy se slaví Den válečných veteránů, je květ vlčího máku používán jako symbol na počest vojáků, kteří padli za 1. světové války. Za tímto symbolem je kanadský chirurg John McCrae, voják a autor básně „V polích flanderských“.\n\n\n"}
{"id": "331021", "url": "https://cs.wikipedia.org/wiki?curid=331021", "title": "Účinná látka", "text": "Účinná látka\n\nÚčinná látka je chemická sloučenina, která je nositelem vlastních účinků léku nebo jiného přípravku. \n\nNázev účinné látky a obsah účinné látky v balení, nebo v jedné léčebné dávce, bývá obvykle uveden v podtitulu obchodního názvu léku nebo přípravku.\n\n\n"}
{"id": "331024", "url": "https://cs.wikipedia.org/wiki?curid=331024", "title": "Mung", "text": "Mung\n\nMung (mongolsky Möngö) znamená v doslovném překladu stříbro, čili stříbrňák. Jde o nižší peněžní jednotku používanou v Mongolsku hlavně před rokem 1990. Od okamžiku výrazných politických změn v zemi a velkého ekonomického přerodu ze socialismu sovětského typu k novému demokratickému zřízení s přechodem k soukromému vlastnictví, doznala mongolská měna výrazné meziroční inflace. Tato inflace se začala zpomalovat až v letech 2005–2006. Důsledkem bylo ale prakticky zmizení menší měnové jednotky z trhu. Zůstala měnová jednotka Tugrik (mongolsky Tögrög) a v oběhu jsou již bankovky v nominální hodnotě 20 000. Mung se na trhu prakticky nevyskytuje.\n"}
{"id": "331025", "url": "https://cs.wikipedia.org/wiki?curid=331025", "title": "Plán hry", "text": "Plán hry\n\nJako plán hry se v šachu označuje celková strategická koncepce hry. Je zvolen na základě rozličných strategických prvků a je dynamicky měněn. První kdo jasně definoval co to plán hry je a jak ho volit byl Wilhelm Steinitz. Mezi hlavní faktory určující plán hry patří: postavení králů, síla a vývin figur, centrum, prostor, volné sloupce a diagonály.\n"}
{"id": "331026", "url": "https://cs.wikipedia.org/wiki?curid=331026", "title": "Bioagens", "text": "Bioagens\n\nBioagens je přípravek na bázi živých organizmů, který se používá v ochraně rostlin proti jejím škůdcům. Může se jednat o organizmy různého druhu (viry, bakterie, houby apod.), které působí antagonisticky (protikladně) na určitou skupinu škůdců. \n\nPoužívání bioagens se v poslední době vzhledem k zamořování prostředí pesticidy dostává do popředí a stává se stále častějším nástrojem integrované ochrany rostlin. Výhody bioagens jsou právě v tom, že nedochází k zanechávání reziduí a vzniku toxicity, jako je tomu u chemických látek – pesticidů. Nevýhodou je naopak nemožnost nasazení současně s pesticidy (pesticidy bývají toxické i pro bioagens a ničí ho), cena a malé rozšíření těchto látek na trhu. \n\nVšechny přípravky bioagens pak musí být na území ČR registrovány. Před registrací probíhají až několikaleté testy, které brzdí nasazení těchto látek na trh. Stejně jako ostatní látky, jsou bioagens použitelné v ČR sepsány na \"Seznamu registrovaných přípravků v ochraně rostlin\", který pravidelně vydává Státní rostlinolékařská správa.\n\nNejčastější jsou přípravky na bázi \"Bacillus thuringiensis\", které se aplikují v boji proti larvám motýlů a jiného dvoukřídlého hmyzu. Při používání bioagens je však nutno dbát na udržení stability ekosystému a také na to, aby nedošlo k zavlečení druhů, které by mohly v budoucnu posouvat rovnováhu daného ekosystému. Obecně je však tato metoda ochrany rostlin považována za šetrnou k přírodě.\n"}
{"id": "331027", "url": "https://cs.wikipedia.org/wiki?curid=331027", "title": "Vyvážená množina", "text": "Vyvážená množina\n\nPodmnožina \"S\" vektorového prostoru (nad tělesem \"K\" s absolutní hodnotou |•|) se označuje vyvážená množina, jestliže pro všechna α z \"K\" taková, že |α| ≤ 1 platí\nkde\n\n\n"}
{"id": "331030", "url": "https://cs.wikipedia.org/wiki?curid=331030", "title": "Soutěska", "text": "Soutěska\n\nSoutěska je geomorfologický tvar obvykle vytvořený erozí nebo tektonickou činností. Do češtiny tento termín zavedl Pavel Josef Šafařík a nahradil tak starší Jungmannův termín \"těsnina\". Příbuzným pojmem soutěsky je kaňon. Srázné úzké údolí se nazývá rokle, roklina či strž.\n\nVymezení pojmů soutěska a kaňon z geomorfologického hlediska není jednotné a liší se podle jednotlivých autorů, jazyků a zemí.\n\nDemek (1983), vymezuje pojem soutěska na základě vztahu mezi lineární erozí vodního toku (hloubkové erozi) a vývojem svahů (boční erozi) jako říční údolí, u něhož výrazně převažuje hloubková eroze nad boční. Velmi hluboké soutěsky pak nazývá kaňony.\n\nJiní geologové, jako Vitásek (1958) a Klimaszewski (1978) definují kaňon jako říční údolí specifického tvaru příčného profilu, odlišného od soutěsky, případně erozního zářezu (Klimaszewski).\nSoutěsky nejčastěji vznikají hloubkovou erozí prouděním vody, případně pohybem ledovce, která do zemského reliéfu vymývá rýhy ve tvaru písmene \"V\", případně \"U\". Tyto rýhy vznikají i několik tisíc let a samozřejmě tento čas závisí i na typu podloží (např. pískovec). V druhém případě tektonická činnost vytváří rýhu zdvihem okolního zemského reliéfu.\n\nNejznámějším kaňonem světa je Grand Canyon v USA.\n\nJako kaňon bývají v místní terminologii označována též údolí, která z geologického hlediska kaňonem nejsou, jako například Bryce Canyon v Utahu. Mnohá údolí, která z geologického hlediska kaňonem jsou, naopak v místních názvech jako kaňon označována nejsou.\n\nKaňony se vyskytují také v krasových oblastech, kde je jejich vznik spojen s chemickými vlastnostmi vody a krasověním. Kaňon je také důležitý pro paleontology, jelikož jim dává možnost nahlédnout do historie planety a zkoumat fosílie v chronologickém pořadí.\n\nSoutěsky jsou atraktivními turistickými cíli. Zvláště v suchých oblastech s převážně nízkým stavem vody se však mohou stát nebezpečnými v období přívalových dešťů, kdy se koryto náhle zaplaví a příkré stěny poskytují špatnou únikovou cestu. Opakovaně tak dochází k utonutí.\n\n\n"}
{"id": "331031", "url": "https://cs.wikipedia.org/wiki?curid=331031", "title": "Fišer", "text": "Fišer\n\nPříjmení Fišer nebo Fišerová nosí více různých osobností:\n\n\n\n"}
{"id": "331033", "url": "https://cs.wikipedia.org/wiki?curid=331033", "title": "Žudro", "text": "Žudro\n\nŽudro, taktéž žebračka, je klenutý přístavek používaný u vchodů do domů v lidovém stavitelství Moravského Slovácka a části Slovenska. Jeho boční strany tvoří oblé nebo hranolovité pilíře nesoucí nad sebou obloukovité překlenutí, které bývá shora pokryté střešními taškami nebo jinou ochranou proti povětrnostním podmínkám. Jeho účelem je ochrana vstupu do domu před nepříznivým počasím. Obvykle bývá zdobeno barevnými malovanými ornamenty s rostlinnými a lidovými motivy.\n\nV jižních Čechách bývá nazýváno „šíje“ nebo „šija“.\n\n"}
{"id": "331037", "url": "https://cs.wikipedia.org/wiki?curid=331037", "title": "Náhled", "text": "Náhled\n\nNáhled může být:\n\n"}
{"id": "331046", "url": "https://cs.wikipedia.org/wiki?curid=331046", "title": "Goldbergův systém", "text": "Goldbergův systém\n\nGodbergův systém je taxonomická klasifikace kvetoucích rostlin, kterou v letech 1986-1989 uveřejnil americký botanik Aaron Goldberg.\n\nAaron Goldberg se zabýval kvetoucími rostlinami, v rámci kterých rozlišil 334 čeledí a 59 řádů ve třídě dvouděložných a 57 čeledí a 18 řádů ve třídě jednoděložných.\n"}
{"id": "331047", "url": "https://cs.wikipedia.org/wiki?curid=331047", "title": "Nález", "text": "Nález\n\nNález může být:\n\n\n"}
{"id": "331049", "url": "https://cs.wikipedia.org/wiki?curid=331049", "title": "Guus Hiddink", "text": "Guus Hiddink\n\nGuus Hiddink, [chýs hidynk], (* 8. listopadu 1946, Varsseveld, Nizozemsko) je nizozemský fotbalový trenér a bývalý fotbalista.\n\nV Chelsea FC působil až do konce sezóny 2008/09 jako hlavní trenér. Dne 19. prosince 2015 byl jmenován dočasným trenérem Chelsea do konce sezóny 2015/16 po odchodu Josého Mourinha.\n\nTento trenér je v několika zemích národním hrdinou, dosáhl úspěchy např. s Nizozemskem za 3. místo na MS 1998 nebo s Jižní Koreou za 4. místo na domácím Mistrovství světa ve fotbale 2002, které Korea pořádala spolu s Japonskem, či s Ruskem na EURU 2008. Hiddinkův ruský tým vyřadil nejprve obhájce titulu Řeky, pak Švédy a poté senzačně vyřadil Hiddinkovu rodnou zemi, favorizované Nizozemsko díky perfektnímu výkonu Andreje Aršavina. Poté už ovšem nestačili na Španěly, prohráli 0:3 a získali dělený bronz. Na Mistrovství světa ve fotbale 2006 trénoval Austrálii. Guus Hiddink preferuje klasické nizozemské rozestavení 4-3-3.\n"}
{"id": "331050", "url": "https://cs.wikipedia.org/wiki?curid=331050", "title": "Resident Evil", "text": "Resident Evil\n\nResident Evil (v Japonsku pod názvem Biohazard) je název série videoher žánru survival horor a později vytvořené filmové série a komiksových a knižních adaptací. Příběh her je původně umístěn do USA do fiktivního města Raccoon City, kde má své laboratoře umístěny společnost Umbrella Corporation. Po úniku virů je město na konci třetího dílu hry zničeno atomovou bombou. Děj her se v dalších pokračováních přesouvá do Španělska, Afriky a Číny. Příběh filmů začíná původně také v Raccoon City, ale poté se odkloní od herních událostí a vytváří vlastní linii. Jako záporná entita se objevuje téměř vždy společnost Umbrella a její viry, které dělají z lidí krvelačné zombie, popřípadě nadlidsky silné mutanty se zvláštními schopnostmi.\n\nHerní série byla vytvořena japonským týmem Capcom a Šindžim Mikamim pod vlivem snímků George Romera, herní série \"Alone in the Dark\" a RPG \"Sweet Home\". K 29. únoru 2008 se prodalo na 34,5 milionů kopií her.\n\nHerní série je zaplněna překvapivým množstvím postav, ve filmech je postav méně ale občas se ve vedlejších rolích objevují postavy z herní předlohy. Mezi hlavní postavy patří:\n\n\nResident Evil:The Darkside Chronicles\nResident Evil 7: Bio hazard\n\nVedle počítačových her bylo prostředí \"Resident Evil\" využito v oficiálních adaptacích ve filmu, komiksu a knihách.\n\nV současnosti (2012) je natočeno šest filmů hrané série \"Resident Evil\", napsané Paulem Andersonem.\n\n\nSamotným Capcomem pak byly vytvořeny tři animované filmy:\n\nDěj některých dílů videoherní série je zasazen do fiktivního města Raccoon City, které se nachází kdesi na středozápadě USA. Odehrávají se zde hry Resident Evil (Resident Evil 2, , a ). Je známé také z filmových adaptací těchto her, zejména ze snímku .\n\nPod tímto městem se nacházel obrovský podzemní komplex nazývaný Úl, vlastněný Umbrella Corporation, ve kterém byl prováděn biotechnologický výzkum. Produktem tohoto výzkumu se stal T-virus, schopný oživit mrvou tkáň a měnit DNA zasažených buněk.\n\nKrátce po úniku viru je veškerý personál Úlu infikován a přeměněn na zombie. Řízení Úlu přebírá umělá inteligence zvaná Rudá královna, která se jej snaží izolovat od okolního světa, avšak smrtící T-virus nakonec uniká přímo do města nad komplexem. Obyvatelé města jsou rovněž infikovaní. Město je izolováno od okolí a nakonec zničeno jadernou bombou.\n\nUmbrella Corporation je biochemická společnost, která ve svých obrovských podzemních laboratořích (\"Úl\") prováděla nezákonné a velmi nebezpečné pokusy, byla známá jako výhradní dodavatel léků, zdravotní péče a počítačových technologií. Drtivá většina domácností používala její výrobky. Ve skutečnosti byl její hlavní záměr zkoumání a vývoj biochemických a bioorganických zbraní, testy a pokusy na zvířatech. To však zůstávalo v tajnosti. Zaměstnanci Umbrelly pracující v Úlu žili a pracovali v podzemí. Náplň jejich práce byla utajena a pro společnost byla prioritou číslo 1. Motto společnosti je: Naší prioritou je život samotný.\n\nV prvním díle filmové série nesoucí název Resident Evil je korporace Umbrella ohrožena zevnitř. Jeden zaměstnanec prodává informace ven. Tyto informace mají vést ke zničení společnosti. To však vyvolá katastrofu. Člověk, který se díky získaným přístupovým kódům dostane až k samotnému T-viru, se rozhodne jednu ampuli s virem zničit přímo v laboratořích Umbrelly a to odstartuje děsivý kolotoč prvního dílu a vlastně celé filmové série.\n\nV díle druhém, nesoucím název , se nemrtví dostanou z Úlu a ohrozí celé Raccoon City. Prioritou pro Umbrellu je nyní evakuovat z města pro společnost důležité osoby, především vědce. Izolovat město a nakonec zničit celé město raketovým útokem.\n\nV třetím díle série s názvem je svět jedna velká poušť, společnost Umbrella nyní sídlí opět v podzemních laboratořích a snaží se vyvinout dokonalý model Alice. Její originál, tedy samotná Alice, zatím brouzdá světem. I tentokrát se vše vymyká kontrole a uvnitř laboratoří se po velké dávce protilátky mění šéf celého projektu v monstrum. Začíná boj mezi Korporací Umbrella a Alicí, to vše ve světe nikoho, ve světě nemrtvých, posledních zbytků přeživších, ve světě, kde už nic nebude jako dřív.\n\nVe čtvrtém díle série s názvem (po životě, další život) se jedná o pokračování příběhu Alice a navazuje na okolnosti okolo Claire Redfield. Společnost (jak již bylo naznačeno ve třetím dílu) je \"uvězněna\" v podzemních laboratořích po celém světě a jen těžko hádat, jak bude pokračovat její vývoj a činnost.\n\n"}
{"id": "331054", "url": "https://cs.wikipedia.org/wiki?curid=331054", "title": "Brzdná křivka", "text": "Brzdná křivka\n\nBrzdná křivka je závislost maximální rychlosti vlaku na vzdálenosti od místa omezení nebo zákazu další jízdy tak, aby vlak bezpečně dodržel omezení rychlosti nebo zastavil v požadovaném místě (dodržel zábrzdnou vzdálenost). Je závislá na parametrech vlaku.\n\n\n"}
{"id": "331055", "url": "https://cs.wikipedia.org/wiki?curid=331055", "title": "Tachtadžjanův systém", "text": "Tachtadžjanův systém\n\nTachtadžjanův systém klasifikace krytosemenných rostlin publikoval arménský botanik Armen Leonovič Tachtadžjan (rusky:Армен Леонович Тахтаджян) postupně v několika verzích od roku 1950. Bývá často porovnáván s Cronquistovým systémem. Důležité publikace:\n\n\nTachtatdžjanův systém je k dispozici na CSDL, Texas a také na Norton Brown Herbarium a v Marylandu (pro každé jméno jsou uvedena také synonyma, taxonomická i nomenklatorická): 1, 2, 3 \n"}
{"id": "331056", "url": "https://cs.wikipedia.org/wiki?curid=331056", "title": "Dahlgrenův systém", "text": "Dahlgrenův systém\n\nDalghrenův systém je jeden z moderních taxonomických systémů. Publikoval ho Rolf Dahlgren, specialista na jednoděložné. Po jeho smrti systém rozvíjela jeho žena Gertrude. \nViz zde:\n1\n2\n3\n4\n\n"}
{"id": "331058", "url": "https://cs.wikipedia.org/wiki?curid=331058", "title": "Střída (sociální péče)", "text": "Střída (sociální péče)\n\nStřída byl způsob zaopatření nemajetných osob, založený na střídání poskytovatelů péče o dotyčnou osobu podle stanoveného systému (pořadníku) nebo domovních čísel. Chození \"po střídě\" bylo běžné do 70. let 19. století i déle. Jednotliví hospodáři v obci takto zajišťovali stravu, popřípadě také nocleh žebrákům (ale také třeba učitelům) domovsky příslušným do dotyčné obce. Někdy byli takto zaopatřovaní povinni hospodáři určitým způsobem pomáhat po dobu zaopatření v hospodářství.\n\nObdobně museli obyvatelé obce \"po střídě\" vykonávat určité práce nebo něco poskytovat pro obec (při výstavbě obecní pastoušky, údržbě cest, vydržování obecního býka apod.).\n\n"}
{"id": "331059", "url": "https://cs.wikipedia.org/wiki?curid=331059", "title": "Norma (matematika)", "text": "Norma (matematika)\n\nNorma je funkce, která každému nenulovému vektoru přiřazuje kladné reálné číslo (tzv. \"délku\" nebo \"velikost\"), nulový vektor jako jediný má délku 0. V případě seminormy se naopak připouští, aby i nenulovým vektorům byla přiřazena nulová délka.\n\nNechť \"V\" je vektorový prostor nad nějakým podtělesem \"F\" tělesa komplexních čísel a \"p\" je reálná funkce definovaná na \"V\". Funkce \"p\" je seminorma na \"V\", jestliže je\n\n\nZ předpokladu pozitivní homogenity plyne, že \"p\"(0) = 0 a následně ze subaditivity \"p\"(v) ≥ 0, pro všechna v ∈ \"V\".\n\nNorma je seminorma \"p\", která je navíc pozitivně definitní:\n\nPro normu se namísto \"p\"(v) zpravidla používá označení ||v||.\n\n\nNa prostoru formula_1 lze definovat tzv. \"eukleidovskou normu\" vektoru x = (\"x\", \"x\", ..., \"x\") jako \nTato norma udává vzdálenost bodu x od počátku (což je důsledek Pythagorovy věty).\n\nNechť \"p\" ≥ 1 je reálné číslo.\n\nEukleidovská norma je speciálním případem této normy (pro \"p\" = 2).\n\nSkalární součin indukuje přirozeným způsobem normu\nPro normu indukovanou skalárním součinem platí Cauchyho–Schwarzova nerovnost\n\nTvar jednotkové kružnice (množiny vektorů velikosti 1) se liší v různých normách (viz ilustraci).\n\nNormy ||•|| and ||•|| na vektorovém prostoru \"V\" se nazývají \"ekvivalentní\", jestliže existují kladná reálná čísla \"C\" a \"D\" taková, že\npro všechna \"x\" ∈ \"V\". Na vektorovém prostoru \"konečné dimenze\" jsou všechny normy ekvivalentní. Například normy ||•||, ||•|| a ||•|| jsou ekvivalentní na prostoru formula_1:\n\nEkvivalentní normy indukují tutéž topologii. Jsou-li dány dvě ekvivalentní normy na jednom prostoru, pak je spojitost funkcí i konvergence posloupností z tohoto prostoru v obou normách stejná.\n\nSeminormy jsou úzce spjaty s konvexními, vyváženými, pohlcujícími množinami. Nechť \"p\" je seminorma na vektorovém prostoru \"V\", pak pro libovolný skalár α jsou množiny {\"x\" : \"p\"(\"x\") < α} a {\"x\" : \"p\"(\"x\") ≤ α} konvexní, vyvážené a pohlcující.\n\nObráceně, ke každé konvexní, vyvážené, pohlcující podmnožině \"C\" prostoru \"V\" existuje seminorma \"μ\" známá jako Minkowského funkcionál množiny \"C\", definovaná\nPro tuto seminormu platí\n\n"}
{"id": "331069", "url": "https://cs.wikipedia.org/wiki?curid=331069", "title": "Georgi Gospodinov", "text": "Georgi Gospodinov\n\nGeorgi Gospodinov (* 7. ledna 1968, Jambol), bulharsky Георги Господинов, je bulharský spisovatel. \n\nGospodinov patří mezi nejpopulárnější a nejpřekládanější současné bulharské autory. V češtině vyšly dvě jeho prózy: \"Přirozený román\" a \"Gaustin neboli Člověk s mnoha jmény\".\n\n\n\n\n"}
{"id": "331070", "url": "https://cs.wikipedia.org/wiki?curid=331070", "title": "Řecko-římská doba", "text": "Řecko-římská doba\n\nŘecko-římská doba je období dějin starověkého Egypta, které začalo v roce 332 př. n. l., kdy zde převzal moc Alexandr Veliký, a skončilo rozpadem Římské říše v roce 395. Posledním římským císařem, jehož pobyt v Egyptě byl zaznamenán Maximus Daia (307 - 324 n. l.). Podle dělení Římské říše v roce 395 připadl Egypt východní části, která se později začala nazývat Byzantská říše. Byzantské období Egypta pak končí v roce 642, kdy byl Egypt dobyt Araby.\n\nV zimě 332/331 př. n. l. vstoupil Alexandr Veliký při svém tažení Perskou říší do Egypta. Místní satrapa Mazakes bez odporu kapituloval. Podle polomýtizujícího životopisu z 2. stol. n. l. se v Ptahově chrámu v Memfidě nechal Alexandr korunovat faraonem. Místními lidmi byl oslavován jako osvoboditel od perské nadvlády.\n\nAby zamezil soustředění moci, řízení země rozdělil mezi více osob. Egyptskou správu měl na starost Egypťan Doloaspis, daně vybíral Kleomen z Nauratidy, armádu vedli Peukestás a Balakros, námořnictvo Polemon.\n\nPo smrti Alexandra Velikého 10. června 323 př. n. l. v Babylónu nastaly mezi jeho generály spory o následníka trůnu. Vznikly dva tábory, z nichž jeden chtěl prosadit Alexandrova nevlastního bratra Filipa Arrhidaia a druhý chtěl počkat, zda se Alexandrově manželce Roxaně narodí syn, ten by pak byl nástupcem trůnu.\n\nNakonec se stal králem Filip III. Arrhidaios (323 – 327 př. n. l.) a vrchní velitel jízdy Perdikkás se stal po narození Alexandrova syna, Alexandra IV., regentem a faktickým spoluvládcem Filipa. Za odměnu získali vojevůdci, kteří podpořili Perdikka, do své správy provincie Alexandrovy říše. Egypt získal Alexandrův bývalý tělesný strážce Ptolemaios. Ten také dostal přezdívku Sotér („zachránce\"), protože nechal zatknout a popravit svého předchůdce Kleomena, který nechal drancovat chrámy a měl na svědomí vysokou míru korupce. \n\nToto mocenské uspořádání vedlo k válkám diadochů, jak jsou nazývány boje bývalých velitelů Alexandrova vojska o jeho říši. Perdikkás byl v roce 321 př. n. l. zavražděn a Filip Arrhidaios v roce 317 př. n. l. popraven. Po Perdikkově smrti se regentem Alexandra IV. stal Antipatros, ale v Egyptě již fakticky vládl pouze Ptolemaios. Nakonec byl Alexandr IV. v roce 311 př. n. l. se svou matkou Roxanou také zavražděn.\n\nOficiálně se Ptolemaios I. stal egyptským panovníkem v roce 305 př. n. l. Svým nástupem na trůn založil Ptolemaiovskou dynastii. Za jeho vlády a vlády jeho dalších tří následovníků nastal opět vzestup egyptského království. Za vlády Ptolemaia I. začala stavba Alexandrijské knihovny, která se stala centrem vzdělanců. Započal také stavbu majáku na ostrově Faru, který dokončil jeho syn Ptolemaios II. a který patřil mezi sedm divů antického světa. \n\nPtolemaiovci se pokusili získat nadvládu ve východním Středomoří (oblast vlivu Makedonie) a v Levantu (oblast vlivu Seleukovské říše), což se jim alespoň ve 3. století př. n. l. dařilo. Mocenské boje s Makedonií a se Seleukovci pokračovaly až do roku 30 př. n. l., kdy se Egypt stal římskou provincií. Největší rozlohu za Ptolemaiovců měl Egypt za vlády Ptolemaia III. Euergeta, který panoval v letech 246 až 221 př. n. l.\n\nPostavení Ptolemaiovců však oslabovaly dynastické spory mezi nástupci na egyptském trůně a povstání obyvatel některých měst. Po zavraždění Ptolemaia IV. Filopatóra tak Ptolemaiovský Egypt ztratil Sýrii, opěrný bod v Malé Asii.\n\nVnitřní boje v Ptolemaiovském příbuzenstvu pokračovaly další generace. Toho začal využívat Řím, který začal postupně vystupovat jako prostředník při řešení těchto sporů a tak se nakonec stal garantem nezávislosti Egypta na úkor jeho území – v roce 96 př. n. l. získal ostrov Kyrenaiku a v roce 58 př. n. l. Kypr \n\nPoslední z generace Ptolemaiovců Kleopatra VII. nastoupila v roce 51 př. n. l. na trůn pod podmínkou, že si vezme za manžela svého bratra Ptolemaia XIII. Ze zmatků při přebírání moci těžil Julius Caesar, později Marcus Antonius. Po bitvě u Actia, ve které Gaius Octavius porazil Antonia, se stala z Egypta římská provincie Aegyptus.\n\nV této době přímá správa Egypta spočívala v rukou prefekta ze stavu jezdců (equites), který byl zodpovědný přímo císaři. Egypt byl rozdělen na třicet správních jednotek, které spravoval stratégos. Hlavním vykonavatelem kontroly nad Egyptem však byla armáda, v Egyptě se vždy nacházelo několik legií. \n\nPro Řím byl Egypt zdrojem zemědělských plodin, hlavně obilí. Egypt byl také zdrojem nerostného bohatství, hlavně porfyru, exotických kamenů a červené asuánské žuly a výrobků ze skla, kovového zboží a zboží z Orientu. Zboží z Orientu – perly, pepř, hedvábí, slonovina, kadidlo, myrha a další koření se dováželo na lodích Rudým mořem a dále kanálem vybudovaným za Ptolemaia II., který spojoval Nil s Hořkými jezery. Lodě byly dále většinou vypravovány z Alexandrie a poté pluly podél severoafrického pobřeží nebo ke Kypru a podél pobřeží Turecka až do Říma.\n\nPo rozdělení Římské říše v roce 395 připadl Egypt východní části, nazývané později Byzantská říše. Egypt se stal definitivně křesťanskou zemí, což vedlo k zapomenutí hieroglyfického písma. Byzantské období Egypta pak končí v roce 642, kdy byl Egypt dobyt Araby.\n"}
{"id": "331072", "url": "https://cs.wikipedia.org/wiki?curid=331072", "title": "Kapverdská fotbalová reprezentace", "text": "Kapverdská fotbalová reprezentace\n\nKapverdská fotbalová reprezentace od roku 1979 reprezentuje Kapverdy v mezinárodních fotbalových soutěžích. Nikdy se neprobojovala na Mistrovství světa, ale v roce 2012 si vybojovala svou první účast na Africký pohár národů 2013.\n\n\n"}
{"id": "331073", "url": "https://cs.wikipedia.org/wiki?curid=331073", "title": "Rychlovka", "text": "Rychlovka\n\nJako rychlovka (anglicky: \"Quickie\") se označuje spontánní sexuální aktivita, která se odehraje ve velmi krátkém časovém úseku. Při této činnosti většinou dojde k přeskočení milostné předehry. Nemusí dojít k plnému pohlavnímu styku; postačuje orální sex či vzájemná masturbace. Někteří pokládají rychlovky za důsledek nesouladu sexuální touhy ve vztahu a pokud je toto jediná forma sexu, může vztah trpět.\n\n"}
{"id": "331075", "url": "https://cs.wikipedia.org/wiki?curid=331075", "title": "Facial", "text": "Facial\n\nFacial (z angličtiny: \"face\", obličej), též facial cumshot nebo cum facial, je slangový výraz, který označuje vyvrcholení soulože či sexuální aktivity, během níž muž ejakuluje sperma na tvář jedné nebo více osob (partnerek či partnerů). Praktika, při níž více mužů ejakuluje na tělo ženy (nebo muže) se označuje jako bukkake.\n\nFacial je formou nepenetrativního sexu, obecně se však provádí po některé z forem sexuální stimulace, například po pohlavním styku, análním sexu, masturbaci nebo orálním sexu. Facial se běžně vyobrazuje v západní a japonské pornografii, často se snímáním záběru blízko scény.\n\nVlastnímu provádění techniky facial typicky předchází aktivita, které vede k sexuálnímu vzrušení a stimulaci ejakulujícího účastníka. Poté, co proběhne nezbytná fáze sexuální stimulace a bezprostředně se přiblíží ejakulace, muž namíří svůj penis tak, aby sperma vystřikovalo na obličej partnerky či partnera.\n\nObjem ejakulátu závisí na řadě faktorů, například zdravotním stavu muže, jeho věku, stupni sexuálního vzrušení a doby uplynulé od předchozí ejakulace. Obvyklé množství se pohybuje od 1,5 do 5 ml (1 čajová lžička). V sekundách těsně po ejakulaci sperma zhoustne, během dalších 15-30 minut se naopak ztekutí.\n\nFacial cumshot se běžně vyobrazuje v pornografických filmech, časopisech a na webových stránkách. Kromě přidání k běžné pornografické produkci vedla popularita této techniky ke vzniku samostatného specifického trhu.. Hugo Ohira, marketingový ředitel firmy Silvercash, položil řečnickou otázku: \"Kdo by se nechtěl vystříkat na krásnou mladou tvář?\"\n\nPrůmysl \"zábavy pro dospělé\" reagoval na poptávku zákazníků po dílech orientovaných na facial produkcí snímků specializovaných na tento akt. Národní vedoucí prodeje firmy Vivid Entertainment Howard Levine v tiskové zprávě k takovému filmu uvedl, že \"Je to (její) první film, má vysokou produkční hodnotu a obsahuje mnoho facial scén.\"\n\nNa Internetu existuje mnoho webových stránek nabízejících tento druh obsahu ve formě galerií obrázků a videí ke stažení i ke streamingu. Obsah je k dispozici zdarma nebo jako placená služba.\n\nPřed moderní dobou pornografie byla technika facial popisována také v literatuře. Například francouzský šlechtic Markýz de Sade psal o provádění této techniky ve svém díle 120 dnů Sodomy, napsaném v roce 1785. V jedné z pasáží tohoto románu se například píše: \"... Ukázal jsem jim své žihadlo, tak co si myslíš, že udělám? Nastříkám jim to do obličeje... To je moje potěšení, mé dítě, jiné nemám... a ty se budeš dívat.\"\n\nAnalýza obsahu nejprodávanějších heterosexuálních pornografických videí ukázala, že v 96 % scén herec ejakuluje na tělo své partnerky. Nejčastější oblastí ejakulace jsou ústa. Zahrnou-li se všechny části obličeje, facial cumshot je zhruba v 62 % scén, kde se vyskytuje vnější ejakulace.\n\nV interview z roku 2001 s Martinem Amisem pornoherečka Temptress prozradila trik, který se používá, pokud herec není schopen ejakulovat. \"Vezmete si trochu Piña Colady. Penis je ve vašich ústech a necháte to pomalu vytékat okolo něj.\"\n\nJakákoli sexuální aktivita, která zahrnuje kontakt s tělesnými tekutinami jiné osoby, přináší riziko přenosu sexuálně přenosných nemocí (SPN). Sperma samo o sobě je obecně neškodné na kůži nebo při spolknutí. Může však být médiem pro mnoho sexuálně přenosných nemocí, například HIV nebo hepatitidu. California Occupational Safety and Health Administration kategorizuje sperma jako \"jiný potenciálně infekční materiál\" čili OPIM.\n\nNehledě na jiné sexuální aktivity, které mohou proběhnout před vlastním provedením aktu facial, jsou rizika pro ejakulujícího a přijímajícího partnera drasticky odlišná. Pro ejakulujícího partnera neexistuje téměř žádné riziko nákazy SPN. Pro přijímajícího partnera je riziko vyšší. Protože potenciálně infikované sperma může přijít do kontaktu s narušenou kůží nebo se sliznicí (oči, rty, ústa), je zde riziko přenosu infekční nemoci.\n\nVýzkumné dílo \"Průmysl filmů pro dospělé: Čas na regulaci?\" vzniklé ve spolupráci Los Angeles County Department of Health Services a Kalifornské univerzity v Los Angeles říká: „Co hůře, vysoce rizikové praktiky jsou na vzestupu. Mezi tyto praktiky patří sexuální akty zahrnující současnou dvojitou penetraci“ (dvojitý anální nebo vaginální a anální styk) a opakované ejakulace do obličeje.\"\n\nAutoři činí doporučení pro eliminaci rizika techniky facial návrhem, že „ejakulace by měly být simulovány používáním inertních materiálů, například tekutých antacid, společně s filmovými technikami, které by eliminovaly jakákoli zdravotní rizika pro herce“. Oborová publikace AVN Magazine se proti takovým návrhům ohrazuje. Považuje nápad simulovaných ejakulací za směšný: „Jednoduše řečeno, diváci se nedají snadno oblbnout – a chtějí své facial scény.“\n\nVe výjimečných případech se mohou u některých lidí objevit alergické reakce na semenné tekutiny, známé jako přecitlivělost na lidskou seminální plazmu. Příznaky mohou být místní nebo celkové, může mezi ně patřit svědění, zarudnutí, otok nebo puchýře během 30 minut po kontaktu. Může se objevit i kopřivka nebo dýchací potíže.\n\nSlabé případy alergie na sperma lze často překonat opakovanou expozicí semenné tekutině.\n\n"}
{"id": "331076", "url": "https://cs.wikipedia.org/wiki?curid=331076", "title": "Sumata", "text": "Sumata\n\nSumata (japonsky: 素股, doslova: „nahý rozkrok“) je japonský výraz pro nepenetrativní sexuální praktiku velmi populární v japonských nevěstincích. Při této praktice se penis tře o ruce, stehna, či velké stydké pysky. Cílem je vyvolat ejakulaci bez vaginálního styku. Touto praktikou navíc nedochází k porušování antiprostitučním zákonem daného omezení pohlavního styku za úplatu.\n"}
{"id": "331080", "url": "https://cs.wikipedia.org/wiki?curid=331080", "title": "Teleobjektiv", "text": "Teleobjektiv\n\nTeleobjektiv je fotografický objektiv s velkou ohniskovou vzdáleností. Má-li například normální objektiv pro malý formát (kinofilm, 35 mm) ohniskovou délku kolem 50 mm, bude se jako teleobjektiv označovat objektiv s ohniskovou délkou asi 100 až 500 mm, případně ještě víc. Teleobjektiv opticky \"přibližuje\" předmět – podobně jako dalekohled – čili vyznačuje se malým úhlem záběru a malou hloubkou ostrosti. \n\nTeleobjektiv s menší ohniskovou délkou (kolem 100 mm) je vhodný na fotografování portrétů, protože při ohniskových délkách běžných objektivů jsou bližší části obličeje (např. nos) neúměrně zvětšeny. Větší ohniskové délky se užívají při reportážní fotografii, fotografii divoké přírody a krajiny.\nObjektivy s velmi dlouhou ohniskovou vzdáleností se používají v situacích, kdy není možné se přiblížit k fotografovanému subjektu. Příkladem může být fotografování volně žijících zvířat, ke kterým není snadné se přiblížit, nebo je to v rozporu s ochranou zvířat. Dalším typickým použitím dlouhých objektivů jsou záběry sportovních situací.\n\nTeleobjektiv se skládá ze dvou skupin čoček, spojné skupiny (blíže předmětu) a rozptylné skupiny, která dovoluje zmenšit konstrukční délku; teleobjektiv s ohniskovou délkou například 500 mm tak může být podstatně kratší. Podobného efektu může dosahovat transfokátor (objektiv s proměnnou ohniskovou délkou – zoom), kde se mezi těmito dvěma soustavami pohybuje ještě třetí. \nTeleobjektivy s ohniskovou vzdáleností asi 200 mm (pro malý formát) bývají velmi dobré obrazové kvality, relativně kompaktní a\nlevné. Při vyšší úrovni světelnosti a vzrůstající ohniskové vzdálenosti objektivu se optické vady zvýrazňují. Takové teleobjektivy vyžadují speciální optické sklo s asférickými čočkami. Některé objektivy používají v konstrukci fluorid vápenatý a u řady super-teleobjektivů jsou apochromatické úpravy.\n\nV telefotografii platí stejná pravidla jako pro standardní objektivy: snímky by při „fotografování z ruky“ měly zůstat ostré při rychlosti závěrky, která je kratší než reciproční (inverzní) ohnisková vzdálenost. Tedy například při použití ohniskové vzdálenosti 200 mm použít čas závěrky 1/200 sekundy nebo kratší. Pro extrémní teleobjektivy s ohniskovou vzdáleností nad 300 mm se doporučuje v každém případě použití monopod nebo stativ. Zvláště těžké objektivy mají na objektivu svorku, na kterou se připevní stativ. Některé objektivy či fotoaparáty obsahují stabilizátor obrazu, který posunuje možnosti k delším expozičním časům.\n\n"}
{"id": "331083", "url": "https://cs.wikipedia.org/wiki?curid=331083", "title": "Krkavice", "text": "Krkavice\n\nKrkavice (: \"arteria carotis\"), též karotida či přesněji společná karotida (\"arteria carotis communis\"), je největší krční tepna. Levá společná karotida (\"carotis communis sinistra\") vychází přímo z oblouku aorty, pravá společná karotida (\"carotis communis dextra\") vyúsťuje z hlavopažního kmene. Proto je pravá karotida kratší, a to právě o délku hlavopažního kmene. Krkavice zásobuje krví velkou část mozku, hlavy a krku.\n\nObě společné krkavice stoupají podél boků průdušnice a jícnu a za štítnou žlázou. V oblasti za horním okrajem štítné chrupavky se dělí na karotidu zevní (\"arteria carotis externa\") a na karotidu vnitřní (\"arteria carotis interna\"). Zevní karotida zásobuje především oblast krku a hlavy vyjma mozku. Vnitřní karotida vstupuje do lebeční dutiny a zásobuje velkou část mozku a oko.\n\nKrkavice slouží velmi často k měření pulsu, lze jej nahmatat po stranách hrtanu, zjišťuje se obvykle u lidí v hlubším bezvědomí nebo u lidí v kritickém stavu, kde je puls na zápěstní tepně slabý nebo nehmatný.\n\nV medicíně se může dále používat pro zjištění proudění krve v tepně pomocí Dopplerova ultrazvukového průtokoměru (doppleru) – tento přístroj využívá ultrazvuku k měření krevního tlaku a průtoku. Používá se na tepnách krku a dolních končetin většinou k zjištění průchodnosti tepny.\n\n\n"}
{"id": "331086", "url": "https://cs.wikipedia.org/wiki?curid=331086", "title": "Klobouky", "text": "Klobouky\n\nNázev Klobouky může označovat:\n\n"}
{"id": "331091", "url": "https://cs.wikipedia.org/wiki?curid=331091", "title": "Cvrček domácí", "text": "Cvrček domácí\n\nCvrček domácí (\"Acheta domesticus\", alt. \"domestica\") je středně velký, široce rozšířený cvrček.\n\nJe hojným nevítaným obyvatelem ústředně vytápěných budov po celém světě, kde požírá uskladněné potraviny a v noci obtěžuje hlasitým cvrkáním, které vydávají pouze samečci třením křídel o sebe ve vzpřímené poloze, na kterých u kořene mají silné žilkování. Křídla samiček jsou hladká.\n\nDorůstá délky 16–20 mm. Má poměrně štíhlé, běložluté tělo s hnědou kresbou na hlavě a hrudi, dvěma dlouhými štěty na zadečku a poměrně dlouhými tykadly. Samice má na rozdíl od samce na zadečku navíc kladélko.\n\nPro svůj život preferuje místa s teplotou nad 28 °C a vysokou vlhkostí vzduchu. Proto bývá velice hojný v pekárnách, lázních nebo v teplých sklepech domů. Nejraději přebývá v místnosti s potravinami. Tento cvrček může infikovat svoji potravu, tím přenáší choroby, například salmonelu, roztoče a bakterie. Cvrček je plachý živočich, který bývá většinou dobře ukryt na nějakém nedostupném místě, například za nábytkem apod. Jde o typického všežravce, který dokáže pozřít téměř vše stravitelné. Chová se také v zoologických zahradách nebo se dá koupit ve zverimexech, kde se stává oblíbenou potravou hmyzožravých živočichů nebo plazů. Ten, koho cvrček obtěžuje v domácnosti svým cvrkáním, má možnost dezinsekce (zničení) například chemickými přípravky nebo dezinsekční firmou. Místnost, ve které se cvrček domácí chová, se nazývá cvrčkárna.\n\n\n"}
{"id": "331094", "url": "https://cs.wikipedia.org/wiki?curid=331094", "title": "MonarC Entertainment", "text": "MonarC Entertainment\n\nMonarC je hudební vydavatelství založené v roce 2002 americkou zpěvačka Mariah Carey. Pod svým labelem vydala album Charmbracelet, spolupracovala však s Universal Music. Svůj label zanedlouho zrušila, protože ho již nepotřebovala.\n"}
{"id": "331095", "url": "https://cs.wikipedia.org/wiki?curid=331095", "title": "Puls", "text": "Puls\n\nPuls (tep) je tlaková vlna, která je vyvolaná vypuzením krve z levé srdeční komory do srdečnice (aorty), odkud se šíří dalšími tepnami do celého těla. V lékařství série těchto vln odpovídá srdečnímu rytmu a frekvenci.\n\nPuls lze nahmatat na větších tepnách blízkých povrchu těla, nejčastější tepnou pro měření pulsu je krkavice (arteria carotis), vřetenní tepna (arteria radialis), zápěstní tepna (arteria ulnaris), při nedostatečném dokrvovaní horních končetin se používá pažní tepna (arteria brachialis) a na dolních končetinách stehenní tepna (arteria femoralis).\n\nPrůměrný srdeční puls má hodnotu kolem 75 úderů za minutu u mužů a okolo 82 u žen, může být ale i nižší a nemusí to být známkou onemocnění. Nižší hodnota pulsu se obvykle vyskytuje u atletů, kteří mají silná srdce schopná přečerpat větší množství krve – hodnota se pak může pohybovat kolem 40 úderů za minutu.\n\nU lidí, kteří trpí závratěmi nebo ztrátami vědomí, může nízký puls signalizovat srdeční blok. Jedná se o stav, kdy dochází k zablokování elektrického impulsu, bez jehož pomoci nemůže srdce bít. Při zpomalení srdeční frekvence, kdy klesne srdeční puls pod 60 úderů za minutu, mluvíme o tzv. bradykardii. Naopak při zrychlení srdeční frekvence (srdeční puls nad 95 úderů za minutu) mluvíme o tzv. tachykardii.\n\nTepová frekvence udává počet tepů srdce za minutu. Tepovou frekvenci využívají hlavně sportovci.\n\n\nPrůměrná klidová frekvence je 65 tepů za minutu, přičemž 95 % mužů má klidovou hodnotu mezi 50 a 80 tepy za minutu a ženy mírně vyšší. Nejnižší klidovou tepovou frekvenci mají lidé s BMI kolem 22 a ti co spí mírně přes 7 hodin denně.\n\nPři sportovních výkonech a v medicíně se určuje přibližná hodnota tepové frekvence, při které lidské srdce přestává být schopno se efektivně naplnit. Při překročení této hodnoty dochází k snižování minutového srdečního výdeje (srdce vypuzuje méně krve, než při nižší frekvenci), srdce tedy začíná selhávat.\n\nTedy pro muže ve věku 50 let je přibližně 174 tepů za minutu.\n\n"}
{"id": "331096", "url": "https://cs.wikipedia.org/wiki?curid=331096", "title": "Osetie", "text": "Osetie\n\nOsetie je oblast obývaná Osety (míň vhodně Osetinci ) a řadou dalších národností. Je posledním zbytkem Alanské říše, která mezi 1. a 11. stoletím ovládala oblast severního Kavkazu a Předkavkazské roviny. V dobách největší slávy říše se alanští princové ženili s gruzínskými princeznami. Ve 13. století byla Alanie rozvrácena Mongoly a koncem 14. století vojsky Tamerlána. Rozkládá se na Kavkaze, administrativně je rozdělena mezi dva státy: Severní Osetie je součástí Ruské fedrace, Jižní Osetie patří oficiálně pod Gruzii, avšak \"de facto\" je na Gruzii nezávislá a je částečně uznaným samostatným státem..\nObě části by dohromady měly necelých 800 000 obyvatel a přibližně 12 000 km² (Jižní Osetie je podstatně menší a míň lidnatá, její rozloha je necelých 4 000 km² a má jen 50 000-100 000 obyvatel).\n\nRuské úřady jihoosetský separatizmus vůči Gruzii podporují a místním obyvatelům, kteří o to požádají, udělují v souladu s ruskou ústavou ruské občanství. Na základě dohody mezi vládou Ruské Federace a Jižní Osetie, se v březnu 2015 podepsala smlouva o posunutí vnitřní hranice, tj. tímto se de facto zrušila hranice mezi Jižní a Severní Osetií ( do té doby hranice Ruské Federace a separatistické Jižní Osetie). Nyní je kontrolovaná hranice- Gruzie- Jižní Osetie, vstup do Jižní Osetie je tedy brán jako vstup do Ruské Federace. Víc o jednotlivých částech viz příslušná hesla.\n\n\n"}
{"id": "331097", "url": "https://cs.wikipedia.org/wiki?curid=331097", "title": "Vagotonie", "text": "Vagotonie\n\nVagotonie je zvýšené působení parasympatického nervového systému, jehož vlákna jsou součástí nervu vagu. Je výrazem převahy vlivu parasympatické větve autonomního nervového systému nad sympatikem. Projevuje se zpomalením srdeční frekvence - bradykardií, mírně prodloužen může být i převod signálu mezi srdečními síněmi a komorami.\n\nVagotonie se nejčastěji vyskytuje u vytrvalostních sportovců. Klidová srdeční frekvence je u trénovaných nižší než u netrénovaných. Byly pozorovány extrémně nízké SF pohybující se mezi 30–35 tepy http://is.muni.cz/elportal/estud/fsps/js07/fyzio/texty/ch05s01.html].\n"}
{"id": "331099", "url": "https://cs.wikipedia.org/wiki?curid=331099", "title": "Lucius Pomponius", "text": "Lucius Pomponius\n\nLucius Pomponius (1. století př. n. l.) byl římský dramatik, autor dramatické formy zvané atellana (\"Atellanae Fabulae\"). Byl nazýván i Bononiensis, tedy pocházející z Bononia (dnes italské město Boloňa). S Pomponiovým jménem jsou dnes spojovány dochované názvy asi 70 dramatických děl a fragmenty přibližně 200 veršů.\n\nPomponius posunul formu atellana od jednoduché lidové zábavy bez předem daného scénáře směrem k vážnější komedii. I když v jeho podání vystupovaly na scéně stejné galerie atellanských postav, Pomponius pro (původně improvizační divadlo) vytvořil scénář psaný podle řeckého vzoru ve veršovaném metru a ohraničil jeho děj. Zdá se, že Pomponius byl i autorem klasických komedií a tragedií a že tyto formy divadla směšoval. U jeho atellan se tak setkáváme s názvy jak mytologického rázu (\"Andromacha\", \"Marsyas\") tak i s tituly připomínajícími novou komedii (řecký titul \"Adelfoi\"). Je pravděpodobné, že Pomponius v těchto atellanách zesměšňoval tragický i komický žánr.\n\n\nPomponiovu schopnost využít lidový jazyk (lidovou latinu) atellan vyzdvihuje Macrobius, Seneca Starší i Velleius Paterculus.\n\n"}
{"id": "331105", "url": "https://cs.wikipedia.org/wiki?curid=331105", "title": "Generalplan Ost", "text": "Generalplan Ost\n\nGeneralplan Ost (GPO) byl německý plán genocidy obyvatelstva teritorií okupovaných Německem ve východní Evropě během 2. světové války a po jejím ukončení a kolonizace těchto území německým obyvatelstvem. Akce byla připravena v roce 1941 a schválena o rok později. Plán navazoval na Hitlerovy plány Lebensraum a měl být splněn po uskutečnění záměru okupace východní Evropy - plánu Drang nach Osten. Generalplan Ost vycházel jednak z nacistických plánů o osídlení Evropy germánskou rasou, jednak z rasových předsudků, podle nichž byli Slované nižší rasou - podlidi, něm. \"Untermensch\".\n\nPlán se zrodil v plánovacím štábu Říšského komisaře pro upevňování němectví (RKF), jímž byl Heinrich Himmler. Tento přísně tajný dokument, který znali jen nejvyšší představitelé nacistického Německa, se v originále nedochoval, ale po válce byl (ve dvou verzích) rekonstruován z různých navazujících memorand a dokumentů. Plán předpokládal, že dojde k vysídlení na východ až za Ural či částečnému vyhlazení asi 50 milionů obyvatel východní Evropy - Rusů, Poláků, Bělorusů, Ukrajinců, Židů i příslušníků pobaltských národů. Existence plánu byla potvrzena SS-Standartenführerem Dr. Hansem Ehlichem, který byl jako vysoký úředník RSHA odpovědný za zpracování návrhů plánu.\n\nFinální verze této etnické čistky byla rozdělen do dvou částí: \"Kleine Planung\" (“malý plán”), který plánoval akce, které měly být uskutečněny během války, a \"Grosse Planung\" (“velký plán”), který plánoval akce, jenž měly být podniknuty po vítězné válce v dlouhodobém časovém horizontu do 30 let.\n\nMalý plán měl být uveden do praxe ihned, jakmile Němci obsadí území na východě. Tímto způsobem byla připravena jako jedna z prvních realizace germanizace polského území. V časovém horizontu 10 let mělo dojít k úplnému zničení polského národa formou vyhlazení nebo vystěhování za Ural. Stejný osud čekal i další slovanské národy, přičemž v případě vystěhování byla u jednotlivých národů stanovena rozdílná procenta:\nDo plánů na vystěhování měly být zahrnuty i ostatní slovanské národy a také např. Litevci. U Slovanů, kteří podle německých plánů směli zůstat v \"německém životním prostoru\", bylo počítáno s tím, že budou sloužit jako otroci v německých továrnách či na zemědělských velkostatcích německých majitelů, přičemž nebudou moci mít děti a dojde tak k jejich přirozenému vymizení. U části tzv. \"rasově vhodných\" Slovanů mělo dojít k jejich poněmčení.\n\nMalý plán se začal jako první realizovat v Polsku, kde bylo v rámci operace Tannenberg popraveno přes 20 tisíc příslušníků polské elity. Po ní následovala akce „Inteligence“, při níž bylo zabito přes 40 tisíc polských intelektuálů. Německá okupační moc zavedla v Polsku, resp. v Generálním gouvernementu a na okupovaných polských územích politiku teroru, přičemž prováděla hromadné veřejné popravy i exekuce rolníků, které měly zastrašovat ostatní obyvatelstvo. Postupně docházelo k vysídlování z oblastí určených k další germanizaci a násilnému zabírání zemědělské půdy, přičemž bylo ze svých domovů vyhnáno několik stovek tisíc Poláků. V roce 1941 bylo rozhodnuto, že dojde k úplnému zničení polského národa a v Polsku zůstanou 3 - 4 milióny Poláků, kteří budou sloužit německým kolonistům jako otroci. Jedním z kroků tohoto plánu bylo násilné odebírání rasově \"vhodných\" polských dětí na \"převýchovu\" do německých rodin. Násilnická politika vůči Polákům vedla k tomu, že Polsko mělo vedle SSSR největší procentuální ztráty civilistů ve druhé světové válce, jejich počet činil 5,6 mil. (z toho 3 mil. Židé). K dalším zemím s největším počtem zabitých civilistů patřila Jugoslávie s půl miliónem mrtvých (převážně Srbů).\n\nSamostatnou kapitolou je počet zabitých Rusů, Ukrajinců a Bělorusů na územích okupovaných Němci, kde byla zahájena politika genocidy, teroru a vyhladovění. Již v průběhu války byly vypáleny tisíce vesnic z různých důvodů, ať už to byla skutečná či domnělá pomoc partyzánům, nebo cílená likvidace určitých oblastí. Odhaduje se, že v Bělorusku zahynula až čtvrtina tehdejší populace. V prvním roce po napadení Sovětského svazu Němci zabili nebo nechali zemřít hlady asi 3 miliony sovětských válečných zajatců.\n\nV Protektorátu Čechy a Morava byly rozpracovány dílčí plány na germanizaci českého prostoru, které jsou známy pod názvem \"Konečné řešení české otázky\". Tato koncepce postupného ovládnutí Čech a Moravy Němci zapadala do věcného i časového plánu Generalplánu Ost.\n\n\n"}
{"id": "331109", "url": "https://cs.wikipedia.org/wiki?curid=331109", "title": "Glc", "text": "Glc\n\nZkratka Glc nebo GLC může znamenat:\n\n\n"}
{"id": "331113", "url": "https://cs.wikipedia.org/wiki?curid=331113", "title": "ISO 15924", "text": "ISO 15924\n\nISO 15924 je mezinárodní standard definující kódy písem, vydaný Mezinárodní organizací pro normalizaci. Standard definuje dvě sady kódů: každé písmo má přiřazen jednak čtyřpísmenný kód, jednak trojciferné číslo. Písmenný kód se zpravidla zapisuje s prvním písmenem velkým a ostatními malými (např. Latn), aby se odlišil od jiných podobných kódů.\n\nRegistrační autoritou pro tento kód je Unicode Consortium (organizace spravující Unicode); v čele registrační autority je Michael Everson.\n\nPísmenné kódy podle ISO 15924 se používají mimo jiné v IETF kódech, kde umožňují rozlišit různé způsoby zápisu nějakého jazyka (např. srbština zapsaná cyrilicí se označuje kódem sr-Cyrl, zatímco týž jazyk psaný latinkou má kód sr-Latn).\n\nPotřeba kódu pro písma se poprvé objevila na jednáních komise ISO TC37 (terminologie a další jazykové prostředky) na konci 80. let 20. století (na základě návrhu DIN), ale první návrh takového kódu vytvořil Michael Everson až kolem roku 1993. Jelikož se TC37 práci na tomto kódu příliš nevěnovala, nabídnul svůj návrh komisi ISO TC46/SC2 (transliterace a transkripce), která se mu začala záhy věnovat (a chvíli na kódu pracovaly obě komise současně). Další dva návrhy vznikly v roce 1998. V roce 2001 pak byla norma vydána ve formě návrhu mezinárodního standardu (ISO/DIS). Finální verze normy vyšla v roce 2004, přičemž se zde oproti předchozím verzím počítalo s využitím externí registrační autority, kterou se stalo Unicode Consortium, které do jejího čela jmenovalo Michaela Eversona.\n\nPokud se písmo jmenuje podle jazyka, je písmenný kód pokud možno odvozen z kódu tohoto jazyka podle ISO 639-2 (v bibliografické variantě), např. gudžarátština má v ISO 639-2 kód guj a gudžarátské písmo má v ISO 15924 kód Gujr.\n\nČíselný kód je definován systematicky:\n\nV rámci každé kategorie je číslování pokud možno chronologické a na základě vývoje písem, přičemž mezi přidělenými kódy jsou ponechávány nepoužité mezery pro případné v budoucnu přidělené kódy.\n\n\n"}
{"id": "331115", "url": "https://cs.wikipedia.org/wiki?curid=331115", "title": "Loket", "text": "Loket\n\nLidský loket \"(articulatio cubiti, cubitus)\" je oblast horní končetiny, kde se spojují tři kosti. Kost pažní \"(humerus)\" a kosti předloktí – kost vřetenní \"(radius, os radialis)\" s kostí loketní \"(ulna, os ulnaris)\".\n\nSvaly a šlachy, které kryjí loketní kloub, mu neumožňují příliš velký pohyb – pouze natažení \"(extenze)\" a ohnutí \"(flexe)\".\nPřetížení těchto vazů může vést k velmi známému a často objevujícímu se onemocnění – tenisový loket (entezopatie).\n\nŽíly v loketní jamce \"(vena cephalica)\" slouží většinou k odebírání vzorků krve nebo jsou používány při intravenózním (nitrožilním) podávání léků.\nV kloubní jamce se také přikládá stetoskop při měření krevního tlaku – dochází zde ke zdvojení tepen – bifurkaci.\nVelmi často také dochází k vyvrknutí (distorse) nebo vykloubení (luxace) loketního kloubu. Při luxaci se následně musí provést napravení – vrácení kloubu do kloubní jamky (repozice).\n\n"}
{"id": "331121", "url": "https://cs.wikipedia.org/wiki?curid=331121", "title": "Hamit Altıntop", "text": "Hamit Altıntop\n\nHamit Altıntop (* 8. prosince 1982, Gelsenkirchen, NSR) je turecký fotbalový záložník a reprezentant, od roku 2017 hráč klubu SV Darmstadt 98.\nNa klubové úrovni působil v Německu, Španělsku a Turecku. Oblékal mj. dres Realu Madrid.\n\nJde o identické dvojče svého bratra a bývalého spoluhráče Halila Altıntopa. Za rok 2010 vyhrál cenu FIFA Puskás Award o nejhezčí gól roku.\n\nNastupoval i za mládežnické reprezentace Turecka.\n\nV A-mužstvu Turecka debutoval 18. 2. 2004 v přátelském utkání v Adaně proti Dánsku (porážka 0:1).\n\n\n"}
{"id": "331122", "url": "https://cs.wikipedia.org/wiki?curid=331122", "title": "Pestřenka rybízová", "text": "Pestřenka rybízová\n\nPestřenka rybízová (\"Syrphus ribesii\") je hojně rozšířený dvoukřídlý hmyz z čeledi pestřenkovití. Jde o hojnou obyvatelku luk, mýtin, zahrad a parků v Evropě, Asii a Severní Americe.\n\nDorůstá 9 – 11 mm. Má širokou nízkou hlavu s velkýma červenýma očima a černým proužkem na čele, leskle hnědou hruď, žlutý štítek, dlouhá bílá křídla a žlutě a černě pruhovaný zadeček, díky kterému bývá občas zaměňována s vosou, od které ji lze bezpečně rozpoznat díky krátkému spoji mezi prvním a druhým černým pruhem.\n\nVe volné přírodě lze pestřenku rybízovou zahlédnout od dubna do listopadu. Při letu se často díky velice rychlému mávání křídel doslova zastavuje na místě. Imaga se živí nektarem a pylem, šedobělavé larvy jsou však masožravé a hrají nepřehlédnutelnou roli při biologickém hubení mšic.\n"}
{"id": "331127", "url": "https://cs.wikipedia.org/wiki?curid=331127", "title": "Jan Kotík", "text": "Jan Kotík\n\nJan Kotík (4. ledna 1916 Turnov – 23. března 2002 Berlín) byl český malíř, průmyslový výtvarník, grafik a pedagog.\n\nJan Kotík byl synem malíře a profesora kreslení na reálce v Mladé Boleslavi Pravoslava Kotíka. Vyučil se typografem. V letech 1935–1941 studoval na Uměleckoprůmyslové škole v Praze (prof. Jaroslav Benda).\n\nPodnikl studijní cesty do Drážďan (1936) a do Paříže (1937). Během války v letech 1941–1943 vyučoval na soukromé umělecké škole v Praze.\n\nČlen Skupiny 42 (1942–1948), Umělecké besedy (1946) a SČUG Hollar (1945–1950). Byl členem redakčního kruhu časopisu Tvar (1948–1951). V letech 1947–1953 pracoval v ÚLUV v Praze, od roku 1951 vedl návrhářské ateliéry a vzorové dílny a spolupracoval se sklárnou ve Škrdlovicích, v letech 1957–1968 byl členem skupiny průmyslových výtvarníků Bilance při UB. Zúčastnil se Světových výstav Expo 58 v Bruselu a Expo 67 v Montrealu, a jako člen předsednictva SČVU také 32. Benátského bienále roku 1964. Roku 1965 byl na pozvání British Art Council na studijním pobytu ve Velké Británii. Články přispíval do časopisů Tvar, Výtvarná práce, Umění a řemesla, Ateliér, aj.\n\nRoku 1969 byl na jednoročním pobytu v Západním Berlíně v rámci Deutscher Akademischer Austausch Dienst a do Československa se už nevrátil. Roku 1976 byl v nepřítomnosti odsouzen ke třem letům vězení za nepovolený pobyt v zahraničí a roku 1979 zbaven čs. státního občanství. Od roku 1972 působil jako pedagog na Hochschule für Gestaltung v Ulmu, 1974 zakladatel skupiny Systhema a pracovní pobyt v Olevanu Romanu.\n\nRoku 1980 byl hostem Cité Internationale des Arts v Paříži, v letech 1982–1983 byl na pracovním pobytu v New Yorku. Do Československa se vrátil poprvé roku 1989.\n\nV letech 1991–1992 působil jako externí docent AVU. V letech 1992–2002 byl členem berlínské Akademie der Kunste.\nRané období souvisí s civilizačním programem Skupiny 42 a vychází z postkubistické stylizace reality (\"Deštivý den\", \"Cyklista\"). Procházel obdobím geometrické abstrakce, v 60. letech v obrazu uplatnil písmo v podobě kaligrafických znaků. Poté experimentoval s nekonvenčním obrazovým formátem, malířským environmentem, konstruktivními a rituálními variabily (Anatomie MUDr. Tulpa). V 70. letech se zabýval transformací některých principů kinetismu, minimalu, poverismu aj., opíraje se o objevné aspekty konceptuálních postupů (Transformační systém). Začátkem 80. let se vrátil k malbě živelné barevnosti, s náznakem figurální malby. Věnoval se též sklářské tvorbě (kolekce váz – objektů pro Trienále v Miláně, vitráže Skláři pro EXPO ’58 v Bruselu). Autor publikací Tradice a kultura československé výroby, Neúplný kompas.\n\nAutorův raný projev vyrůstal z bohaté domácí i evropské tradice. A mohl navázat na živé vztahy mezi českými a zahraničními umělci. Již v časných kresbách a grafických listech se u něj projevil smysl pro zjednodušení tvaru, jejich uspořádání do přehledných a zřetelných soustav a vyjadření skutečnosti formou srozumitelných znaků. Je v nich zakotven cit pro pevnou stavbu objemu a sošnost tvaru, pro jejich začlenění do prostoru. Výraz reaguje na proměny doby a přitom si zachovává některé příznačné rysy.\n\nPatřil k významným představitelům českého výtvarného umění 20. století. Poprvé své dílo představil na sklonku třicátých let u E. F. Buriana a když nemohl v padesátých letech vystavovat, věnoval se designu – jako tvůrce i teoretik. Ale malovat nepřestal a jeho obrazy v duchu expresívní abstrakce získaly značný ohlas i na mezinárodní scéně. Uznání se dočkal také v Německu, kam v sedmdesátých letech emigroval, domů do Čech se pořád vracel.\n\n"}
{"id": "331130", "url": "https://cs.wikipedia.org/wiki?curid=331130", "title": "Evald Schorm", "text": "Evald Schorm\n\nEvald Schorm (15. prosince 1931 Praha – 14. prosince 1988 Praha) byl český filmový a divadelní režisér.\n\nPocházel z rolnické rodiny, poté, co jeho rodině komunisté zabavili majetek, pracoval v dělnických profesích. Studoval vyšší zemědělskou školu v Táboře, kde se seznámil se svojí ženou Blankou, manželství uzavřeli v roce 1954 a měli spolu syna Oswalda. Během své základní vojenské služby zpíval v Armádním uměleckém souboru Víta Nejedlého, v roce 1957 se díky jistému politickému uvolnění dostal ke Karlu Kachyňovi ke studiím režie hraného filmu na FAMU, kde studoval pod vedením Otakara Vávry. Absolvoval hraným dokumentem Turista v hlavní roli s Vlastimilem Brodským a Danou Medřickou.\n\nPatří do tzv. Nové vlny českého filmu z počátku 60. let 20. století a je všeobecně považován za velmi výraznou a mimořádnou tvůrčí osobnost českého filmu i divadla. Převážná část z jeho pěti hraných snímků ze 60. let skončila na mnoho desítek let v trezoru a nesměla se vůbec promítat. Po roce 1968 mu v důsledku normalizace bylo zakázáno točit (bylo mu tehdy dovoleno pouze dotočit snímek režiséra Vojtěcha Jasného \"Psi a lidé\"), věnoval se pouze divadelní režii. Působil v celé řadě předních českých divadel, režíroval i v zahraničí (1980 Stuttgart, 1986 Marseille, Detroit). Významná byla také jeho práce pro pražskou Laternu magiku, opusy Kouzelný cirkus, Odysseus (s hudbou Michaela Kocába). Po dvacetiletém zákazu natáčení filmů mu byl povolen film \"Vlastně se nic nestalo\", jehož premiéry se již on sám nedožil. V roce 1992 mu byl in memoriam udělen Řád T.G.M. čtvrté třídy.\n\nPo Evaldu Schormovi je pojmenováno pražské kino Evald.\n\n\n\n\n"}
{"id": "331135", "url": "https://cs.wikipedia.org/wiki?curid=331135", "title": "Horná Streda", "text": "Horná Streda\n\nHorná Streda je obec v západním Slovensku v okrese Nové Mesto nad Váhom. Žije zde  obyvatel.\n\nObec se rozkládá na pravém břehu Váhu asi 12 km jižně od Nového Města nad Váhom a přibližně 8 km severně od města Piešťany. Vedle obce prochází slovenská dálnice D1.\n\nPrvní písemně doložená zmínka o obci pochází již z roku 1263.\n\nNejvýznamnější pamětihodností je barokní kostel Všech svatých z roku 1728, který byl roku 1924 přestavěn a rozšířen. Kostel stojí na místě původního kostelíku z roku 1353.\n\n"}
{"id": "331136", "url": "https://cs.wikipedia.org/wiki?curid=331136", "title": "Jeřáb Antigonin", "text": "Jeřáb Antigonin\n\nJeřáb Antigonin (\"Grus antigone\") je velký krátkokřídlý pták z čeledi jeřábovití.\n\nDíky své délce kolem 200 cm a rozpětí křídel 250 cm je jeřáb Antigonin největším žijícím létajícím ptákem. Dospělý pták má šedé tělo, červeně a černě zbarvenou lysou hlavu s bílým temenem a silným zašpičatělým zobákem, růžové dlouhé končetiny a bílé opeření na ocase. Samec bývá obvykle o něco větší než samice, ale zbarvením se neliší.\n\nŽije v podmáčených oblastech v severním Pákistánu, Indii a Nepálu (8000 – 10 000 jedinců), jihovýchodní Asii (1300 – 1800 jedinců) a v Queenslandu v severní Austrálii (10 000 jedinců).\n\nNa většině areálu rozšíření v posledních letech jeho početnost viditelně až drasticky klesla, což vedlo v roce 2000 k jeho zařazení mezi zranitelné druhy. Dříve žil také v Thajsku, Malajsii, na Filipínách a v Číně, kde je v současné době pravděpodobně již vyhynulý.\n\nJeřáb Antigonin žije v trvalých párech nebo v menších, obvykle méně jak pětičlenných hejnech. Živí se hmyzem, vodními rostlinami i živočichy, semeny a malými obratlovci. Objemné hnízdo si staví na zemi a klade do něj obvykle 2 až 3 vejce, na kterých sedí pouze samice. Během období, kdy samice zahřívá vejce, samec střeží okolí. Mláďata jsou plně samostatná v 85. až 100. dni života a pohlavně dospívají ve 2. roce života.\n\n\n"}
{"id": "331146", "url": "https://cs.wikipedia.org/wiki?curid=331146", "title": "50x a stále poprvé", "text": "50x a stále poprvé\n\n50× a stále poprvé je americký romantický film z roku 2004. V hlavních rolích hrají Adam Sandler a Drew Barrymore. Filmové výdělky se dosud dostaly na hranici 120 milionů dolarů.\n\nHenry Roth, ošetřovatel vodních zvířat na Havaji, ve chvílích, kdy nepracuje, loví a láme srdce turistek. Ovšem jen do doby, než potká jedno ráno na kafi krásnou Lucy.\nKdyž si ovšem s dívkou domluví na druhý den schůzku a druhý den se na tuto úmluvu odvolává, dívka si ho nepamatuje a považuje ho za blázna. Důvod tohoto nedorozumění se dozví až od ostatních přihlížejících. Lucy měla totiž kdysi autohavárii a od té doby doslova nemá krátkodobou paměť, takže jakmile se vzbudí, nic si nepamatuje a její poslední vzpomínky jsou zase těsně před nehodou. Její starostlivý otec a potrhlý bratr jí každý den aranžují ten den, jako by opravdu takový byl. Dávají jí staré noviny, bílí stěnu, kterou dívka vždycky namaluje atd. \nHenryho tato dívka a její příběh okouzlí, rozhodne se každý den s Lucy seznamovat, nejprve je to pouze hra a lov, ale postupně se do dívky zamilovává. Seznamuje se s rodinou, která není zrovna nadšená Henryovou pozorností. Jenže on vnese do problému nový nápad. Natočí kazetu, která během chvíle Lucy každé ráno vysvětlí, co se jí stalo a co už od té doby prožila.\nA tak se takhle každý den probouzí, pustí si kazetu a jde mezi lidi. Nakonec jim nic nebrání v tom, že se s Henrym vezmou, a dokonce budou mít dceru.\n"}
{"id": "331148", "url": "https://cs.wikipedia.org/wiki?curid=331148", "title": "On je žena!", "text": "On je žena!\n\nOn je žena! je český komediální televizní seriál TV Nova z roku 2004, který si bere na paškál zpravodajství fiktivní komerční televize H20, rodinné vztahy, ale i vztahy sousedské.\n\nDivadelní herečka Zina právě ukončila angažmá v divadle (vyhodili ji), snaží se tedy obvolat svoje známé, s nadějí, že ji někdo dá nějakou práci, avšak marně. Od své dcery Eriky se dozví, že v televizi, v které pracuje hledají moderátora večerní zpravodajské relace. Problém ale je, že Zina je žena. S pomocí své kamarádky Agáty – bývalé maskérky uskuteční vynikající plán – přestrojí Zinu za Zorana. Zoran se účastní konkurzu, který vyhraje. A tak se začíná odehrávat příběh, který se ještě pořádně zamotá a mnohdy bude i velice dramatický.\n\n"}
{"id": "331149", "url": "https://cs.wikipedia.org/wiki?curid=331149", "title": "Ďáblova dílna", "text": "Ďáblova dílna\n\nĎáblova dílna je kniha Adolfa Burgera popisující jeho cestu koncentračními tábory v letech 1942–1945. \n\nJe členěna do tří částí – KL Auschwitz-Birkenau, KL Sachsenhausen a KL Mauthausen-Gusen. Kniha popisuje, jak se fašismus na Slovensku dostal k moci, autor popisuje deportaci Židů ze zemí okupovaných Německem a jejich následnou, pečlivou a hlavně krutou likvidaci. Velkou část knihy autor věnuje životu v koncentračním táboře a autorovu snahu o přežití. V knize jsou uvedeni všichni členové SS, kteří se na masovém vyvražďování podíleli, popis života v padělatelském komandu, nesčetné množství fotografií či dobových dokumentů a hlavně seznam všech vězňů pracujících v padělatelském komandu na „Akci Bernard“ a nacistických pohlavárů podílejících se na padělání dokumentů a měn. Zajímavou částí knihy jsou lidé, které během pobytu v koncentračních táborech potkal, jejich původ, jejich činy, či každodenní myšlenku na útěk.\n\nNa základě vzpomínek Adolfa Burgera ztvárnil režisér Stefan Ruzowitzky v roce 2007 ve filmu \"Ďáblova dílna\" události související s „Akcí Bernard“. Film dostal v roce 2008 Oscara za nejlepší cizojazyčný film.\n\n"}
{"id": "331151", "url": "https://cs.wikipedia.org/wiki?curid=331151", "title": "Vitamíny rozpustné v tucích", "text": "Vitamíny rozpustné v tucích\n\nVitaminy rozpustné v tucích jsou vitaminy, jejichž molekuly jsou podobné tukům absorbovaným v potravě a jejich absorpce probíhá současně s nimi. Úspěšnost jejich vstřebávání tvoří asi 50-90%, toto je závislé na kvalitě tuku obsaženého v potravě. Po vstřebání však vitaminy beze zbytku postupují přímo k cílovým buňkám v těle.\n\nJedná se o vitamíny A, D, E, K, mnemotechnická pomůcka - Slovo (\"Z\")ADEK\n"}
{"id": "331153", "url": "https://cs.wikipedia.org/wiki?curid=331153", "title": "Rameno (anatomie)", "text": "Rameno (anatomie)\n\nRameno (\"skapulohumerální kloub\") je skloubení pažní kosti s lopatkou, resp. s hrudním košem. Pažní kost \"(humerus)\" se svou hlavicí (\"articulatio humeri\") kloubí s lopatkou \"(scapula)\" a klíční kostí \"(clavicula)\". \n\nRamenní kloub je nejpohyblivější kloub lidského těla a umožňuje pohyby paže všemi směry. Kvůli požadavkům mimořádné pohyblivosti a obratnosti paže je jamka kloubu poměrně mělká (mělčí než u kyčle). Součástí skapulohumerálního kloubu je tak i soustava silných svalů, které lopatku jednak fixují, jednak umožňují její kluz různými směry a hýbou paží. Pro funkci ramene je důležitá správná poloha ramenního kloubu a svalová rovnováha. \n\nNejčastějším problémem ramen bývá svalová dysbalance, při které zkrácené prsní svaly vyosují hlavici ramene vpřed, čímž působí tuhnutí a bolest přední části ramene (úpon \"m.\" \"biceps brachii\") a zadních šíjových a lopatkových svalů. Pozice s předsunutou hlavou, nedostatečný dech a ochablé mezilopatkové svalstvo pak dál vedou k typickému flekčnímu (\"zborcenému\") držení těla a řetězení problémů (bolest hlavy, tinnitus aj.). \n\nČastým úrazem ramenního kloubu je vykloubení z kloubní jamky \"(luxace),\" při kterém může dojít až k potrhání ramenních svalů, šlach a nervů. \n\nČastým zánětlivým onemocněním ramene je \"periartritida\". Ta vede ke ztuhnutí ramenních svalů, šlach a měkkých tkání. Určitý typ tohoto onemocnění je zván anglicky \"frozen shoulder\" (zmrzlé rameno) a podle některých jeho příčiny vedou specificky k podlopatkovému svalu. Syndrom mívá vleklý průběh, je přístupný manuální fyzioterapii, často se však upraví i spontánně. \n\nÚrazy a onemocnění ramen vedou k vážným omezením hybnosti a sebeobsluhy. Léčbu provádí ortopedie či fyzioterapie.\n\n"}
{"id": "331154", "url": "https://cs.wikipedia.org/wiki?curid=331154", "title": "Sexuologie", "text": "Sexuologie\n\nSexuologie je vědecký obor zabývající se všemi aspekty pohlavního života (fyziologickým, lékařským, pedagogickým, psychologickým, etickým, atp.).\n\nJde o vědecký obor, rozvíjený v některých zemích Evropy (jinde je rozvíjena sexuologie jako součást tzv. základních oborů – sexuální medicína), která se zabývá všemi aspekty lidské sexuality a lidského sexuálního chování. Vyjadřuje se k tendencím sexuality v kontextu znalostí všech vědeckých oborů. Zabývá se fyziologickým vývojem a funkcí pohlavních orgánů, vývojem, rozvojem lidského sexuálního chování, chování v párech, problematikou sexuálně rizikového chování včetně výzkumu, diagnostiky a léčby pohlavních a pohlavně přenosných chorob. Zvláštní kapitolou je tzv. deviantologie, zabývající se parafilním sexuálním chováním. Jejím předním představitelem je emeritní primář Slavoj Brichcín (Praha-Bohnice).\n\nPřesto, že česká sexuologie má v podmínkách střední Evropy výsadní postavení (spolu s berlínským ústavem jde v případě sexuologického ústavu v Praze o tradiční sexuologické pracoviště známé přelomovými pracemi Freunda, Hynieho, Rabocha, Pondělíčkové-Mašlové, Weisse, Zvěřiny, mimo Sexuologický ústav byla zmíněna práce Slavoje Brichcína v problematice deviantologie, Ladislava Procházky – soudní sexuologie, Žourková – sexuologie v onkologii, u psychiatricky nemocných a spol.), je dnešním trendem rozvíjet sexuologii v rámci jednotlivých oborů bez potřeby sexuologické atestace. Tím však dochází k atomizaci oboru a riziku poskytnutí \"přísně specializované\", avšak nekomplexní péče u nemocných se sexuálními problémy. Možná je důvodem nesoulad mezi základními obory, které jsou z části nutnou znalostí každého sexuologa – psychiatrie, gynekologie a porodnictví, urologie, mikrobiologie, psychologie, kdy je sexuologie nelogicky chápána jako \"psychiatrický\" obor, což staví sexuology atestující z jiných oborů do zvláštního postavení a klientovi se dostává rozdílný rozsah vyšetření i terapeutických postupů podle toho, jaký základ \"jeho sexuolog\" má (rozsah fyzikálního vyšetření, laboratorních odběrů,psychologických testů, rozsah medikace a její pravidelný upgrade) (Segraves a Balon, 2003). Sexuologie má význam jen jako komplexní obor, který abstrahuje problematiku sexuální medicíny ze všech zmíněných lékařských i nelékařských oborů a klient tak dostává komplexní a kvalifikovanou péči s nezbytnou nelékařskou péči – psychologická diagnostika a léčebné postupy. Podle informací ÚZIS 2009 nepřesahuje počet atestovaných sexuologů – lékařů / lékařek v České republice číslo 20, z nich je část výrazně důchodového věku. \"Nejlépe odráží situaci v české sexuologii učebnice Petra Weisse \"Sexuologie\", kde většina autorů sexuologické monografie nejsou sexuologové, což znamená, že buď v České republice nejsou sexuologové odborníci, nebo je hlavní autor a editor nepovažuje v rámci vlastního oboru za dostatečně kvalifikované.\" V České republice nevychází český odborný sexuologický časopis (na Slovensku vychází 2 krát ročně Sexuológia zaplněna za Českou republik především profesorem Weissem – člen redakční rady – a jeho žáky), ale je možné publikovat v rámci časopisů psychiatrických, gynekologických, urologických a podobně.\n\nV sexuologii není definovaná normalita, nýbrž stavy, které jsou z různých důvodů (biologické, psychologické, sociální, právní, náboženské) považovány za \"abnormální\", či patologické, nebo společensky nepřijatelné (Seifertová a kol., 2008). V oblasti sexuálního chování jsme odkázání na psychiatrické a psychologické metody práce, které mají své limity jak diagnostické, tak v poznání etiopatogeneze (Smolík, 2002). Sexuologie je v rámci kurikula vysokých škol, především lékařských fakult, minoritním oborem (paradoxně se jí dostává více prostoru na nelékařských fakultách). Výrazně negativním trendem pro komplexní pojetí sexuologie jako vědního oboru, je rozvoj sexuální medicíny v rámci základních lékařských oborů bez potřeby znalostí sexuálně podložených problémů dalších oborů (specialisté na mužský orgasmus, ženský orgasmus, mozkové receptory…)(Kockott a Fahrnerová, 2001)\n\nSexuologie, tak jak je nyní definována, je velký fenomén 20. a 21. století.\n\nSexuologie souvisí s množstvím jiných studijních oborů:\n\nSexuologie se také dotýká veřejných témat, jako jsou debata o potratech, antikoncepci, pohlavním zneužívání či reprodukčních technologiích.\n\n\n\n"}
{"id": "331156", "url": "https://cs.wikipedia.org/wiki?curid=331156", "title": "Upton Sinclair", "text": "Upton Sinclair\n\nUpton Beall Sinclair, Jr. (20. září 1878 – 25. listopadu 1968) byl americký spisovatel, publicista a levicový politik. Napsal asi 90 knih, jeho nejznámějším dílem je román \"Džungle\" (\"The Jungle\", v prvorepublikovém překladu \"Jatky\", v chicagském krajanském nakladatelství dokonce jako \"Oběti jatečních upírů\") z r. 1906 o poměrech na jatkách v Chicagu.\n\n\n"}
{"id": "331157", "url": "https://cs.wikipedia.org/wiki?curid=331157", "title": "Pánev (anatomie)", "text": "Pánev (anatomie)\n\nPánev (: \"pelvis\") je kostnatý útvar, který se skládá ze dvou pánevních kostí \"(os coxae)\" a kosti křížové \"(os sacrum)\", na kterou navazuje kostrč \"(os coccygis)\". Kosti pánevní jsou vepředu navzájem spojené symfýzou a vzadu jsou s kostí křížovou spojené kloubně \"(articulatio sacroiliaca)\". Tři kosti pánve tak tvoří pevnou, ale pružnou obruč, jež pruží při chůzi jak v přední symfýze, tak v zadních sakroiliakálních skloubeních. \n\nKost pánevní vzniká srůstem tří kostí – kosti kyčelní \"(os ilium)\", sedací \"(os ischii)\" a stydké \"(os pubis)\".\n\nPánev slouží hlavně jako chráněný prostor, kde je uložena řada důležitých orgánů močového, zažívacího a pohlavního systému. V závislosti na pohlaví mají pánve své charakteristické rysy. Mužská pánev je strmější, užší a vyšší, kdežto ženská je širší, nižší a plošší, což je dáno potřebou prostoru během těhotenství.\n\nV pánevní dutině se rozlišují dva prostory, které se často označují jako:\n\nTyto dvě oblasti jsou vzájemně odděleny útvarem, který se nazývá \"linea terminalis\".\n\n\n"}
{"id": "331159", "url": "https://cs.wikipedia.org/wiki?curid=331159", "title": "Benny Benassi", "text": "Benny Benassi\n\nBenny Benassi, rodným jménem Marco Benassi (* 13. července 1967, Milán, Itálie) je italský DJ a tvůrce electro house music oceněný prestižní cenou Grammy. Žije v italském městě Reggio Emilia. Do povědomí se zapsal v létě 2002 megahitem Satisfaction. Benassi se stal zakladatelem stylu hypnotech\n\n\n\n\n\n\n\n\n\n\nZ alba \"Hypnotica\"\n\nZ alba \"Pumphonia\"\n\nZ alba \"Phobia\"\n\n\"Ostatní\"\n\n"}
{"id": "331160", "url": "https://cs.wikipedia.org/wiki?curid=331160", "title": "Program Pioneer", "text": "Program Pioneer\n\nProgram Pioneer byl americký program zaměřený na výzkum Měsíce, později i obřích planet a Sluneční soustavy realizovaný v letech 1958 – 1978.\n\nPrvní série se sestávala z řady družic, jež byly zpočátku určeny k průzkumu Měsíce. Jejich nedokonalá technická úroveň způsobila, že svůj program splnily jen některé. Průzkum Měsíce pak převzal program Ranger. Počínaje letem Pioneer 5 byly mise na podstatně vyšší technické úrovni určeny pro průzkum meziplanetárního prostoru v Sluneční soustavě (podobně jako družice Helios 1 a 2), zčásti i planet Jupiter, Saturn a Venuše. Tato část programu byla velice úspěšná. Je však nutno připomenout, že v roce 1960 se nezdařil let dvou sond neuvedených v seznamu COSPAR, pojmenovaných Pioneer P30 a P31, protože nosné rakety Atlas Able po startu selhaly.\n\nSondy sestrojila laboratoř JPL a provozovala je od roku 1958 nově utvořená agentura NASA, obojí v USA. Zpočátku první vedoucí NASA Keith Glenan projekt ponechal v rukou ARPA a vojenského letectva.\n"}
{"id": "331162", "url": "https://cs.wikipedia.org/wiki?curid=331162", "title": "Kotník", "text": "Kotník\n\nSlovo kotník (\"lat. malleolus\") se v běžné mluvě užívá k označení hlezenního kloubu na dolní končetině. Přesněji se tento termín vztahuje pouze ke dvěma částem tohoto kloubu, tj. k výběžkům na kostech bérce. Vnitřní kotník je výběžkem kosti holenní. Vnější kotník je výběžkem kosti lýtkové.\n\nNejčastější zranění je podvrtnutí \"(distorze)\". Dále pak vymknutí/vykloubení kloubu \"(luxace)\".\n\n"}
{"id": "331165", "url": "https://cs.wikipedia.org/wiki?curid=331165", "title": "Půlení intervalů", "text": "Půlení intervalů\n\nMetoda půlení intervalů (bisekce) se využívá při hledání přibližného řešení rovnic tvaru formula_1. Najdeme-li dvě čísla formula_2 a formula_3 taková, že platí formula_4, kde formula_5 značí znaménkovou funkci signum. Dále určíme hodnotu formula_6. Podle hodnoty formula_7 pak postupujeme takto:\n\n\nJsou-li nyní body formula_2 a formula_3 blízko sebe (tedy formula_20, kde formula_21 je požadovaná přesnost), pak jsme našli přibližné řešení. Jinak se vrátíme na začátek a celý postup opakujeme, tentokrát již ale s intervalem poloviční délky.\n\n"}
{"id": "331166", "url": "https://cs.wikipedia.org/wiki?curid=331166", "title": "Klaudius Madlmayr", "text": "Klaudius Madlmayr\n\nKlaudius Madlmayr (22. října 1881 Bystřice pod Hostýnem – 30. března 1963 Brno) byl český architekt. Jeho tvorbu lze zařadit do meziválečného neoklasicismu a monumentalismu. Vytvořil mnoho návrhů pro římskokatolickou církev a navrhl také množství úředních budov, především na Moravě. Spolupracoval se sochařem Juliem Pelikánem. Mnoho jeho staveb je spojeno s kultem sv. Cyrila a Metoděje.\n\nStudoval v Brně a ve Vídni u profesora Friedricha (Bedřicha) Ohmanna. Poté krátce působil v Bratislavě. Od roku 1922 až do své smrti žil v Brně.\n\n\nJeho realizace se nacházejí také v Přerově a Liptovském Mikuláši.\n\n"}
{"id": "331168", "url": "https://cs.wikipedia.org/wiki?curid=331168", "title": "Vykloubení", "text": "Vykloubení\n\nVykloubení \"(luxace)\" je kloubní zranění, způsobené vychýlením kloubní hlavice z kloubního pouzdra popř. z kloubní jamky.\n\nTento úraz se projevuje zarudnutím příslušného místa a velikou bolestí, která se ve většině případů neobejde bez místní anestézie (umrtvení, např. mezokainem), nebo podáním utišujících léků. Postupně může dojít až k horečce a dalším komplikacím.\n\nVykloubení se obvykle řeší repozicí, tedy lékařským výkonem, při němž se hlavice kosti vrátí zpět na příslušné místo.\n"}
{"id": "331172", "url": "https://cs.wikipedia.org/wiki?curid=331172", "title": "Hrudní kost", "text": "Hrudní kost\n\nHrudní kost (\"sternum\") je plochá kost, která se vyskytuje jako jedna z částí hrudního koše. Kloubní spojení tvoří s klíční kostí (\"os clavicularis\") a s žebry (\"costae\").\n\nHrudní kost je tvořena třemi částmi:\n\nV hrudní kosti probíhá krvetvorba (\"hemopoeza\") – jedná se o proces množení a tvorby krevních buněk, které se následně dostávají do krve.\n\nK vyšetření hemopoezy a hrudní kosti se používá sternální punkce – odběr kostní dřeně z hrudní kosti.\n\n"}
