{"id": "245251", "url": "https://cs.wikipedia.org/wiki?curid=245251", "title": "Jiří Maria Veselý", "text": "Jiří Maria Veselý\n\nJiří Maria Veselý (15. listopadu 1908, Protivanov – 31. srpna 2004, Olomouc) byl římskokatolický kněz řádu dominikánů, politický vězeň a archeolog.\n\nJiří Maria Veselý se narodil jako Leopold Veselý v Protivanově na Drahanské vrchovině v tradiční věřící rodině, ze které v minulosti vzešlo několik kněží a řeholníků. Jeho rodiči byli Josef Veselý (* 11. 6. 1883 v Protivanově) a Marianna, roz. Kolísková (* 23. 7. 1888 tamtéž).\n\nProžil jakousi osobní konverzi a vstoupil k dominikánům v Olomouci. Řád jej poslal studovat do Říma na dominikánskou universitu Angelicum. V Římě se náhodně zúčastnil pohřbu řeholníka Hyacinta Marii Cormiera, shodou okolností mohl nést rakev s jeho tělem. Právě za jeho římských studií vypukla 2. světová válka. Rektor university jej zapojil do odboje. Ve Veroně jen tak tak unikl trestu smrti zastřelením, protože byl křivě obviněn z kolaborace s Němci.\n\nPo válce jej měl ministr obrany a pozdější prezident Ludvík Svoboda jako sekretáře. V roce 1946 se stal převorem pražského dominikánského kláštera u kostela sv. Jiljí. Tam působil do roku 1950, kdy byl se spolubratřími internován v klášteře v Želivi na Pelhřimovsku, který tehdy fungoval jako internační tábor pro katolické duchovní pro režim zvláště „nebezpečné“.\n\nV Želivi se octl na pokraji smrti. Po špatných injekcích dostal celkovou otravu krve a lékař mu dával jen několik dní života. Nepochopitelným způsobem (který on sám označoval za zázrak) se však uzdravil. Čtrnáct dní po jeho uzdravení byl internační tábor v Želivském klášteře zrušen a kněží byli propuštěni. Otec Jiří se vrátil do rodného Protivanova a hledal zaměstnání. Místní farář mu obstaral místo na archeologických vykopávkách na Velehradě.\n\nOtec Jiří tam na sebe upozornil StB tím, že objevil údajný hrob arcibiskupa sv. Metoděje. Tato informace byla nepřijatelná a na pokyn StB byly vykopávky zničeny. Otec Jiří si je ale stihl fotograficky zdokumentovat.\n\nV době politického uvolnění v roce 1968 na pokyn představeného odcestoval do Itálie, vyučovat na univerzitu. Zde se seznámil s papežem Janem Pavlem II., který jej pověřil výzkumem pohřebiště pod bazilikou sv. Petra ve Vatikánu.\n\nV roce 1999 se vrátil do dominikánského konventu v Olomouci, kde se vzdor svému věku celkem aktivně zapojil do života komunity a psal knihy.\n\nZemřel 31. srpna 2004 v 1.00 v noci, obklopen modlícími se spolubratry z komunity. Pohřeb se konal 8. září o svátku Narození Panny Marie v klášterním kostele dominikánů v Olomouci, hlavním celebrantem byl Msgre. Dominik Duka OP, biskup z Hradce Králové, a po mši svaté byl P. Veselý uložen do řádové hrobky na ústředním hřbitově v Olomouci.\n\n"}
{"id": "245253", "url": "https://cs.wikipedia.org/wiki?curid=245253", "title": "Bohuš Balajka", "text": "Bohuš Balajka\n\nBohuš Balajka (, Prštné u Zlína – , Praha), občanským jménem Bohumil Balajka, byl český literární historik, kritik a prozaik.\n\nOtec Bohuše Balajky byl původně rolník, ale prožil dvacet pět let v USA, kde pracoval jako pivovarský dělník. Bohuš Balajka vyrůstal v Prštném u Zlína, což zobrazil v autobiografickém díle \"Už se tam nevrátím ...\". Vzpomíná na dětství v rodném Valašsku v poklidném ovzduší první republiky, které symbolicky končí (stejně jako republika) mobilizací. V letech 1934 až 1938 studoval na Arcibiskupském gymnáziu v Kroměříži a poté na reálném gymnáziu ve Zlíně (1938 až 1942). Rok pracoval na okresním úřadě ve Zlíně. Následně byl až do dubna 1945 totálně nasazen na práci v koksovně v Ostravě. Maturitu mohl složit až po válce.\n\nV rozmezí let 1945 až 1950 studoval češtinu a dějepis na Filozofické fakultě Univerzity Karlovy. (Byl žákem Prof. PhDr. Alberta Pražáka a Prof. PhDr. Karla Krejčího DrSc.; navštěvoval také seminář Prof. PhDr. Václava Černého.) Roku 1946 absolvoval stipendijní pobyt v Polsku. V roce 1948 se oženil s Anettou Heczkovou , s níž měl jednoho syna ( Petr Balajka (* 1958)). Studium zakončil (1950) doktorátem ze slovanské filologie.\n\nPozději pracoval v antikvariátu (n. p. Kniha v Praze) jako odborný katalogizátor starých tisků, potom (od roku 1953) jako redaktor ve Státním pedagogickém nakladatelství (SPN). V roce 1968 se stal členem Klubu angažovaných nestraníků (KAN) . Když byl nucen odejít po prověrkách v roce 1972 ze SPN, pracoval tři roky (1972 až 1975) jako korektor v tiskárně. Poté působil jako metodik Ústředního domu pionýrů a mládeže. Od roku 1985 byl v důchodu.\n\nJiž během svých gymnazijních studií publikoval ve sborníku \"Mladá Morava\" (1940) a v časopise pro katolickou mládež \"Dorost\" (verše a prózu). Po válce (od roku 1945) se aktivně účastnil literárního života: přispíval do \"Lidové demokracie\" a \"Kritického měsíčníku\". Od 50. let dvacátého století pak Bohuš Balajka publikoval v \"Literárních novinách\", \"Novém životě\" a v \"Plameni\". Jednalo se především o kritické stati, recenze a literární glosy o tehdejší próze.\nDále uveřejňoval články v časopisech \"Slovanský přehled\", \"Literatura ve škole\", \"Český jazyk a literatura\", \"Učitelské noviny\", \"Práce\", \"Svět práce\", \"Hlas revoluce\" a \"Hlas osvobozených\". Publikoval rovněž v polských periodikách (Świat, Varšava; Zwrot, Český Těšín).\nV 50. a 60. letech dvacátého století psal Bohuš Balajka doslovy k některým svazkům edice \"Mimočítanková četba\" (Karel Hynek Mácha, Alois Jirásek, Jiří Wolker, Karel Václav Rais). Také vydával bibliofilie a novoročenky, k nimž psal předmluvy nebo doslovy. \n\nPo roce 1989 publikoval Bohuš Balajka pravidelně v týdeníku \"Tvar\" (recenze a publicistické stati), příležitostně v \"Literárních novinách\", \"Lidových novinách\", \"Nových knihách\", \"Scriptu\" a \"Iniciálách\".\n\nZpočátku se zajímal o polskou literaturu - polonistiku (např. populárně pojatá monografie Henryk Sienkiewicz). Postupem doby přešel Bohuš Balajka k problematice starší i novější české literatury. Snažil se skloubit literární historii s přístupným výkladem myšlenkově náročných literárních děl (viz např. jeho komentář ke Komenského Labyrintu světa a ráji srdce). Od 60. let dvacátého století se soustavně věnoval literárně-kritické a publicistické činnosti. Vycházel většinou z interpretační analýzy jednotlivých próz. V pozdější době se pak orientoval také na literárně-historické a metodologické problémy. Těžiště celoživotní práce Bohuše Balajky ale leží v učebnicích české literatury.\n\nJeho stěžejní dílo - \"Přehledné dějiny literatury\" /I/, /II/ - názorně a jadrně shrnuje literární dějepis společně s výtvarným a sochařským uměním od nejstarších písemných památek do 2. světové války. Autorovým cílem bylo předložit širší veřejnosti (především pak středoškolským studentům) ucelený pohled na myšlenkové proudy v dějinách, prohlubovat estetický vjem čtenářského prožitku a odlišit kvalitní díla od pomíjejícího průměru. V \"Přehledných dějinách literatury\" se tak čtenářům podává komplexní obraz o literárním vývoji do roku 1945; česká a slovenskou literatura se nově zařazuje do světového historicko-uměleckého kontextu. Dílo vyniká nad podobné publikace svým vytříbeným, přesným jazykem a ucelenými historickými souvislostmi. Pro výše uvedené kvality a komplexnost pojetí sloužilo toto dílo (během 70. a 80. let dvacátého století) jako neoficiální a utajovaná středoškolská učebnice literatury. Sám autor charakterizoval publikaci slovy: Publikace se rozšířila až v devadesátých letech 20. století, neboť předtím byla násilně vykázána ze škol jako \"nemarxistická\" (Balajka nebyl nikdy v KSČ). Spoluautory 2. dílu se stali Ladislav Soldán a Emil Charous (zpracoval kapitoly o slovenské literatuře).\nK prvnímu dílu vyšla také \"Čítanka k Přehledným dějinám literatury\".\nRukopis připraveného třetího dílu Přehledných dějin literatury se bohužel během normalizace ztratil, takže \"Přehledné dějiny literatury\" /III/ vyšly díky autorskému kolektivu pod vedením Ladislava Soldána.\n\n\n\n\n"}
{"id": "245255", "url": "https://cs.wikipedia.org/wiki?curid=245255", "title": "Talavera de la Reina", "text": "Talavera de la Reina\n\nTalavera de la Reina je s 85 500 obyvateli (2007) největším městem španělské provincie Toledo. Leží v comarce Tierras de Talavera na severozápadě Kastilie-La Mancha, na březích řeky Tajo a na silnici a železnici spojující Madrid s Extremadurou. Město je proslulé výrobou polychromované keramiky, jejíž tradice sahá do 14. století.\n\n\n"}
{"id": "245257", "url": "https://cs.wikipedia.org/wiki?curid=245257", "title": "Ent", "text": "Ent\n\nEnt může znamenat:\n\n"}
{"id": "245259", "url": "https://cs.wikipedia.org/wiki?curid=245259", "title": "Voltampér", "text": "Voltampér\n\nVoltampér (značka VA) je jednotka zdánlivého elektrického výkonu. Rozměrem je roven wattu, ten se však užívá výhradně pro činný výkon. Pro odlišení různého fyzikálního významu se tedy zdánlivý výkon vyjadřuje ve voltampérech a jalový výkon ve voltampérech reaktančních (var).\n\n"}
{"id": "245261", "url": "https://cs.wikipedia.org/wiki?curid=245261", "title": "Voltampér reaktanční", "text": "Voltampér reaktanční\n\nVoltampér reaktanční (značka var) je jednotka jalového elektrického výkonu. Rozměrem je roven wattu, ten se však užívá výhradně pro činný výkon. Pro odlišení různého fyzikálního významu se tedy jalový výkon vyjadřuje ve voltampérech reaktančních (var) a zdánlivý výkon ve voltampérech (VA).\n\nVztah mezi jalovým, činným a zdánlivým výkonem je\n\nformula_1\n\n"}
{"id": "245265", "url": "https://cs.wikipedia.org/wiki?curid=245265", "title": "Přemysl Šámal", "text": "Přemysl Šámal\n\nPřemysl Šámal (4. října 1867 Praha – 9. března 1941 Berlín) byl český a poté československý politik, účastník protirakouského a protinacistického odboje, kancléř prezidenta Tomáše G. Masaryka, Edvarda Beneše a krátký čas i Emila Háchy.\n\nPo absolvování Právnické fakulty Univerzity Karlovy pracoval jako advokát, zároveň působil např. v Muzeu Království českého nebo v Matici české. Také byl aktivním členem České strany pokrokové (realistické), od roku 1914 stál v jejím čele. \n\nNa začátku 1. světové války byl jedním ze zakladatelů a organizátorů odbojové organizace Maffie. Po emigraci E. Beneše stál v jejím čele a měl velkou zásluhu na tom že nebyla nikdy odhalena, byl dobrým koordinátorem konspiračních sítí. \n\nOd února 1918 podporoval Českou státoprávní demokracii, do níž převedl velkou část bývalých realistů. V říjnu 1918 se zúčastnil jednání českých politiků s Edvardem Benešem v Ženevě, během pražských události 28. října tak nebyl přítomen v tuzemsku.\n\nPo vzniku samostatného Československa se stal pražským starostou. Od roku 1918 byl také poslancem Revolučního národního shromáždění za Českou státoprávní demokracii, respektive z ní vzniklou Československou národní demokracii. Mandátu se vzdal na 72. schůzi v září 1919.\n\nV roce 1919 se stal přednostou Kanceláře prezidenta republiky, kterým byl až do prosince 1938. Kvůli této funkci se vzdal funkce pražského starosty..\n\nPo začátku 2. světové války stál v čele odbojové organizace Politické ústředí, seskupující politiky z různých stran. Měl krycí jméno Oráč. 27. ledna 1940 byl ve svém bytě v pražské Karmelitské ulici 14 zatčen gestapem za své protinacistické postoje. Byl čtyři měsíce vyslýchán a poté uvězněn v berlínské věznici Alt-Moabit. Odtud byl na vysokou kauci propuštěn do soukromé nemocnice v Berlíně, ve které krátce poté zemřel.\n\nIn memoriam byl v roce 1992 vyznamenán Řádem Tomáše Garrigua Masaryka I. třídy.\n\nPoprvé se oženil 31. července 1899 s Annou Nekvasilovou (1875—1911), dcerou karlínského stavitele Václava Nekvasila, se kterou měl syna Jaromíra (1900—1942).\n\nJeho druhá manželka Pavla Fořtová (roz. Kropfová) byla neteří pražského primátora Vladimíra Srba. Byla také známou malířkou se zájmem o egyptologii. Absolvovala přednášky u Františka Lexy a publikovala na téma egyptský ornament. Její originální přípravné kresby pro tuto publikaci jsou uloženy v Knihovně Jaroslava Černého (FF UK, Český egyptologický ústav).\n\nSyn z prvního manželství Jaromír Šámal (profesor entomologie) byl zastřelen v době Heydrichiády. Jeho manželka byla poslána do koncentračního tábora Osvětim. Dvě vnoučata Přemysla Šámala byla dána na převýchovu v německých rodinách.\n\n\n"}
{"id": "245270", "url": "https://cs.wikipedia.org/wiki?curid=245270", "title": "Milada Paulová", "text": "Milada Paulová\n\nMilada Paulová (2. listopadu 1891, Loukov – 17. ledna 1970, Praha) byla česká historička a byzantoložka, první docentka v Československu.\n\nNarodila se do rodiny cukrovarnického úředníka Františka Paula a jeho manželky Anny, rozené Bernardové. Tři roky po narození přišla o matku. Od malička trpěla tuberkulózou, se kterou bojovala celý život. V roce 1904 se s otcem přestěhovala do Prahy, kde začala navštěvovat střední školu. Po soukromé přípravě složila maturitu na Akademickém gymnáziu v Praze jako externistka. V roce 1913 vstoupila na Filozofickou fakultu Karlo-Ferdinandovy univerzity. V lednu 1918 byla promována na doktorku filozofie.\n\nNa počátku dvacátých let rok a půl studovala v Jugoslávii, kde mimo jiné navštěvovala přednášky tamějších profesorů Stanoje Stanojeviće, Čoroviće a dalších. Jejím hlavním úkolem ale bylo sebrat písemný a ústní materiál k dějinám jihoslovanského a také českého odboje. Na základě těchto materiálů po návratu napsala několik cenných prací. Za nejdůležitější, \"Jugoslavenski odbor. Povijest jugoslavenské emigracije za svjetskog rata od 1914.-1918.\", byla navržena na docentku. Kolokvium a přednášku na zkoušku absolvovala v roce 1925 a stala se první docentkou Karlovy univerzity; byla první ženou v Československu, která získala právo přednášet na univerzitě.\n\nSvému celoživotnímu dílu se věnovala i v dalších letech, kdy vznikly knihy \"Kongres potlačených národností Rakouska-Uherska v Římě roku 1918, Jihoslovanský odboj a česká Maffie (díl 1), Masaryk a Jihoslované\", \"Dějiny Maffie: odboj Čechů a Jihoslovanů za světové války 1914–1918\" a další drobné články.\n\nV roce 1935 byla jmenována mimořádnou profesorkou a po druhé světové válce řádnou profesorkou s účinností od 28. října 1939. Stala se tak první profesorkou v Československu. Po druhé světové válce se zaměřila především na byzantologii, ke které ji vedl její učitel Jaroslav Bidlo.\n\nDílo o vnitřním odboji zakončila až na sklonku života, na konci šedesátých let, knihou \"Tajný výbor Maffie a spolupráce s Jihoslovany v letech 1916–1918\".\n\nV roce 2009 byla Ministerstvem školství, mládeže a tělovýchovy ČR ustanovena cena Milady Paulové, která je každoročně udílena ve spolupráci s Národním kontaktním centrem – gender a věda Sociologického ústavu AV ČR, v.v.i.\n\n"}
{"id": "245274", "url": "https://cs.wikipedia.org/wiki?curid=245274", "title": "Zahrada písničkářů - Kuřim 2002", "text": "Zahrada písničkářů - Kuřim 2002\n\nZahrada písničkářů - Kuřim 2002 je sampler vydaný v roce 2002 Indies Records. Navazuje na neoficiální nahrávky předchozích ročníků kuřimského festivalu, kde písničkáři či folková dua soutěží o účast na festivalu Zahrada. Zaznamenaný koncert, tzv. „finálové kolo Konkurzu Zahrady“, se uskutečnil 25. května 2002 na nádvoří zámku v Kuřimi a kromě soutěžících zde vystoupili také Žofie Kabelková a Ivo Cicvárek se skupinou OKO, úspěšní písničkáři z předešlých ročníků přehlídky.\n\n\n"}
{"id": "245277", "url": "https://cs.wikipedia.org/wiki?curid=245277", "title": "DORIS", "text": "DORIS\n\nDORIS (akronym s významem \"dopravní řídicí a informační systém\") je název telematického systému, který v Praze sleduje provoz tramvají. Je založený na tom, že modul umístěný na vozidle v určitých bodech na trati s pomocí inframajáků umístěných na některých zastávkových sloupcích, výjezdech z vozoven, případně dalších místech, identifikuje polohu vlaku a odešle informaci vozidlovou radiostanicí do informační centrály. Na provozním dispečinku tramvají, ve výpravnách vozoven, střídacích bodech a na dalších místech tak dispečeři a další osoby mají možnost průběžně sledovat polohu všech tramvají v síti a u vlaků určených jízdním řádem i odchylku od jízdního řádu, přičemž systém tyto informace vyhodnocuje a propojuje s dalšími činnostmi dispečinku a telematickými výstupy. Do systému je začleněna také radiová komunikace vozidel a řidičů s dispečinkem a seřizování a zobrazování jednotného času ve vozidlech (na zobrazovači času i na označovacích strojcích).\n\nInframajáky jsou umístěny zejména v těch zastávkách, které řidiči mají uvedeny ve vlakových jízdních řádech – takzvaných kontrolních bodech. Jde zejména o konečné zastávky, zastávky u významných křižovatek nebo stanic metra, a o místa vjezdu a výjezdu vozoven. Tato místa jsou volena s různou vzdáleností, nejběžněji po 5 až 10 minutách jízdy. Systém přijímá informace o všech průjezdech kolem čidel (resp. majáků), tedy i o těch průjezdech, kdy příslušná linka nemá u majáku, kolem kterého projíždí, stanovený kontrolní bod. Například na trati Hlubočepy – Barrandov jsou čidla nejen v každé zastávce, ale dokonce i na několika místech mezi zastávkami. V zastávce, která není vybavena inframajákem, je odeslání informace iniciováno vyhlášením názvu zastávky.\n\nV roce 2002 bylo instalováno 182 inframajáků a předpokládal se konečný počet maximálně 250 v pražské tramvajové síti.\n\nRadiostanice a palubní počítač tramvajového vlaku jsou automaticky aktivovány zapnutím řízení vlaku.\n\nDORIS v minulosti využíval dva simplexní datové radiokanály, tři simplexní zvukové radiokanály a jeden radiokanál pro dispečerský provoz. Od roku 2005 (DORIS2005T) se pro přenos fonické a datové informace mezi provozním dispečinkem tramvají a každým tramvajovým vlakem využívá městská radiová síť TETRA. K pokrytí města radiovým signálem využívá systém 22 stacionárních základnových radiostanic.\n\nVe výstupu systému na monitoru počítače na dispečinku lze údaje zobrazovat ve formě schematické mapy i navzájem propojených tabulek s údaji. Barevně je přitom znázorněn okamžitý vztah každého vlaku k jízdnímu řádu. Zeleně se zobrazují spoje jedoucí ve stanovené toleranci přesnosti (t. j. u posledního čidla přesně nebo se zpožděním nejvýše 3 minuty). Červenou ikonou se zobrazují nadjeté spoje (spoje, které kolem posledního čidla projely před stanoveným časem odjezdu). Žlutá ikona znamená zpoždění mezi 3 a 5 minutami, blikající žlutá ikona zpoždění 5 minut nebo vyšší. Bíle jsou znázorněny vlaky, jejichž zpoždění je vyšší než doba obratu na následující konečné (tj. tyto vlaky nemohou zpoždění na konečné dohnat a vyjedou z nástupní zastávky opožděně). Modrá barva přísluší vlakům neurčeným jízdním řádem (cvičné, služební a zkušební jízdy), fialová barva označuje poruchu palubního počítače, kvůli níž nelze identifikovat polohu vlaku. Stejný výstup je dostupný v některých vozovnách i řidičům, kteří si tak před střídáním mohou ověřit, kde se nachází na trati vlak, na němž mají nastoupit službu.\n\nSystém je propojený s vybavením dispečinku pro radiofonní komunikaci s řidiči. Pokud tedy některý z řidičů radiostanicí kontaktuje dispečink, dispečerovi se zároveň na monitoru zobrazí dostupné údaje o vozidle, z něhož řidič volá (typ vozu, evidenční číslo vozu, vozovna, údaje o řidiči, apod.).\n\nPokud systém signalizuje nepravidelnost, jejíž příčina není dispečinku známa, dispečer se radiostanicí dotáže řidiče. Teoreticky podle provozního předpisu jsou řidiči povinni větší nepravidelnosti hlásit sami, v případě zpoždění způsobených běžným zahlcením komunikací však s důsledným dodržováním této povinnosti nelze počítat. Dispečer je rovněž upozorněn na to, pokud některý vlak na trase 30 minut nezaslal informaci o své poloze.\n\nPokud z kontrolního bodu odjede tramvaj před stanoveným časem, systém automaticky zapracuje událost do zprávy pro nadřízené příslušného řidiče (pro vedoucího provozu příslušné vozovny) jako podklad k finančnímu postihu za nedodržení jízdního řádu. Nedodržení jízdního řádu u majáků, kde linka nemá kontrolní bod, nebo v zastávkách bez majáku takto postihováno není. Například od 1. 7. 2006 ve vozovně Strašnice bylo první nadjetí v měsíci za napomenutí, za druhé bylo řidiči strženo 50 Kč, za třetí 100 Kč a za každé další o 50 Kč více, přičemž přesahuje-li první zjištěné nadjetí jednu minutu, je za něj strženo již 50 Kč. Do konce června 2006 bylo řidičům tolerováno nadjetí do 20 sekund jako korekce možné chyby zaměření polohy vozidla během stání v zastávce (pokud tramvaj při zastavování přejede čelem sloupek, systém zaregistruje příjezd, jako by šlo o odjezd).\n\nSystém poskytuje i různé průběžné a souhrnné statistické údaje. Město jako objednatel dopravy vyžaduje 85 % procent spojů (resp. vozidel v okamžitém stavu) v toleranci přesnosti, tento požadavek je většinou naplňován.\n\nSoulad pozice vozidla s jízdním řádem vyhodnocuje i ve spolupráci s palubním počítačem, který na displeji v kabině řidiče a v některých případech i akusticky informuje řidiče o případném zpoždění nebo nadjetí. Systém po průjezdu kolem inframajáku zároveň kontroluje, zda hlášení zastávek pro cestující ve vozidle odpovídá skutečné poloze, a v případě nesrovnalostí je hlásič automaticky korigován. Systém také upozorňuje řidiče před časem pravidelného odjezdu z konečné zastávky nebo z vyčkávacího přestupního bodu. Na základě pokynu dispečera je systém schopen vydat pokyn k odjezdu všem vlakům, které mají v danou dobu v souladu s grafikonem hromadný odjezd z určeného bodu – toho se používá v nočním provozu při řízení odjezdu linek z centrálního přestupního bodu Lazarská.\n\nArchivovaná data jsou nebo mohou být využívána pro celou řadu dalších hodnocení a výkazů, například nepravidelností provozu, úspěšnosti radiového provozu, optimalizace jízdních řádů a plánování dopravy a její preference v provozu.\n\nÚdaje ze systému využívají v některých místech i elektronické zobrazovače zastávkového informačního systému (zkušebně Malostranská, všechny zastávky na nové barrandovské trati). Tabule neobsahuje údaje o pravidelném odjezdu, o zpoždění nebo nadjetí ani konkrétní identifikaci spojů například pořadovým číslem spoje nebo vozidla, ale pouze počet minut do předpokládaného skutečného odjezdu spojů příslušných linek. Vzhledem k tomu, že reakce zobrazovače na průjezd vlaku není okamžitá a čidla nejsou na tratích umístěna příliš hustě, zobrazené údaje mnohdy nejsou příliš přesné a někdy jsou i matoucí (údaj se skokově mění, nebo udává odjezd „za 1 minutu“ u spoje, který již ze zastávky odjel atd.).\n\nPodobné zastávkové informační tabule, avšak čerpající údaje z jiných systémů, jsou od května 2004 v Jesenici (v této obci sídlí firma APEX, která telematické systémy vyvíjí), Strančicích a Českém Brodě). V Jesenici je v rámci Pražské integrované dopravy poprvé použita tabule poskytující integrovaně informace o autobusových i vlakových spojích. Vizuální zobrazení je doplněno možností akustického hlášení pro nevidomé.\n\nV roce 2007 začal zkušební provoz podávání informací o poloze tramvají SMS zprávami na mobilní telefony – nejprve pro služební potřebu řidičů střídajících kolegy na trati, od 22. září 2007 pilotně i pro veřejnost. Informace pro veřejnost obsahuje údaj o tom, za jak dlouho tramvaj pojede, nikoliv o pravidelném odjezdu ani o zpoždění nebo nadjetí.\n\nDo výstupů vyhledávačů spojení zatím informace o aktuálním stavu provozu začleněna není.\n\nTeoreticky a laboratorně byly podobné systémy vyvíjeny již koncem 60. let 20. století.\n\nV letech 1982–1986 byl ve zkušebním provozu na tehdejší autobusové lince 144 (Staroměstská – sídliště Bohnice jih) systém KŘS (Kontrolní řídicí systém). Systém byl tehdy ještě málo spolehlivý a potřebné technologie drahé a obtížně dostupné.\n\nV roce 1992 byl (na základě rozhodnutí z roku 1988) na tramvajové lince 18 (Vozovna Pankrác – Petřiny) použit systém ISYDR. Šlo o bratislavský systém DRAHUŠA upravený pro pražské podmínky, \"ISYDR\" znamenalo Inovovaný SYstém DRahuša.\n\nV roce 1994 vyhlásilo město Praha soutěž na dodávku odbavovacích zařízení v MHD. V rámci integrovaného odbavovacího a informačního systému (OIS) ve vozidlech, vyvíjeného sdružením MYPOL v. o. s., byl systém ISYDR převeden z analogových technologií na digitální a zároveň změnil název na DORIS. Od 1. června 1995 byl DORIS uveden do rutinního provozu.\n\nV roce 2005 sledoval DORIS v dopravní špičce pracovního dne všech 415 vlaků, které jsou současně na trasách v pražské tramvajové síti a v noci 55 jednovozových vlaků. V roce 2007 bylo ve špičce v provozu maximálně 326 vlaků, v noci 60 jednovozových vlaků.\n\nV roce 2005 bylo možné zaznamenané údaje dohledat až 6 let zpětně, ale údajně jsou uložené všechny údaje od rutinního zprovoznění systému v roce 1996. Tyto údaje je možné použít i při prověřování stížnosti.\n\nV roce 2005 se používal DORIS ve verzi z dubna 2003. V roce 2007 se používala verze DORIS - 2005 T.\n\nZa provoz systému DORIS (vedení příslušného oddělení DP) od roku 2003 odpovídá Jiří Sedláček, dřívější řidič tramvaje a dispečer.\n\nV síti autobusových linek PID není zjišťování polohy vozidla založeno na signálu od inframajáku umístěného na zastávce, ale na systému GPS, který polohu vozidla zjistí s přesností 20 metrů. Systém byl poprvé zaveden v roce 2000 na lince 177 (35 vozů), následně na lince 187. Začátkem roku 2003 byla příslušným zařízením vybavena jen asi pětina autobusů. Nyní jsou tímto zařízením vybaveny všechny autobusy provozované Dopravní podnikem hl. m. Prahy a.s.\n\nPřenos krátkých datových zpráv (SDS) mezi vozidlem a centrálním počítačem zajišťuje digitální radiová síť TETRA Městského radiového systému.\n\nPracovní obrazovka „perlová šňůra“ zobrazuje polohu vozidel na konkrétní lince. Přehled stavu vozů umožňuje vyhledat vůz podle čísla linky a pořadového čísla. Zeleně se zobrazují vozy jedoucí přesně (v povolené časové toleranci), červeně vozy nadjeté (jedoucí předčasně), přičemž červeně blikající jsou nadjeté o více než 60 sekund, žluté zbarvení znamená zpoždění nad stanovenou toleranci. Na druhém monitoru se dispečerům zobrazuje situace na mapě. Třetí monitor slouží ke zobrazení dispečerské konzole sítě TETRA.\n\nZ dispečinku je možné kromě komunikace s řidičem centrálně a dálkově hlásit informace cestujícím do vozů, měnit například zobrazení cílové zastávky na vozidle atd. Systém sleduje případy vozidel nekomunikujících se systémem, případy sjetí ze stanovené trasy nebo chybného hlášení zastávek atd. Na propojení systému s dalšími telematickými systémy a prvky se pracuje.\n\nKontrola provozu autobusů v Praze je kombinována se 2 stálými dispečerskými stanovišti (Na Knížecí a Černý most) a s mobilními kontrolami. V roce 2003 bylo alespoň v jednom místě trasy pod kontrolou kolem 50 % spojů v pracovních dnech a kolem 25 % spojů ve volných dnech.\n\nV pražských autobusech, na rozdíl od tramvají, se řidičovi na palubním počítači zobrazuje plánovaný čas odjezdu pro každou konkrétní zastávku. Dodržení jízdního řádu je od řidičů vyžadováno pro každou zastávku, nikoliv jen pro vybrané kontrolní body.\n\nMonitorován je rovněž pohyb dispečerských a některých údržbových vozidel Dopravního podniku hl. m. Prahy, a to systémem FarWay. Systém v intervalu 5–10 sekund sleduje, zobrazuje a zaznamenává na dispečinku nejen polohu vozidla, ale i použití modrého či oranžového majáku, okamžitou rychlost vozidla (se zvýrazněním překročení rychlosti 50 a 90 km/h), výstupy jsou dostupné i u garážmistrů. Sledování je propojeno s integrovaným záchranným systémem, takže dispečeři mohou mít přehled i o pohybu mimopodnikových záchranných složek.\n\nV pražském metru se systém s podobnou funkcí nazývá \"Automatický systém dispečerského zařízení\". Je propojený se zabezpečovacím systémem dráhy (metro je druhem železniční dráhy).\n\nSystém podobný DORISu a AUDISu je testován i v příměstské dopravě u jiných dopravců, mezi jeho výstupy patří i informace řidičům využitelné v případě zpoždění spojů k řešení přestupních vazeb (otázka vyčkávání na zpožděné spoje v přestupním bodě).\n\nNa některých místech lze informaci doplnit i obrazem z městského kamerového systému. Ten sice provozuje policie, ale dispečink Dopravního podniku hl. m. Prahy a. s. má přístup k jeho výstupům a může policii v případě požádat o dálkově zajištěnou změnu polohy konkrétní kamery.\n\nDispečerský a řídicí systém, který se používá v Brně od roku 2004–2005, se nazývá RIS. Tentýž systém funguje i v Českých Budějovicích. V Plzni se na podzim 2007 chystá výběrové řízení na řídicí a informační systém.\n\nSystém sledování tramvají podobný DORISu mají také například v německých Drážďanech.\n\nFunkce Aktuální pozice vlaku pro sledování vlaků na hlavních železničních tratích funguje od roku 2001 je zapracována do výstupů vyhledávače spojení IDOS a funguje i jako samostatná SMS služba. Údaje jsou do systému vkládány ručně výpravčími ve vybraných železničních stanicích. Přehledný grafický výstup a archiv s využitím těchto údajů provozuje od roku 2004 jako soukromou zájmovou aktivitu pod názvem Babitron Robert Babilon.\n\n\n"}
{"id": "245281", "url": "https://cs.wikipedia.org/wiki?curid=245281", "title": "Aktuální poloha vlaku", "text": "Aktuální poloha vlaku\n\nAktuální poloha vlaku je název služby, kterou poskytují České dráhy, provozovatel Celostátního informačního systému o jízdních řádech, operátoři mobilních telefonů a další subjekty. Podobné služby existují i v jiných zemích. \n\nČeské dráhy poskytují na svých webových stránkách, prostřednictvím Celostátního informačního systému o jízdních řádech i prostřednictvím některých operátorů mobilních telefonů on-line informace o aktuální pozici vlaku. Vybrané železniční stanice předávají informace do Centrálního dispečerského systému ČD, odkud jsou přenášeny do dalších výstupů. Provoz této služby byl zahájen v roce 2001 a zpočátku byly sledovány pouze vlaky na hlavních tratích.\n\nOdkaz na údaj o aktuální poloze vlaku je standardní součástí výstupů vyhledávače spojení IDOS. \n\nSMS službu hlášení pozice vlaku poskytují operátoři mobilních telefonů: \n\nStudent Matematicko-fyzikální fakulty UK Robert Babilon zprovoznil v průběhu roku 2004 webovou stránku s on-line sledováním aktuální polohy vlaků na území České republiky (s využitím dat získávaných ze systému ČD) a statistické sledování pravidelnosti. 11. července 2006 České dráhy tomuto systému zablokovaly přístup k datům, 26. července 2006 byl systém znovu spuštěn se souhlasem ČD. Babilon se k tomu vyjádřil: „Jsem přesvědčen, že provozováním Babitronu jsem neporušil žádný zákon, stejně tak ČD neporušily zákony tím, že znemožnily mé aplikaci stahovat jejich data.“ 10. května 2007 byl změnou programu přenos dat optimalizován, aby méně zatěžoval servery na obou stranách. Na provozu spolupracuje i Institut teoretické informatiky. Na stránkách Babitronu jsou i odkazy na podobné informační stránky o zpožděních v jiných zemích.\n\nČeské dráhy se po zablokování přístupu s autorem dohodly a systém dále provozovaly jako společný projekt, dalším partnerem je Institut teoretické informatiky.\n\nSpráva železnic provozuje grafický nástroj pro sledování polohy vlaku v reálném čase. Systém také obsahuje seznam projížděných stanic a zastávek, kde je uveden předpokládaný průjezd s souvislosti se zpožděním spoje a také pravidelný čas průjezdu daným dopravním bodem. Je zde možné sledovat veškerý pohyb osobních vlaků v síti Správy železnic, po přihlášení zaměstnaneckým účtem je možné sledovat i nákladní vlaky.\n\nSpráva železnic také provozuje systém zobrazování informačních tabulí (od 15. prosince 2019 i ve stanicích bez informačního systému), kde je možné sledovat pohyb vlaků v jedné konkrétní stanici.\n\nRegioJet poskytuje na svých webových stránkách informace o zpoždění všech svých vlakových i autobusových spojů.\nLeo Express poskytuje provozní informace svým zákazníkům SMS zprávou a e-mailem, pokud tyto informace zadali při nákupu elektronické jízdenky, a to jak u vlaků, tak i u autobusů.\n\nSpolečnost Arriva vlaky informuje o mimořádnostech pomocí své webové stránky, a to v části Info na cestu, sekci dopravní aktuality.\n\n\n"}
{"id": "245283", "url": "https://cs.wikipedia.org/wiki?curid=245283", "title": "Resident Evil: Zánik", "text": "Resident Evil: Zánik\n\nResident Evil: Zánik je akční hororový film z roku 2007, je pokračováním filmu \"\" z roku 2004 a třetím dílem filmové série podle populární série počítačových her Resident Evil. Film režírovaný Russellem Mulcahym a produkovaný Paulem Andersonem byl inspirován základními prvky hry \"\". Film se od klasických temných prostředí ostatních \"zombie filmů\" odlišuje umístěním do pouště. \"Resident Evil: Extinction\" měl premiéru ve Spojených státech, Kanadě a Mexiku 21. září 2007. I přes nepříznivé kritiky vydělal film celosvětově 147 263 679 $.\n\nPo nehodě v Raccoon City roku 2002 unikl T-Virus i navzdory jadernému zničení města. Korporace Umbrella se intenzivně snažila zastavit mutaci celé lidské populace na zombie, ale po řadě výskytů viru se po 5 letech svět ocitá na hraně zániku. Alice (Milla Jovovich, nejlepší bio-organická zbraň Umbrelly, je nyní sama na zpustošené poušti poté co zjistila, že ji může korporace zaměřit přes satelit. Má nadlidskou sílu a psychokinetické schopnosti, které získala během krátkého uvěznění společností Umbrella. Díky její schopnosti propojit se s T-virem začala Umbrella uvažovat o vývoji léku/vakcíny, která by zachránila lidstvo. Pod velením ředitele Umbrelly Alberta Weskera se pokouší Dr. Sam Isaacs o vytvoření léku bez Alice. Používá klonů vytvořených z její krve, které podstupují testy v obnoveném domě Spencerových, Úlu a interiérech nemocnice v Raccoon City. Žádný z nich nepřežije.\n"}
{"id": "245286", "url": "https://cs.wikipedia.org/wiki?curid=245286", "title": "Drobné skladby mistrů", "text": "Drobné skladby mistrů\n\nDrobné skladby mistrů (1988) je EP sampler produkovaný Zdeňkem Vřešťálem. Obsahuje 12 písniček různých autorů se stopáží kolem jedné minuty. Na tento projekt navázalo CD \"50 miniatur\" (2007), na kterém mj. znovu vyšlo několik písní z této gramofonové desky.\n\n\n"}
{"id": "245287", "url": "https://cs.wikipedia.org/wiki?curid=245287", "title": "Liga mistrů UEFA 2004/05", "text": "Liga mistrů UEFA 2004/05\n\nSezóna 2004/05 Ligy mistrů byla 50. ročníkem klubové soutěže pro nejlepší týmy evropských národních lig. Finále se odehrálo 25. května 2005 na Atatürkově olympijském stadionu v Istanbulu. Ročník vyhrál Liverpool FC s českými hráči Milanem Barošem a Vladimírem Šmicerem v sestavě, ačkoli ve finále proti AC Milán prohrával o poločase 0:3. Ve druhém poločase však anglický klub stačil vyrovnat a v penaltovém rozstřelu strhl vítězství na svou stranu.\n\n\n\nPoražené týmy nastoupily v 1. kole Poháru UEFA.\n\nTýmy ze 3. míst jednotlivých skupin nastoupily ve 3. kole Poháru UEFA.\n"}
{"id": "245290", "url": "https://cs.wikipedia.org/wiki?curid=245290", "title": "Šchara", "text": "Šchara\n\nŠchara (, ) je nejvyšší horou Gruzie a třetím nejvyšším vrcholem pohoří Kavkaz. Nachází se na území historické provincie Svanetie, asi 90 km severně od města Kutaisi, v centrální části hlavního kavkazského hřebenu nedaleko hranic s Ruskem.\n\nSvahy jsou pokryty ledovci, a to ledovcem Bezengi na severním svahu a ledovcem Šchara na jižním svahu.\n\nŠchara tvoří poslední vrchol na východojihovýchodním konci třináctikilometrového masívu zvaného Bezengská stěna.\n\nŠchara má dva vrcholy:\n\n"}
{"id": "245293", "url": "https://cs.wikipedia.org/wiki?curid=245293", "title": "Česnek medvědí", "text": "Česnek medvědí\n\nČesnek medvědí (\"Allium ursinum\"); lidově též lesní česnek, je druh jednoděložné rostliny z čeledi amarylkovitých.\n\nČesnek medvědí je vytrvalá, asi 10−45 cm vysoká bylina s podzemní cibulí. Cibule je podlouhlá, asi 4–6 cm dlouhá a 1–2 cm tlustá, obalné šupiny jsou bělavé až žlutavé, síťnatě se nerozpadají.\n\nListy jsou víceméně přízemní, řapíkaté, čepele jsou úzce eliptické až úzce vejčité, na rubu nejsou vynikle žilnaté, cca 10-20 cm dlouhé a 2-5 cm široké. Květy jsou uspořádány do květenství, jedná se o lichookolík (stažený šroubel), který je polokulovitý, celkem řídký, obsahuje asi 10-20 květů, pacibulky chybí. Květenství je podepřeno dvouklaným toulcem, který je kratší než stopky květů. Okvětní lístky jsou cca 10 mm dlouhé a 2 mm široké, bílé. Plodem je tobolka.\n\nJedná se o převážně evropský druh. Je rozšířen v západní a střední Evropě, ve Velké Británii. Na jih zasahuje do Španělska, Itálie a na severní Balkán, na sever po jižní Skandinávii, na východ po evropské Rusko a sahá až na Kavkaz.\n\nV Česku je to místy běžný druh, jeho výskyt je však značně nerovnoměrný. Všeobecně je hojnější na Moravě a v severovýchodní části Čech než v jihozápadní části Čech. Nejčastěji roste ve vlhkých živinami bohatších lesích, hlavně luzích. Častější je v nížinách ale občas zasahuje až do hor. V některých nížinných luzích a vlhkých dubohabřinách na Moravě se vyskytuje masově. Rovněž tak v národní přírodní rezervaci Libický luh nedaleko soutoku Labe a Cidliny.\n\nVětšinou jsou uznávány 2 poddruhy, a to česnek medvědí pravý (\"Allium ursinum subsp. ursinum\"), který se vyskytuje spíše v západní části areálu a má květní stopky drsné s papilami, a česnek medvědí ukrajinský (\"Allium ursinum subsp. ucrainicum\"), který má květní stopky hladké bez papil a roste spíše ve východní části areálu. V ČR rostou oba, na Moravě a v severovýchodních Čechách spíše česnek medvědí ukrajinský, jinde v Čechách spíše česnek medvědí pravý. V místě, kde se areály poddruhů dotýkají, najdeme přechodné typy a směsné populace.\n\nCelá rostlina je prostoupena účinnou silicí, obsahující sirné složky a čpavek. Dále obsahuje vitamín C, fytoncidy, hořčiny a další látky. Účinné látky v česneku medvědím regulují činnost žaludku, podporují trávení, urychlují hojení ran a vředů, uklidňují křeče hladkého svalstva a ničí střevní parazity.\n\nČesnek medvědí je používán jako léčivá rostlina, zelenina a pěstuje se i pro okrasu. V přírodních rezervacích (PR) a obzvlášť v národních přírodních rezervacích (NPR) sběr rostlin přímo zakazuje zákon č. 114/1992 Sb. o ochraně přírody a krajiny § 29 odst. i a § 34 odst. e, na jejich území tedy česnek medvědí trhat nelze.\n\n\nČesnek medvědí je výbornou nektarodárnou i pylodárnou rostlinou. V místech, kde česnek roste ve větším počtu, je snůška z česneku skvělou jarní podněcovací snůškou. Nektarium česneku vyprodukuje za 24 hodin 0,27 mg nektaru s cukernatostí 52 %. Cukerná hodnota, tedy množství cukru vyprodukovaného v květu za 24 hodin, je 0,14 mg. Nektar obsahuje především sacharózu, fruktózu a glukózu. Pyl česneku včely sbírají především dopoledne, pylové rousky jsou hnědavé.\n\nNektar i pyl mají silnou česnekovou vůni. Druhové medy z česneku jsou tvořeny v alpských oblastech, kde česneku roste velké množství. Med má typický zápach po česneku, který delším skladováním medu zmizí.\n\n\n \n"}
{"id": "245297", "url": "https://cs.wikipedia.org/wiki?curid=245297", "title": "Svatý Antonín", "text": "Svatý Antonín\n\nSvatý Antonín je jméno, které nosili někteří světci:\n\n"}
{"id": "245298", "url": "https://cs.wikipedia.org/wiki?curid=245298", "title": "Segerovy jehlánky", "text": "Segerovy jehlánky\n\nSegerovy jehlánky je kalibrovaná sada jehlanů vytvořených z hmoty s definovanou teplotou tání. Používají se k určování teploty uvnitř pecí. Tvoří 59stupňovou řadu, umožňující měření teplot od 600 do 2000 °C. Jsou pojmenovány podle německého chemika Hermanna Augusta Segera, který je vynalezl v roce 1884.\n\nSegerovy jehlánky umožňují měřit teplotu s přesností na několik desítek stupňů Celsia. Měření probíhá tak, že je řada po sobě jdoucích čísel Segerových jehlánků vložena na několik minut do pece. Jehlánky začnou tát a ten který se ohne, ale špičkou se ještě nedotkne podložné plochy, udává teplotu. Pokud jsou jehlánky v peci příliš dlouho, může měření ukázat teplotu až o 100 °C vyšší proti skutečnosti.\n\n\n"}
{"id": "245313", "url": "https://cs.wikipedia.org/wiki?curid=245313", "title": "Koruna (Broumovské stěny)", "text": "Koruna (Broumovské stěny)\n\nKoruna ( ) je strmý vrch o nadmořské výšce 769 m nacházející se nad obcí Božanov v Broumovských stěnách na území CHKO Broumovsko. Na vrcholu přístupném po zeleně značené odbočce turistické trasy vedoucí z Police nad Metují k rozcestí u Machovského kříže se nalézá vyhlídka, ze které je rozhled na část Broumovské kotliny, polskou Hejšovinu (\"Szczeliniec\") a Bor a za dobrého počasí i na Jeseníky.\n\n"}
{"id": "245318", "url": "https://cs.wikipedia.org/wiki?curid=245318", "title": "Michael Collins (politik)", "text": "Michael Collins (politik)\n\nMichael John Collins ( ; 16. října 1890 Clonakilty, Irsko – 22. srpna 1922 Béal na mBláth, hrabství Cork) byl irský politik a revolucionář, čelný představitel a jeden ze zakladatelů IRA a velitel během irské války za nezávislost, který se zapsal do irských dějin, když výrazně přispěl k vytvoření Svobodného irského státu. Působil také jako člen delegace, která vyjednala anglo-irskou dohodu, dále byl předsedou prozatímní vlády a vrchní velitel irských ozbrojených sil.\n\nV 19 letech vstoupil Michael Collins do Irského republikánského bratrstva (IRB). Poprvé na sebe výrazně upozornil v roce 1916, kdy se zúčastnil Velikonočního povstání, za což byl po nějakou dobu vězněn v Kilmainhamské věznici v Dublinu.\n\nPo propuštění vstoupil do strany Sinn Féin a v prosinci 1918 byl zvolen do britské Dolní sněmovny. Spolu s ostatními poslanci za Sinn Féin však odmítl zasednout ve Westminsteru a místo toho se stal členem Irského shromáždění (\"Dáil Éireann\"), které se sešlo v Dublinu. Od roku 1919 zastával post ministra zahraničí v irské ilegální vládě. V letech 1919 až 1921 se aktivně podílel na válce za nezávislost, během níž tento charismatický a temperamentní bojovník pomohl založit organizaci IRA a rovněž stál u zrodu jejích teroristických praktik, hojně užívaných v boji proti britské armádě a Královské irské policii.\n\nV roce 1921 byl jedním z aktérů dohody s Británií, jež předpokládala vznik Svobodného irského státu, který však neměl zahrnovat šest severních, převážně protestantských hrabství v Ulsteru (dnešní Severní Irsko). Irská vláda měla navíc přísahat věrnost britské koruně, čímž by muselo být upuštěno od záměru vyhlásit Irskou republiku. Tyto podmínky se ovšem části irské politické reprezentace zdály být nepřijatelné. Dohoda byla ale schválena jak parlamentem tak lidovým hlasováním, což mělo za následek občanskou válku, která probíhala v letech 1922 až 1923.\n\nV ní proti sobě stály dohodě nakloněná vláda Svobodného irského státu a republikáni – stoupenci tzv. tvrdé linie, kteří odmítali jakýkoliv kompromis s Brity. Jejich vůdcem byl zakladatel Sinn Féin a jeden z vůdců Velikonočního povstání Éamon de Valera, kterého v roce 1916 uchránil před popravou americký pas. K republikánům se přidala také většina členů IRA. Ovšem \"Big Fella\" („Velký chlap“), jak zněla Collinsova přezdívka, se postavil na stranu vlády a byl ustaven vrchním velitelem armády Svobodného státu. Při potlačování odporu na venkově byl Michael Collins 22. srpna 1922 zabit během přestřelky poblíž místa zvaného \"Béal na mBláth\" („Údolí Květin“) v hrabství Cork, nedaleko svého rodiště. Válku i přesto vyhrála vláda Svobodného irského státu.\n\nRežisér Neil Jordan natočil v roce 1996 o Michaelu Collinsovi stejnojmenný film, v němž postavu tohoto irského vlastence ztělesnil herec Liam Neeson. Jeho snoubenku Kitty Kiernanovou si zahrála Julia Robertsová.\n\n"}
{"id": "245323", "url": "https://cs.wikipedia.org/wiki?curid=245323", "title": "Svařování", "text": "Svařování\n\nSvařování nebo sváření je proces, který slouží k vytvoření trvalého, nerozebíratelného spoje dvou a více součástí. Obecným požadavkem na proces svařování je vytvoření takových termodynamických podmínek, při kterých je umožněn vznik nových meziatomárních vazeb.\n\nProtože prakticky je velmi obtížné dosáhnout spojení na úrovni meziatomových vazeb za okolních podmínek (běžná teplota, tlak), kdy je termodynamický stav materiálů stabilní resp. metastabilní, je nutné tento termodynamický stav změnit. Proto je při svařování nutné působit buď tlakem, teplem nebo oběma faktory najednou. Obecně platí závislost čím vyšší působí tlak tím méně je potřeba vnést teplo a obráceně. Tlakové svařování je označením svařování za působení převážně tlaku a tavné při působení tepla.\n\nSvařovat lze kovové i nekovové materiály, materiály podobných i různých vlastností. Ale pro různé typy spojů a materiálů jsou vhodné jiné metody svařování. Při svařování dojde vždy ke změně fyzikálních nebo mechanických vlastností základního materiálu (spojovaného) v okolí spoje. Jiné metody nerozebíratelného spoje jsou např. pájení nebo lepení.\n\nOsoba, která se profesně zabývá svařováním kovů, se označuje jako svářeč.\n\nHistoricky prvním způsobem svařování bylo svařování kovářské, které se rozvíjelo spolu se zpracováním kovů. Teprve až s rozvojem průmyslu a zvláště s objevem elektrického proudu, vyvstaly požadavky na další způsoby spojování kovů. Velkým impulsem pro rozvoj nových metod svařování – zejména elektrickým obloukem – byly obě světové války ve 20. století. V 60. letech byl využit pro svařování laser a v 70. letech elektronový paprsek pro materiály a konstrukce leteckého a vojenského průmyslu. Poslední vyvinutou metodou – z 90. let minulého století – je třecí svařování promíšením.\n\nU všech svařovacích procesů je účelem spojit zpravidla dva až tři materiály kompaktním spojem – svarem – při působení z vnějšku dodávané energie, která překoná daný termodynamický stav látky. Dodávanou energií může být teplo (elektrický oblouk, plamen, plasma), plastická deformace (tření, výbuch, kovářská činnost) nebo radiace (elektronové nebo iontové záření). Při samotném svařování dochází k interakci mnoha vlivů, např. difúze, deformace, rekrystalizace, precipitace, rozpouštění a vznik nových fází, atd., jejichž existence a vývoj závisí na dané použité metodě. Po ukončení procesu svařování vzniká takový spoj, který nelze nedestruktivně rozebrat, to vše za předpokladu kvalitně provedeného svaru.\nSvařovací metody jsou označování podle ČSN EN 287-1 referenčními čísly (111, 135 ad.)\nPolohy při svařování jsou normovány v ČSN EN ISO 6947.\n\n\nTavné svařování lze charakterizovat jako postup, kdy se přivádí energie pouze ve formě tepla a ke spojení materiálů dochází při jejich roztavení v tzv. svarové lázni. Nejvýznamnějším zástupcem, co do rozsahu používání, je svařování elektrickým obloukem.\n\nRoztavený kov má tendenci reagovat s prvky obsaženými v okolní atmosféře, zejména kyslíkem a dusíkem nebo znečištěním na svarové ploše sírou, fosforem. Pro ochranu před vlivem prvků v atmosféře se používají takové způsoby, které zabraňuje těmto nežádoucím plynným prvkům v reakci se svarovou lázní. U některých metod se používá ochrana záměrně dodávaným plynem, plynem vytvořeným během svařování nebo tavidlem, které omezují přístup vzduchu ke svarové lázni. Nečistoty ve svarové lázni se rafinují struskou, vzniklou reakcí záměrně dodávaných tavidel a nežádoucích prvků.\n\nRozmanitost metod tavného, zejména obloukového, svařování je dána vhodností každé jedné metody pro různé druhy svařovaných materiálů, typů spoje, poloh při svařování a pro požadovaný kvantitativní výkon svařování, kvalitu svaru, velikost vnitřních pnutí a deformací.\n\nMetody obloukového svařování jsou největší skupinou metod tavného svařování. Energii pro roztavení svařovaného materiálu získávají při hoření elektrického oblouku v ionizovaném plynu. Tyto metody jsou velmi rozšířené v průmyslové praxi pro celou řadu výhod, jako jsou např. relativně nízké investiční náklady, vysoká kvalita svarů při dodržení technologické kázně, apod.\nJako generátory svařovacího proudu a napětí jsou používány svařovací zdroje.\n\nAčkoliv je ruční obloukové svařování obalenou elektrodou (\"používaná česká zkratka ROS nebo SOE; metoda 111 podle ISO 4063\") nejstarší metodou obloukového svařování, stále si drží nezanedbatelnou pozici v oblasti svařování zejména z důvodu své flexibility, možnosti svařování ve všech polohách, relativně snadné dostupnosti svařovacích zdrojů i přídavného materiálu. V současné době je její nasazení omezováno z důvodu nízké výkonnosti a nutnosti velmi dobré manuální zručnosti svářeče. Za předpokladu zručného svářeče poskytuje metoda vynikající výsledky s ohledem na kvalitu svaru, zvláště v kontextu mechanických vlastností. Srovnatelným svarům se kvalitativně přibližuje snad jen metoda obloukové svařování netavící se elektrodou v ochranné atmosféře inertního plynu.\n\nVýraznou inovací principu této metody je obloukové svařování plněnou elektrodou bez ochranného plynu (\"metoda 114 podle ISO 4063\"). Místo elektrody obalenou tavidlem se používá trubičkový drát naplněný tavidlem navinutý na cívce. Tavidlo i v tomto případě zajišťuje vznik ochranné atmosféry. Užití metody \"114\" není tak časté a používá se spíše pro svařování v polohách jako náhradu za svařování \"ROS\", včetně svařování betonářské výztuže na stavbě.\n\nPod názvem obloukové svařování tavící se elektrodou v ochranné atmosféře se skrývá několik metod založených na stejném principu při použití různých typů svařovacích drátů a ochranných plynů:\n\nMetody nekladou vysoké nároky na zručnost svářeče díky automatickému podávání svařovacího drátu, disponují relativně značným výkonem odtavování (svařování), je s nimi možné svařování ve všech polohách, lze je použít jak v dílně tak na montáži při dosažení zhruba srovnatelné kvality svaru. Je dostupná široká paleta ochranných plynů i přídavných materiálů. Metody lze snadno mechanizovat a robotizovat. Všechny tyto vlastnosti vynášejí tyto metody na pomyslnou špičku používání v celosvětovém měřítku.\nPři svařování netavící se elektrodou v ochranné atmosféře inertního plynu \"(v České republice používaná zkratka WIG nebo TIG; metody skupiny 141 podle ISO 4063)\" hoří elektrický oblouk mezi netavící se wolframovou elektrodou a základním materiálem nebo svarovou lázní. Jako ochranné plyny se většinou používají argon nebo hélium či jejich směsi.\nNetavící se elektroda se vyrábí buď z čistého wolframu nebo je legována oxidy dalších kovů.\nDominantním použitím této metody svařování je svařování hliníku, hořčíku a jejich slitin a korozivzdorných ocelí, mědi, bronzů, mosazi, titanu, zirkonu, molybdenu a dalších kovů s vysokou afinitou ke kyslíku.\nPřídavný materiál se přidává ručně, podobně jako u svařování plamenem. Metodou lze provádět velmi kvalitní svary, ale klade vysoké nároky na zručnost svářeče. Výkon odtavení je velmi nízký a nemůže soupeřit s metodami svařování tavícími se elektrodami v ochranných atmosférách.\n\nMetoda automatického svařování pod tavidlem \"(používaná česká zkratka APT; metody skupiny 12 podle ISO 4063)\" byla vyvinuta za účelem dosažení vysokého výkonu odtavení při svařování velmi dlouhých svarů při stavbě lodí, mostů, trub a tlakových nádob z plechů větších tlouštěk. Je to plně automatizovaná metoda obloukového svařování, kdy je svarová lázeň chráněna plyny vzniklými při hoření a tavením tavidla ve svarové lázni. Přídavným materiálem můžou být jak plné dráty \"(svařování pod tavidlem drátovou elektrodou; metoda 121 podle ISO 4063)\" tak i svařovací pásky \"(svařování pod tavidlem páskovou elektrodou; metoda 122 podle ISO 4063)\", které se většinou používají pro navařování.\nSvařování atomárním vodíkem je jedna z nejstarších metod svařování elektrickým obloukem. Irving Langmuir ji vynalezl během studia chování ionizovaného plynu již v roce 1924. Průchodem proudu vodíku elektrickým obloukem mezi dvěma wolframovými elektrodami dojde k disociaci molekul vodíku. Následná rekombinace atomárního vodíku při dopadu do svarové lázně vede k uvolnění velkého množství tepla. Proud atomárního vodíku – plamen – dosahuje vysokých teplot až 4000 °C. V současnosti se používá jen velmi zřídka – spíše pro speciální aplikace.\n\nSvařování plamenem, zastarale autogenní svařování, je historicky starší metodou než obloukové svařování. Zdrojem tepla plamenového svařování je spalování hořlavého plynu ve směsi s kyslíkem, případně vzduchem. Používají se různé hořlavé plyny pro svařování různých kovů, např.:\n\nPřestože se jedná o jednu z nejlevnějších metod svařování, její význam ustupuje a v současné době se používá zejména v opravárenství, při renovacích, při klempířských a instalatérských pracích, apod.\nElektronové svařování (svařování svazkem elektronů nebo svařování elektronovým paprskem) je metoda používaná pro svařování materiálů vysoce chemicky aktivních (titan, zirkon, molybden, niob, hafnium, wolfram aj.) nebo vysokotavitlené a žárupevné slitiny (např. Inconel, Nimonic).\n\nJako ostatní tavné metody svařování využívá teplo pro roztavení svarových ploch. Teplo je dodáváno kinetickou energií emitovaných elektronů urychlených vysokým napětím (30 až 200 kV). Průchod elektronů svařovaným materiálem rozvibruje atomovou mřížku, tím dojde k přenosu kinetické energie na tepelnou. Zaostřením svazku lze dosáhnout vysokých hodnot plošné hustoty výkonu v místě působení svazku (až 5×10 W/mm). Zásluhou mimořádně vysoké koncentrace výkonu se svazek \"protavuje\" do hloubky až 200 mm (až 400 mm) takže umožňuje hluboké a přitom úzké svary (poměr až 50:1), někdy se pro to používá výraz \"klíčová díra\" pro charakteristický tvar svaru. Lze svařovat ve vakuu \"(metoda svařování 511 podle ISO 4063)\", v okolní atmosféře \"(metoda svařování 512 podle ISO 4063)\", případně v atmosféře ochranných plynů \"(metoda svařování 513 podle ISO 4063)\". Vakuum, ve kterém se svařování uskutečňuje, má jednak příznivé rafinační účinky na vlastnosti svaru a jednak dokonale chrání svarovou lázeň před účinky okolní atmosféry. Přídavný materiál se používá jen zřídka.\n\nAluminotermické svařování, jinak též svařování termitem, se používá především ke svařování kolejnic. V tyglíku s otvorem ve spodní části, umístěném nad svařovaným místem, se pomocí magnéziové roznětky zapálí směs oxidu železitého a hliníkového prášku. Při chemické reakci dosáhne teplota cca 2450 °C – vzniká tekuté železo a na něm struska oxidu hlinitého dle rovnice:\n\nFeO + 2 Al → 2 Fe + AlO.\n\nTlakové svařování je charakterizováno působení jak tlaku tak tepla za vzniku plastických deformací a ke spojení dochází i při částečně natavených materiálech.\n\nOdporové svařování \"(metody skupiny 2 podle ISO 4063)\" se používá pro spojení dvou materiálů položených na sobě. Tato metoda se nejčastěji používá k bodování ocelových plechů nebo spojení drátů do mříží resp. sítí. Spojované materiály jsou k sobě přimáčknuty dvěma elektrodami jimiž zároveň prochází elektrický proud. Ocel je oproti měděným elektrodám špatný vodič, proto v ní při procházení proudu vzniká velký odpor a dojde k lokálnímu ohřátí styčných ploch svařovaných plechů. Při současném působení tlaku tak dojde k lokálnímu svaření. Vzniklé svary mají velkou pevnost proti usmyknutí ve směru ploch plechů ve srovnání s namáháním kolmo k povrchu plechů. Přítlačná síla se pohybuje v hodnotách 500 až 10 000 N, svařovací proud 1 až 100 kA při délce působení 0,04 až 2 s.\n\nNejčastěji se užívá bodového odporového svařování \"(metoda 21 podle ISO 4063)\", při kterém vznikne svar přibližně o velikosti elektrod. Při švovém odporovém svařování \"(metoda 22 podle ISO 4063)\" se spojují plechy dlouhým svarem za pohybu kotoučových elektrod.\n\nElektrody se vyrábějí z takových materiálů, které lze nekonfliktně použít pro svařování daných základních materiálů. Pro ocelové plechy a dráty se nejčastěji používají měděné, které při vývinu tepla neuvolňují do okolního prostředí žádné škodlivé emise. Jinými materiály elektrod mohou být např. slitiny kobaltu a kadmia, mědi a stříbra a kadmia, mědi a niklu a křemíku, a dalších.\n\nOdporové svařování nachází uplatnění jak v mechanizovaných a robotizovaných pracovištích při sériové výrobě, např. ve výrobnách karosérií, tak i v malosériových provozech.\n\nTřecí svařování \"(metoda 42 podle ISO 4063)\" využívá tepelné energie vzniklá při tření dvou ploch. Po přípravě svarových ploch (srovnání a očištění) je jedno těleso upevněno k stacionární části a druhé těleso je připevněno k rotační části. Druhé těleso se roztočí a působícím tlakem v ose rotace se přitlačí ke stojícímu tělesu. Na kontaktní ploše mezi oběma tělesy vzniká za působení tření vysoká teplota, zhruba na úrovni 80 až 85% teploty tavení, a oba materiály na kontaktu zplastizují při současném působení tlaku. Během svařování dojde ke vzniku tzv. výronku, který se většinou odstraňuje.\n\nRelativně mladá a inovativní metoda třecí svařování promíšením (Friction stir welding – FSW) \"(metoda 43 podle ISO 4063)\" využívá také tepla vzniklého třením. V tomto případě rotuje pouze zvláštní nástroj, trn (sonda). Dva plechy se přiloží k sobě (jako u tavného svařování). Trn rotačním a svislým pohybem pronikne skrz kontaktní plochy a pak pokračuje vodorovným pohybem ve svařované spáře za neustálé rotace. Teplo, které vzniká rotací s třením ohřeje materiály do teplot pod bodem tavení a v tomto plastickém stavu dojde ke spojení, promíšení ve svarové spáře.\n\nTeplota tavení rotujícího trnu musí být vyšší než teplota tavení spojovaných materiálů, proto také v začátcích používala tato metoda ocelových trnů ke svařování kovů s nízkou teplotou tavení, např. hliníku. V současné době lze FSW použít i k svařování ocelí, protože byly vyvinuty trny z kompozitních materiálů s vyšší teplotou tavení, např. borových vláken.\n\nVelmi dlouhá historie kovářského svařování jej učinila všestrannou metodou pro spojování stejných i různých kovů. Ke spojení dochází při zahřátí kovů na teplotu zhruba 50 % až 90 % teploty tání a působením vnějšího tlaku údery kladiva nebo lisu. Difúzní procesy jsou díky zvýšené teplotě urychleny a dochází tak ke snadnějšímu vytvoření pevného spoje.\n\nTechniky kovářského svařování bylo využíváno pro výrobu tzv. damascenské oceli při níž je plát oceli opakovaně nahřán, přehnut na sebe a kladivem nebo lisem rychle svařen. Tento postup vede k výrobě velmi pevné ale zároveň houževnaté oceli.\n\nDifúzní svařování \"(metoda 44 podle ISO 4063)\" je založeno na teorii Fickových zákonů, které popisují difúzní tok atomů, jejich koncentraci a rychlost změny koncentrace v závislosti na vzdálenosti atomů. Svařovací proces probíhá kontaktem dvou hladkých ploch, které jsou ohřáté na 50 až 90 % (70 až 80 %) teploty tání a působením tlakové síly. Po kontaktu dvou ploch nastává plastická deformace při přemisťování vakancí a dislokací a poté difúznímu procesu, který vede na vyrovnání energetické bilance a tak vymizení původního rozhraní ploch. Difúzní svařování dává vysoce kvalitní spoje bez negativních vlivů tavného svařování jako jsou vnitřní pnutí a deformace nebo tepelně ovlivněné oblasti.\nVelmi často se difúzní svařování provádění ve vakuu při svařování materiálu s vysokou afinitou ke kyslíku, např. titan a jeho slitiny.\n\nVýbuchové svařování \"(metoda 441 podle ISO 4063)\" se používá zejména pro navařování, tzv. plátování. Dvě desky se na sebe položí, na horní povrch horní desky se rozprostře výbušnina, která se přivede k explozi. Rázová vlna, která kovem prostupuje způsobí tlak 10 až 100 GPa, který je mnohonásobně větší než mez kluzu spojovaných materiálů (nízkolegovaná ocel dosahuje meze kluzu řádově 10 MPa). Tlaková energie se tak přemění na deformační, oba materiály na kontaktní ploše zplastizují. Dochází tak k chování, které se popisuje hydrodynamickou teorií ideální kapaliny. Rázová vlna je složena ze dvou, tzv. tlouk zůstává na linii srázu a čisticí efekt tzv. trysku tvořený povrchovými oxidy stlačenými horkým vzduchem a vytváří zvlnění na rozhraní obou materiálů.\n\nPro vytvoření dobrého spoje je nutná rychlost exploze nižší než rychlost šíření zvuku spojovaných materiálů.\n\nS výhodou se výbuchové svařování se používá pro svařování různých materiálů, které metodami tavného svařování nelze spojovat, např. ocel a titan.\n\nPřiváděnou energií je pouze tlak a ke spojení dojde v tuhém stavu materiálů.\n\nUltrazvukové svařování \"(metoda 41 podle ISO 4063)\" využívá mechanického rozkmitání o vysoké frekvenci při současném působení tlakové síly, která mj. zaručuje přenos kmitů z tzv. sonotrod do spojovaných materiálů. Rozkmitáním dochází i k relativně malému ohřevu v dané oblasti a vzniku plastických deformací. Ultrazvukové svařování našlo své uplatnění zejména při svařování plastů, ale také při svařování vodičů, například u vícežilových kabelových svazků.\n\nSvařování tlakem za studena \"(metoda 48 podle ISO 4063)\" probíhá při přiblížení povrchů svařovaných těles na vzdálenosti atomů v mřížkách, kterého je dosaženo za působení vysokého tlaku řádově v 10 MPa. V dotčené oblasti musí být dosaženo minimálně 60 % plastické deformace, tzv. tečení.\n\nPro svařování plastů se výhradně používají termoplasty, proto se používá v odborné literatuře pojem \"svařování termoplastů\".\nNa rozdíl od svařování kovů, při svařování termoplastů nedochází v tavenině k zásadní přeměně materiálu. Řetězce makromolekul se při ohřívání nemění, dojde pouze k jejich propletení a po ochlazení se znovu vytvoří vazebné síly. Pro svařování se používají především metody svařování horkým tělesem nebo horkým vzduchem.\n\nSvařovací práce jsou z hlediska bezpečnosti a ochrany zdraví velmi rizikové, protože dochází k souběžné existenci vícenásobných pracovních rizik. Svářeči jsou ohroženi i vyšším počtem úrazů a nemocí z povolání.\nS ohledem na požární bezpečnost je svařování vysoce riziková činnost, protože při ní dochází k práci za vysokých teplot a může tak dojít ke vznícení hořlavých látek na stanovišti svářeče a v jeho okolí.\nPři tavném svařování hrozí rizika popálení odstřikujícího kovu, okují i strusky ze svarové lázně, a dále dotyku s horkými svařovanými částmi. Proto je nutné, aby svářeč a osoby nacházející se na stanovišti byly adekvátně ochráněny osobními ochrannými pracovními prostředky z nehořlavých materiálů, tj. svářecí zástěru, případně oblek, rukavice, pokrývku hlavy.\n\nZa vysokých teplot při svařování vznikají také toxické dýmové zplodiny při metalurgických a fyzikálně-chemických reakcí (kovové páry, aerosoly, plyny a prachové částice). Dýmové zplodiny proto musí být velmi dobře odvětrávány. Při dlouhodobé inhalaci mohou nastat patologické změny zdravotního stavu svářeče. Podle výzkumů svářeč za 1 rok v práci nadýchá až 11 gramů částic. A to i při splnění hygienického limitu 5 mg/m³ částic ze svařování ve vzduchu. Většinu těchto částic nedokážou plíce dostat z těla ven a zůstanou v organismu svářeče.\nPracovníci v kovozpracujícím průmyslu často trpí příznaky podobnými příznakům chřipky (rýma, bolení v krku, zvýšená teplota, zimnice, nevolnost, bolesti hlavy), tyto příznaky však se chřipkou nemají nic společného. Jejich příčinou je právě vdechování kovových par vznikajících při svářecích procesech. Kovové páry jsou pouhým okem neviditelné. Vznikají při sváření a to buď odpařováním přídavného drátu (ochranné atmosféry) nebo základního kovu (pokud se jedná o legované materiály). Vzniklé kovové páry se vysráží do drobných částeček. Tyto příznaky se projevují krátkou dobu, při časté a dlouhodobé expozici kovových par však hrozí rizika dlouhodobějších nemocí (záněty průdušek, otoky plic, vzácně i poškození kostní tkáně). Nebezpečnost těchto par závisí na chemických prvcích obsažených jak v základovém materiálu tak v přídavném materiálu.\n\nNejčastější rizikové prvky a sloučeniny\nExistují dva typy ochrany před kovovými parami, statické a mobilní. Statické systémy, které jsou zabudované v dílnách a výrobních provozech, kde je odvětrávání zajištěno filtrační odsávací jednotkou (s mechanickou i chemickou filtrací.) a systémem potrubí a flexibilních odsávacích ramen přímo nad pracovištěm, kde se svařuje. Mobilní osobní filtrační jednotky jsou váhově a rozměrově přizpůsobeny tak, aby se s nimi svářeč mohl volně pohybovat, např. připevněním na záda svářeče. Vzduch je v takových filtračních jednotkách přečištěn a poté hadicí vháněn do svářecí kukly, odkud vytlačuje vzduch znečištěný kovovými parami.\n\nNěkteré procesy svařování a řezání jsou doprovázeny vysokou hladinou hluku, např. při svařování tavící se elektrodou v ochranných atmosférách hluk dosahuje 85 až 90 dB(A), při řezání se stlačeným plynem až 110 dB(A), při drážkování uhlíkovou elektrodou 110 až 130 dB(A)..\n\nPři obloukovém svařování je nutná ochrana proti ultrafialovému záření, které je emitováno při hoření elektrického oblouku jako vedlejší efekt. Nutnou ochranou je použití svářečské kukly s odpovídajícím filtrem podle \"ČSN EN 169\". V současné době jsou na trhu dostupné helmy s automaticky ztmavovaným filtrem podle \"ČSN EN 379+A1\". Při svařování plamenem jsou postačují svářečské brýle s odpovídajícím filtrem podle \"ČSN EN 169\". Ultrafialové vyzařování o krátkých vlnách může podráždit rohovku a během dlouhodobé expozice 10–30 let může způsobit šedý zákal.\n\nPři obloukovém svařování hrozí zejména riziko úrazu elektrickým proudem. Svařovací zdroje proto mají omezenou horní hranici napětí, tzv. napětí na prázdno, které může svařovací zdroj dodávat pokud se s ním v danou chvíli nesvařuje. Maximální hodnota napětí omezuje na 113 V při používání stejnosměrného proudu a 80 V při používání střídavého proudu. Při použití svařovacích zdrojů na nezakrytých pracovištích jsou hodnoty napětí na prázdno sníženy.\n\nJedním z největších rizik svařování z hlediska požární ochrany jsou odstřikující kousky roztaveného kovu a strusky, které mohou být iniciátorem požáru. V případě plamenového svařování je riziko zvýšeno použitím otevřeného ohně.\n\nPři svařování, řezání nebo tepelném zpracování (předehřev, dohřev) se používají hořlavé plyny, např. acetylenu, Propan-butanu, vodíku, metanu a dalších, které ve směsi se vzduchem nebo s kyslíkem tvoří výbušnou směs.\n\nVětšinou se plyny přepravují, skladují a čerpají z tlakové láhve, ve které jsou skladovány zkapalněné nebo rozpuštěné za zvýšeného tlaku, tj. o tlaku vyšším než 0,2 MPa. Proto je nutné dbát opatrnosti při manipulaci a používání tlakových lahví. Lahve hořlavých plynů jednotlivých pracovišť nesmí být blíže než 3,0 m, stejně jako od zdrojů otevřeného ohně. Je nutné pravidelně kontrolovat teplotu lahví, zvláště při vyšších odběrech. Teplota povrchu tlakových lahví by neměla překročit hodnotu +40 °C, v případě tlakových lahví s CO by neměla být překročena teplota +30 °C.\n\nBezpečnostní ustanovení pro svařování je zakotveno v normách ČSN 0506xx, jejichž znalost je jednou ze základních povinností svářečů, svářečských techniků a svářečských dozorů. Ve zmíněných normách je definována terminologie, návrh a provedení svářečských pracovišť z hlediska bezpečnosti (odvětrávání, osvětlení, dostatečný prostor, atd.), pracovní podmínky na pracovištích a další:\n\nPředmětem \"vyhlášky Ministerstva vnitra č. 87/2000 Sb.\" je definice nebezpečných koncentrací hořlavých látek, hodnocení požárního rizika, stanovení opatření proti vzniku a šíření požáru, a další. Vyhláška souvisí se zákonem o požární ochraně.\n\nBěhem svařování se vytváří takové termodynamické podmínky, při kterých snadno zanikají staré a vznikají nové strukturní vazby.\nObecně tedy lze svařování popsat jako proces změny vnitřní struktury jak základního tak přídavného materiálu za účelem získání trvalého nerozebíratelného spojení.\n\nAčkoli se mnoho materiálů vhodných pro svařování jeví z makroskopického hlediska jako homogenní, jsou z hlediska strukturního na mikroskopické úrovni (na úrovni krystalové mřížky) heterogenní, obzvláště patrné je to u ocelí, nebo slitin s omezenou rozpustností složek v tuhém roztoku (např. binární diagram železo-uhlík). Přirozeně proto lze očekávat, že u takových materiálů bude i struktura svarového kovu heterogenní.\n\nZ důvodů popsaných dále, lze za kvalitní svar považovat takový svar, který beze zbytku splní požadavky na něj kladené.\n\nKromě svarového kovu bývá odlišná od základního materiálu i jeho struktura v nejbližším okolí svaru. Týká se to především svarů provedených tavnými metodami svařování. Tato zóna, která se nazývá tepelně ovlivněnou oblastí, bývá nejslabším místem dobře provedeného svarového spoje z hlediska mechanických vlastností. Její velikost a změna struktury resp. substruktury je ovlivněna převážně množstvím vneseného tepla a u některých slitin (např. feritických ocelí) i rychlostí ochlazování a rychlosti polymorfních přeměn struktury.\n\nBěhem svařování se mohou vyskytnout okolnosti, které vedou na vznik nedokonalostí a vad svarů. Druhy vad jsou většinou typické jak daným svařovaným materiálům tak metodám svařování. Vady jsou normativně hodnoceny, tedy kvantifikovány a kvalifikovány na základě daných kritérií pro daný typ výrobku:\nJiná kritéria jsou nastavena pro výrobky a konstrukce, jejichž kolaps mají minimální dopad na majetek, zdraví či životy osob (např. zábradlí) a jiná platí pro oblast, ve které může relativně drobná chyba způsobit katastrofální následky (např. zařízení pro jadernou energetiku).\n\nVodíkem indukované trhliny za studena vznikají především u feritických a martenzitických ocelí za přítomnosti difúzního vodíku ve svaru, který se dostal do svarové lázně buď z okolní atmosféry při nedokonalé plynové ochraně a/nebo ze znečištěných svarových ploch a/nebo z vlhkých obalů elektrod. Impulsem často bývá i vysoká hladina reziduálních pnutí. Tyto trhliny se zjišťují po vychladnutí svaru nebo delším časovém období (např. po 24 hodinách).\n\nTzv. trhliny za horka vznikají především v austenitických typech ocelí (korozivzdorné Cr-Ni oceli). Za jejich vznikem je přítomnost nečistot síry a fosforu, které tvoří sloučeniny s železem. Ty mají nižší bod tavení a působí při chladnutí kovu vznik reziduálních napětí a tím porušení krystalové mřížky.\n\nZápaly, studené spoje a koncové krátery jsou typické vady způsobené svářečem.\n\nPóry a bubliny nebývají časté u svarů ocelí, kdy jsou způsobeny spíše špatným technologickým postupem, přirozeně se vyskytují pouze při svařování oceli s povlakem zinku. Typické jsou pro materiály s vysokou afinitou ke kyslíku, tedy hliník a jeho slitiny, měď, ale i titan a jeho slitiny.\n\nTrhliny, zápaly, studené spoje, koncové krátery se v dynamicky namáhaných konstrukcích (dopravní prostředky, některá strojní zařízení, mosty, apod.) se nesmí vyskytovat, neboť mohou vést k iniciaci a šíření tzv. únavové trhliny, která může způsobit náhlý kolaps.\n\nVýrobkem je jakákoliv věc, která byla vyrobena, vytěžena nebo jinak získána bez ohledu na stupeň jejího zpracování a je určena k uvedení na trh jako nová nebo použitá.\n\nZ hlediska naplnění kvality je svařování činnost, která se podílí na vzniku výrobku. V souladu se \"zákonem č. 22/1997 Sb.\" je nutné mít pro výrobu zavedený systém zabezpečení a řízení jakosti, který je definovaný v normách \"ISO 9001\". Podle \"ČSN EN ISO 9001\" je svařování tzv. validovaný proces, u kterého nelze jakost zajistit pouze na základě kontroly a zkoušek. Jakost tohoto procesu musí být plánovitě zajišťována od počátku výroby až po předání výrobu odběrateli.\n\nPro svařování byla zavedena jako dodatečný nástroj k procesům výroby k \"ISO 9001\" norma \"ČSN EN ISO 3834\", která upravuje požadavky a postupy při svařování na základě písemných instrukcí, tzv. specifikací postupů svařování (\"WPS\"). Specifikace postupu svařování je dokument, který definuje jednotlivé proměnné (např. svařovací proud a napětí, rychlost podávání drátu, průtok ochranného plynu, apod.) pro danou svařovací metodu, materiál, typ svaru a další tak, aby byla zajištěna opakovatelnost. \"WPS\" použité při výrobě by měly být podloženy dokumentem kvalifikace postupu svařování (\"WPQR\"), který vydává certifikovaný orgán na základě pWPS (tedy předběžné WPS) a na základě výsledků destruktivních zkoušek svarového spoje.\n\nDalším požadavkem na zajištění jakosti procesu je i zabezpečení výroby kvalifikovanými pracovníky, a to jak svářeči tak odpovědným svářečským dozorem.\n\n\n\n"}
{"id": "245325", "url": "https://cs.wikipedia.org/wiki?curid=245325", "title": "Víkend", "text": "Víkend\n\nVíkend (z anglického \"week – týden\", \"end – konec\", tedy \"konec týdne\") je označení pro dva poslední dny v týdnu – sobotu a neděli.\n\nJiž od starověku se vyskytuje sedmidenní týden, kdy je po šesti dnech práce jeden den věnován odpočinku. V judaismu tento model vychází z mýtu stvoření světa v \"Genesis\", kde Bůh sedmého dne odpočíval. Křesťanství jej přejalo a den odpočinku ze soboty (šabat) přesunulo na neděli, která byla dnem vzkříšení Ježíše Krista. Teprve ve 20. století se začal vlivem socialistických myšlenek prosazovat pětidenní pracovní týden a nedělní volno bylo rozšířeno i na sobotu.\n\nJako prodloužený víkend se označuje situace, kdy na pátek nebo na následující pondělí připadá nějaký svátek, který je zákonem stanoven jako tzv. den pracovního klidu. Vzniká tak volno, které je delší než dva dny.\n\nTato situace nastává každoročně v Česku pravidelně pouze o Velikonocích, kdy se slaví Velikonoční pondělí. Delší prodloužené víkendy mohou nastat v období 3.–8. července (až čtyři dny) a o Vánocích (až pět dnů). Nejdelší souvislé volno v délce pěti dnů nastává, pokud Štědrý den připadne na pondělí nebo středu.\n\n"}
{"id": "245326", "url": "https://cs.wikipedia.org/wiki?curid=245326", "title": "Ioannis Metaxas", "text": "Ioannis Metaxas\n\nIoannis Metaxas (12. dubna 1871, Ithaka – 29. ledna 1941, Athény) byl řecký generál a diktátor, předseda vlády v letech 1936–1941.\n\nVe 26 letech se poprvé objevil v Řecko-turecké válce v roce 1897 jako armádní důstojník. Poté se vydal do Německa na studia. Po návratu byl zařazen do generálního štábu. Před Balkánskými válkami v letech 1912–1913 byla reorganizována armáda, čehož se Metaxas aktivně účastnil. V roce 1913 byl jmenován hlavním velitelem řeckého generálního štábu.\n\nMetaxas byl podporován řeckým králem Konstantinem I. Ministerský předseda Eleftherios Venizelos rezignoval na svoji funkci poté, co Metaxas odmítl pomáhat vést dardanelskou kampaň. Ve volbách v roce 1915 Metaxas často označoval válku jako největší problém. Když ve volbách Venizelos vyhrál, dal rozkaz k mobilizaci armády, avšak následovně byl králem odvolán.\n\nRoku 1917 byl král sesazen a Venizelos se dostal k moci. Metaxas následoval krále do exilu a vrátil se až v roce 1920. Roku 1923 řídil ze zákulisí pokus o státní převrat. Ten se však nezdařil a Metaxas musel opět načas odejít ze země.\n\nV roce 1935 bylo v pochybném referendu většinou 97% hlasů rozhodnuto, že se země vrátí k monarchistickému zřízení a na trůn opět dosedl Jiří II. V roce 1936 jmenoval Jiří II. Metaxase prozatímním ministerským předsedou. Ten poté za podpory krále na sebe strhl veškerou moc a prosadil vyloučení některých prvků z ústavy zaručujících občanům demokratická práva. Následně se jeho režim zaměřil na postupnou likvidaci opozice, zejména komunistů.\n\nIoannis Metaxas se proslavil tím, že se postavil na odpor italskému diktátorovi Mussolinimu, který rozhodl o vpádu italských vojsk do Řecka 28. října 1940. Sebevědomí Italové narazili na tvrdý odpor řeckých vojsk. I přesto, že italské jednotky byly daleko lépe vyzbrojeny než domácí Řekové, nedokázali udržet nad situací kontrolu a po řecké ofenzívě byla fronta zatlačena zpět na albánské hranice a zastavila se až 50 km od albánského města Berat.\n\nItalským jednotkám přispěchala na pomoc vojska Nacistického Německa. Avšak toho se již Metaxas nedožil. Zemřel 29. ledna 1941 na hnisavý zánět hltanu, který způsobil otravu krve. I přesto se spekulovalo o tom, že byl otráven Brity. Na jeho post nastoupil Alexandros Korizis.\n\nV době po Metaxasově smrti přišly na pomoc italským vojskům německé jednotky. Řecká linie byla prolomena a následoval rychlý postup na řecké území.\n\nIoannis Metaxas podporoval různé, mezi lidem populární, názory. Zavedl osmihodinový pracovní den a povinná zlepšení pracovních podmínek. Vláda za Metaxase zřídila řecký sociální zabezpečovací fond (IKA), instituci sociálního zabezpečení a zlepšila stav opevnění (Metaxasova linie na řecko-bulharské hranici).\n\nV zahraniční politice zastával Metaxas určitý probritský postoj. V době ohrožení Řecka zejména fašistickou Itálií hledal Metaxasův režim ochranu Velké Británie. I přesto, že Metaxas chtěl udržet Řecko mimo evropský konflikt, nepovedlo se mu to. Po Mussoliniho nátlaku na řecké strategické území se Metaxas nechal slyšet: \"„Alors, c´est la guerre“\" (pak bude válka). Celé jeho prohlášení bylo veřejností shrnuto do slavného \"„Ochi“\" (ne). Dnes se v Řecku každoročně oslavuje Den Ochi.\n\n\n\n"}
{"id": "245332", "url": "https://cs.wikipedia.org/wiki?curid=245332", "title": "Fotbal na letních olympijských hrách", "text": "Fotbal na letních olympijských hrách\n\nFotbal na letních olympijských hrách byl pro muže na programu všech letních olympijských her kromě let 1896 a 1932. Po vzniku mistrovství světa ve fotbale začala prestiž olympijského turnaje upadat, což mělo za následek, že se od roku 1992 účastní mužského turnaje pouze hráči do 23 let s tím, že v každém týmu mohou být i tři starší hráči. Ženský turnaj byl na program přidán v roce 1996 a je pořádán bez jakýchkoliv věkových omezení.\n\nTurnaje na LOH 1900 a 1904 jsou často uváděny jako ukázkové (zúčastnily se jich pozvané kluby a nikoliv národní týmy), Mezinárodní olympijský výbor je ovšem uvádí mezi ostatními oficiálními turnaji, uvádí jejich medailová pořadí a tato pořadí započítává do statistik medailí.\n\n\n"}
{"id": "245333", "url": "https://cs.wikipedia.org/wiki?curid=245333", "title": "Sýr a červi", "text": "Sýr a červi\n\nSýr a červi (\"Il formaggio e i vermi\") je historická studie italského historika Carlo Ginzburga z roku 1976.\n\nKniha se zabývá detailním studiem soudního procesu s furlanským mlynářem Domenico Scandellou (1532–1599), zvaným \"Menocchio\", obviněným z kacířství, a na jeho příkladě se pokouší zrekonstruovat myšlenkový a hodnotový rozměr běžného člověka v Itálii kolem roku 1600. Jde o jednu z prvních a dodnes vysoce ceněných studií mikrohistorie, vědního oboru, který se zabývá malým zlomkem dějin, jejž se snaží představit v co nejširších souvislostech.\n\nMlynář Menocchio prožil celý život v jediné vesnici. Byl ženatý a měl sedm dětí (další čtyři zemřely v raném věku). Mlynář byl známý svou upovídaností a vznětlivostí. Přestože se mezi ostatními lidmi těšil značné oblibě a byl považován za vzdělaného (jelikož na rozdíl od většiny ostatních uměl číst, psát a počítat), měl také pověst podivína, protože rád s kdekým hovoříval o svých zvláštních náboženských názorech. Dlouhá léta si toho nikdo nepovšiml, až roku 1583 byl po dlouhých sporech s místním farářem udán inkvizici, uvězněn a souzen. Většina lidé z vesnice se postavila proti jeho názorům, což byl ovšem spíše projev strachu z inkvizice.\n\nInkvizitoři jej vyslýchali poměrně podrobně – údajně proto, že chtěli zjistit, jestli není napojen na nějaké rozsáhlejší spiknutí, ale pravděpodobně také proto, že se jim líbila mlynářova výřečnost, neotřelá argumentace a názory. Proces se táhl několik let, nakonec byl Menocchio na přímluvu nejstaršího syna a několika dalších lidí propuštěn. O mlynářově oblibě svědčí i fakt, že velmi rychle získal své bývalé postavení v obci. Později se ovšem znovu začal zaplétat se svými podivnými teoriemi, roku 1599 byl znovu obviněn, vyslýchán a nakonec upálen. Jeho nejstarší syn, který za něj předtím bojoval, byl v této době už po smrti.\n\nRozhodně si nesmíme mlynáře představovat jako nějakého myslitele nebo vzdělance. Autor si jej pro své dílo vybral právě proto, že šlo o celkem bezvýznamného, průměrného člověka. Nebyl členem žádné náboženské odnože či sekty a nezískal si také žádné následovníky nebo žáky. Většinu svých myšlenek načerpal z knih (např. Dekameron, Mandevill), které si půjčoval od svých přátel, a které zřejmě pročítal velmi pozorně a nad jejich obsahem přemýšlel. Jeho názory jsou neutříděné, často si protiřečí, někdy je zřejmé, že vyslýchajícímu inkvizitorovi neřekl pravdu.\n\nBylo by také chybou považovat Menocchia za „moderního“ člověka a dívat se na jeho názory z dnešního úhlu pohledu.\n\n\nGINZBURG, Carlo. \"Sýr a červi.\" Praha: Argo 2000.\n"}
{"id": "245334", "url": "https://cs.wikipedia.org/wiki?curid=245334", "title": "Většina", "text": "Většina\n\nVětšina (knižně majorita) znamená větší část (lidí nebo věcí), opakem je menšina (knižně minorita). Pojem \"většina\" se často používá v souvislosti s hlasováním a rozhodováním. Při hlasování o různých záležitostech (parlament, společníci právnických osob apod.) je vždy definováno, jaká většina je potřeba k přijetí určitého rozhodnutí. V praxi se používá celá řada typů většin. Většina bez přívlastku znamená vždy „více než polovina“.\n\nRelativní většina je největší díl množiny. Má ji ten, kdo má více hlasů než každý jiný.\n\nRelativní většina je dobře známá z parlamentních voleb. Díky relativní většině vítězí ta strana, která dostane od voličů nejvíce hlasů. Není přitom potřeba získat nadpoloviční většinu hlasů.\n\nRozhodování relativní většinou je nejslabší formou přijímání nějakého rozhodnutí hlasováním. Na výsledek nemá žádný vliv počet propadlých hlasů, hlasů, které se zdržely hlasování, ani počet hlasů, které hlasovaly pro jiné alternativy.\n\nV České republice musí vítězná strana parlamentních voleb obvykle vytvořit koalici s některými méně úspěšnými stranami, aby společně dosáhly většinu absolutní.\n\nProstá většina představuje nadpoloviční většinu ze všech platných odevzdaných hlasů. Stejně jako u většiny relativní se nepočítá ze všech potenciálních hlasů, ale pouze z hlasů, které hlasovaly pro některou z alternativ. Prostá většina proto může být dosažena i tehdy, pokud pro jednu alternativu hlasu hlasovala menšina, ale většina potenciálních hlasů propadla kvůli neúčasti na hlasování.\n\nAbsolutní většina je nadpoloviční většina z přesně definovaného celkového počtu hlasů. Do celkového počtu hlasů se obvykle mimo hlasů pro a proti započítávají i hlasy neplatné a hlasy, které se zdržely hlasování. Stručně řečeno: Absolutní většinu má ten, kdo má více než polovinu hlasů, které mohly být odevzdány.\n\nKvalifikovanou většinu má ten, kdo má předem stanovený podíl hlasů, který je zpravidla větší než u dosud jmenovaných většin (např. 2/3 hlasů). V českém ústavním řádu je to zpravidla 60 % neboli 3/5 hlasů.\n\nOznačení \"ústavní většina\" se používá pro označení většiny potřebné pro přijetí ústavního zákona, jímž může být měněna nebo doplňována ústava. Například v Česku jde o třípětinovou většinu všech poslanců a třípětinovou většinu přítomných senátorů, přestože takto výslovně danou většinu Ústava ČR nepojmenovává.\n\nKaždá absolutní většina je zároveň většina prostá. Každá prostá většina je zároveň většina relativní.\n\n"}
{"id": "245341", "url": "https://cs.wikipedia.org/wiki?curid=245341", "title": "Nilské katarakty", "text": "Nilské katarakty\n\nNilské katarakty ( , ) představují soustavu šesti kataraktů na řece Nil. Nacházejí se mezi Asuánem a Chartúmem. Vodní hladina je zde přerušovaná četnými malými balvany a kameny ležícími na dně řeky a také mnoha malými kamennými ostrůvky. Počítáno proti proudu, první katarakt je v dnešním Egyptě, zbytek je v Súdánu.\n\n\nGeologové uvádějí, že oblast severního Súdánu je tektonicky aktivní a tato aktivita způsobila, že má řeka „mladistvý“ vzhled. Dokonce i když je dno řeky odnášeno erozí, zemská masa se zvedá a udržuje tak části dna řeky odkryté.\n\nNěkteré z kataraktů, které je normálně nemožné lodí proplout, se během období záplav stávají splavné.\n\nVe starověku se Egypt rozkládal od Nilské delty k prvnímu kataraktu, zatímco dále proti proudu řeky byla zem pod kontrolou starověké civilizace Kuš. Egypťané v jistém období ovládali území až po 4. katarakt, dále se však nedostali, protože v těchto místech teče řeka na jih a k plavbě proti proudu nebylo možné využívat severních větrů, jež zde převládají.\n\n"}
{"id": "245346", "url": "https://cs.wikipedia.org/wiki?curid=245346", "title": "Ladná", "text": "Ladná\n\nObec Ladná (německy \"Rampersdorf\") leží na jihu Moravy severně od okresního města Břeclavi. Administrativně náleží do okresu Břeclav v Jihomoravském kraji. Vznikla 1. července 2006 osamostatněním se od Břeclavi, k níž náležela od 1. srpna 1976. Katastrální území obce má výměru 1005,88 ha. Je zde evidováno 13 ulic a 481 adres. Žije zde obyvatel.\n\nPrvní zmínka o obci, která až do roku 1950 nesla český název Lanštorf, je z roku 1270. Současný název získala obec k 4. květnu 1950. Ze srovnání historických a podrobných současných map vyplývá, že nepatrná část moderního katastru Ladné (území na pravém břehu Dyje) náležela do roku 1920 v rámci tzv. Valticka k Dolním Rakousům jako součást katastru Charvátské Nové Vsi, přičemž k Ladné byly dotyčné pozemky připojeny až někdy během druhé poloviny 20. století. Od 1. července 1976 do 30. června 2006 byla obec připojena k Břeclavi jako její místní část. Poté se opět osamostatnila.\n\nÚzemím obce prochází dálnice D2 a silnice II/425 v úseku Hustopeče - Břeclav. Dále tudy vedou silnice III. třídy:\n\n\nSamospráva obce od roku 2017 vyvěšuje 5. července moravskou vlajku. \n\n\n"}
{"id": "245351", "url": "https://cs.wikipedia.org/wiki?curid=245351", "title": "Koštice", "text": "Koštice\n\nObec Koštice se nachází v okrese Louny v Ústeckém kraji. Žije v ní obyvatel.\n\nNázev obce vychází ze staročeského osobního jména Košek. Původně se jednalo o ryze českou ves, poté, co byla připojena k libčeveskému panství, sem začali přicházet tamní Němci. Na přelomu 18. a 19. století zde pak již byla takřka polovina obyvatel německé národnosti.\n\nKoštice jsou velmi starou vsí. Archeologické nálezy (popelnice, kamenné předměty, laténské hroby) svědčí o tom, že zde osada stávala již v dobách před příchodem Čechů. První písemná zmínka o vsi pochází z roku 1373, kdy Kunc z Koštic obdržel od Zacha, pražského kramáře, 10 kop grošů jako náhradu škody.\n\nNejstarší známí držitelé Koštic byli Vřesovci, majitelé statků benediktinského kláštera v Teplicích. Volf z Vřesovic prodal Koštice Jindřichu Hrobčickému z Hrobčic a ten pak měšťanu Starého Města Pražského, doktoru Bernardovi od stříbrné růže. Ten se následně nazýval Bernard Koštický z Koštic. Ve vsi vystavěl tvrz, na které až do své smrti v šedesátých letech 16. století. Polovinu obce pak zdědila manželka Jeronýma z Hrobčic. Ten ale obec obratem vyměnil za jemu vhodnější Hlubany u Podbořan. Novým majitelem Koštice se pak stal Jan Štampach ze Štampachu , který v roce 1613 přikoupil ve vsi Šepetely, Děčany a Rychnov a přičlenil je ke koštickému statku. Tím vzniklo malé panství, které v této podobě existovalo až do zrušení roboty v roce 1781.\n\nJan Štampach ze Štampachu se zúčastnil na straně stavů bitvy na Bílé Hoře, načež mu byly jeho majetky zkonfiskovány. Koštický statek byl postoupen císařskému plukovníku Janu hraběti z Aldringen. Po jeho zastřelení získali dědictví jeho sourozenci. Koštice pak jako věno dostala jeho sestra Anna Marie z Aldringen. Skrze její sňatek s Janem Tomášem Brisigelem pak přešly tomuto rodu svobodných pánů. Ves i nadále sloužila jako věnný majetek, a tak se dostala Marie Viktorii Brisigelové, provdané baronce z Kielmasecku. Ta ji prodala Janu Kašparu Proyovi, od něhož ves koupili v roce 1694 Popelové z Lobkovic. Ti pak drželi statek až do pozemkové reformy v roce 1925, kdy byly zdejší majetky v rámci přerozdělování zemědělské půdy Lobkovicům zkonfiskovány. Koštice jsou střediskovou obcí, mající pod svou správou tři menší vesnice: Vojnice, Vojničky a Želevice.\n\nV údolí potoku Dobročka se vyskytují zdroje hořké, vápenato-hořečnaté vody. Hluboký vrt provedený u vesnice zachytil v permokarbonských sedimentech chlorido-sodné vody.\n\n\n\nKošticemi prochází železniční trať Lovosice – Postoloprty, na které byla zřízena železniční stanice \"Koštice nad Ohří\". Nyní je na trati zavedeno zjednodušené řízení drážní dopravy, takže bývalá stanice má status dopravna D3 a není obsazená personálem.\n\nDo obce vedou silnice II. třídy: prochází jí silnice II/246, ze které zde odbočuje silnice II/249.\n\n\n\n\n"}
{"id": "245354", "url": "https://cs.wikipedia.org/wiki?curid=245354", "title": "Mistrovství světa ve fotbale 2010", "text": "Mistrovství světa ve fotbale 2010\n\nMistrovství světa ve fotbale 2010 bylo 19. mistrovství pořádané asociací FIFA. Závěrečný turnaj se konal v období od 11. června do 11. července v Jihoafrické republice. Je to poprvé v historii, kdy mistrovství světa pořádal člen CAF. Mistry světa se stali fotbalisté Španělska, když ve finále porazili Nizozemsko 1:0 v prodloužení. Nejlepším střelcem turnaje se stal Thomas Müller a nejlepším hráčem Diego Forlán.\n\nZávěrečného turnaje se zúčastnilo 32 národních týmů. O 31 míst se bojovalo v kvalifikaci a pouze reprezentace Jižní Afriky měla účast jako pořádající země zajištěnou předem, avšak protože africká kvalifikace je zároveň kvalifikací na Africký pohár národů 2010, musela se kvalifikace účastnit také. Los kvalifikace proběhl v Durbanu 25. listopadu 2007.\n\nRozlosování finálového turnaje se konalo v pátek 4. prosince 2009 v Kapském Městě. Před losováním byly týmy rozděleny do čtyř skupin, tzv. \"košů\". Během losu bylo nalosováno celkem 8 skupin po čtyřech členech, přičemž každá z těchto skupin má po jednom účastníkovi z každého z košů.\n\nNejprve byla sehrána utkání v rámci čtyřčlenných základních skupin, v nichž se jednou utkal každé mužstvo s každým. Následně byla v rámci skupiny sestavena tabulka a první dvě mužstva postoupila do vyřazovacích bojů.\n\n\nŠampionátu předcházel zahajovací koncert, který se uskutečnil v jeho předvečer, 10. června 2010 od 20 hodin našeho a místního času v Johanesburgu a trval bezmála tři hodiny. Koncert byl označován organizátory za dosud největší událost zábavního průmyslu v Africe.\n\nV České republice bylo možné koncert sledovat přímým přenosem na kanálu ČT4 a současně na ČT HD ve vysokém rozlišení a s prostorovým zvukem Dolby 5.0. Show sledovalo na stadionu na předměstí Soweto až 30 tisíc lidí, několik milionů pak v živém vysílání řady světových televizních společností.\n\nKromě zvučných jmen světového showbyznysu a významných afrických hudebníků se na koncertě objevily i fotbalové legendy současnosti i minulosti a další celebrity. Na koncertu vystoupily hudební skupiny:\n\nVýtěžek z této akce putoval na projekt 20 center pro rok 2010. Samotný šampionát odstartoval před úvodním zápasem JAR – Mexiko slavnostní ceremoniál.\n\n\n"}
{"id": "245357", "url": "https://cs.wikipedia.org/wiki?curid=245357", "title": "Jazz Jackrabbit", "text": "Jazz Jackrabbit\n\nJazz Jackrabbit je počítačová hra, která byla vytvořena v roce 1994 softwarovou společností Epic Megagames. Jedná se o 2D plošinovku s propracovanou grafikou a hudbou. Díky své popularitě se hra dočkala v roce 1998 pokračování Jazz Jackrabbit 2.\n\nVe hře si hráč může vybrat mezi 6 epizodami. Každá epizoda obsahuje 3 planety a každá planeta 2 úrovně. Na konci epizody se hráč utká s bossem v samostatné závěrečné úrovni. V průběhu hry může hráč narazit na velký a dobře ukrytý drahokam, který se nachází na jedné ze dvou úrovní každé planety. Tímto drahokamem se na konci úrovně aktivuje skrytá tajná bonusová 3D úroveň, ve které hráč sbírá modré drahokamy v bludišti. Pokud hráč zvládne během bonusové mise sebrat požadovaný počet drahokamů před vypršením časového limitu, získá jeden život navíc.\n\nHra Jazz Jackrabbit se v podstatě nijak neliší od jiných plošinovek jako například Sonic the Hedgehog. Akorát se snad liší tím, že hlavní postavička v Jazzovi neumře hned, co se dotkne nepřítele nebo je postřelena zbraní nepřítele, ale ubere se jí energie, jejíž maximální hodnota je určena zvolenou obtížností. Pokud energie klesne na nulu, hráč ztratí život a musí hrát misi znovu od začátku nebo od nějakého záchytného bodu, do kterého stihnul před svou smrtí střelit (je to žlutá cedule s háčkem, která se pak po vystřelení změní na portrét hlavní postavičky). Energii může hráč během hry doplnit tím, že najde a posbírá mrkve.\n\nVe hře samotné jde o to, aby králík jménem Jazz Jackrabbit navštívil mnoho planet, aby mohl zachránit princeznu Evu Earlong a svůj domovský králičí svět Carrotus před zlým Devanem Shellem a jeho armádou želvích teroristů.\n"}
{"id": "245360", "url": "https://cs.wikipedia.org/wiki?curid=245360", "title": "Zsolt Baumgartner", "text": "Zsolt Baumgartner\n\nZsolt Baumgartner (narozen 1. ledna 1981 v Debrecíně) je bývalý maďarský pilot Formule 1. Žije doma v Budapešti a ve Formuli 1 jel v roce 2003 za stáj za Jordan 2 závody,v roce 2004 jel celou sezónu za tým Minardi.\n\nZsolt jezdil od třinácti let motokárou a vedl si slušně, i když nedokázal vyhrát žádný šampionát. Zaznamenal několik stříbrných pozic, jednu v Německu a několik na domácím maďarském mistrovství. V roce 1998 při dovršení 17 let se dostal na závodnickou školu La Filiére a po absolvování jezdil ve formuli Renault. Vedlo se mu dobře, opět skončil druhý v Německu, ale mimo to také zaznamenal 6 pole position.\n\nV letech 2000 a 2001 jezdil v Německu na tamějším šampionátu F3. Několikrát se dostal na špici, ovšem adeptem na titul nebyl. V polovině sezóny 2001 se dostal do týmu Formule 3000 Prost Junior. V ostré konkurenci se ovšem nedokázal prosadit. V 7 závodech dojel nejlépe na třináctém místě. Díky sponsorům se dostal do týmu Nordic Racing, za který v jeho první sezóně jezdili vítěz šampionátu Justin Wilson a český jezdec Tomáš Enge. Tam už se od něj čekalo mnohem více, ale on to zkazil. Na bodovaných pozicích dojel v celé sezóně pouze jednou. Na další sezonu ho angažoval tým Coloni. Tam to skončilo podobně. Jeho sponzoři mu pak zajistili propagační jízdu s vozem F1, konkrétně Jordan. Tentýž tým s ním na začátku sezony uzavřel smlouvu oficiálního testovacího jezdce.\n\nVe Formuli 1 opravdu testoval vůz Jordan. Jeho debut přišel nečekaně na domácí GP na Hungaroringu, po ostré havárii Ralpha Firmana v jednom z tréninků. Baumgartner ho ovšem dokázal slušně nahradit. V kvalifikaci dojel sice až devatenáctý, ale v závodě se vezl na třináctém místě až do doby, než mu shořel motor. Měl ještě jednu šanci – jelikož se Firman nedokázal do VC Itálie zotavit, Baumgartner jel právě na okruhu v Monze. Ani tento závod Baumgartner nezkazil a do určité míry překvapil, hlavně po zkažených skoro třech sezonách ve Formuli 3000. Na Monze v roce 2003 tedy skončil jedenáctý. O rok později jel také celou sezónu za tým Minardi.\n\nTučně – Pole position\n\"Kurzívou\" – Nejrychlejší kolo závodu\n"}
{"id": "245367", "url": "https://cs.wikipedia.org/wiki?curid=245367", "title": "Athenaeum", "text": "Athenaeum\n\nAthenaeum byla budova ve starověkém Římě, postavená ve 2. století císařem Hadrianem (snad na Forum Romanum) jako učiliště pro rétory. Měla podobu amfiteátru a její součástí byla i knihovna. Od 4. století se zde přednášela rétorika, filozofie, literatura a právo, výuka se konala v řečtině a latině a nemajetní posluchači dostávali státní podporu.\n\nNa tento původní význam navázala jména různých kulturních institucí a periodik jako:\n"}
{"id": "245368", "url": "https://cs.wikipedia.org/wiki?curid=245368", "title": "Hieroglyf", "text": "Hieroglyf\n\nHieroglyf je označení řeckého původu pro znak (glyf) obrázkového písma, původně použitý pro egyptské hieroglyfy. Dnes se používá i pro další písemné systémy.\n\n\n\n"}
{"id": "245370", "url": "https://cs.wikipedia.org/wiki?curid=245370", "title": "1930 ve filmu", "text": "1930 ve filmu\n\n\n       \"Další filmy roku 1930 naleznete\" \n\n3. dubna 1930 se uskutečnil v losangelském hotelu Ambassador slavnostní ceremoniál 2. ročníku předávání výročních cen Akademie filmového umění a věd USA. Oceněny byly filmy dokončené a uvedené do kin v sezóně 1928/1929.\n\n\n5. listopadu 1930 se uskutečnil v losangelském hotelu Ambassador slavnostní ceremoniál 3. ročníku předávání výročních cen Akademie filmového umění a věd USA. Oceněny byly filmy dokončené a uvedené do kin v sezóně 1929/1930.\n\n\nČesko\n\nSvět\n\n\n"}
{"id": "245372", "url": "https://cs.wikipedia.org/wiki?curid=245372", "title": "Zdenka Tichotová", "text": "Zdenka Tichotová\n\nZdenka Tichotová, rozená Zdenka Tosková (* 24. září 1954 Praha) je česká folková zpěvačka, od roku 1974 stálice souboru Spirituál kvintet jakož i bývalá sólová zpěvačka legendární trampské a folkové skupiny Brontosauři. Od roku 1976 je manželkou muzikologa a loutnisty Jiřího Tichoty, uměleckého vedoucího skupiny Spirituál kvintet.\n\n\n\n\n\n"}
{"id": "245375", "url": "https://cs.wikipedia.org/wiki?curid=245375", "title": "Mail Transfer Agent", "text": "Mail Transfer Agent\n\nMail transfer agent (MTA, též \"mail transport agent\", \"message transfer agent\", \"mail server\" nebo \"mail relay\") je v informatice název pro program zajišťující přepravu elektronické pošty v Internetu. Přeprava e-mailů je realizována protokolem SMTP. Mezi nejznámější MTA patří Postfix, Sendmail nebo Microsoft Exchange Server.\n\nMTA (\"mail transfer agent\") běží samostatně bez přímého řízení uživatelem počítače (tzv. na pozadí jako démon) na serverech (poštovních uzlech). MTA si mezi sebou předávají e-maily pomocí SMTP protokolu, dokud není e-mail doručen do poštovní schránky cílového uživatele. Směrování elektronické pošty je odvozeno od e-mailové adresy (doménová část za znakem zavináč) a řízeno tzv. MX záznamy (\"mail exchange\") v DNS.\n\nNásledující obrázek znázorňuje vlevo vznik elektronické pošty, její odeslání, přepravu a vpravo pak doručení do poštovní schránky cílového uživatele.\n\nUživatel vytvoří e-mail v poštovním programu (UA, MUA, \"mail user agent\"). E-mail je předán (nejbližšímu) mail submission agenta (MSA) a dále MTA (přepravci elektronické pošty). MTA podle adresy cílového uživatele zjistí, kam má e-mail předat. Orientuje se podle doménové části e-mailové adresy (za znakem zavináč) a typicky podle MX záznamů v DNS. Když je e-mail doručen na cílový počítač (s poštovní schránkou uživatele), je e-mail předán od MTA k MDA (\"mail delivery agent\"), který zapíše e-mail do příchozí složky elektronické pošty příslušného uživatele.\n\nMezi známé mail servery patří Sendmail, Postfix, Microsoft Exchange Server, Exim, IMail (od Ipswitch, Inc.), MDeamon od Alt-N Technologies, MailEnable, IceWarp Mail Server (dříve známý jako Merak Mail Server), qmail a další. Mnoho organizací používá pro příjem e-mailů služby e-mailové bezpečnosti jako například Postini, MXLogic nebo Contrentric Hosting.\n\nZatímco pro přepravu elektronické pošty slouží protokol SMTP, pro přístup k elektronické poště (která je již v poštovní schránce) slouží protokoly POP3 a IMAP. Protokoly POP3 a IMAP jsou typicky obsluhovány jinými programy (např. Dovecot).\n"}
{"id": "245376", "url": "https://cs.wikipedia.org/wiki?curid=245376", "title": "Jean-Martin Charcot", "text": "Jean-Martin Charcot\n\nJean-Martin Charcot (někdy se mezi jmény neuvádí pomlčka; 29. listopadu 1825, Paříž, Francie – 16. srpna 1893, Montsauche-les-Settons, Francie) byl francouzský lékař, jedna z předních postav neurologie a psychiatrie. Bývá označován jako „otec francouzské neurologie“.\n\nJeho syn Jean-Baptiste Charcot po něm pojmenoval ostrov u pobřeží Antarktidy.\n\nCharcot se narodil 29. listopadu v Paříži jako syn producenta ozdobných povozů. Už jako dítě ho fascinovalo lékařství a zajímal se také o literaturu. V roce 1848 ukončil studium medicíny a začal pracovat na oddělení Rayera (privátního lékaře Napoleona III.) v Salpêtrière. Už v roce 1865 popsal amyotrofickou laterární sklerózu, chronickou míšní nemoc (pozvolný rozpad předních rohů a postranních provazců míšních), ale zabýval se i interními nemocemi, v roce 1876 popsal atrofickou cirhózu jaterní.\n\nV letech 1872 – 1888 přednášel o neurologii, přitom sestavil neurologický chorobopis. Byly to „Přednášky o nemocech nervové soustavy“, v nichž většina věcí byla zcela nových. V roce 1882 se mu splnil životní sen: v Salpêtrière byla otevřena Klinika nervových nemocí se vším všudy – i s fyzikální terapií (elektro, hydro, atd.). Bylo to první zařízení na léčbu nervových nemocí, které neslo označení klinika. Současně byla v roce 1869 královnou Viktorií otevřena Národní neurologická nemocnice v Londýně (National Hospital). Charcot popsal řadu neurologických onemocnění. Velkou pozornost věnoval hysterii. Byl to první lékař, který se orientoval v pestré změti neurologických onemocnění a položil tomuto oboru pevné základy. Jean-Martin Charcot zemřel na náhlou zástavu srdce 16. srpna roku 1893. V Čechách o Charcotovi vyšel článek už v roce jeho smrti z pera Ladislava Haškovce.\n\nCharcot ve svém oboru používal chronofotografii jako pomůcku pro diagnostiku nemoci, například okolo roku 1884 v pařížské nemocnici Hôpital Salpêtrière. \n\nV oborech medicíny ve kterých působil, pocházejí od jeho příjmení následující názvy:\n\n\nMezi jeho žáky patřily i takové osobnosti jako Sigmund Freud, Josef Babinský, Pierre Janet, Albert Londe, Georges Gilles de la Tourette, nebo Alfréd Binet.\n\n\n"}
{"id": "245378", "url": "https://cs.wikipedia.org/wiki?curid=245378", "title": "Velký Beškovský kopec", "text": "Velký Beškovský kopec\n\nVelký Beškovský kopec, též \"Velký Beškovský vrch\" (474 m n. m.) (německy \"Grosser Berg\") je neovulkanický vrch v okrese Česká Lípa Libereckého kraje, ležící severně od vsi Beškov v katastrálním území Blatce, asi 4 km jihovýchodně od Dubé, v CHKO Kokořínsko.\n\nJe to suk tvaru výrazného krátkého hřbetu směru východ – západ budovaného středoturonskými křemennými kvádrovými pískovci, poblíž vrcholu však na povrch vystupují čedičové (nefelinit) útvary. Vrch má ploché, zalesněné temeno s nevýrazným sedlem a vedlejší vrchol nazývaný \"Kočičí hřbet\" východně od hlavního. Na příkrých svazích vrchu jsou skalní stupně (horolezecké terény) a kaňony radiální rokle s tvary zvětrávání a odnosu pískovců, rokle ústí do \"Beškovského\" a \"Ždíreckého dolu\". Vrch je zalesněný převážně smíšenými porosty, na sopečných horninách rostou převážně bukové porosty s příměsí smrku, na pískovcích smrkové a borové porosty. Na jihozápadním svazích jsou louky. Z vrchu jsou dílčí výhledy. O 500 metrů dál severním směrem leží \"Malý Beškovský kopec\" (395 m n. m.)\n\nVrch náleží do celku Ralská pahorkatina, do podcelku Dokeská pahorkatina, do okrsku Polomené hory, do podokrsku Housecká vrchovina a do Beškovské části.\n\nNa svazích leží terasy z nichž je dobrý rozhled do okolí - jižně je vidět hrad Kokořín, severně blízký Vysoký vrch. Pod vrcholem vede modrá turistická stezka od Dubé, která odtud pokračuje na hrad Housku. Cesta k vrcholu je vyznačena jako odbočka z této trasy.\n\nPo jižním a západním svahu prochází zelená stezka Dražejov – Rozcestí \"U Kamenného vrchu\". Zhruba 1 km jihozápadně vede Houseckým dolem silnice II/259 od Dubé. Poblíž vrchu je přírodní památka Kamenný vrch u Křenova a naučná stezka Beškovský les. Železniční trať v okolí není.\n\n"}
{"id": "245381", "url": "https://cs.wikipedia.org/wiki?curid=245381", "title": "Silnice II/608", "text": "Silnice II/608\n\nSilnice II/608 vede z Prahy severním směrem do Terezína, tvoří doprovodnou komunikaci k dálnici D8. Jedná se o bývalou silnici I/8, přeřazenou po zprovoznění dálnice D8 Praha - Lovosice. Délka silnice je 50,548 km, z toho 1,760 km jako čtyřpruhová komunikace.\n\nSilnice začíná na okraji Prahy. Před zrušením silnic II. třídy na území Prahy začínala na mimoúrovňové křižovatce Vychovatelna a vedla přes Kobylisy a Dolní Chabry. Tehdy byla délka silnice o cca 5 km delší. Na bývalé trase je dosud instalováno značení dopravními značkami „608“.\n\n\n\n\nDne 26.5.2017 se konala koordinační schůze starostů a majitelů pozemků v obci Zdiby. Ta projednávala prodloužení tramvajové trati v úseku Kobylisy (Vozovna Kobylisy) – Zdiby (Stará Pošta), která by měla vést prostředním pruhem Silnice II/608. Počátek stavby je plánován na rok 2020 a konec 2022.\n\n\n"}
{"id": "245382", "url": "https://cs.wikipedia.org/wiki?curid=245382", "title": "MTA", "text": "MTA\n\nZkratka (značka) MTA může znamenat: \n\n"}
{"id": "245383", "url": "https://cs.wikipedia.org/wiki?curid=245383", "title": "Antonio della Porta", "text": "Antonio della Porta\n\nAntonio della Porta (1631 Manno u Lugana – 3. srpen 1702 Bayreuth v Bavorsku) byl italský stavitel a architekt. Podle jeho plánů byla postavena především řada zámků, například v bavorském Neustadt an der Waldnaab, v Roudnici nad Labem, Libochovicích, Červený hrádek u Jirkova aj. Od roku 1662 pracoval jako stavitel na panství Grafeneggů u Wagramu, od roku 1668 pak byl ve službách knížete Stanislava z rodu Lobkoviců. Kromě roudnického zámku pro ně vystavěl i zámek v polské Zaháni. Roku 1697 jej povolal hrabě Christian Ernst do Bayreuthu. Okolo roku 1700 vytvořil Antonio della Porta společně s Jaques Bourdin de la Fond plány zámku markraběte Friedricha v Erlangenu.\n\n\n"}
{"id": "245384", "url": "https://cs.wikipedia.org/wiki?curid=245384", "title": "Stěna", "text": "Stěna\n\nStěna může mít více významů:\n\n\n\n"}
{"id": "245387", "url": "https://cs.wikipedia.org/wiki?curid=245387", "title": "Medvěd jeskynní", "text": "Medvěd jeskynní\n\nMedvěd jeskynní (\"Ursus spelaeus\") je druh medvěda, žijící v Evropě v období pleistocénu a vymřelý před koncem poslední doby ledové.\n\nČeský název „medvěd jeskynní“, je stejně jako vědecký název \"Ursus spelaeus\" odvozen z faktu, že se pozůstatky po těchto zvířatech našly převážně v jeskyních. Proto se předpokládá, že zvíře strávilo o mnoho více času v jeskyních, než jeho dnešní žijící příbuzný medvěd hnědý, který tato místa vyhledává pouze pro svůj zimní spánek. Kosti medvěda jeskynního byly odkryty v mnoha jeskyních v celé Evropě.\n\nMedvěd jeskynní se podobal medvědu hnědém. Nejlépe pozorovatelný rozdíl mezi oběma druhy je stavba lebky: Medvědi jeskynní měli vysoké, strmé čelo, namísto toho medvěd hnědý má nízké a ploché čelo. Samci dosahovali hmotnosti 400 až 500 kg, samice 225 až 250 kg.\n\nMedvědi jeskynní byli všežravci, nicméně hlavní složkou stravy byly rostliny: živili se bylinami, trávami, bobulemi, ale také příležitostně malými zvířaty.\n\nHlavními predátory jeskynních medvědů byli lvi jeskynní, kteří napadali především mladé hibernující jedince.\n\nO způsobu vyhynutí medvědů jeskynních se vedou stále diskuse. Podle některých vědců medvědi vymřeli asi před 27 800 lety, což bylo období významného ochlazení zvaného poslední glaciální maximum. A právě ztráta vegetace v důsledku ochlazení mohla způsobit vymizení jeskynních medvědů. První přímo datovaný nález fosilních pozůstatků medvěda jeskynního z italských Alp má stáří 29 130 let. Jiná teorie založená na genetické analýze z roku 2019 ovšem tvrdí, že ke značnému úbytku populace medvěda přispěl i příchod moderního člověka. Tato studie uvádí, že Neandrtálci, kteří v té době žili na společném území s medvědy po tisíce let, je nelovili. Teprve Homo sapiens je patrně začal lovit ve velkém a tím přispěl k vymření populace medvědů už tak zdecimované po prudkém ochlazení klimatu.\n\n\n\n"}
{"id": "245402", "url": "https://cs.wikipedia.org/wiki?curid=245402", "title": "Vermont Studio Center", "text": "Vermont Studio Center\n\nVermont Studio Center (VSC) je americkou soukromou institucí zaměřenou na tvůrčí pobyty umělců. Sídlí ve městě Johnson ve státu USA Vermont. Od ledna 2007 je prezidentem centra George Pearlman.\n\nCentrum založili v roce 1984 Jonathan Gregg, Frederick Osborne a Louise Von Weise. Zakoupili opuštěný mlýn, který zrekonstruovali a vytvořili z něj centrum VSC. Později se kampus rozšířil o několik dalších budov, kde vznikly ubytovací kapacity, ateliéry pro výtvarné umělce a fotokomora.\n\nV současnosti (2007) zajišťuje VSC nejširší rezidenční program pro umělce (art residence) v rámci celých Spojených států. Poskytovány jsou jeden až tříměsíční pobyty pro malíře, spisovatele a fotografy. V jednom momentu obývá centrum přibližně 50 umělců, kteří jsou před svým přijetím vybíráni správní radou. Ta při svém výběru mj. prosazuje, aby společně žili a pracovali lidé různých národností, kultur a tvůrčích postupů.\n\nVětšina amerických umělců si svůj pobyt platí z vlastních prostředků, zahraniční účastníci jsou podporováni řadou grantů: The Triangle Arts Trust Africa/Arab World, The Freeman Foundation Asian Artists, ArtNexus Latin America Artist Award, Reed Foundation Caribbean Basin Fellowships, CEC ArtsLink Central Europe, Russia and Eurasia. Další podpory jsou směřovány na výtvarníky a spisovatele z Irska, Itálie, Mexika a vybraných oblastí USA.\n\nK životu ve Vermont Studio Center patří návštěvy profesionálních umělců - spisovatelů, malířů, grafiků a sochařů. Každý rok jich do studia přijíždí vice jak 70.\n\n"}
{"id": "245419", "url": "https://cs.wikipedia.org/wiki?curid=245419", "title": "Binomiální halda", "text": "Binomiální halda\n\nBinomiální halda je druh haldy, tedy datové struktury, která reprezentuje množinu čísel. Má podobné vlastnosti, jako binární halda, umí však navíc rychlé spojení dvou binomiálních hald.\n\nBinomiální haldy se používají zejména v aplikacích, kde je potřeba provádět rychle operace MIN a MERGE. Učebnicovým příkladem je například Dijkstrův algoritmus. Pro zajištění rychlé operace DECREASEKEY (tedy zmenšení prvku reprezentovaného nějakým uzlem) se pak používají Fibonacciho haldy.\n\nBinomiální halda je množina binomiálních stromů (na rozdíl od binární haldy, která je sama binárním stromem). Binomiální strom lze definovat rekurzivně:\n\n\nBinomiální strom řádu \"k\" má 2 uzlů a hloubku \"k\".\n\nDíky své hezké struktuře může být strom řádu \"k\" postaven ze dvou stromů řádu \"k-1\" tak, že se jeden strom připojí jako nejlevější potomek ke kořenu druhého stromu (v konstantním čase).\n\nNázev \"binomiální\" pochází z vlastnosti, že strom řádu \"k\" má ve hloubce \"d\" právě formula_1uzlů.\n\nBinomiální halda bude sloužit k práci s konečnou množinou čísel S (každému uzlu je přiřazen prvek z S). Binomiální halda je množina binomiálních stromů, splňující následující podmínky:\n\n\nPrvní podmínka zajistí, že v kořenu každého stromu je nejmenší prvek. \n\nDruhá podmínka zajistí, že pro uložení \"n\" uzlů do haldy stačí vyrobit nejvýše \"log n + 1\" stromů. Počet stromů a jejich řády jsou jednoznačně dány číslem \"n\": každý binomiální strom odpovídá jedničce v binárním zápisu čísla \"n\". Například, pro \"n=13\" je binární zápis je 1101. V haldě bude strom řádu 3 (8 uzlů), řádu 2 (4 uzly) a řádu 0 (1 uzel). 8 + 4 + 1 = 13.\n\nŽádná z operací nevyžaduje přímý přístup ke stromu řádu k, jednotlivé stromy haldy mohou být uloženy ve spojovém seznamu, vzestupně podle řádu stromu.\n\nPro slévání haldy je třeba implementovat slévání dvou stromů řádu \"k-1\" do jednoho stromu řádu \"k\". To provedeme tak, že porovnáme hodnoty kořenů a strom s větší hodnotu připojíme ke kořenu stromu s menší hodnotou (v konstantním čase).\n\nSlévání dvou hald je nejzajímavější operace a je použita při provádění dalších operací. \n\nSeznamy kořenů dvou hald se prochází najednou (vzestupně podle řádu stromů). Pokud pouze jedna z hald má strom řádu \"k\", tento strom se přesune do výsledku. Pokud obě haldy mají strom řádu \"k\", oba tyto stromy se spojí do stromu řádu \"k+1\". Ten bude třeba přidat do výsledku v příštím kroku.\n\nJelikož každý strom binomiální haldy odpovídá bitu v binárním zápisu, na slévání hald lze nahlížet jako na sčítání čísel (velikostí obou hald). Kdykoli při sčítání nastane posun do vyššího řádu, odpovídá to spojení dvou binomiálních stromů během slévání hald. \n\nJelikož halda má nejvýše \"log n\" stromů, stromy se spojují v konstantním čase, slévání hald má složitost O(log n).\n\nVkládání prvku do haldy je velmi jednoduché. Vytvoří se halda velikosti 1 (1 strom s 1 uzlem) a ta se pak slije s haldou, do které přidáváme. Složitost je O(log n).\n\nPři hledání minima stačí projít kořeny všech stromů, těch je nejvýše \"log n\". Složitost je O(log n).\n\nNejprve najdeme strom s minimem a vyjmeme ho z haldy. Odstraníme kořen stromu a zůstane nám seznam jeho potomků. Potomci jsou binomiální stromy různého řádu. Vyrobíme z nich novou haldu a spojíme ji s předchozí haldou. Složitost je O(log n).\n\nNastavíme uzlu ve stromu novou hodnotu. Dokud je hodnota nižší, než hodnota předka, hodnoty prohodíme (nová hodnota se může dostat až do kořene). Složitost je O(log n).\n\nNejprve snížíme hodnotu uzlu na záporné nekonečno. Pak použijeme Mazání minima. Složitost je O(log n).\n\nVšimněte si, že zde (stejně jako v binární haldě) není možnost efektivního nalezení uzlu. Hledání hodnoty může obnášet průchod všemi uzly všech stromů, tedy složitost je O(n). \n\n"}
{"id": "245420", "url": "https://cs.wikipedia.org/wiki?curid=245420", "title": "Siňaja (přítok Velikej)", "text": "Siňaja (přítok Velikej)\n\nSiňaja ( , , ) je řeka v Bělorusku (Vitebská oblast), v Lotyšsku a v Rusku (Pskovská oblast). Je 195 km dlouhá. Povodí má rozlohu 2040 km².\n\nJe to levý přítok řeky Velikaja.\n\nZdroj vody je smíšený s převahou sněhového. Průměrný průtok vody ve vzdálenosti 27 km od ústí činí 10,1 m³/s. Zamrzá na konci listopadu až na začátku ledna a rozmrzá ve druhé polovině března až v první polovině dubna.\n"}
{"id": "245422", "url": "https://cs.wikipedia.org/wiki?curid=245422", "title": "Tukums", "text": "Tukums\n\nTukums () je město v západním Lotyšsku u Rižského zálivu. Nachází se na východě historického území Kuronsko mezi městy Riga a Kuldīga. V roce 2004 zde žilo 19 722 obyvatel. Bylo založeno roku 1798.\n\nMěstem prochází důležitá železniční trať spojující Rigu s přístavem Ventspils. Jsou zde dvě železniční stanice, Tukums 1 poblíž centra a Tukums 2 za městem, odkud odbočuje trať do Jelgavy. Úsek z Rigy do stanice Tukums 2 je elektrifikován a ta je nejzazší stanicí, kam tímto směrem dojíždějí z Rigy elektrické jednotky předměstské dopravy. Trať do Jelgavy je bez osobní dopravy a od roku 2010 nejezdí osobní vlaky ani do Ventspils.\n"}
{"id": "245432", "url": "https://cs.wikipedia.org/wiki?curid=245432", "title": "Acer", "text": "Acer\n\nAcer může být:\n\n"}
{"id": "245433", "url": "https://cs.wikipedia.org/wiki?curid=245433", "title": "Třepačka", "text": "Třepačka\n\nLaboratorní třepačky jsou přístroje využívané v laboratořích chemických a biologických pracovišť k homogenizaci tekutých chemikálií, mikrobiálních a jiných biologických suspenzí. V případě suspensních živých kultur se trvalé protřepávání mimo jiné využívá, pro zajištění žádaného stálého okysličování kultivačního média, ve kterém mají kultury růst a dále homogenní dostupnost v médiu rozpustných látek pro všechny v médiu rostoucí organismy.\n\n\"Třepačky se mohou dělit:\"\nSlouží ke kultivaci média zpravidla v Erlenmeyerových baňkách, Ultra Yield baňkách nebo ve zkumavkách. Jde o jednodušší Bioreaktor. Po uvedení do provozu vykonává deska, s nástavci pro Erlenmeyerovy baňky, stálý krouživý pohyb, který zajišťuje pohyb tekutin v upevněných baňkách. Orbitální pohyb se rozděluje dle průměru, standardně 12,5 mm, 25 mm a 50 mm. Hodnota orbitálního pohybu pak má zásadní vliv na přenos kyslíku do kultivovaného média (OTR). Proto se vyšší orbitální pohyb 50 mm zpravidla používá pro kultivace tkáňových kultur, kdy je nutné předejít vzniku tržných sil při vysokých otáčkách.. \nOrbitální třepačky se dají dělit na \"stolní\" (tj. bez inkubace) a \"inkubované\", tedy s řízenou teplotou.\n\nObvykle určené pro použití v klimatizovaných místnostech nebo inkubátorech.\n\nStandardně\n\nTento typ třepaček umožňuje obsluze navíc zajistit udržování předem nastavených klimatických parametrů a bývají tak především užívány na biologických či lékařských pracovištích, pro kultivaci buněčných, případně tkáňových kultur \"(vizte kultura (biologie))\". Mohou být ovšem také využity například v biochemické laboratoři pro zajištění kontrolovaných (především teplotních) podmínek biochemických reakcí.\nMožná další výbava dle typu aplikace\n\nV zájmu ušetření místa v laboratořích se výrobci v posledních letech zaměřují na vývoj třepaček s nakládáním z přední strany (jako elektrická trouba) oproti původnímu nakládání shora (jako pultový mrazicí box). Inkubované velkokapacitní třepačky pak lze použít jako stůl, odkládací plochu nebo stohovat neboli skládat více jednotek na sebe.\n\nPoužití převážně v nemocnicích. Používají se výhradně zkumavky, které se na třepačce pozvolna otáčejí.\nJde spíše o speciální druh centrifugy, kdy nejde o odstředění média, ale promíchání při nízkých otáčkách celého kola.\n\nPoužití hlavně v nemocnicích na odděleních hematologie. Určené pro vytvoření krevního obrazu.\nPoužívají se zkumavky nebo krevní vaky.\n\nTřepání mikrotitračních destiček nebo zkumavek eppendorf.\n\nHlavní rysy\nRozdělení\n\n\n"}
{"id": "245435", "url": "https://cs.wikipedia.org/wiki?curid=245435", "title": "Vrubozubec paví", "text": "Vrubozubec paví\n\nVrubozubec paví (\"Astronotus ocellatus\") je druh sladkovodní ryby z čeledi vrubozubcovití, pocházející z oblasti Latinské Ameriky.\n\nJedná se o velkou jihoamerickou cichlidu, vhodnou jen do značně velkých akvárií s rybami stejně velkými. Jejich zbarvení je v různém stáří jiné, když jsou rybky mladé zhruba ve velikosti do 6 cm, je jejich zbarvení čokoládově hnědé s bílou kresbou, která je jemně černě lemována, v dospělosti jsou rybky jednolitě šedohnědé s občasnou šedobílou kresbou. Na kořeni ocasní ploutve je tmavá skvrna, která je červeně ohraničena. Jejich snášenlivost je různá kus od kusu, jedny se chovají naprosto mírumilovně a majestátně a ostatních ryb si téměř nevšímají a druzí téměř bez přestání uzurpují vše, co je v akváriu. Rybky jsou naprosto neúnavnými dělníky při přestavbě akvária, ani velké kameny jim nedělají výrazné problémy, rostlinky v jejich blízkosti dlouho nevydrží. Jejich apetit je velký a v dospělosti dokážou spotřebovat opravdu značné množství potravy. Dnes je již v zajetí chováno poměrně hodně barevných variant, z nichž asi nejhezčí je červená (red oscar), kde platí, že čím je ryba starší tím více má výrazné červené zbarvení. V poslední době se také objevuje modrá dlouhoploutvá varianta, která je velmi náchylná na různá bakteriální onemocnění.\n\nŽivá potrava: maso, mouční červi, v mládí nitěnky; granule: hikari – japonské granule, velice kvalitní krmení, ryby jsou po něm nádherně zbarveny a velmi rychle rostou.\nRozdíly v pohlaví jsou málo patrné, ale sameček má často tři zřetelné kulaté skvrny na ostnaté části hřbetní ploutve, což není pravidlem, dá se také u dospělých ryb poznat podle velikosti ploutví, samec je má statnější. Vždy je lepší si pořídit skupinu mladých ryb, ze které se časem pár najde sám. Chovný pár, který se k sobě hodí, přejde do tření, jakmile je samice připravena. Jikry kladou na předem očištěný povrch, nemají žádné požadavky na podklad a často se třou na dno nádrže. Tření vypadá velmi nebezpečně, ale většinou si ryby vůbec neublíží. Z jednoho tření může být až přes 1500 jiker. Plůdek se líhne zhruba za 55 až 70 hodin a za dalších 50 až 80 hodin se rozplave. Zprvu se zdržuje na těle rodičů, jako je tomu u terčovců, kde je nejvíce chráněn a pravděpodobně má i dostatek potravy v podobě kožního sekretu rodičů. Na rozdíl od terčovců není tento kožní sekret potřeba k úspěšnému odchovu potomstva. Ale velmi urychluje jejich růst. Jejich další odchov je bezproblémový, mladé rybky s chutí přijímají buchanky a rychle rostou. zhruba za tři měsíce mají již kolem 4 až 5 centimetrů.\n\n"}
{"id": "245437", "url": "https://cs.wikipedia.org/wiki?curid=245437", "title": "Institut de France", "text": "Institut de France\n\nInstitut de France [\"estity d'fráns\"] je francouzská akademická instituce založená 25. října 1795 sídlící v Paříži na nábřeží \"Quai Malaquais\" v 6. obvodu v Collège des Quatre-Nations. Institut sdružuje pět akademií. Instituce byla založena bývalými členy zednářské lóže „Devět sester“ (\"Les Neuf Sœurs\").\n\n\nPod Institut spadají čtyři knihovny.\n\nDo současné doby získalo Nobelovu cenu 28 členů Institutu.\n\n\n\n"}
{"id": "245443", "url": "https://cs.wikipedia.org/wiki?curid=245443", "title": "Vikýř", "text": "Vikýř\n\nVikýř je nadstřešní konstrukce, která slouží k prosvětlení a provětrání prostoru pod střechou. Z toho důvodu mají vikýře u obytných domů obvykle okno. Rozsáhlé pásové vikýře mohou současně zvětšovat použitelný obytný prostor pod střechou.\n\nProtože konstrukce vikýřů je poměrně složitá tesařská práce, častěji se dnes řeší osvětlení a ventilace podkrovních obytných prostor jednodušším osazením střešních oken do šikmé střešní roviny.\n\nArchitektonický tvar vikýře je dán jeho zastřešením a bočními stěnami\n\n"}
{"id": "245444", "url": "https://cs.wikipedia.org/wiki?curid=245444", "title": "Skewesovo číslo", "text": "Skewesovo číslo\n\nPrvní a druhé Skewesovo číslo jsou jedněmi z největších čísel, která byla použita v matematice. Jsou pojmenována po jihoafrickém matematikovi Stanleym Skewesovi, který je poprvé použil. Obě Skewesova čísla byla ve své době nejmenšími známými horními odhady pro řešení dvou souvisejících problémů teorie čísel. První Skewesovo číslo bývá často nazýváno jen Skewesovo číslo.\n\nHodnota prvního Skewesova čísla je formula_1, což je přibližně formula_2 nebo formula_3, hodnota druhého Skewesova čísla je formula_4.\n\nSkewesova čísla vznikla jako horní odhady pro řešení následujícího problému.\n\nNechť π(\"x\") značí počet prvočísel menších než \"x\" a \"Li\"(\"x\") logaritmický integrál, tj. hodnotu formula_5. Například z věty o prvočíslech plyne asymptotický vztah formula_6 (tj. formula_7), který zhruba řečeno říká, že „hodnoty funkcí π a \"Li\" jsou pro velké argumenty \"x\" přibližně stejné“. Přirozenou otázkou proto je, která z těchto dvou funkcí je větší?\n\nPro malá přirozená čísla \"x\" převažuje funkce \"Li\", jak lze snadno spočítat. Skewesův učitel John Edensor Littlewood dokázal v roce 1914, že tomu tak není pro všechna čísla – existuje \"n\" přirozené takové, že π(\"n\")>\"Li\"(\"n\"), a tedy nejmenší takové \"n\" (Littlewood dokázal dokonce více – funkce (π - \"Li\")(\"x\") mění v oboru přirozených čísel znaménko nekonečněkrát). Problém Littlewoodova důkazu spočíval v tom, že byl nekonstruktivní, tj. nebylo z něj možné určit (ani přibližně) hodnotu tohoto \"n\".\n\nStanley Skewes předvedl první efektivní důkaz v roce 1933. Prokázal, že za předpokladu Riemannovy hypotézy je nejmenší \"n\", pro něž π(\"n\")>\"Li\"(\"n\"), menší než formula_1 (přibližně formula_2). Tento horní odhad dostal název Skewesovo číslo (později přejmenované na první Skewesovo číslo).\n\nV roce 1955 se již Skewes dokázal obejít bez dodatečného předpokladu Riemannovy hypotézy, když byl v takovém případě schopen odhadnout velikost \"n\" hodnotou formula_4 nazvanou později druhé Skewesovo číslo.\n\nV roce 2000 dokázali Bays a Hudson vylepšit Skewesovy odhady na 1,39822×10, a to bez předpokladu Riemannovy hypotézy.\n\n\n\n"}
{"id": "245445", "url": "https://cs.wikipedia.org/wiki?curid=245445", "title": "Skalník", "text": "Skalník\n\nNázev Skalník se může vztahovat na:\n\n\n\n\n\n"}
{"id": "245452", "url": "https://cs.wikipedia.org/wiki?curid=245452", "title": "Mistrovství Evropy ve fotbale 1964", "text": "Mistrovství Evropy ve fotbale 1964\n\nMistrovství Evropy ve fotbale 1964 bylo druhým mistrovstvím v historii a závěrečný turnaj se odehrál ve Španělsku. Ve městech Madrid – stadion Estadio Santiago Bernabéu a Barcelona – stadion Nou Camp se utkaly o zlato reprezentace Maďarska, Španělska, Dánska a Sovětského Svazu.\n\nPolitika, zasahující do sportovního dění, takový obrázek byl k vidění i na v pořadí druhém šampionátu starého kontinentu. V kvalifikačních bojích stornovaly vzájemné střetnutí Albánie a Řecko, jež se právě nacházely ve válečném konfliktu, čímž napodobily z předchozího mistrovství Rusko a Španělsko. Tyto dvě země se ale tentokrát na trávníku střetly. Jejich finálový zápas celého ME sledovalo více jak sto tisíc diváků. A mohli být spokojeni, neboť domácí miláčci porazili rivaly s rudými hvězdami na prsou 2:1.\n\nKvalifikace se zúčastnilo 29 reprezentací, které se utkaly vyřazovacím způsobem o čtyři místa na závěrečném turnaji.\n\nNejlepší střelec (celkem): Ole Madsen (Dánsko) – 11 gólů\n\n"}
{"id": "245453", "url": "https://cs.wikipedia.org/wiki?curid=245453", "title": "Rozhledna Lhotka u Berouna", "text": "Rozhledna Lhotka u Berouna\n\nRozhledna Lhotka u Berouna stojí v lese na kótě 462 m n. m. nedaleko vsi Lhotka u Berouna, asi 5 km severovýchodně od města Beroun.\n\nJe to 65 m vysoký telekomunikační stožár společnosti T-Mobile Czech Republic, který je doplněn točitým schodištěm na vyhlídkový ochoz, jenž je umístěn ve výšce 30 m. Z vyhlídkového ochozu je velmi dobrý výhled na okolní krajinu – Český kras, Křivoklátské lesy, Brdy, Beroun,Prahu, Kladno a okolní obce.\nRozhledna byla otevřena 5. května 2007.\n"}
{"id": "245455", "url": "https://cs.wikipedia.org/wiki?curid=245455", "title": "Univerzita Johannese Gutenberga", "text": "Univerzita Johannese Gutenberga\n\nUniverzita Johannese Guteberga (německy \"Johannes Gutenberg-Universität Mainz\") v Mohuči patří mezi deset největších univerzit Německa. V studijním roce 2006/2007 měla 34.448 studentů. Od roku 2005 sestává z jedenácti odborných částí. Je jednou z mála univerzit v Německu soustředěných na jednom kampusu, přičemž některé části, fakultní nemocnice a obor žurnalistika, se nacházejí na jiných místech.\n\nUniverzita byla založena v roce 1477 arcibiskupem a říšským kancléřem Adolfem II. z Nasavy. V roce 1798 byla výuka na univerzitě zrušena francouzskou vládou; ale lékařská fakulta fungovala až do roku 1823.\n\nMohučská univerzita byla oživena 15. května 1946 francouzskou okupační mocností — která kdysi její provoz i ukončila. Byla pojmenována po Johannesi Gutenbergovi, jenž v 16. století zde v Mohuči vylepšil knihtisk. Provoz začal v bývalých kasárnách, které tvoří dodnes jádro dnešního univerzitního kampusu. 2088 studentů i studentek bylo zapsaných. Ti se museli aktivně podílet v úpravě nově vzkříšené univerzity.\n\nUniverzita Johannese Gutenberga se stala první univerzitou nově založené spolkové země Porýní-Falcu.\n\nStudentská revoluce roku 1968 měla přímý dopad na mohučskou univerzitu v roce 1972 tím, že byly zrušeny dosavadní fakulty a zavedeny odborné části (\"Fachbereiche\").\n\nUniverzita se dnes skládá z jedenáctí odborných částí (\"Fachbereiche\", FB):\n\nOdborná část 06 obsahující překladatelství a tlumočnictví se nachází mimo Mohuč v městě Germersheim, asi 100 km jižně od Mohuče. Tento institut byl začleněn do Univerzity Johannese Gutenberga v roce 1949.\n\n"}
{"id": "245456", "url": "https://cs.wikipedia.org/wiki?curid=245456", "title": "Mistrovství Evropy ve fotbale 1968", "text": "Mistrovství Evropy ve fotbale 1968\n\nMistrovství Evropy ve fotbale 1968 se konalo v Itálii. Podobně jako ve Španělsku před čtyřmi lety i zde se podařilo týmu z pořadatelské země zúročit fanouškovskou podporu ve svůj prospěch. Squadra azzura v čele se „zlatým chlapcem“ Rivou si však pro triumf došla až na druhý pokus. První finálové utkání totiž skončilo remízou a muselo se opakovat. Premiérově si na klání zahráli Angličané a k titulu mistrů světa připojili evropský bronz.\n\nKvalifikace se zúčastnilo 31 reprezentací, které byly rozlosovány do 8 skupin (sedm skupin po čtyřech a jedna tříčlenná). Ve skupinách se utkal každý s každým doma a venku. Vítězové skupin se následně střetli ve čtvrtfinále, kde se utkali systémem doma a venku o účast na závěrečném turnaji.\n\n\n\nNejlepší střelec (celkem): Luigi Riva (Itálie) - 7 gólů\nNejlepší střelec finálového turnaje: Dragan Džajić (Jugoslávie) - 2 góly\n\n"}
{"id": "245457", "url": "https://cs.wikipedia.org/wiki?curid=245457", "title": "20. granátnická divize SS (1. estonská)", "text": "20. granátnická divize SS (1. estonská)\n\n20. Waffen-Grenadier Division der SS (estnische Nr. 1) byla divize Waffen-SS, která bojovala ve druhé světové válce.\n\nDne 16. června 1940 začala sovětská armáda obsazovat Estonsko. 21. června byl proveden puč ve spolupráci estonských komunistů a sovětských vojenských jednotek, a hned následovaly kruté represe proti estonskému obyvatelstvu. Po zahájení německého útoku na Sovětský svaz 22. června 1941 tak většina Estonců viděla v Německu osvoboditele od sovětských okupantů a doufala v brzké obnovení estonské nezávislosti. Počáteční nadšení poněkud pohaslo poté, co bylo Estonsko začleněno do sestavy Německé říše jako část Říšského komisariátu Ostland, přesto se však mnozí Estonci dobrovolně podíleli jak na vyhlazovací politice nacistů, tak i na boji proti Sovětskému svazu.\n\nKdyž začalo být Němcům zřejmé, že porážka SSSR bude trvat mnohem déle, přistoupili k náboru estonských dobrovolníků a 1. října 1942 byla oficiálně vytvořena Estonská legie (německy: \"Estnische Legion\"). Příslušníci legionu prodělávali výcvik pod německým vedením (generál SS, Franz Augsberger) a v květnu 1943 byl legion pojmenován jako 3. estonská dobrovolnická brigáda SS a zařazen do VIII. sboru Skupiny armád Sever. Brigáda se podílala především na protipartyzánských akcích v Pobaltí a Bělorusku a do října 1943 dosáhla stavu přibližně 5.000 mužů.\n\nV lednu 1944 se Rudé armádě podařilo prolomit severní německou frontu, vyprostit Leningrad z obklíčení a sovětská vojska pak postupovala Pobaltím k estonským hranicím. Estonská brigáda byla nasazena do obrany a utrpěla těžké ztráty. 31. ledna vyhlásily německé okupační úřady v Estonsku všeobecnou mobilizaci. Současně byla vytvořena 20. estonská divize SS a zbytky brigády posloužily jako její kádr. Poslední předválečný předseda estonské vlády Jüri Uluots, který byl dosud proti vojenské účasti Estonců na německé straně, 7. února v rozhlasové výzvě mobilizaci podpořil jako možnost pro budoucí obnovu estonské armády. Do vznikající divize byly začleněny všechny dosud existující estonské dobrovolnické jednotky a dokonce i estonská policie. 20. granátnická divize SS (1. estonská) byla oficiálně zformována 26. května 1944.\n\nPodle: \n\n\n\n\n\n\nPodle:\n\n\n\nPodle: \n"}
{"id": "245459", "url": "https://cs.wikipedia.org/wiki?curid=245459", "title": "Uborť", "text": "Uborť\n\nUborť ( , ) je řeka v Bělorusku (Homelská oblast) a na Ukrajině (Žytomyrská oblast). Je to pravý přítok řeky Pripjať (povodí Dněpru). Je 292 km dlouhá. Povodí má rozlohu 5820 km².\n\nŘeka protéká řídce osídlenou krajinou Polesí. Větším sídlem na řece jsou městečka Olevsk (Ukrajina) a Lelčycy (Bělorusko).\n\nZdroj vody je převážně sněhový. Nejvyššího vodního stavu dosahuje od března do května. Průměrný průtok vody ve vzdálenosti 44 km od ústí činí 22,5 m³/s. Zamrzá v listopadu až v lednu a rozmrzá ve druhé polovině února až v první polovině dubna. Je splavná.\n"}
{"id": "245460", "url": "https://cs.wikipedia.org/wiki?curid=245460", "title": "Sluka", "text": "Sluka\n\nNázev Sluka se může vztahovat na:\n\n\n\n"}
{"id": "245464", "url": "https://cs.wikipedia.org/wiki?curid=245464", "title": "Drysa", "text": "Drysa\n\nDrysa ( ) je řeka v Bělorusku (Vitebská oblast). Je to pravý přítok Daugavy. Je 183 km dlouhá. Povodí má rozlohu 6420 km².\n\nOdtéká z jezera Drysa a protéká přes celou řadu jezer.\n\nPrůměrný průtok vody v ústí činí 40 m³/s.\n\nJe splavná. V ústí leží město Verchňadzvinsk.\n\n"}
{"id": "245467", "url": "https://cs.wikipedia.org/wiki?curid=245467", "title": "Mistrovství Evropy ve fotbale 1972", "text": "Mistrovství Evropy ve fotbale 1972\n\nMistrovství Evropy ve fotbale 1972 se konalo v Belgii. Husarský kousek se na mistrovství podařil reprezentantům Sovětského svazu, když se počtvrté v řadě dostali k finálovým branám. Přesto tento ojedinělý výsledek zcela zapadl ve stínu zazářívšího německého výběru. Ten pod taktovkou Franze Beckenbauera, který se na šampionátu premiérově postavil na místo libera, jednoznačně kraloval průběhu turnaje. Vedle Beckenbauera si uznání získal střelec par excellence Gerd Müller. Oběma hráčům i většině vítězného mužstva pověsili na krk zlaté medaile za dva roky na mistrovství světa.\n\nKvalifikace se zúčastnilo 32 reprezentací, které byly rozlosovány do 8 skupin po čtyřech týmech. Ve skupinách se utkal každý s každým doma a venku. Vítězové skupin se následně střetli ve čtvrtfinále, kde se utkali systémem doma a venku o účast na závěrečném turnaji.\n\nNejlepší střelec (celkem): Gerd Müller (NSR) - 11 gólů\nNejlepší střelec finálového turnaje: Gerd Müller (NSR) - 4 góly\n\n"}
{"id": "245468", "url": "https://cs.wikipedia.org/wiki?curid=245468", "title": "Mariner 9", "text": "Mariner 9\n\nMariner 9 (\"Mariner Mars '71\" / Mariner-I) byla americká planetární sonda určená pro průzkum planety Mars v rámci programu Mariner. Když vstoupila na oběžnou dráhu okolo Marsu, stala se prvním lidským výrobkem na orbitě jiné planety. V katalogu COSPAR byla označena 1973-085A.\n\nSonda byla vyslána k planetě 30. května 1971 z Cape Caneveral a k Marsu dorazila 14. listopadu téhož roku. Po brzdícím manévru a navedení na oběžnou dráhu se stala první lidskou sondou, který se nacházela na orbitě jiné planety, jen těsně před tím, než se u Marsu objevily sovětské sondy Mars 2 a Mars 3. Po měsících, kdy zuřila v atmosféře Marsu prachová bouře, zaslala sonda překvapivě jasné fotografie povrchu, které sloužily pro pozdější plánování výzkumných misí.\n\nSonda prováděla pozorování planety během 698 oběhů, během kterých se jí podařilo pořídit 7 329 snímků a zmapovat okolo 80 % povrchu (jiné zdroje uvádějí 100 %). Sonda přestala pracovat 27. října 1972, kdy došel plyn pro orientační trysky a bylo rozhodnuto o jejím vypnutí.\n\nMariner 9 zůstal na oběžné dráze, kde bude kroužit kolem Marsu asi do roku 2022, kdy se dostane do hustších vrstev Marsovské atmosféry. Vlivem zvyšujícího se tření se pak rozpadne a jednotlivé části shoří nebo dopadnou na povrch planety.\n\nNáklady na misi dosáhly 137 miliónů amerických dolarů z celkových 554 miliónů dolarů, které byly použity na program Mariner od sond Mariner 1 až po Mariner 10.\n\nMariner 9 byl navržen, aby pokračoval ve výzkumu atmosféry Marsu, ve kterém započaly sondy Mariner 6 a 7 a současně aby doplňoval výzkum plánované sondy Mariner 8. Dalším úkolem (po neúspěšném startu Mariner 8) bylo mapování až 80% Marsovského povrchu z nižší oběžné dráhy (ve výšce okolo 1500 kilometrů) s nejvyšším možným rozlišením (od 1 kilometru na pixel až po detailní snímky o rozlišení 100 metrů na pixel). Sonda byla současně vybavena i infračerveným radiometrem, který byl schopen detekovat tepelné zdroje a případný probíhající vulkanismus na povrchu. Plán mise počítal i s výzkumem dvou měsíců Marsu.\n\nMariner 9 byla první sonda obíhající kolem jiné planety. Byla založena na konstrukci sond Mariner 6 a 7, oproti těmto sondám byla ale hmotnější díky většímu řídícímu systému sondy, což v důsledku vedlo k tomu, že sonda Mariner 9 byla těžší než Mariner 6 a 7 dohromady.\n\n\nMariner 9 byla sonda osmiúhelníkového průřezu o průměru 1,384 metrů a výšce 0,457 metru tvořená z hořčíku, hliníku a laminátu. O dodávku elektrické energie se staraly čtyři solární panely o rozměrech 2,15 × 0,90 metru umístěné v horní části těla sondy na sklápěcích ramenech, které zajišťovaly dostatek energie pro chod komunikačních, řídících a povelových systémů. Celková plocha panelů po rozložení dosáhla 7,7 m, jenž produkovaly 800 W u Země a 500 W u Marsu. Energie byla ukládána do NiCd baterií.\n\nMezi složenými solárními panely se nacházela i nízkozisková a vysokozisková parabolická anténa určená pro komunikaci s řídícím střediskem mise, jenž byly umístěny na 1,44 metru dlouhém stožáru. Vyjma antén se zde nacházely i dvě nádrže na palivo. Spodní část sondy byla vyhrazena pro vědecké zařízení, které na palubě tvořilo 63,1 kilogramu nákladu.\n\nO stabilizaci sondy se staraly 2 sady 6 motorků na stlačený dusík umístěných na koncích slunečních panelů, sledovač Slunce a hvězdy Canopous, setrvačník, akcelerometr a inerciální jednotka. Hlavní motor určený pro korekce dráhy a navedení sondy na oběžnou dráhu Marsu byl raketový motor o tahu 1340 N s pětinásobným restartem. Motor spaloval směs oxidu dusičitého a monometylhydrazinu. Celková výška sondy byla 2,28 metru se startovní váhou 997,9 kg, ze kterých bylo 439,1 kg postupně spotřebováno. \n\nŘízení sondy bylo realizováno pomocí centrálního počítače a řadiče, který měl zabudovanou paměť na 512 slov (1 slovo = 2 bajty = 16 bitů). Příkazový systém byl naprogramován pomocí 86 přímých, 4 násobných a 5 řídících příkazů. Data byla uložena v kotoučovém magnetofonu. 168 metrů dlouhá 8stopá páska mohla uchovat až 180 milionů bitů nahraných rychlostí 132 kbit/s. Přehrávání bylo možné rychlostí 16, 8, 4, 2 a 1 kbit/s s využitím dvou stop současně. Telekomunikační spojení bylo realizováno pomocí dvou 10 a 20 W vysílačů v pásmu S. Jediný přijímač přijímal signály z vysokoziskové parabolické antény, středněziskové trychtýřové antény a pomocí všesměrové antény s nízkým ziskem.\n\nMise Mariner v roce 1971 byla původně koncipována tak, že bude uskutečněna dvojicí sond Mariner 8 a 9. Každá sonda se měla zaměřit na jiný aspekt mise, kdy Mariner 8 měl mapovat až 70% povrchu planety a Mariner 9 se měla věnovat výzkumu přechodných změn v atmosféře a na povrchu planety. Sonda Mariner 8 havarovala během startu po selhání nosné rakety a tak bylo nutné sloučit program obou sond do jediné sondy, což mělo za následek omezení výzkumu polárních oblastí a redukci pozorování probíhajících změn povrchu na menší oblasti.\n\nStart nosné rakety proběhl 30. května 1971 v 22:23:00 UTC úspěšně, následně o 13 minut později došlo k oddělení nosné rakety od sondy, o 4 minuty později se rozvinuly solární panely. Krátce poté, co se sonda dostala ze stínu Země, nalezlo orientační čidlo Slunce a 31. května ve 02:26 došlo k orientaci sondy směrem na Canopus (spolu se Sluncem jeden ze dvou orientačních bodů sondy). Během letu se 5. června uskutečnila korekce dráhy. 14. listopadu se sonda přiblížila k Marsu po překonaných 398 milionech kilometrů a započal brzdný manévr za pomoci hlavního raketového motoru, které trval 15 minut a 23 sekund. Brzdění proběhlo v pořádku a sonda se dostala na orbitální dráhu Marsu po 167 dnech letu kosmickým prostorem s nejbližším přiblížení k planetě na 1398 km a oběžnou dobou 12 hodin a 34 minut. O dva dny později byl proveden další korekční manévr trvající 6 sekund pro upravení oběžné dráhy na dráhu s oběžnou dobou těsně pod 12 hodin a přiblížením 1387 km. Závěrečná korekce byla provedena 30. prosince, kdy se již sonda dostala na konečnou oběžnou dráhu umožňující vysílat data na pozemský radioteleskop v Goldstone s oběžnou dobou 11 hodin 59 minut a 28 sekund a přiblížením 1650 km.\n\nMariner 9 obíhal po 349 dní na orbitě Marsu 2 krát denně planetu s 12 hodinovou periodou během níž ho podrobně mapoval. Plánovaná životnost sondy byla 9 měsíců, které sonda ale překonala o téměř 30 %.\n\nPři příletu sondy k planetě byl povrch Marsu zcela zahalen globální prachovou bouří, která zuřila v celé atmosféře. Bouře vypukla v oblasti Noachis 22. září, rozšířila se do celé atmosféry a brzy se stala největší pozorovanou bouří na povrchu Marsu všech dob. Množství prachu v atmosféře bylo příliš velké, než aby zaslané fotografie ukázaly něco z povrchu vyjma vrcholku nejvyšších sopek v oblasti Tharsis a tak byl z řídícího střediska vyslán příkaz, aby sonda vydržela z pořizováním mozaikových snímků ve vysokém rozlišení na dobu, kdy se atmosféra pročistí.\nV listopadu a prosinci začala bouře pomalu slábnout a na začátku roku 1972 skutečně ustala, což umožnilo sondě začít mapovat povrch a posílat na Zemi snímky povrchových útvarů.\n\nNa získaných snímcích se objevil členitý terén, jenž nebylo možno ze Země pozorovat dalekohledy, složený z množství kráterů (včetně obrovské impaktní oblasti Hellas Planitia), obrovských sopek (včetně největší známé hory sluneční soustavy Olympus Mons), kaňonů (včetně Valles Marineris – systém kaňonů táhnoucí se přes 4 000 kilometrů), útvarů vzniklých větrnou a vodní erozí či říčních koryt. V atmosféře objevila sonda důkazy o existenci proměnlivého počasí, postupu front, mlhu a další jevy.\n\nBěhem oběhů kolem planety byly zkoumány i měsíce Phobos a Deimos, díky čemuž byly získány první kvalitní fotografie jejich povrchu.\n\nKoncem října 1972 byla sonda vypnuta, protože se vyčerpala zásoba dusíku v orientačním a stabilizačním systému.\n\nSonda pravidelně během oběhů měřila základní parametry atmosféry (teplotu, tlak, chemické složení či hustotu), což později umožnilo analyzovat základní chování atmosféry a vytvořit její první matematický model.\n\nZe zaslaných snímků bylo konečně zcela jasné, jak povrch Marsu vypadá a že se jedná o mrtvou a suchou planetu, na které se nenachází velké oceány kapalné vody. Podrobné zmapování povrchu umožnilo využít tyto znalosti při dalších misích a pro výběr vhodných přistávacích míst u navazujícího programu Viking.\n\nMise Mariner 9 získala celkem 54 miliard bitů vědeckých informací včetně 7329 fotografií pokrývající většinu povrchu planety. Tyto získané fotografie umožnily vytvořit první celoplanetární fotografickou mapu planety.\n\n"}
{"id": "245474", "url": "https://cs.wikipedia.org/wiki?curid=245474", "title": "Mistrovství Evropy ve fotbale 1980", "text": "Mistrovství Evropy ve fotbale 1980\n\nMistrovství Evropy ve fotbale v roce 1980 se uskutečnilo v Itálii. Závěrečný turnaj byl oproti předchozím ročníkům rozšířen na osm týmů. Do finále se dle očekávání probojovalo Německo, překvapením byl druhý finalista – mužstvo Belgie, pro něhož postup do finále znamenal historický úspěch. Další z velkých favoritů, domácí Itálie skončila na čtvrtém místě, když v boji o bronz podlehla výběru Československa v penaltovém rozstřelu.\n\nKvalifikace hrané v letech 1978 až 1980 se zúčastnilo 31 reprezentací, které byly rozlosovány do 7 skupin po pěti, resp. čtyřech týmech. Ve skupinách se utkal každý s každým doma a venku. Vítězové skupin postoupili na závěrečný turnaj, kde se přidali k pořadatelské Itálii.\n\nNejlepší střelec (celkem): Kevin Keegan (Anglie) – 7 gólů\nNejlepší střelec finálového turnaje: Klaus Allofs (NSR) – 3 góly\n\n\n"}
{"id": "245476", "url": "https://cs.wikipedia.org/wiki?curid=245476", "title": "Muchavec", "text": "Muchavec\n\nMuchavec nebo také Bílý Muchavec ( nebo ) je řeka v Bělorusku (Brestská oblast). Je to pravý přítok řeky Západní Bug. Je 150 km dlouhá. Povodí má rozlohu 6350 km².\n\nProtéká převážně přes region Polesí. Posledních 52 km na dolním toku je kanalizovaných. V ústí byla postavena hráz (\"глухая плотина\").\n\nNa řece je možná vodní doprava. Je spojena Dněpersko-bugským kanálem s řekou Pripjať. Na řece leží města Kobryn, Brest a také Brestská pevnost.\n"}
{"id": "245479", "url": "https://cs.wikipedia.org/wiki?curid=245479", "title": "Jan Heller", "text": "Jan Heller\n\nJan Heller (22. dubna 1925, Plzeň – 15. ledna 2008, Praha) byl český religionista, biblista, protestantský teolog, vysokoškolský pedagog a překladatel z hebrejštiny a foiničtiny.\n\nJan Heller se narodil v Plzni v rodině učitelů. Studoval na gymnáziu a po maturitě v roce 1944 studoval dálkově teologii v kursu Synodní rady Českobratrské církve evangelické. Současně s tím pracoval jako tzv. prozatímní diakon, učil například náboženství na školách. Měl být nasazen pro potřeby německého válečného průmyslu, ale nestalo se tak kvůli jeho onemocnění astmatem. Studoval na univerzitách v Praze (1945–1948) a Basileji (1947–1948). V letech 1948–1951 byl vikářem Českobratrské církve evangelické v Hořovicích. Zde se seznámil se svou budoucí manželkou, dcerou tehdejšího kurátora. V letech 1950–1992 působil na Komenského evangelické bohoslovecké fakultě, poté již jako emeritní profesor i na Katolické teologické fakultě UK. Zpočátku byl lektorem hebrejštiny, poté docentem religionistiky (1970) a profesorem Starého zákona (1977). V letech 1966–1968 hostoval na Humboldtově univerzitě a Kirchliche Hochschule v Berlíně. Byl členem překladatelské skupiny, jejíž prací vznikl Český ekumenický překlad Bible. Vytvořil tzv. responzívní teorii vzniku náboženství. Zabýval se také problematikou tzv. „etického zlomu“.\n\nRoku 1990 se stal prvním předsedou České společnosti pro studium náboženství (ČSSN).\n\nHellerova responzivní hypotéza (z lat. \"respondere\" – odpovídat) o vzniku náboženství se zakládá na myšlence, že nejvlastnější otázky, které si člověk klade, jsou otázky po smyslu bytí (otázky jako Co je život? Co bude po smrti? Kdo jsem?). Odpověď však stále nemůže nalézt, proto si začíná vytvářet náboženství, které mu tuto odpověď poskytne; lépe řečeno člověk si tuto odpověď sám vytvoří prostřednictvím náboženství.\n\nHeller tuto teorii předložil ve své knize \"Nástin religionistiky: uvedení do vědy o náboženstvích\", kterou napsal společně s Milanem Mrázkem. Kniha poprvé vyšla v roce 1988, ve druhém vydání roku 2004.\n\n\n\n\n"}
{"id": "245485", "url": "https://cs.wikipedia.org/wiki?curid=245485", "title": "Inge Stollová", "text": "Inge Stollová\n\nIngeborg Stoll-Laforge (11. února 1930 Breinig u Cách - 24. srpna 1958 Brno) byla německá motocyklová závodnice, spolujezdkyně francouzského závodníka Jacquese Driona na sidecaru Norton.\n\nPocházela ze závodnické rodiny. Již v 17 letech se zúčastnila motocyklového závodu jako spolujezdkyně svého otce Kurta Stolla. V roce 1954 byla první ženou, která se zúčastnila motocyklového závodu Isle of Man TT na ostrově Man. Zahynula při nehodě během Velké ceny Československa silničních motocyklů na tehdejším brněnském okruhu.\n"}
{"id": "245486", "url": "https://cs.wikipedia.org/wiki?curid=245486", "title": "Inkubátor", "text": "Inkubátor\n\nInkubátor nebo také termostat je zařízení pro regulaci teploty a dalších parametrů v uzavřeném prostoru, čímž se v něm vytváří „ideální“ podmínky.\n\nHistoricky první inkubátor, tzv. Ruehlovu kolébku, používal v Petrohradě od roku 1835 v carském nalezinci osobní lékař manželky cara Pavla I. Marie Fjodorovny. Jednalo se o pouhou vaničku s dvojitými stěnami ze železného plechu natřenými olejovou barvou. Novorozence zahřívala teplá voda nalitá mezi stěny.\n\nDalší modely inkubátorů se objevily v 60. letech 19. století ve Francii, Anglii a v USA. Pro domácí použití byl určen například inkubátor, jehož stálou teplotu měly zajišťovat střešní tašky nahřáté na kamnech. V Paříži se zase používaly vyhřívané inkubátory do kterých mohlo být umístěno až šest dětí současně.\n\nPočátkem 20. století se v inkubátorech začal používat elektrický proud. Nejprve se vytápěly s pomocí žárovek, regulace teploty však byla nespolehlivá a novorozencům hrozilo přehřátí. Značnou nevýhodou bylo mimo jiné i to, že do inkubátorů nebylo vidět – kryty byly vesměs dřevěné nebo kovové.\n\nK výraznému zdokonalení konstrukce došlo až ve 30. letech. Jako materiál pláště se začalo používat průhledné plexisklo a uvnitř inkubátorů bylo zavedeno proudění vzduchu čištěného s pomocí bakteriálního filtru. Byla zavedena dokonalejší regulace teploty i vlhkosti vzduchu a přívod kyslíku. Tyto inkubátory významně přispívají ke snížení kojenecké úmrtnosti v moderním světě a z tohoto důvodu bývají často součástí rozvojové pomoci. Příkladem je zásilka inkubátorů kterou obdrželo po 2. světové válce Československo od dětského fondu UNICEF.\n\nExistují dva základní typy inkubátorů:\n\nPoužívá se pro nedonošence. Uvnitř se udržuje teplota podobná jako v děloze matky a vyšší koncentrace kyslíku.\n\nVytváří ideální podmínky pro chemikálie nebo rostliny.\n\nPodle typu lze v interiéru nastavovat:\n\nNěkteré inkubátory mohou být vybaveny elektrickou zásuvkou pro zapojení dalšího přístroje uvnitř inkubátoru nebo mohou mít přímo v sobě zabudovanou třepačku \"(viz Inkubované třepačky)\".\n\nLaboratorní inkubátor na rozdíl od sušárny disponuje druhými, prosklenými dveřmi. Ty zabraňují narušení interiéru při optické kontrole inkubovaných vzorků.\n\n"}
{"id": "245488", "url": "https://cs.wikipedia.org/wiki?curid=245488", "title": "Laa an der Thaya", "text": "Laa an der Thaya\n\nLaa an der Thaya (česky \"Láva nad Dyjí\") je malé rakouské město ve spolkové zemi Dolní Rakousko těsně u hranic s Českou republikou, asi dva kilometry jižně od Hevlína. Leží v regionu Weinviertel a je turisticky vyhledávané i díky termálním lázním. S více než 6210 obyvateli jde o třetí největší sídlo okresu Mistelbach.\n\nLaa leží na severu oblasti Weinviertel v Dolním Rakousku. Území obce zabírá 72,89 km², 2,87 % území je zalesněno. Laa leží v blízkosti řeky Dyje (), která však městem přímo neprotéká, podobně jako říčka Pulkava (), v 19. století zregulovaná a zaústěná do Dyje asi 3 km severozápadně od Laa. Městem tak dnes protéká pouze uměle vybudovaný Dyjsko-mlýnský náhon ().\n\nKromě vlastního města k Laa patří ještě katastrální území následujících sídel:\n\nOstatní katastrální území Blaustaudnerhof, Geiselbrechtshof, Laaer Herrengüter, Laaer Klafter, Pernhofen a Ruhhof nejsou samostatné části.\nV době třicetileté války se v roce 1645 Laa zmocnila vojska švédského generála Lennarta Torstensona (1603-1651).\n\nV letech 1869 a 1870 byla východně od městečka vybudována železniční stanice na hlavní trati rakouské Společnosti státní dráhy (StEG) z Vídně do Brna (Wien-Stadlau - Mistelbach - Laa an der Thaya - Hrušovany nad Jevišovkou - Moravský Krumlov - Střelice u Brna) s odbočkou do Znojma. O pár let později byla ze stanice v Laa vyvedena tzv. Pulkavská dráha, propojující Břeclav a Mikulov přes Novosedly s dráhou císaře Františka Josefa I. (Wien-Gmünd-České Budějovice). Po vzniku Československa byla dráha do Novosedel zrušena. Hlavní trať do Brna a Znojma byla v přeshraničním úseku Hevlín - Laa an der Thaya přerušena po druhé světové válce. Její obnova je v současnosti předmětem politických diskusí.\nV Laa se sbíhají silnice I. třídy B6 (z Vídně), B45 (z Hornu) a B46 (z Mistelbachu). Na české straně navazuje silnice II/415 směr Hevlín, Pohořelice, Brno.\n\nZe všech železnic vedoucích do Lávy je v současnosti v provozu pouze trať ÖBB č. 902 z Vídně (část někdejší státní dráhy Vídeň–Brno), která zde končí.\n\nLaa je od roku 2010 zahrnuta do Integrovaného dopravního systému Jihomoravského kraje. Zajíždí sem linka č. 104 z Brna, ve všední den s hodinovým taktem, o víkendu dvouhodinovým. Cesta z ÚAN Brno na konečnou u termálního koupaliště trvá asi 1 hodinu a 40 minut.\n\n\n\n"}
{"id": "245489", "url": "https://cs.wikipedia.org/wiki?curid=245489", "title": "Francouzi", "text": "Francouzi\n\nFrancouzi jsou příslušníci západoevropského národa, žijícího na území dnešní Francie, historicky keltského, latinského a germánského původu. Hovoří francouzským jazykem (francouzštinou), který náleží do románské jazykové skupiny.\n\nPodle francouzské ústavy je Francouzem každý občan Francouzské republiky, bez ohledu na jeho původ, rasu nebo náboženství. Tato definice francouzského národa (která má svůj původ ve velké francouzské revoluci) se liší od ostatních evropských národů, které se definují na základě etnické příslušnosti.\n\nPrvní kmenovou federaci zde vytvořili Keltové v 7. století př. n.l. a koncem roku 600 př. n.l. na jižním pobřeží dnešní Francie Řekové založili několik kolonií jako \"Niké\" (Nice) a \"Massilia\" (Marseille) či Athenopolis (Saint-Tropez). Ve 2. století př. n.l. tuto jižní část dobyli Římané a nazvali ji \"Provincia Gallia Narbonensis\", od toho dnešní název Provence. Začátkem 1. století př. n.l. Římané pod vedením Julia Caesara dobyli území celé dnešní Francie a vytvořili zde římské provincie. Původní obyvatelstvo se romanizovalo když se zde usadilo italické obyvatelstvo a smísilo se s Kelty. Nejvíce Italiky osídlené oblasti byly Provence a západní Francie s městem Bordeaux. Galský jazyk definitivně zanikl v průběhu 3. století n. l., kdy se zde také šířilo křesťanství.\n\nKoncem 5. století obsadili Galii Frankové a připojili ji k Franské říši. Za dynastie Karlovců došlo k splynutí románského a germánského obyvatelstva, které bylo završeno v prvním francouzském státě, který se zformoval v průběhu 10. století. Menšinové germánské obyvatelstvo se asimilovalo a vytratilo, ale zanechalo název země - Francie.\n\nModerní francouzský národ vznikl sloučením tří velkých národností: provensálské, jihofrancouzské a severofrancouzské, které vznikaly od 9. století na území Francie. K jejich sjednocení došlo v průběhu 18. století.\n\nFrancouzi jsou kulturně silný národ, který výrazně přispěl do pokladnice evropské, ba světové civilizace.\n\nK vědeckým osobnostem 16.–17. století patřili François Viète, Abraham de Moivre, Pierre Gassendi či Marin Mersenne.\n\nAvšak zvláště v 18. a 19. století Francouzi v oblasti exaktních věd dominovali, nejvíce vynikli Louis Pasteur, Marie Curie, Blaise Pascal, Auguste a Louis Lumièrové, Évariste Galois, Jean le Rond d'Alembert, Antoine Lavoisier, Henri Poincaré, André-Marie Ampère, Gaspard-Gustave de Coriolis, Léon Foucault, Louis Daguerre, Charles-Augustin de Coulomb, Denis Papin, Joseph Fourier, Pierre-Simon Laplace, Nicolas Appert, Pierre de Fermat, Jean-Baptiste Lamarck, Louis Braille, Georges Cuvier, Augustin Louis Cauchy, Jean-François Champollion, Charles Messier, Joseph Louis Gay-Lussac, Urbain Le Verrier, Nicolas Léonard Sadi Carnot, Georges Louis Leclerc de Buffon, Augustin-Jean Fresnel, François Arago, Nicéphore Niépce, Nicolas-Louis de Lacaille, Pierre Beaumarchais, Adrien-Marie Legendre, Jean-Baptiste Biot, Jean-Martin Charcot, Siméon Denis Poisson nebo Marquis de Condorcet.\n\nVe 20. století získali Francouzi také řadu vědeckých Nobelových cen, za fyziku Serge Haroche, Albert Fert, Claude Cohen-Tannoudji, Georges Charpak, Pierre-Gilles de Gennes, Louis Néel, Alfred Kastler, Louis de Broglie, Jean Baptiste Perrin, Antoine Henri Becquerel a Pierre Curie, za chemii Yves Chauvin, Jean-Marie Lehn, Luis Federico Leloir, Frédéric Joliot, Irène Joliot-Curie, Paul Sabatier, Victor Grignard a Henri Moissan, za fyziologii Jules A. Hoffmann, Luc Montagnier, Françoise Barré-Sinoussi, Jean Dausset, Roger Guillemin, François Jacob, Jacques Monod, André Lwoff, André Frédéric Cournand, Charles Nicolle, Charles Richet, Alexis Carrel, Alphonse Laveran. Ústřední postavou matematiky 20. století byl Henri Lebesgue.\n\nV oblasti humanitních a sociálních věd si Francouzi dlouhodobě udržují ještě mnohem větší vliv. Již scholastičtí filozofové Jean Buridan a Mikuláš Oresme byli velmi uznávaní. Michel de Montaigne založil žánr eseje. Francouzi stáli u samého zrodu moderní filozofie - za její zakladatele bývají někdy považováni Jean-Jacques Rousseau a René Descartes. K tzv. osvícencům patřili Voltaire, Denis Diderot či Charles Louis Montesquieu. Na přelomu 19. a 20. století zpochybnil dědictví osvícenců Henri Bergson. K významným představitelům fenomenologie patří Emmanuel Lévinas, Paul Ricoeur a Maurice Merleau-Ponty. V Nietzscheho stopách ve Francii šel Georges Bataille. Od marxismu k islamismu se dostal Roger Garaudy. Na Freuda zcela originálně navázal Jacques Lacan. Jungovské inspirace měl Gaston Bachelard. Z křesťanských pozic se s moderní vědou originálně vyrovnával Pierre Teilhard de Chardin. Oba klíčoví myslitelé existencialismu, Jean-Paul Sartre a Albert Camus, byli Francouzi. Podobné je to u postmodernismu, kde jsou otci Jean Baudrillard a Jean-François Lyotard. Za nejvýznamnější feministickou filozofku bývá považována Simone de Beauvoirová. Nejcitovanějšími filozofy konce 20. století byli představitelé tzv. poststrukturalismu a dekonstruktivismu: Michel Foucault, Jacques Derrida a Gilles Deleuze. Marxistické ingredience k jejich dílu přidávali Louis Althusser a Alain Badiou. Feministické Julia Kristeva. Ideologem extravagantního situacionismu byl Guy Debord. Významným politickým filozofem byl Jean Bodin, autor teorie suverenity.\n\nI francouzská sociologická škola je silná, Francouzi byli ostatně už dva ze zakladatelů sociologie: Auguste Comte a Émile Durkheim. Důraz na data do sociologie vnesl Pierre Guillaume Frédéric le Play. Mezi jejich nástupci vynikl Pierre Bourdieu. Claude Lévi-Strauss je zřejmě nejslavnějším kulturním antropologem všech dob. Ferdinand de Saussure je zakladatelem sémiotiky. Roland Barthes jejím významným představitelem. Dějiny politologie se sotva obejdou bez Alexise de Tocqueville, Gustava le Bona či Raymonda Arona. K nejvlivnějším historikům, zejména svou interpretací Francouzské revoluce, patří Adolphe Thiers. Zakladatelem proslulé školy Annales byl Fernand Braudel. K prvním literárním teoretikům patřil Nicolas Boileau-Despréaux. Nobelovu cenu za ekonomii získali Jean Tirole, Maurice Allais a Gérard Debreu. V posledních letech se velmi rychle stal jedním z nejcitovanějších ekonomů Thomas Piketty.\n\nZa největší politickou osobnost francouzských dějin je ve Francii tradičně považován Charles de Gaulle, který Francouzům za druhé světové války vrátil čest a naději. Národním symbolem se stala též středověká bojovnice Jana z Arku. Není pochyb o tom, že světové dějiny ovlivnily i raně středověký panovník Karel Veliký, někdy označovaný za otce evropské civilizace, či později „císař zplozený revolucí“ Napoleon Bonaparte. Diskuse se vedou nad rolí otců Velké francouzské revoluce, jakými byli Maximilien Robespierre, Georges Danton či Jean-Paul Marat. Pierre-Joseph Proudhon je někdy označován za zakladatele anarchismu, Henri de Saint-Simon a Charles Fourier socialismu.\n\nAč se prosadil především ve Švýcarsku, ve Francii se narodil náboženský reformátor Jan Kalvín. Z církevních dějin vyniká také zakladatel premonstrátského řádu Norbert z Xantenu (svatý Norbert), zakladatel templářského řádu Hugues de Payens, popravený velmistr tohoto řádu Jacques de Molay, mystici Bernard z Clairvaux (svatý Bernard), František Saleský či Terezie z Lisieux. Nostradamus je asi nejznámějším věštcem všech dob.\n\nAsi nejdůležitějším francouzským mořeplavcem byl Jacques Cartier, který sehrál zásadní roli při kolonizaci Kanady, podobně jako Samuel de Champlain. Známými průkopníky aviatiky byli Louis Blériot, bratři Montgolfierové a Nadar. Pierre de Coubertin proslul založením novodobých olympijských her. Bernard Kouchner nevládní organizace Lékaři bez hranic, které byla udělena Nobelova cena za mír. Tu získali ovšem i jiní Francouzi: René Cassin, Léon Jouhaux, Ferdinand Buisson, Aristide Briand, Léon Bourgeois, Paul-Henri-Benjamin d'Estournelles de Constant, Louis Renault, Henry Dunant a Frédéric Passy. Oceánolog Jacques-Yves Cousteau se proslavil svým bojem proti znečištění oceánů. Symbolem charity je pro Francouze Abbé Pierre, zakladatel Emauzského hnutí.\n\nOvšem zdaleka nejvlivnější jsou Francouzi v oblasti umění. Molière je klasikem světového dramatu, v poezii hraje stejnou roli François Villon, v dětské literatuře Antoine de Saint-Exupéry, ve sci-fi Jules Verne, v erotické literatuře Markýz de Sade či Octave Mirbeau, nejslavnějším bajkařem je Jean de la Fontaine, François Rabelais byl zakladatelem žánru románu.\n\nKrom Molièra patří do učebnic světového dramatu i Jean Racine, Pierre Corneille, Edmond Rostand, z moderních dramatiků zejména Jean Anouilh či Jean Genet. Alfred Jarry představil svébytnou podobu dramatu absurdního.\n\nI v próze se celosvětově proslavila hned celá série jmen: Guy de Maupassant, Alexandre Dumas, Victor Hugo, Honoré de Balzac, Stendhal, Gustav Flaubert, Émile Zola, Anatole France. Charles Perrault ovlivnil celoevropskou kulturu sesbíráním nejslavnějších lidových pohádek.\nFrancouzi milují díla Marcela Pagnola. Ke klasikům bývají řazeni též François-René de Chateaubriand, George Sandová, Alfred de Musset, Théophile Gautier, Alphonse Daudet, Prosper Mérimée či kontroverzní Louis-Ferdinand Céline. Za základní stavební kámen světové moderní prózy je považováno dílo Marcela Prousta. Alain Robbe-Grillet, Michel Butor, Marguerite Durasová či Claude Simon založili tzv. nový román. Romain Rolland, André Malraux, Françoise Saganová či Robert Merle vsadili naopak na klasické vyprávění. Henri Barbusse proslul především demaskováním hrůz první světové války. K nejuznávanějším současným romanopiscům patří Michel Houellebecq.\n\nPrototypem básníka byl dlouho Pierre de Ronsard. Ikonickými postavami poezie se stali také tzv. Prokletí básníci: Charles Baudelaire, Paul Verlaine a Arthur Rimbaud. Francouzská poezie však neztratila sílu ani ve 20. století – většina se vydala cestou avantgardních experimentů, někteří u nich zůstali jako André Breton či Guillaume Apollinaire, někteří se vrátili ke klasické skladbě jako Paul Eluard či Louis Aragon, jiní byli klasickému verši věrni vždy jako Jacques Prévert. Zcela zvláštní, „hermetickou“ či „neoklasicistní“ linii reprezentují Stéphane Mallarmé a Paul Valéry. Všestrannými talenty, kteří krom literatury zasáhli i do mnoha jiných oborů, byli Jean Cocteau a Boris Vian.\n\nKrom některých uvedených získali Nobelovu cenu za literaturu též Patrick Modiano, Jean-Marie Gustave Le Clézio, Saint-John Perse, François Mauriac, André Gide, Roger Martin du Gard, Frédéric Mistral a Sully Prudhomme.\n\nFrancouzi byli též někteří z nejslavnějších světových malířů. V éře rokoka byli centrálními osobnostmi Antoine Watteau, François Boucher, Jean-Honoré Fragonard. Klasicistními portréty, mj., známým Napoleonovým, proslul Jean Auguste Dominique Ingres. Neoklasicismus zosobnili Jacques-Louis David a také Camille Corot. V éře romantismu se prosadil Eugène Delacroix a Théodore Géricault, klíčovými realisty byli Gustave Courbet, William-Adolphe Bouguereau a Jean-François Millet. Nejsilnější generace se však přihlásila na konci 19. století, takzvaní impresionisté: Claude Monet, Edgar Degas, Auguste Renoir, Henri de Toulouse-Lautrec, Paul Gauguin, Paul Cézanne, Camille Pissarro, Édouard Manet, Alfred Sisley, Berthe Morisotová. Tzv. neoimpresionismus představují Georges Seurat a Paul Signac. V Paříži se dobře dařilo i avantgardě – Henri Matisse založil fauvismus, k zakladatelům kubismu patřil Georges Braque či Fernand Léger. Konceptualismus reprezentuje zejména Marcel Duchamp. Pozdní avantgardu, zvláště v sochařství, pak Jean Dubuffet. Jakýmsi protipólem avantgardních experimentátorů je klasik naivního malířství Henri Rousseau. Především jako ilustrátor získal uznání Gustave Doré. Králem karikatury 19. století byl Honoré Daumier.\n\nHenri Cartier-Bresson patří ke klasikům žurnalistické fotografie. Nejslavnějším francouzským sochařem je Auguste Rodin. Proslulými architekty byli Gustave Eiffel, Eugène Viollet-le-Duc či Jean Nouvel.\n\nNejslavnějšími francouzskými skladateli vážné hudby jsou Claude Debussy, Georges Bizet, Jacques Offenbach, Hector Berlioz a Maurice Ravel. Důležitými jmény jsou též Camille Saint-Saëns, Jean-Philippe Rameau, Erik Satie, Charles Gounod, Jules Massenet, Francis Poulenc, Olivier Messiaen a Adolphe Adam. V oblasti filmové hudby patří k nejoceňovanějším autorům Maurice Jarre. V moderní populární hudbě se Francouzi dlouho snažili konkurovat svým osobitým žánrem – šansonem. Uznání světa v něm získali zejména Edith Piaf, Charles Aznavour, Gilbert Bécaud, Yves Montand, Mireille Mathieu, Dalida či Juliette Gréco. Do historie rokenrolu se zapsal Johnny Hallyday. Serge Gainsbourg se stal symbolem eroticky nabitého popu. V klasickém globálním popu se Francouzi prosazují méně, v posledních letech se to podařilo Vanesse Paradis či Alizée. Zdaleka nejvíce se to však podařilo klávesistovi a skladateli Jean-Michel Jarrovi. V oblasti elektronické hudby se prosadil též DJ David Guetta.\n\nVelkou tradici má francouzské filmové umění, Georges Méliès stál u jeho samého zrodu. Režiséři 60. let Jean-Luc Godard a François Truffaut patří ke klasikům světového filmu. K tzv. Nové vlně krom nich patřili též Claude Chabrol a Alain Resnais. Navazovali přitom na originální tvůrce předchozích dekád, jakými byli Jean Renoir či Jacques Tati. Oscara má třeba Michel Hazanavicius. Luc Besson dnes točí hollywoodské podívané. Těm však dokázali Francouzi, jako jedni z mála na světě, v 60.-80. letech 20. století konkurovat, zejména v žánru komedie. Francouzský populární film té doby dokázal vyrobit herecké hvězdy světového formátu: Louis de Funès, Jean Gabin, Jean-Paul Belmondo, Alain Delon, Brigitte Bardotová, Gérard Philipe, Lino Ventura, Catherine Deneuvová, Jean-Louis Trintignant, Jean Rochefort, Gérard Depardieu, Pierre Richard, Jean Marais, Philippe Noiret či Jeanne Moreauová. Již v 50. letech se dokázali prosadit Simone Signoretová či Fernandel, ještě mnohem dříve Sarah Bernhardtová vytvořila prototyp filmové herecké hvězdy. V posledních letech už se světový věhlas francouzským hercům získává hůře a především už to nejde bez Hollywoodu – důkazem jsou biografie herců jako Sophie Marceauová, Juliette Binocheová, Audrey Tatouová, Marion Cotillardová, Jean Dujardin či Jean Reno.\n\nV oblasti divadla je nutno vyzdvihnout osobnosti jakými jsou Marcel Marceau, zakladatelem moderní pantomimy, a avantagardní divadelní režisér Antonin Artaud.\n\nVýznamnou roli ve francouzské kultuře, větší než v kterékoli jiné, hraje také módní návrhářství. Drtivá většina nejslavnějších módních návrhářů světa jsou právě Francouzi: Coco Chanel, Christian Dior, Yves Saint-Laurent, Pierre Cardin, Hubert de Givenchy, Jean-Paul Gaultier. Většina z nich vybudovala silné obchodní firmy a ceněné značky. Měřit se s nimi mohou snad jen zakladatelé slavných automobilek: Louis Renault a André Citroën.\nNejpopulárnějším sportem ve Francii je fotbal. Francouzi měli několik silných generací. Té z 50. let dominovali Raymond Kopa a Just Fontaine. Té z 80. let zejména Michel Platini. Největší hvězdou slavného mužstva mistrů světa z roku 1998 byl Zinedine Zidane. Výjimečným střelcem začátku 90. let byl též Jean-Pierre Papin. Světovou tenisovou jedničkou i vítězkou Wimbledonu byla Amélie Mauresmová.\n\n"}
{"id": "245490", "url": "https://cs.wikipedia.org/wiki?curid=245490", "title": "Mistrovství Evropy ve fotbale 1984", "text": "Mistrovství Evropy ve fotbale 1984\n\nMistrovství Evropy ve fotbale 1984 se konalo ve Francii. Dalo by se bez špetky nadsázky nazvat jako galapředstavení Michela Platiniho. Kapitán \"galského kohouta\" dovedl mužstvo k metě nejvyšší jednak svými režisérskými schopnostmi, jednak skvostnou ofenzivní formou – devět gólů v pěti zápasech se zařadilo mezi rekordy ME, které steží kdy někdo překoná. Kromě technickými finesami prošpikované hry Francouzů uchvátili publikum bezstarostným fotbalem Dánové. K postupu do finále jim v penaltovém rozstřelu proti Španělům chybělo kousek štěstí. Dalo by se klidně říci, že \"umřeli na krásu\".\n\nKvalifikace hrané v letech 1982 až 1983 se zúčastnilo 32 reprezentací, které byly rozlosovány do 7 skupin po pěti, resp. čtyřech týmech. Ve skupinách se utkal každý s každým doma a venku. Vítězové skupin postoupili na závěrečný turnaj, kde se přidali k pořadatelské Francii.\n\n\nNejlepší střelec (celkem): Michel Platini (Francie) – 9 gólů\nNejlepší střelec finálového turnaje: Michel Platini (Francie) – 9 gólů\n"}
{"id": "245496", "url": "https://cs.wikipedia.org/wiki?curid=245496", "title": "Proňa", "text": "Proňa\n\nProňa ( ) je řeka v Bělorusku (Mohylevská oblast). Je to pravý přítok řeky Sož (povodí Dněpru). Je 172 km dlouhá. Povodí má rozlohu 4910 km².\n\nŘeka pramení na Smolenské vysočině.\n\nZdroj vody je smíšený s převahou sněhového. Průměrný průtok vody v ústí činí 30 m³/s. V létě dochází k povodním, které jsou způsobené dešti. Zamrzá na konci listopadu a rozmrzá na konci března.\n\nLeží na ní města Horki, Slavgorod.\n"}
{"id": "245497", "url": "https://cs.wikipedia.org/wiki?curid=245497", "title": "Mistrovství Evropy ve fotbale 1988", "text": "Mistrovství Evropy ve fotbale 1988\n\nMistrovství Evropy ve fotbale 1988 se konalo v Západním Německu.\n\nJiž v 70. letech předváděli Nizozemci fotbal, který si na mezinárodní scéně zasloužil nejvyšší ocenění. Cruyffovci byli tehdy dvakrát ve finále mistrovství světa, avšak vždy to skončilo stříbrem. Na historicky osmém ME se jim na nejvyšší stupínek konečně podařilo vystoupit, pouť za úspěchem byla ovšem řádně spletitá. V základní skupině se \"tulipány\" ocitly na pokraji vyřazení, v utkání s Irskem, v němž nutně potřebovaly zvítězit, je spasil devět minut před koncem náhradník Kieft. Poté vzal vše do rukou Marco van Basten: v semifinále poslal skluzem přes Kohlera domů Němce a ve finále pokořil sovětského brankáře Dasajeva parádním volejem, kterým si \"oranjes\" definitivně zajistili titul mistrů Evropy.\n\nKvalifikace hrané v letech 1986 až 1987 se zúčastnilo 32 reprezentací, které byly rozlosovány do 7 skupin po pěti, resp. čtyřech týmech. Ve skupinách se utkal každý s každým doma a venku. Vítězové skupin postoupili na závěrečný turnaj, kde se přidali k pořadatelské SRN.\n\n\nNejlepší střelci (celkem): Alessandro Altobelli (It.), Marco van Basten (Nizozemsko), Claesen (Belgie) – všichni 7 gólů\nNejlepší střelec finálového turnaje: Marco van Basten (Nizozemsko) – 5 gólů\n\n"}
{"id": "245498", "url": "https://cs.wikipedia.org/wiki?curid=245498", "title": "Klaus Wowereit", "text": "Klaus Wowereit\n\nKlaus Wowereit (* 1. října 1953 v Berlíně) je berlínský a německý politik, člen SPD a v letech 2001–2014 vládnoucí starosta hlavního města Berlína (\"Regierender Bürgermeister\"). \n\nPo maturitě roku 1973 studoval Wowereit práva na Svobodné univerzitě Berlín, kde roku 1979 studium úspěšně ukončil. V roce 1981 složil druhou státní zkoušku a pracoval jako zaměstnanec berlínského senátu.\n\nOd roku 1993 žije Klaus Wowereit ve vztahu s neurochirurgem Jörnem Kubickim. Uzavřeli spolu i sňatek. Zvolením Wowereita do funkce se stal Berlín třetím velkým evropským městem s nynějším nebo bývalým starostou, který se otevřeně hlásí ke své homosexuální orientaci. Kromě Berlína to jsou Paříž se starostou Bertrandem Delanoëm a Hamburk s bývalým starostou Olem von Beustem. Tito tři politikové jsou nebo byli ve funkci od roku 2001. Do té doby byl největším městem se starostou s otevřenou LGBT orientací Winnipeg v Kanadě s Glenem Murrayem v čele.\n\nJiž jako žák gymnázia se Klaus Wowereit angažoval v SPD. Roku 1979 začal Wowereit svou politickou kariéru v berlínské čtvrti Tempelhof, kde se v roce 1984 stal nejmladším radním v historii Berlína. Po zvolení do berlínské poslanecké sněmovny roku 1995 se stal zástupcem předsedy a 1999 předsedou frakce strany SPD. Po ztroskotání velké koalice SPD a CDU se Wowereit stal za podpory PDS a Zelených nástupcem Eberharda Diepgena a vrchním starostou Berlína; v následujících předčasných volbách roku 2001 byl pak potvrzen. SPD se pod jeho vedením po 30 letech stala opět nejsilnější politickou stranou ve městě. K dalšímu jeho potvrzení došlo při berlínských volbách let 2006 a 2011. Wowereit tak byl nejdéle působícím šéfem vlády ze všech spolkových zemí v Německu.\n\nKlaus Wowereit, který měl roku 2001 nastoupit ve volbách proti dlouholetému a i mimo Berlín známému primátoru Eberhardu Diepgenovi, byl poměrně neznámým politikem. Během mimořádného sjezdu SPD 10. června 2001 u příležitosti těchto voleb však získal rázem známost nejen v Berlíně, ale i mimo město, když jako první německý vrcholný politik vůbec veřejně prohlásil „Jsem gay – a tak to je v pořádku“ („\"Ich bin schwul – und das ist auch gut so\"“). Jeho homosexualita byla přinejmenším zasvěceným kruhům známa a hrozilo tedy nebezpečí, že tato okolnost bude proti němu v krátkém volebním boji zneužita. Svou otevřeností však získal velké sympatie a jeho popularita trvá dodnes. Wowereit, který rád vystupuje na veřejnosti a nechybí ani při takových příležitostech jako je každoroční velký průvod v Berlíně Christopher Street Day, se dlouhodobě nalézá na vrcholných pozicích žebříčku nejoblíbenějších politiků města.\n\nJeho pozdější vyjádření, že současná Spolková republika by dnes již snesla homosexuálního kancléře, potvrdil průzkum veřejného mínění, který provedl institut Emnid v září 2007. Podle výsledků by s takovým kancléřem souhlasilo 79% obyvatel.\n\n\n\n"}
{"id": "245503", "url": "https://cs.wikipedia.org/wiki?curid=245503", "title": "Druc", "text": "Druc\n\nDruc ( , ) je řeka v Bělorusku (Vitebská oblast, Mohylevská oblast, Homelská oblast). Je 295 km dlouhá. Povodí má rozlohu 5 020 km².\n\nŘeka pramení na Aršanské vysočině. Protéká přes Středoberezinskou rovinu mezi nízkými lesnatými břehy. Ústí zprava do Dněpru u města Rahačou.\n\nPrůměrný průtok vody v ústí činí 30 m³/s.\n\nŘeka je splavná. Na dolním toku je možná vodní doprava. Leží na ní města Talačyn a Kruhlaje.\n"}
{"id": "245504", "url": "https://cs.wikipedia.org/wiki?curid=245504", "title": "Magic Tour", "text": "Magic Tour\n\nMagic Tour bylo poslední koncertní turné britské rockové skupiny Queen v původní sestavě. V rámci turné skupina odehrála dva legendární koncerty ve Wembley a také ojedinělý koncert za tzv. \"železnou oponou\" v maďarském Budapešti. Poslední koncert v Knebworth parku byl zároveň posledním koncertem Freddieho Mercuryho se skupinou Queen.\n\n\nPřídavek 1ː\n\n\nPřídavek 2ː\n\n\nQueen\n\n\nDoprovodný hudebník\n\n"}
{"id": "245506", "url": "https://cs.wikipedia.org/wiki?curid=245506", "title": "Zub (rozcestník)", "text": "Zub (rozcestník)\n\nSlovo zub může mít více různých významů:\nObecnou charakteristikou je ostře zalomený tvar.\n\n\n\n\n\n\n"}
{"id": "245509", "url": "https://cs.wikipedia.org/wiki?curid=245509", "title": "Morač", "text": "Morač\n\nMorač ( , [Moroč] nebo [Kopanka]) je řeka v Bělorusku (Minská oblast). Je 295 km dlouhá. Povodí má rozlohu 5020 km².\n\nPramení na Kopylském valu. Ústí zprava do řeky Severní Sluč, která je přítokem řeky Pripjať (povodí Dněpru).\n\nZdroj vody je smíšený s převahou sněhových srážek. Nejvyšších vodních stavů dosahuje v březnu a v dubnu. Průměrný průtok vody ve vzdálenosti 113 km od ústí činí 1,29 m³/s. V létě a na podzim může docházet k povodním v důsledku dešťových srážek. Zamrzá v prosinci a rozmrzá v březnu až na začátku dubna.\n\nŘeka je splavná.\n"}
{"id": "245515", "url": "https://cs.wikipedia.org/wiki?curid=245515", "title": "Mutualismus", "text": "Mutualismus\n\nMutualismus je vzájemné ovlivňování či soužití mezi jakýmikoliv dvěma či více organismy, které je pro všechny zúčastněné organismy prospěšné. Je jedním z druhů symbiózy. \n\nČasto se symbióza chápe jako synonymum ke slovu mutualismus, ale ve skutečnosti se jí označuje celé spektrum vztahů, parazitismem počínaje a mutualismem konče. \n\nMutualismus je v přírodě velmi častý jev. Někdy však může přecházet například v parazitismus nebo komenzálismus. Mezi nejčastěji zmiňované případy mutualismu patří:\n\n\nNěkteré řasy či sinice se usadily v tělních dutinách a tkáních živočichů. Často tyto fotosyntetizující drobné symbionty nazýváme zooxanthely. Hlubokomořské riftie využívají zase chemotrofních bakterií. Přežvýkavcům usnadňují některé bakterie trávení celulózy. Mravenci se často účastní mutualistického vztahu s mšicemi a jiným hmyzem. Rak poustevníček využívá žahavých ramen symbiotických sasanek, zatímco sasanky se přiživují na zbytcích potravy. Některé drobné ryby se živí škůdci na větších rybách a chrání je před nepříjemnými parazity. V symbióze s aktinomycetami žije asi 200 druhů rostlin z různých koutů světa: např. čeleď hlošinovitých (rakytník řešetlákový), růžovitých a břízovitých (např. olše). Pokud jsou vidět v potoce nápadně červené kořeny olše, jedná se vlastně o hlízky plné buněk s bakteriemi.\n\nNaopak lichenismus (soužití houby a řasy v lišejníku) není typický mutualismus, ale složitější symbiotická asociace (viz článek lišejník).\n\nTaké lze pouhou manipulaci omylem považovat za mutualismus.\n\n"}
{"id": "245517", "url": "https://cs.wikipedia.org/wiki?curid=245517", "title": "Paleobotanika", "text": "Paleobotanika\n\nPaleobotanika je jedno z odvětví botaniky (resp. paleontologie), které se zabývá zkoumáním vyhynulých rostlin.\n\nKdysi byla při výzkumu omezena hlavně na otisky a součásti zkřemenělé, resp. proniknuté jinými minerály (vápenec, pyrit apod.), později přistupuje též k výzkumu zuhelnatělých částí rostlinného těla, které vhodnými oxidačními činidly ( HO, Schultzeho reagens, t. j. roztok KClO v koncentrované HNO, javelský louh a j.) lze macerovat a učinit je víceméně průsvitnými. Uvolnění rostlinných partikulí z hornin se neděje zpravidla mechanicky nebo spíše chemicky (pomocí HF, případně, aby se uhlíkový materiál nerozpadl, používá se jako tmelu esterů celulózy; tyto metody byly vypracovány botanickou školou prof. Sewarda v Cambridgi, pro speciální případy obzvláště rezistentních materiálů propracoval tyto metody prof. Halle ve Stockholmu). Také v oboru přesného zobrazování byly postupně činěny nové objevy: fotografie otisků pomocí slabého ultrafialového světla bylo používáno hlavně vlivem prací P. Bertranda (Lille), infračervené světlo se snažil využít J. Wolton (žák Sewardův). Výsledky, k jakým tato zlepšená metodika vedla, jsou často obdivuhodné, nelze je v krátkosti všechny uvést.\n\nByly tak objeveny některé pozoruhodné nové rostlinné skupiny, u známých pak řada morfologických a anatomických detailů (např. stavba těla tzv. oenopteridních kapradin z konce paleozoitu nebo anatomická textura kutikul u četných mesozoických gymnospermů a angiospermů). V období staršího paleozoika byl objeven celý nový velmi primitivní řád Psilophytales, jehož zástupci nemají ještě tělo náležitě rozlišeno v listy a lodyhu a představují jen systémy větví buď úplně lysých (například \"Rhynia\", \"Hornea\", \"Pseudosporochnus\"), nebo opatřených trichomy (například \"Asteroxylon\"), a které tvořily hlavní díl vegetace ve spodním a středním devonu. V období permokarbonském byly objeveny typy nejblíže příbuzné artikulátním Sphenophyllům, které však nemají lodyhy článkované (\"Noeggerathia\" v Evropě během permokarbonu a \"Tingia\" během permokarbonu ve východní Asii), prozkoumány samčí fruktifikace některých neuropteridických a alethopteridických pteridospermů (\"Goldenbergia\", \"Whitelessia\", \"Aulacotheca\", \"Dolerotheca\"), byla stanovena skupina nových rostlin zvaných Corystospermaceae (např. \"Umcomasia\", \"Spermatocodon\", \"Pilophorosperma\", náležející snad vesměs k otiskům listů zvaným \"Dicroidium\" a \"Thinnfeldia\"), jejichž listy mají kapradinovitý vzhled, ale vytvářejí semena a tato jsou dokonce uzavřena do jakýchsi kupulek, takže tvoří náběh k typům krytosemenným.\n\nZ pozdějších období, tedy z křídy, třetihor a čtvrtohor nebylo zaznamenáno tolik zásadních nových objevů, neboť rostlinstvo té doby má již stavbu víceméně obdobnou rostlinám dnešním, šlo víceméně o popisování nových rodů a druhů a výzkumy paleogeografické. Dříve si vědci napomáhali (obzvláště v usazeninách ze čtvrtohor) výzkumem pylových zrn (jejich důležitost byla poprvé zhodnocena Postem ve výzkumu holocenních a pleistocénních rašelin.\n\nPaleobotanika se již dlouho nezabývá pouze otisky a zkamenělými zbytky rostlin. Je možné totiž zkoumat zuhelnatělé části rostlinného těla, které jsou pomocí chemických metod uvolněny z hornin. Otisky fosilních rostlin je také možno zkoumat pomocí slabého ultrafialového nebo infračerveného světla. Významným zdrojem informací je však i mikroskopický výzkum pylových zrn.\n\n"}
{"id": "245518", "url": "https://cs.wikipedia.org/wiki?curid=245518", "title": "Velký Zvon", "text": "Velký Zvon\n\nVelký Zvon (německy: \"Plattenberg\"), zkráceně též Zvon, (859 m n. m.) je lesnatý vrch v Českém lese na Domažlicku u obce Bělá nad Radbuzou, který se nachází v blízkosti státní hranice s Bavorskem. Na jeho vrcholu je z dob komunistické totality (kdy byl vrchol této hory pro veřejnost zcela nepřístupný) umístěno mnohapatrové vojenské pozorovací zařízení válcovitého nebo kuželovitého tvaru v horní části objektu, jedná se o velmi masivní vojenskou pozorovací věž. Vedlejší vrchol této hory se pak nazývá Malý Zvon, někdy též nazývaný \"Zvonec\" (zejména na starších mapách bylo často užíváno alternativní označení \"Zvon\" a \"Zvonec\").\n\nJe pravděpodobné, že na tomto místě dříve stála stará tvrz.\nAugust Sedláček se v Hradech (IX, 92 a XIII, 4) zmiňuje o lokalitě, kterou pracovně nazývá Hradiště. Vychází z Brandlova seznamu hradů a tvrzí v rychnovském archivu – zbytky nějakého hradu nebo tvrze se prý nalézají mezi vesnicemi Pleší (Plöss) a Frančinou Hutí (Franzelhütte), snad na vrchu „Plösser Berg“. Sedláček píše, že se k tomuto místu možná vztahuje událost z roku 1121, zaznamenaná kronikářem Kosmou, která je však obecně spojována s hradem Přimdou. Tehdy český kníže dobyl hrad, který si na skále postavili Němci. Podle Kosmových slov ležel hrad mezi pomezním lesem a vsí Bělou, a to blíže k pomezí. Srovnáme-li polohu Bělé nad Radbuzou, Přimdy a Pleše, vychází nám, že Kosmův údaj je daleko spíše možné vztáhnout k „Hradišti“ u Pleše. Také J. Micko (Untergegangene Dörfer und Siedlungen, in: Marienbader Neueste Nachrichten č. 1 z 1. 1. 1926), který připomíná na mapě okolí Schönsee, v Bavorsku, proti Pleši) z r. 1626 (v říšském archivu v Mnichově) nápis na hranici Čech: „v tomto revíru by měl ležet Mührstein“, myslí na souvislost s Kosmovou zprávou. K tomuto problému je ještě možno uvést informaci z nejméně třetí ruky, že se při jakési vojenské stavbě v okolí Pleše přišlo na základy starých zdí.\n"}
{"id": "245521", "url": "https://cs.wikipedia.org/wiki?curid=245521", "title": "Jupiler Pro League", "text": "Jupiler Pro League\n\nJupiler Pro League je nejvyšší belgickou fotbalovou ligovou soutěží, která se hraje od roku 1895. Nese název podle piva Jupiler.\n\nNejúspěšnějším týmem historie je RSC Anderlecht s 33 tituly mistra Belgie (k sezóně 2013/14).\n\nZdroj:\n\n"}
{"id": "245527", "url": "https://cs.wikipedia.org/wiki?curid=245527", "title": "Francká hora", "text": "Francká hora\n\nFrancká hora, dříve nazývaná starším názvem Zvon, je vrch v Českém středohoří, který se nachází asi tři kilometry východně od obce Kostomlaty pod Milešovkou v katastrálním území Černčice u Žalan.\n\nZ geologického se jedná o lakolit tvořený sodalitickým trachytem, který je vypreparován z pyroklastických sedimentů. Na úbočích a na vrcholu kopce se nacházejí skalnaté útvary (mrazové sruby, kamenná moře, puklinové jeskyňky). K nejzajímavějším skalním útvarům patří mohutná jižní stěna Hlavní masív, která je vysoká asi třicet metrů.\n\nNa vrchol nevede žádná turisticky značená trasa. Od Černčic však po východním úbočí stoupají modře, zeleně a červeně značené trasy, které prochází podél severovýchodní a jihovýchodní strany vrchu.\n\n"}
{"id": "245529", "url": "https://cs.wikipedia.org/wiki?curid=245529", "title": "Dob", "text": "Dob\n\nDob je nejvyšší vrchol v návrší, které se nazývá \"Dobský hřbet.\" Nachází asi osm kilometrů jižně od Bíliny a jeden kilometr východně od Dobrčic v západní části Českého středohoří. Středem vrcholu probíhá hranice mosteckého a teplického okresu (k. ú. Dobrčice u Skršína, resp. Žichov).\n\nVrch, který je významným bodem Ranského středohoří, má tvar čedičové kupy, která je pozůstatkem výplně třetihorního sopečného kráteru. Na vrchol nevede žádná turisticky značená trasa.\n\n"}
{"id": "245532", "url": "https://cs.wikipedia.org/wiki?curid=245532", "title": "Rotační těleso", "text": "Rotační těleso\n\nRotační těleso je geometrické těleso, které vznikne rotací rovinného útvaru kolem přímky, která se označuje jako \"osa rotace\", přičemž tato osa rotace leží ve stejné rovině jako daný geometrický útvar.\n\n\n"}
{"id": "245534", "url": "https://cs.wikipedia.org/wiki?curid=245534", "title": "Kazan Ansat", "text": "Kazan Ansat\n\nKazan Ansat je víceúčelový vrtulník firmy Ruské vrtulníky, vyráběný v Kazaňském vrtulníkovém závodu. Jedná se o stroj, který „přežil“ krizi ruského letectví počátkem 90. let. Dle zadání se má stát nástupcem lehkého vrtulníku typu Mil Mi-2. První prototyp vzlétl 17. srpna 1999 a po něm byly postupně vyrobeny tři další prototypy. Stroje absolvovaly testy a splnily tak ruské předpisy AP-29 i mezinárodní FAR-29. Firma nabízí sériové helikoptéry v několika verzích pro vojenské i civilní účely. Jedná se o zdravotnické a záchranářské stroje, dále verze pro osobní i nákladní dopravu. Vrtulníky mají lyžový podvozek, na přání zákazníka mohou mít i podvozek kolový, dále mohou být vybaveny nafukovacími plováky pro přistání na vodě.\n\n\n"}
{"id": "245536", "url": "https://cs.wikipedia.org/wiki?curid=245536", "title": "Tuxské Alpy", "text": "Tuxské Alpy\n\nTuxské Alpy jsou pohoří ležící ve spolkové zemi Tyrolsko v Rakousku. Dřívější název Tuxer Voralpen (\"Tuxské Předalpy\") se již od roku 1984 nepoužívá. Jedná se o nevelký horský celek, který je zastiňován především sousedními vyššími a známějšími Zillertalskými Alpami. Přes svou blízkost mají Tuxské Alpy odlišnou geologickou stavbu. Více než v hlavním hřebeni se zde setkáme s vápencem. Nejvyšším vrcholem je skalnatý Lizumer Reckner (2 886 m) ležící zhruba uprostřed masivu.\n\nTuxské Alpy zaujímají plochu pouhých 800 km² a jsou na severu a západě území vymezeny údolím Wipptal s tokem Innu na svém dně. Východní hranici tvoří dolina Ziller Tal a na jihu je pohoří odděleno od samotných Zillertalských Alp sedlem Tuxer Joch (2 338 m) a údolími Tuxer Tal a Schmitntal.\n\n\nTuxské Alpy jsou známy především milovníkům zimních sportů. Na severu území nalezneme známé lyžařské středisko Axamer Lizum (2 340 m), využívané též jako olympijská vesnice při olympiádě v Innsbrucku v roce 1964. Jih je zastoupen zimním letoviskem Finkenberg (839 m) s desítkami lanovek vedoucích z vrcholu Penken (2 095 m). Ještě jižněji, na samé hranici se Zillertalskými Alpami se nachází středisko Hintertux (1 238 m), s možností lyžování na ledovci Tuxer Gletscher (Zillertalské Alpy). Tuxské Alpy jsou ideálním terénem pro provozování trekingu a méně náročné vysokohorské turistiky. Především oblast vrcholu Rastkogel (2 762 m) s několika plesy a alpskými loukami v okolí. Skupina nejvyššího, skalnatého vrcholu Lizumer Reckner již snese vyšší nároky. Setkáme se zde i s uměle zajištěnou cestou.\n\n"}
{"id": "245539", "url": "https://cs.wikipedia.org/wiki?curid=245539", "title": "Žralok velkoústý", "text": "Žralok velkoústý\n\nŽralok velkoústý (\"Megachasma pelagios\") druh žraloka z čeledi velkotlamovití. Byl objevený v roce 1976. Od té doby bylo uloveno 5 jedinců a jeden dokonce živý na pobřeží Kalifornie v roce 1990. Vědci dali tomuto žralokovi radiovysílač, který umožňoval sledovat jeho pohyb. Nejčastěji se pohybuje v hloubkách 135–150 m pod hladinou. Živí se krunýřovkami, drobnými plovoucími korýši. Po západu slunce vystupuje z hloubky asi do 12 m, kam se na noc stěhuje i jeho potrava. Dosahuje délky až 5 metrů a hmotnosti 680 kg.\n\nŽralok velkoústý je paryba s metr širokou tlamou (se světélkujícími orgány na pyscích), do které nabírá kril. Tento žralok má mimikry podobné útvaru z kamene.\n"}
{"id": "245541", "url": "https://cs.wikipedia.org/wiki?curid=245541", "title": "Kőbánya-Kispest (stanice metra v Budapešti)", "text": "Kőbánya-Kispest (stanice metra v Budapešti)\n\nStanice Kőbánya-Kispest leží v jižní části Budapešti na lince M3 budapešťského metra na rozhraní městských čtvrtí Köbánya a Kispest. Stanice byla otevřena 29. března 1980 (jižní konečná úseku II/A) a na lince je jedinou povrchovou. Budapešťané název této stanice často zkracuji slovem „Köki“. Jedná se o významný přestupní terminál mezi metrem, železniční a městskými autobusovými linkami. Z terminálu vyjíždí mimo jiné i linka 200E jedoucí na Letiště Ference Liszta Budapešť.\n\n"}
{"id": "245542", "url": "https://cs.wikipedia.org/wiki?curid=245542", "title": "Var (rozcestník)", "text": "Var (rozcestník)\n\nVar, var nebo VAR může označovat:\n\n\n\n"}
{"id": "245549", "url": "https://cs.wikipedia.org/wiki?curid=245549", "title": "Humanoid", "text": "Humanoid\n\nVýraz humanoid označuje libovolnou bytost, jejíž tělo se podobá člověku. V tomto smyslu pojem zahrnuje jednak primáty, jednak různá mýtická stvoření a umělé organismy (roboty), zvláště v kontextu science fiction a fantasy. Humanoidní robot se nazývá android.\n\nFiktivní humanoidní druh mívá základní tělesné rysy obvykle stejné jako člověk – bývá dvounohý (bipod), se dvěma rukama, zakončenýma prsty a palcem v opozici, liší se však v detailech, jako jsou počet prstů, zbarvení, tvar uší, reprezentace vlasů, výška a hmotnost, velikost nosu, vzhled kůže, struktura končetin a případně některé zvláštní prvky (rohy, drápy, ocas apod.).\n\n"}
{"id": "245552", "url": "https://cs.wikipedia.org/wiki?curid=245552", "title": "Metro v Oslu", "text": "Metro v Oslu\n\nMetro v Oslu ( ) je systém metra v hlavním městě Norska, Oslu. Je to středně velký dopravní systém a jediný systém metra v Norsku.\n\nV současnosti tvoří síť 6 linek o délce zhruba 80 km se 95 stanicemi. Většina sítě je vedena po povrchu, pouze v centru a v hustě zastavěné oblasti v podzemí. Provozovatelem sítě je společnost T-banen, dceřiná firma dopravního podniku města Osla (A/S Sporeveier). Metro přepraví v průměru za 2011 rok kolem 81 milionů cestujících.\n\nSíť tvoří 6 linek, sjíždějící se v centrální části a 8 tratí ( Grorudbanen, Furusetbanen, Østensjøbanen, Lambertseterbanen, Holmenkollbanen, Kolsåsbanen, Røabanen a Sognsvannsbanen). Interval mimo centrální okružní trasu je 15, někdy i 30 minut. Síť má dvě depa – Majorstuen a Ryen. V provozu jsou dvou až šestivozové soupravy.\n\nTyto linky obě obsluhují kruhovou část (\"T-baneringen\") v centru. \n\"Poznámka: Od srpna 2006 je trasa do stanice Kolsås uzavřena pro přestavbu. Stávající západní konečná linky 6 je stanice Jar.\"\n\n\nSystém metra v Oslu má 101 stanic. Většina stanic je povrchová, pouhých 16 stanic je podzemních.\nZ podzemních stanic převládají stanice s bočními nástupišti. Přístup je řešený pomocí výtahů, pevných schodišť a ramp. Eskalátory jsou spíš výjimkou. Některé stanice jsou řešeny jen jako zastávky s přístřeškem. Mnohdy vedou ze stanic přímo vstupy do jednotlivých domů. Zajímavě řešená je stanice Nydalen (okružní trasa) jíž dominuje ostrovní nástupiště a eskalátorový tunel s různě barevnými světly, zapínané pomocí různých uklidňovacích melodií. Důležitými stanicemi jsou: Majorstuen, Stortinget, Nationaltheatret, Jernbanetorget, Helsfyr a Tøyen.\n\nV současnosti jsou v Oslu v provozu 4 různé typy vlaků.\nMX 3000 je moderní třívozová souprava od společnosti Siemens. Souprava má hliníkovou karoserii, je dlouhá asi 54 m, vysoká 3,7 m a 3,2 m široká. Váží 147 tun. Maximální kapacita je 493 osob. Výkon motorů soupravy je 1680 kW. První vlak dorazil do Osla v roce 2005, do roku 2010 má být v provozu 189 vagonů.\n\nT 1000 je série starých vagonů metra z roku 1966–1978. Jsou dlouhé 17 m, široké 3,2 m a vysoké 3,7 m. Váží 29 t. Výkon motorů je 392 kW, přičemž maximální rychlost je 70 km/h.\n\nT 1300 je modernější verze série T 1000. Vyráběly se v letech 1978–1989.\n\nT 2000 je souprava metra v Oslu z roku 1993. Je dlouhá 36 m, široká 3,3 m a vysoká 3,6 m. Váha dosahuje 31 t. Výkon motorů soupravy je 560 kW a maximální rychlost je 100 km/h.\n\n\nV současnosti se staví v centru mezi stanicemi Majorstuen a Nationaltheatret stanice Homansbyen. Vestibul by měl být umístěn poblíž Josefines gata. Ve stanici by měli stavět všechny linky (1, 2, 3, 4, 5, 6). Do roku 2015 by měl být uveden do provozu úsek na lince 2 mezi stanicemi Ellingsrudåsen a Ahus (Akershus universitetssykehus-Akershuská univerzitní nemocnice).\n\n\n"}
{"id": "245555", "url": "https://cs.wikipedia.org/wiki?curid=245555", "title": "Mistrovství Evropy ve fotbale 1992", "text": "Mistrovství Evropy ve fotbale 1992\n\nMistrovství Evropy ve fotbale 1992 bylo deváté v pořadí, finálový turnaj se odehrál ve Švédsku. Na něj postoupilo 7 vítězů kvalifikačních skupin, spolu s domácími se ho tak zúčastnilo 8 týmů, což bylo naposled v historii (od příštího mistrovství v Anglii jich už bylo 16).\n\nDo vývoje šampionátu zasáhla po delší době politika. Vypuknuvší etnický konflikt na Balkáně způsobil, že byla z finálového turnaje odvolána Jugoslávie, ačkoliv si účast řádně vydobyla v kvalifikaci. Na její místo byl povolán celek Dánska, a to v době, kdy už většina hráčů trávila dovolenou a trenér Möller-Nielsen je musel narychlo sehnat. O to bylo větší senzací, že se tento v pohodě hrající výběr (i když s notnou dávkou štěstí) probojoval až do finále, kde ho nezastavilo ani Německo. Vítězství Dánska se stalo v té době největším překvapením v historii ME.\n\nDo kvalifikační skupiny byly původně nalosovány oba německé státy - NDR i NSR, vzhledem k sjednocení země však do soutěže vstoupil jediný německý tým.\n\nKvalifikace hrané v letech 1990 a 1991 se zúčastnilo 34 reprezentací, které byly rozlosovány do 7 skupin po pěti, resp. čtyřech týmech. Ve skupinách se utkal každý s každým doma a venku. Vítězové skupin postoupili na závěrečný turnaj, kde se přidali k pořadatelskému Švédsku. Po odehrání kvalifikace se rozpadl , a tak se závěrečného turnaje zúčastnil tým pod názvem .\n\nNejlepší střelci (celkem): Dennis Bergkamp (Nizozemsko), Tomas Brolin (Švédsko), Henrik Larsen (Dánsko), Karl-Heinz Riedle (Německo) - všichni 3 góly\nNejlepší střelec finálového turnaje: Jean-Pierre Papin (Francie) - 11 gólů\n\n\n"}
{"id": "245568", "url": "https://cs.wikipedia.org/wiki?curid=245568", "title": "Mistrovství Evropy ve fotbale 1996", "text": "Mistrovství Evropy ve fotbale 1996\n\nMistrovství Evropy ve fotbale 1996 bylo desátým fotbalovým mistrovstvím Evropského kontinentu a probíhalo od 8. do 30. června 1996 v Anglii, která bývá považována za kolébku fotbalu. Turnaje se poprvé zúčastnilo šestnáct družstev včetně česká reprezentace. Mistrem Evropy se stal výběr Německa, který ve finále porazil Česko 2:1 v prodloužení. Pro českou reprezentaci je stříbrná medaile z ME 1996 dosud nejlepším výsledkem v mezinárodních soutěžích od rozdělení Československa.\n\nPřed započetím turnaje byly sehrány kvalifikační zápasy. Tehdejších 47 členů UEFA bylo rozlosováno do osmi skupin po šesti, resp. pěti týmech. Ve skupinách hrál každý s každým doma a venku. Po sehrání všech zápasů ve skupinách byly v rámci skupiny sestaveny tabulky (za vítězný zápas byly počítány tři body, za remizovaný jeden a za porážku nula) a vítězové jednotlivých skupin a šestice nejlepších týmů na druhých místech postoupili na závěrečný turnaj, kde se přidali k hostitelské Anglii. Zbylé dva týmy na druhých místech hrály baráž na neutrální půdě o poslední volné místo.\n\nDo čtvrtfinále postoupili Anglie a Nizozemsko\n\nDo čtvrtfinále postoupili Francie a Španělsko\n\nO pořadí na 2. a 3. místě rozhodl výsledek vzájemného zápasu mezi mužstvy Česka a Itálie.\n\nDo čtvrtfinále postoupili Německo a Česko.\n\nDo čtvrtfinále postoupili Portugalsko a Chorvatsko.\n\nNejlepší střelec (celkem): Davor Šuker (Chorvatsko) – 15 gólů\nNejlepší střelec finálového turnaje: Alan Shearer (Anglie) – 5 gólů\n\n\n"}
{"id": "245569", "url": "https://cs.wikipedia.org/wiki?curid=245569", "title": "Dinosauroid", "text": "Dinosauroid\n\nDinosauroid je fiktivní tvor, vzniklý postupným vývojem nejspíše z některých teropodních dinosaurů. Jde o inteligentního dinosauřího tvora, který měl projít procesem sapientace a stát se myslící bytostí s vlastní kulturou a civilizací. Četné představy o civilizaci vytvořené dinosaury jsou obsaženy v žánru sci-fi a fantasy. Těží ze stálé popularity dinosaurů i nejasností kolem jejich zániku na konci křídy. V anglicky mluvících zemích se pro dinosauroidy také používá termín „reptilian humanoid“ (plazí lidská bytost). Pro tyto spekulace je podkladem relativně velká inteligence dinosaurů čeledí dromaeosauridae a troodontidae, z nichž by se (nebýt K-Pg katastrofy) mohl v dalším vývoji takový dinosauroid vyvinout. Názory na to, zda by se tak skutečně stalo, se však již nikdy za rámec spekulací nedostanou.\n\nTematice možné dinosauří sapientace se věnovali občas i vědci. Otázkou možného dalšího vývoje dinosaurů se zabývali někteří paleontologové již v 19. století, byť ještě spíše v rámci fantastických úvah. V moderní době byla tato myšlenka téměř zcela opuštěna. Až kanadský paleontolog Dale Russell přišel spolu s výtvarníkem Ronem Seguinem v roce 1982 s možnou podobou takového tvora (základem pro úvahy mu byl malý teropod \"Troodon\"). Později však američtí paleontologové jako Gregory S. Paul (1988) nebo Thomas Holtz jeho model odmítli jako příliš humanoidní (člověku podobný). Pokročilí dinosauři by podle nich vypadali mnohem více jako jejich předkové, pouze s některými dílčími odlišnostmi (větší mozkovna, lepší uchopovací schopnost rukou apod.). Holtz vidí pokročilé dinosaury přímo v podobě některých dnešních ptáků, tedy potomků dravých dinosaurů.\nV roce 2006 vytvořil turecký umělec M. Kosemen (s pseudonymem Nemo Ramjet) další ilustraci možného vzhledu inteligentního dinosaura, která vypadala již mnohem reálněji, i když stále stejně bizarně. \"Avisapiens saurotheos\", jak byl fiktivní tvor pojmenován, byl pokusem o rekonstrukci pokročilého dinosaura s vyššími mentálními schopnostmi. Z Ramjetovy dílny pocházejí také zajímavé rekonstrukce jakýchsi pomyslných „jeskynních maleb“, které by inteligentní dinosauří bytosti (stejně jako naši paleolitičtí předkové) v jistém stupni svého vývoje možná vytvářely. Později se objevily také další hypotetické rekonstrukce inteligentních dinosaurů, jako byl \"Venatosapiens erectus\" nebo \"Nemoramjetia inexpectata\". Další podobné hypotetické rekonstrukce se objevují i v pozdějších letech.\n\nFaktem zůstává, že dosud žádné fosilní důkazy pro takový typ živočicha neexistují a zřejmě ani nikdy nebudou. Otázka, zda by nebýt K-T události se z dinosaurů mohl vyvinout inteligentní druh, jak dlouho by vývoj trval nebo jakou by měl tento druh podobu jsou otázky, nad nimiž nezbývá než spekulovat. Jisté je jen to, že nebýt vyhynutí dinosaurů, zcela jistě by nedošlo ke vzniku člověka.\n\nDinosauroid se objevuje například v dílech amerického astronoma a popularizátora vědy Carla Sagana. V české literatuře se pak objevil například v knihách \"Záhada dinosaurů\" (1993), \"Po stopách dinosaurů\" (2011), \"Poslední dny dinosaurů\" (2016) nebo \"Velké vymírání na konci křídy\" (2017).\n\n"}
{"id": "245573", "url": "https://cs.wikipedia.org/wiki?curid=245573", "title": "Ferdinand II. Aragonský", "text": "Ferdinand II. Aragonský\n\nFerdinand II. Aragonský (šp. \"Fernando II de Aragón\", 10. března 1452 Sos del Rey Católico – 23. ledna 1516 Madrigalejo) byl král aragonský, sicilský, kastilský, neapolský, sardinský a navarrský.\n\nByl synem aragonského krále Jana II. V roce 1469 se oženil s následnicí kastilského trůnu Isabelou. Po smrti svého otce v roce 1479 se Ferdinand ujal vlády nad Aragonií, zatímco jeho manželka byla svrchovanou královnou Kastilie jako Isabela I. Manželé v letech 1479–1504 společně vládli Kastilii a Aragonu.\n\nJedním z velkých činů, které královští manželé uskutečnili, bylo dobytí Granady – posledního emirátu na Pyrenejském poloostrově – v roce 1492. To byl důležitý krok k postupnému sjednocení obou království a vytvoření jednotného Španělska. S jejich podporou se Kryštof Kolumbus vypravil na velkou zámořskou cestu a objevil rovněž v roce 1492 Ameriku. Tento náhodný objev dal základ vzniku velké španělské koloniální říše na území Severní, Střední a Jižní Ameriky.\n\nRoku 1496 udělil papež Alexandr VI. svou bulou \"Si convenit\" manželům Ferdinandu II. Aragonskému a Isabele Kastilské titul katolická Veličenstva.\n\nOd roku 1500 se mezi Ferdinandem a francouzským králem Ludvíkem XII. rozpoutal konflikt o vládu nad Neapolským královstvím. Tato válka skončila Granadským mírem v roce 1504, v témže roce se Ferdinand nechal korunovat neapolským králem. Ferdinand a Isabela učinili ze Španělska jednu z nejsilnějších zemí v Evropě a dali svým dědicům do ruky moc nad celým Španělskem.\n\nFerdinand v roce 1504 ovdověl a o rok později se v říjnu oženil s Germaine, dcerou Jana z Foix a neteří francouzského krále. V touze po mužském potomkovi, který by zdědil aragonské království, se Ferdinand uchýlil i k užíváním afrodisiak a snad i k magii. Dle pověsti zemřel na předávkování povzbuzujícími bylinami nebo \"španělskými muškami\". Byl pohřben v královské kapli v granadské katedrále.\n\n"}
{"id": "245578", "url": "https://cs.wikipedia.org/wiki?curid=245578", "title": "Jiří II. Řecký", "text": "Jiří II. Řecký\n\nJiří II. (19. července 1890 Tatoi, Řecko – 1. dubna 1947 Athény, Řecko) byl řecký král v letech 1922–1924 a 1935–1947).\n\nByl nejstarším synem Konstantina I. a jeho manželky Žofie Pruské. V roce 1921 se jeho manželkou stala Alžběta, dcera rumunského krále Ferdinanda I. (manželství, které v roce 1935 skončilo rozvodem, bylo bezdětné). O rok později nastoupil po abdikaci svého otce na trůn.\n\nPo neúspěšném pokusu o royalistický převrat v říjnu 1923 odešel do rumunského exilu a v roce 1924 parlament prohlásil Řecko republikou. Po období plném politických krizí se však v plebiscitu konaném roku 1935 vyslovila většina obyvatel pro obnovení monarchie a Jiří II. se tak opět dostal k moci. V té době byl jmenován ministerským předsedou Ioannis Metaxas, který provedl v zemi státní převrat, rozpustil parlament a zakázal jakékoli politické strany.\n\nV říjnu 1940 provedla Itálie útok na severní hranice Řecka. Řecká armáda, ač byla vyzbrojena skromněji než italské jednotky, přešla do protiútoku a po prolomení linie se řecké jednotky probojovaly až 50 km od města Berat na albánském území. Avšak po obsazení Jugoslávie v roce 1941 přišly Itálii na pomoc německé jednotky. Po bleskovém tažení prorazily obranné postavení řeckých vojsk a zaútočily na Metaxasovu linii z týlu. Jiří II. odešel do anglického exilu. Po válce došlo k občanské válce a v plebiscitu v roce 1946 se vyslovilo 69 % obyvatel pro znovuobnovení monarchie. Král Jiří II. se opět chopil moci, o rok později však umírá a na trůn usedá jeho bratr Pavel.\n\n"}
{"id": "245579", "url": "https://cs.wikipedia.org/wiki?curid=245579", "title": "Mistrovství Evropy ve fotbale 2000", "text": "Mistrovství Evropy ve fotbale 2000\n\nMistrovství Evropy ve fotbale 2000 se konalo mezi 10. červnem a 2. červencem 2000 v Nizozemsku a Belgii. Bylo to v pořadí jedenácté mistrovství Evropy pořádané UEFA a první, jehož závěrečný turnaj hostily dvě země.\n\nČeský tým se sice na EURO kvalifikoval ojedinělou bilancí deseti výher a v žebříčku FIFA držel druhou příčku hned za Brazilci, přesto nepatřil k favoritům turnaje. Jedním z důvodů bylo i to, že se po prosincovém losování ocitl v tzv. skupině smrti, kde na něho spolu s nevyzpytatelnými Dány čekala favorizovaná mužstva Nizozemska a Francie. Český tým nakonec ve skupině skončil na třetím, nepostupovém místě za pozdějšími mistry Evropy Francouzi a bronzovými Holanďany.\n\nO pořádání Mistrovství Evropy ve fotbale 2000 vyhrálo Belgie a Nizozemsko.\n\n\nKvalifikace hrané v letech 1998 a 1999 se zúčastnilo 49 reprezentací, které byly rozlosovány do 9 skupin po šesti, resp. pěti týmech. Ve skupinách se utkal každý s každým doma a venku. Vítězové skupin a nejlepší tým na druhých místech postoupili přímo na závěrečný turnaj. Zbylá osmička týmů na druhých místech hrála baráž o zbylé 4 místenky na závěrečném turnaji. Pořadatelské země - Nizozemsko a Belgie měly účast na závěrečném turnaji jistou.\n\n\n"}
{"id": "245581", "url": "https://cs.wikipedia.org/wiki?curid=245581", "title": "Kopet Dag", "text": "Kopet Dag\n\nKopet Dag (, ) je vyprahlé pohoří, které se od východního pobřeží Kaspického moře táhne podél hranic Turkmenistánu a Íránu směrem k jihovýchodu. Na severu klesá do pouště Karakum ve středoasijské Turanské nížině, na jihu ho údolí řeky Atrak odděluje od Kūh-e Bīnālūdu. Jedná se o pustou a bezlesou krajinu, budovanou především měkkými druhohorními pískovci a vápenci. Nejvyšší vrchol je Hezármasdžet (3 147 m), nejvyšším vrcholem turkmenské části pohoří je hraniční hora Reza (2 942 m).\n\nZvláštností těchto hor je krasová Bandacherská jeskyně s v nitru teplým jezerem Durun (až 37 °C). Zemětřesení zde bývají občasná, ale velmi silná. K tomu se přidávají náhlé silné přívalové lijáky, vyvolávající laviny bahna a kamení (mury). V ohrožení tímto přírodním nebezpečím je zejména město Ašchabat (hlavní město Turkmenistánu) ležící na severu masivu.\n\nKopet Dagh znamená turmensky „Mnoho hor“, ale místní obyvatelé tyto hory pojmenovali jako \"Měsíční hory\".\n"}
{"id": "245583", "url": "https://cs.wikipedia.org/wiki?curid=245583", "title": "Gabriel Marcel", "text": "Gabriel Marcel\n\nGabriel Marcel (7. prosince 1889 Paříž – 8. října 1973 Paříž) byl francouzský spisovatel, dramatik a personalistický filosof; bývá řazen mezi představitele křesťanského existencialismu.\n\nMarcel studoval filosofii u Henri Bergsona a v letech 1912 až 1923 učil na středních školách. Pak se věnoval filosofii, literatuře, literární a hudební kritice. Napsal 14 divadelních her (těm se však nedostalo většího ohlasu či ocenění) a řadu filosofických esejů. Velkým podnětem k promýšlení základních lidských otázek mu byla první světová válka. Současně si vedl jakýsi filosofický deník, jenž vyšel později pod názvem \"Journal métaphysique\" (1927). Jsa vychován nevěřícím otcem (matka, původem židovka, Marcelovi zemřela, když mu byly 4 roky), konvertoval roku 1929 ke katolicismu. Po druhé světové válce byl hojně překládán, cestoval a přednášel. 1949 byl vyznamenán Velkou cenou za literaturu Francouzské akademie, 1958 Velkou cenu za literaturu a 1958 obdržel Erasmovu cenu. V roce 1968 navštívil Prahu a přednášel na Karlově univerzitě.\n\nVelkým tématem Marcelova myšlení i literární tvorby je tajemství lidské existence a byl patrně první, kdo použil pojem existencialismus. Sám však toto označení později odmítal: hovořil spíše o „novosókratismu“ či „filosofii dialogu“.\n\nV jedné ze svých nejznámějších knih, „Být a mít“ (\"Être et avoir\", 1935), rozebírá rozdíl mezi tím, čím jsme a co máme; na jeho myšlenky navázal později Erich Fromm. Marcel ostře kritizoval Descarta, že svým \"cogito\" „uzavírá člověka do ulity osamění“, ačkoli člověk se sám k sobě dostává jen oklikou přes druhého, a to v lásce. Tímto důrazem na „spolupřítomnost“ a „intersubjektivitu“ je blízký židovským myslitelům Martinu Buberovi a Emmanuelu Lévinasovi, ale také Karl Jaspersovi a Paul Ricoeurovi, s nimiž měl přátelské styky. Rozdíl mezi problémem a tajemstvím vymezuje Marcel takto:\n\n\n"}
{"id": "245594", "url": "https://cs.wikipedia.org/wiki?curid=245594", "title": "Hnědák (kůň)", "text": "Hnědák (kůň)\n\nHnědák je jedno ze základních zbarvení koní. Srst je hnědá až červenohnědá po téměř černou; špišky uší, spodky končetin, hříva a ohon jsou vždy černé. Bílé odznaky na hlavě a nohách jsou povoleny.\n\n\nTeplokrevníci, anglický plnokrevník, chladnokrevní koně\n"}
{"id": "245597", "url": "https://cs.wikipedia.org/wiki?curid=245597", "title": "Grand Prix Itálie 1977", "text": "Grand Prix Itálie 1977\n\nGrand Prix Itálie ( XLVIII Gran Premio d'Italia ) byla 14. závodem sezóny 1977, který se konal 11. září 1977 na okruhu Autodromo Nazionale Monza. V závodě zvítězil Mario Andretti na voze Lotus.\n\nNiki Lauda si vítězstvím v Holandsku vytvořil 21 bodový náskok v čele šampionátu, ale hladinu emoci v Monze rozvířilo Laudovo prohlášení, že na konci sezóny odchází do stáje Brabham.\n\nV soupisce se objevilo i několik nových tváří, tým Brabham – Alfa Romeo připravil třetí vůz pro Itala Giorgio Franciu. Vern Schuppan musel uvolnit místo Leonimu ve druhém voze Surtees a Bruno Giacomelli dostal příležitost u McLarenu . Celkem se o 24 startovních míst v Grand Prix Itálie ucházelo 34 jezdců. Překvapením bylo i to, že sítem kvalifikace neprošel i Emerson Fittipaldi.\n\nJames Hunt zvládl nástrahy kvalifikace nejlépe a postavil se na pole position. Z druhé pozice startovalo Ferrari Carlose Reutemanna, ve druhé řadě stali Jody Scheckter (Wolf) a Mario Andretti (Lotus), třetí řada pak Niki Lauda (Ferrari) a Riccardo Patrese (Shadow). V první kvalifikaci Hans Joachim Stuck poškodil svůj vůz Brabham a musel přesednout do náhradního vozu, který byl připraven pro Giorgio Franciu, pro kterého tak závod skončil po třech kolech odjetých v první kvalifikaci.\n\nVynikající start předvedl Jody Scheckter, který se dostal do vedení, na druhé místo se prokličkoval ze 7. místa startující Clay Regazzoni. Až za vedoucí dvojicí jeli Hunt s Andrettim, ale ještě během prvního okruhu se dokázali dostat přes Regazzoniho Ensign. Regazzoni nedokázal udržet rychlost svého vozu s konkurencí a nadále se propadal startovním polem, ve druhém kole přenechal svou pozici Reutemannovi a Laudovi a ve třetím ho předjel i Jochen Mass a Hans-Joachim Stuck. V desátém kole se manévrem v zatáčce Parabolica, do čela dostal Mario Andretti, který si první pozici pohlídal až do konce závodu. Porucha motoru vyřadila ve 23. kole Wolf Jody Schecktera, kterého následoval Jean-Pierre Jabouille a Patrick Depailler se stejným problémem.\n\nNiki Lauda si druhým místem zajistil titul mistra světa, Jody Scheckter by musel vyhrát všechny tři zbývající závody a i přesto by Laudu nepředstihl.\n\n\n\n\n\n"}
{"id": "245605", "url": "https://cs.wikipedia.org/wiki?curid=245605", "title": "Světový názor", "text": "Světový názor\n\nSvětový názor či světonázor je označení pro souhrn jednotlivcových představ, názorů a životních hodnot, které se týkají nejzákladnějších filozofických, etických, politických, sociálních a náboženských otázek.\n\nTermín sám je kalkem německého filozofického pojmu \"Weltanschauung\" (\"Welt\" = svět, \"Anschauung\" = nazírání), který roku 1790 poprvé použil Immanuel Kant ve své \"Kritice soudnosti\". Významově blízkým pojmem je ideologie, která se ovšem často zužuje.\n\nTypickým světovým názorem jsou různá náboženství a ateismus resp. vědecký světový názor. Jeho součástí jsou také pověry a jiná přesvědčení.\n\nPodle světového názoru se dělí i lidé na příslušníky daných světonázorových společenství, jako jsou ateisté, taoisté, buddhisté, muslimové, hinduisté, křesťané, animisté, komunisté, socialisté nebo džinisté, ((židovství/(židé)). Také se na základě světonázoru sdružují do náboženských společenství resp. se podle světonázoru dělí jinak oblastí činnosti blízké organizace, např. politické strany na křesťanské, islámské, socialistické, komunistické atp.\n\nPo prvním použití u Kanta se pojem objevuje například v díle Wilhelma Diltheye, Martina Heideggera nebo Karla Jasperse. V 90. letech 20. století si belgický filozof Leo Apostel stanovil za cíl překlenout propast mezi přírodními a humanitními vědami – a to právě prostřednictvím výzkumu světonázorů. Člověk, respektive jeho pohled na svět, je totiž podle Apostela a jeho následovníků včetně současného ředitele bruselského Center Leo Apostel for Interdisciplinary Studies (CLEA) Diederika Aertse společným základem různých vědeckých disciplín; je tím, co tyto disciplíny integruje.\n\nV prostředí českých zemí se pojem poprvé objevuje na přelomu 19. a 20. století. Jedním z jeho prvních českých uživatelů byl František Václav Krejčí. V poslední době je pojem používán v oblasti literární vědy, například u olomouckého literárního historika Michala Sýkory. \n"}
{"id": "245609", "url": "https://cs.wikipedia.org/wiki?curid=245609", "title": "Výrobní prostředek", "text": "Výrobní prostředek\n\nVýrobní prostředek je marxistický výraz pro materiální statek používaný při výrobě zboží, který však hmotně nepřechází do produktu a je ve výrobním procesu nasazován opakovaně. Patří sem například budovy továren, nástroje, stroje a přístroje.\n\nV mainstreamové ekonomii se hovoří o výrobních faktorech, ale s poněkud odlišným významem.\n"}
{"id": "245616", "url": "https://cs.wikipedia.org/wiki?curid=245616", "title": "Dělnická rada", "text": "Dělnická rada\n\nDělnická rada byla orgánem v raném stádiu existence socialistických zemí. V SSSR se těmto radám začalo později říkat sověty (z ruštiny), navíc jejich členy nebyli pouze dělníci ze závodů, ale i lidé z dalších odvětví, například zemědělci, vojáci a další. V SFRJ pak existovaly podobné tzv. Rady výrobců. Podle marxismu měly být dělnické rady základním kamenem tzv. diktatury proletariáru.\n\n"}
{"id": "245620", "url": "https://cs.wikipedia.org/wiki?curid=245620", "title": "Avenida Presidente Masaryk", "text": "Avenida Presidente Masaryk\n\nAvenida Presidente Masaryk ( \"třída prezidenta Masaryka\") je jednou z nejluxusnějších ulic v hlavním městě Mexika Ciudad de México. Po prvním československém prezidentu Tomáši Garrigue Masarykovi ji pojmenoval mexický prezident Cárdenas v roce 1936.\n\nKromě zavedených obchodů s oblečením se zde nachází také několik z nejdražších restaurací ve městě. \"Masaryk\", jak je název třídy běžně zkracován, bývá přirovnávána např. i k newyorské Páté Avenue. \n\nUlice je pravidelně zveřejňována mezi nejdražšími ulicemi světa.\n\nDne 28. října 2000 zde Velvyslanectví ČR odhalilo památník TGM se sochou věnovanou hlavním městem Praha. Jedná se o stejnou sochu, jaká stojí před Pražským hradem, obě byly odlity současně. Na ulici jsou dále tři pamětní desky TGM a jedna busta ve vchodu do místního obchodního centra. Socha, busta a dvě z desek byly instalovány ve stejném roce 2000 díky velvyslanectví ČR. Starší z desek na horním konci Avenidy je na místě již řadu let.\n"}
{"id": "245621", "url": "https://cs.wikipedia.org/wiki?curid=245621", "title": "Markéta Irglová", "text": "Markéta Irglová\n\nMarkéta Irglová (* 28. února 1988 Valašské Meziříčí) je česká skladatelka, zpěvačka a herečka, držitelka Oscara za originální píseň k filmu \"Once\". Od roku 2007 žila v irském Dublinu. Poté od roku 2010 v New Yorku. Od roku 2015 žije na Islandu.\n\nMarkéta Irglová se věnuje hudbě od sedmi let, kdy jí rodiče koupili první piano a přihlásili ji do hudební školy. V devíti letech dostala od svého otce kytaru a okamžitě na ni začala hrát a učit se písničky poslechem. Ve Valašském Meziříčí vystudovala místní gymnázium. Ve třinácti se seznámila s Glenem Hansardem, se kterým o dva roky později odjela koncertovat po celém světě. Dlouho spolu kamarádili a jejich vztah přerostl v milostný teprve až po natočení filmu \"Once\". Hansard o tom řekl, že Irglovou miloval sice již dlouho, ale pořád se snažil přesvědčit sám sebe, že je ještě dítě. Nicméně po jejich rozchodu v lednu 2009 před novináři připustil, že jejich zamilovaný pár byl spíše filmovou fikcí.\n\nV roce 2006 Irglová a Hansard vydali společné album jménem \"The Swell Season\" v hudebním vydavatelství Overcoat Recordings. Společně také účinkovali v již zmíněném irském hudebním filmu \"Once\" z roku 2006, pro který také složili a nahráli hudbu. Za romantickou píseň \"Falling Slowly\" z tohoto filmu získali Oscara za rok 2007. Film se proslavil poté, co získal cenu diváků na filmovém festivalu Sundance 2007.\n\nDne 3. března 2008 získala cenu Akademie populární hudby pro Objev roku.\n\nV červenci 2011 se Markéta Irglová v USA vdala za amerického baskytaristu Tima Iselera. V lednu 2013 oznámila Markéta Irglová rozvod.\n\nJejí partner, od podzimu 2019 manžel, je islandský hudebník a producent Sturla Mio Thorisson, s nímž žije na Islandu. Dne 2. listopadu 2013 se jim narodila holčička Árveig Sturlasdóttir. Syn Eyvindur Högni se narodil 8. srpna 2015. V roce 2018 se jim narodil syn Fróði.\n\n\n"}
{"id": "245623", "url": "https://cs.wikipedia.org/wiki?curid=245623", "title": "1956 v hudbě", "text": "1956 v hudbě\n\n\n\n\n\n\n"}
{"id": "245624", "url": "https://cs.wikipedia.org/wiki?curid=245624", "title": "Hermann Cohen", "text": "Hermann Cohen\n\nHermann Cohen (4. července 1842 Coswig (Anhaltsko) – 4. dubna 1918 Berlín) byl německý židovský filosof, představitel novokantovství.\n\nCohen se narodil v ortodoxní židovské rodině a studoval nejprve na rabínské škole ve Vratislavi (Breslau), pak filosofii v Berlíně a v Halle. Roku 1871 vydal spis \"Kantova teorie zkušenosti\". Spolu s P. Natorpem založil novokantovskou filosofii v Marburgu, kde byl v letech 1876–1912 profesorem filosofie. Vydal nejprve dvě knihy o dalších Kantových \"Kritikách\" a potom tři svazky vlastního – i když na Kantovi závislého – systému: \"Logiku čistého poznání\", \"Etiku čisté vůle\" a \"Estetiku čistého citu\". Napsal také řadu článků o otázkách judaismu, zejména o „etickém monoteismu“: biblický Bůh není součástí světa jako pohanské modly; není tedy předmětem zkoumání, nýbrž tím, kdo po člověku vyžaduje etické jednání. V roce 1912 odešel na Vysokou školu pro studium judaismu v Berlíně a napsal práci \"Náboženství rozumu z pramenů judaismu\", která vyšla posmrtně v roce 1919.\n\nMezi Cohenovy významné žáky a dědice patřili Franz Rosenzweig, Ernst Cassirer, Nicolai Hartmann, José Ortega y Gasset a Władysław Tatarkiewicz.\n\n"}
{"id": "245625", "url": "https://cs.wikipedia.org/wiki?curid=245625", "title": "Ostřice měkkoostenná", "text": "Ostřice měkkoostenná\n\nOstřice měkkoostenná (\"Carex muricata\", syn.: \"Vignea muricata\", \"Carex pairae\" auct.), je druh jednoděložné rostliny z čeledi šáchorovité (\"Cyperaceae\"). Někdy je udávána také pod jménem tuřice měkkoostenná. Druh je součástí taxonomicky složitého komplexu \"Carex muricata\" agg., tento článek pojednává o ostřici měkkoostenné v užším pojetí (\"Carex muricata\" s. str.).\n\nJedná se o rostlinu dosahující výšky nejčastěji 30–110 cm. Je vytrvalá a trsnatá s dřevnatým oddenkem. Listy jsou střídavé, přisedlé, s listovými pochvami. Lodyha je trojhranná, nahoře drsná, delší než listy. Čepele listu jsou asi 2–4 mm široké, ploché nebo uprostřed žlábkovité. Pochvy dolních listů jsou proužkované, hnědé, později až černé. Na bázi listové čepele je jazýček, který je širší než delší. Ostřice měkkoostenná patří mezi stejnoklasé ostřice, všechny klásky vypadají víceméně stejně a obsahují samčí a samičí květy. V dolní části klásku jsou samičí květy, v horní samčí. Klásky jsou uspořádány do cca 1,8–4,2 cm dlouhého lichoklasu (klasu klásků), který obsahuje cca 4–7 klásků. Na bázi klásku většinou nejsou štětinovité listeny, které by výrazně přesahovaly klásek. Květenství je víceméně souvislé, dolní 1–2 klásky jsou jen mírně oddáleny. Okvětí chybí. V samčích květech jsou zpravidla 3 tyčinky. Čnělky jsou většinou 2. Plodem je mošnička, která je zelená, v době zralosti až hnědá, vejcovitého tvaru, cca 3,5–4,7 mm dlouhá, na vrcholu náhle zúžená do relativně krátkého dvouzubého zobánku. Každá mošnička je podepřená plevou, která je za zralosti tmavá, tmavohnědá až rezavě hnědá, 3,3–4,5 mm dlouhá. Kvete nejčastěji v květnu. Počet chromozómů: 2n=56 nebo 58.\n\nOstřice měkkoostenná roste v Evropě a snad sahá i do západní Asie. Určit přesné rozšíření je těžké vzhledem k taxonomické obtížnosti skupiny.\n\nV ČR se vyskytuje běžně od nížin do podhůří. Roste hlavně ve světlých listnatých lesích a v křovinách, někdy i na pasekách.\n\nV ČR roste ještě několik dalších druhů z taxonomicky obtížné skupiny ostřice měkkoostenné (\"Carex muricata\" agg.): ostřice klasnatá (\"Carex contigua\" s. str.), ostřice Pairaova (\"Carex pairae\"), ostřice mnoholistá (\"Carex leersiana\"), ostřice Chabertova (\"Carex chabertii\") a ostřice přetrhovaná (\"Carex divulsa\").\n\n\n\n \n"}
{"id": "245635", "url": "https://cs.wikipedia.org/wiki?curid=245635", "title": "Ostřice Pairaova", "text": "Ostřice Pairaova\n\nOstřice Pairaova (\"Carex pairae\", syn.: \"Carex muricata\" subsp. \"lampocarpa\", \"Vignea muricata\" subsp. \"lampocarpa\"), je druh jednoděložné rostliny z čeledi šáchorovité (\"Cyperaceae\"). Někdy je udávána také pod jménem tuřice Pairaova nebo tuřice měkkoostenná měděná. Druh je součástí taxonomicky složitého komplexu \"Carex muricata\" agg.\n\nJedná se o rostlinu dosahující výšky nejčastěji 20-80 cm. Je vytrvalá a trsnatá s dřevnatým oddenkem. Listy jsou střídavé, přisedlé, s listovými pochvami. Lodyha je trojhranná, nahoře hladká nebo mírně drsná, delší než listy. Čepele listu jsou asi 2-3 mm široké, ploché nebo uprostřed žlábkovité. Pochvy dolních listů jsou proužkované, hnědé, později až černé. Na bázi listové čepele je jazýček, který je širší než delší. Ostřice Pairaova patří mezi stejnoklasé ostřice, všechny klásky vypadají víceméně stejně a obsahují samčí a samičí květy. V dolní části klásku jsou samičí květy, v horní samčí. Klásky jsou uspořádány do cca 1,1-3 cm dlouhého lichoklasu (klasu klásků), což je na druhy z okruhu \"Carex muricata\" agg. poměrně málo. Na bázi dolních 1-5 klásku většinou jsou štětinovité listeny, které výrazně přesahují klásek. Květenství je víceméně souvislé, dolní 1-2 klásky jsou jen mírně oddáleny. Okvětí chybí. V samčích květech jsou zpravidla 3 tyčinky. Čnělky jsou většinou 2. Plodem je mošnička, která je v době zralosti tmavohnědá, vejcovitého tvaru, cca 3,2-3,8 mm dlouhá, na vrcholu pozvolna zúžená do relativně krátkého dvouzubého zobánku. Každá mošnička je podepřená plevou, která je za světle hnědá až narezavělá, za zralosti až průsvitná, na vrcholu špičatá až slabě osinkatá. Kvete nejčastěji v květnu až v červnu. Počet chromozómů: 2n=50-58.\n\nOstřice Pairaova roste v Evropě a možná i v západní Asii. Přesné rozšíření není díky taxonomické obtížnosti skupiny jednoduché stanovit.\n\nV ČR se vyskytuje roztroušeně až vzácně od pahorkatin do podhůří některých oblastí Čech. Na Moravě asi zcela chybí, i když je odsud z minulosti udávána. Tyto údaje však vznikly buď chybným určením nebo špatnou interpretací jména. Roste hlavně mimo zapojený les na člověkem narušených stanovištích, třeba na loukách, pasekách, na okrajích lesů aj.\n\nV ČR roste ještě několik dalších druhů z taxonomicky obtížné skupiny ostřice měkkoostenné (\"Carex muricata\" agg.): ostřice klasnatá (\"Carex contigua\" s. str.), ostřice měkkoostenná (\"Carex muricata\" s. str.), ostřice mnoholistá (\"Carex leersiana\"), ostřice Chabertova (\"Carex chabertii\") a ostřice přetrhovaná (\"Carex divulsa\").\n\n\n\n \n"}
{"id": "245639", "url": "https://cs.wikipedia.org/wiki?curid=245639", "title": "VeriChip", "text": "VeriChip\n\nVeriChip je první RFID čip implantovatelný do lidského těla, schválený americkou organizací FDA (\"Food and Drug Administration\") v roce 2004. Vyrábí jej společnost \"Verichip Corporation\". Je asi dvakrát větší než zrnko rýže. Bývá instalován nad triceps pravé paže svého nositele. Po skenování na správné frekvenci VeriChip odpoví jedinečným 16místným identifikačním číslem, které může sloužit k pro ověření identity podle databáze, přístup ke zdravotním záznamům a později i jiným účelům. Data jsou odesílána nešifrovaně. Implantace probíhá na lékařském pracovišti pod lokální anestezí a jakmile je dokončena, je čip na první pohled pro lidské oko neviditelný.\n\nČip a jeho implantování má zatím vazbu jen na Spojené státy americké.\n\nJakožto implantovatelné zařízení použitelné k identifikaci třetí osobou, je VeriChip předmětem kontroverze a debaty.\n\nV roce 2006 spustila Verichip Corporation na VeriChip reklamní kampaň, ve kterém apeluje na zvýšení bezpečnosti a tvrdí, že implantace je zdravotně nezávadná. Sloganem kampaně je: „Učiňte bezpečnost částí Vašeho života“.\n\nNa začátku roku 2007 vytvořila \"Verichip Corporation\" Xmark, svou korporátní identitu pro produkty zdravotní péče, do kterého spojuje několik populárních existujících ochranných a jiných systémů.\n\nČip je předmětem kontroverze hned v několika oblastech:\n\n\n\n"}
{"id": "245640", "url": "https://cs.wikipedia.org/wiki?curid=245640", "title": "Soběslav (jméno)", "text": "Soběslav (jméno)\n\nSoběslav je mužské křestní jméno slovanského původu. Vykládá se jako „sám sobě slavný, mající svou slávu, svůj vlastní zákonodárce“. Ženskou podobou jména je Soběslava.\n\nPodle českého kalendáře má svátek 8. srpna.\n\n\n\n"}
{"id": "245641", "url": "https://cs.wikipedia.org/wiki?curid=245641", "title": "50 miniatur", "text": "50 miniatur\n\n50 miniatur (2007) je CD sampler produkovaný Zdeňkem Vřešťálem. Obsahuje 50 skladeb různých autorů se stopáží převážně kolem jedné minuty. Album záměrně představuje méně známé či začínající autory vedle svých slavných kolegů. Posluchači mohou vyplněním přiloženého kupónu hlasovat o to, kdo získá honorář z prodeje alba, který bude využit na zaplacení nahrávání v profesionálním studiu prvních pěti interpretů s nejvyšším počtem hlasů. Album navazuje na EP \"Drobné skladby mistrů\" (Panton, 1988), několik písniček je odtud převzato.\n\n"}
{"id": "245642", "url": "https://cs.wikipedia.org/wiki?curid=245642", "title": "Ostřice mnoholistá", "text": "Ostřice mnoholistá\n\nOstřice mnoholistá (\"Carex leersiana\", syn.: \"Carex polyphylla\" auct., \"Carex guestphallica\", \"Vignea muricata\" subsp. \"leersiana\"), je druh jednoděložné rostliny z čeledi šáchorovité (\"Cyperaceae\"). Někdy je udávána také pod jménem tuřice mnoholistá nebo tuřice měkkoostenná mnoholistá. Druh je součástí taxonomicky složitého komplexu \"Carex muricata\" agg.\n\nJedná se o rostlinu dosahující výšky nejčastěji 30–100 cm. Je vytrvalá a trsnatá s dřevnatým oddenkem. Listy jsou střídavé, přisedlé, s listovými pochvami. Lodyha je trojhranná, delší než listy. Čepele listu jsou asi 3–4 mm široké, ploché nebo uprostřed žlábkovité. Pochvy dolních listů jsou proužkované, hnědé, později až černé. Na bázi listové čepele je jazýček, který je širší než delší. Ostřice mnoholistá patří mezi stejnoklasé ostřice, všechny klásky vypadají víceméně stejně a obsahují samčí a samičí květy. V dolní části klásku jsou samičí květy, v horní samčí. Klásky jsou uspořádány do cca 3,8–8 cm dlouhého lichoklasu (klasu klásků), mošničky jsou za plodu rovnovážně rozestálé. Na bázi dolních klásků většinou jsou štětinovité listeny, které výrazně přesahují klásek. Květenství není zcela souvislé, dolní klásky jsou až o délku klásku oddáleny. Okvětí chybí. V samčích květech jsou zpravidla 3 tyčinky. Čnělky jsou většinou 2. Plodem je mošnička, která je v době zralosti tmavohnědá, vejcovitého tvaru, cca 4–5 mm dlouhá, na vrcholu pozvolna zúžená do asi 1,5–1,9 mm dlouhého zobánku. Každá mošnička je podepřená plevou. Kvete nejčastěji v květnu až v červnu. Počet chromozómů: 2n=54, 56 nebo 58.\n\nOstřice mnoholistá roste v Evropě. Přesné rozšíření není díky taxonomické obtížnosti skupiny jednoduché stanovit.\n\nV ČR se vyskytuje roztroušeně až vzácně od nížin do podhůří. Roste hlavně v listnatých lesích, na pasekách a v sušších trávnících.\n\nV ČR roste ještě několik dalších druhů z taxonomicky obtížné skupiny ostřice měkkoostenné (\"Carex muricata\" agg.): ostřice klasnatá (\"Carex contigua\" s. str.), ostřice měkkoostenná (\"Carex muricata\" s. str.), ostřice Pairaova (\"Carex pairae\"), ostřice Chabertova (\"Carex chabertii\") a ostřice přetrhovaná (\"Carex divulsa\").\n\n\n\n \n"}
{"id": "245652", "url": "https://cs.wikipedia.org/wiki?curid=245652", "title": "Orcus Patera", "text": "Orcus Patera\n\nOrcus Patera je nepravidelný kráter na povrchu Marsu, který se nachází na severní polokouli východně od pohoří Tartarus Colles, jižně od Erebus Montes, v západní oblasti Amazonis Planitia tvořící hranici mezi Elysium Planitia. Tvar kráteru není kruhový, jak tomu většinou bývá, ale má tvar elipsy orientované ve směru jihojihozápad-severseverovýchod zužující se v jižním směru.\n\nO původu kráteru dlouho nepanovala shoda, kdy se předpokládalo, že kráter mohl vzniknout impaktem, sopečnou erupcí vzniklou kalderu či kombinaci obou těchto jevů.\n\nHlavní osa kráteru dosahuje délky 367 km, vedlejší osa 107 km s celkovou plochou 38 900 km. Okraje kráteru mají tvar písmene U, což napovídá o impaktním původu. Hloubka kráteru se pohybuje od 1,4 do 2,4 km, nad okolní krajinu vystupují okraje od 1 do 1,8 km.\n\nOrcus Patera byl pojmenován roku 1973 dle klasického albedového jména, když byla oblast prvně pozorována americkou sondou Mariner 4, která kvůli omezené kapacitě množství fotografií nepořídila snímky celého útvaru. Oblast byla později podrobně prozkoumána sondou Mars Global Surveyor za pomoci \"Mars Orbiter Laser Altimeter\" (laserový výškoměr), která poskytla nová a podrobnější data umožňující podrobnější výzkum. Na základě nových dat pak byly provedeny výzkumy, které napovídají, že původ kráteru je impaktní.\n\n\n"}
{"id": "245653", "url": "https://cs.wikipedia.org/wiki?curid=245653", "title": "Josef Bartončík", "text": "Josef Bartončík\n\nJosef Bartončík (* 18. března 1943 Pozlovice u Luhačovic) je bývalý český a československý politik, člen bývalé Československé strany lidové (ČSL), poslanec Sněmovny lidu Federálního shromáždění za normalizace a počátkem 90. let. V letech 1989-1990 předseda Československé strany lidové. Z politiky odešel po obvinění ze spolupráce se Státní bezpečností, které bylo zveřejněno v době voleb v roce 1990. Působí jako právník v Brně.\n\nPoté, co se vyučil elektrikářem a složil úspěšně maturitní zkoušky, absolvoval při práci koncem 60. a začátkem 70. let studium na právnické fakultě tehdejší brněnské univerzity, které zakončil doktorátem.\n\nOd roku 1964 byl členem Československé strany lidové. Byl vedoucím tajemníkem ČSL v Jihomoravském kraji (1982-1989) a členem Ústředního výboru ČSL (1982-1992).\n\nPo volbách roku 1981 zasedl do Sněmovny lidu (volební obvod č. 101 – Kroměříž-Gottwaldov, Jihomoravský kraj). Křeslo nabyl až dodatečně v březnu 1982 po doplňovacích volbách poté, co zemřel poslanec Josef Plojhar. Mandát obhájil ve volbách roku 1986 (obvod Kroměříž-Gottwaldov). Ve Federálním shromáždění setrval i po sametové revoluci. A byl za ČSL zvolen do Sněmovny lidu i ve svobodných volbách roku 1990. Ve federálním parlamentu zasedal do konce funkčního období, tedy do voleb roku 1992.\n\nVe stejnou dobu, kdy byl zvolen poslancem Federálního shromáždění, mu byl kvůli podezření z protistátní činnosti zabaven jako jedinému tehdejšímu poslanci diplomatický pas. Během 80. let se v rámci ČSL stával představitelem opozičního tzv. obrodného proudu, který prosazoval sebevědomější politiku lidové strany, méně závislou na Komunistické straně Československa (KSČ). Josef Bartončík byl jediným poslancem, který se zdržel hlasování ohledně pendrekového zákona na počátku roku 1989, čímž na sebe upoutal pozornost opozičních vrstev obyvatelstva.\n\nJeho politická kariéra vyvrcholila po sametové revoluci, kdy byl krátce předsedou Sněmovny lidu Federálního shromáždění a stal se i předsedou Československé strany lidové. 26. listopadu 1989 totiž rezignovalo dosavadní vedení strany. Ihned zahájil kroky směrem k jasnější profilaci ČSL na rodící se demokratické politické scéně. Na prosincovém jednání ÚV ČSL zdůraznil potřebu návratu ke křesťansko-sociálním ideologickým kořenům, prosazoval zahájení volební kampaně a poslancům České národní rady (ČNR) za lidovou stranu bylo uloženo, aby prosazovali zrušení interrupčního zákona. V dubnu 1990 pak za Bartončíkova předsednictví (do funkce ho právě v dubnu 1990 potvrdil 5. sjezd ČSL) došlo k vytvoření Křesťanské a demokratické unie coby širší platformy křesťanských politických proudů.\n\nBartončíkovu politickou kariéru ale brzy přerušila aféra spojená s jeho údajnou minulostí. Těsně před volbami v polovině roku 1990 (v předvolebním moratoriu) byl Bartončík náměstkem ministra vnitra ČSFR za ODS Janem Rumlem obviněn z dřívější spolupráce se Státní bezpečností (StB) za komunistického režimu. Tento skandál pravděpodobně těžce poškodil lidovou stranu ve volbách. Ta to pociťovala jako křivdu a nefér úskok, na druhé straně však posléze připustila, že obvinění by mohlo být pravdivé – byť Bartončík sám obvinění systematicky popíral a činí tak dodnes. Strana mu nakonec odebrala předsednické pravomoci až do doby, než se otázka jeho spolupráce s StB vyřeší.\n\nV září 1990 se ve Žďáru nad Sázavou sešel mimořádný sjezd ČSL, kde bylo voleno nové vedení. Josef Bartončík na něm znovu kandidoval na předsedu, avšak neúspěšně. Stal se však členem ÚV ČSL. Předsedou byl zvolen Josef Lux. Komise 17. listopadu v nastalých diskusích ve Federálním shromáždění specifikovala několik důkazů pro to, že Bartončík byl agentem StB, které však měly charakter spíše svědectví agentů StB než skutečných hmotných důkazů. De facto nebyl případ Bartončíkovy spolupráce s StB uspokojivě uzavřen dodnes.\n\nV dalších měsících byl Josef Bartončík obviněn z toho, že během normalizace velice důsledně sloužil komunistickému režimu a tvrdě pronásledoval některé aktivní členy strany věrné politické filosofii ČSL. Šlo zejména o Augustina Navrátila, jehož vyloučení a perzekuci prosadil a jehož aktivity na podporu katolické církve a svobody vyznání mezi členy strany systematicky sabotoval.\n\nNa sjezdu lidové strany v roce 1992 odmítl Lux Bartončíkovu rehabilitaci s odůvodněním, že komise 17. listopadu jednoznačně prokázala, že byl agentem StB. Bartončík poté ze strany spolu s 60 přívrženci odešel a založil novou stranu – Křesťanskosociální unii, kde byl zvolen jejím čestným předsedou. Tato strana ovšem nezískala výraznější vliv.\n\nV současné době vypomáhá Bartončík svým synům v právnické kanceláři v Brně a politice se již delší dobu nevěnuje.\n\n\n\n"}
{"id": "245656", "url": "https://cs.wikipedia.org/wiki?curid=245656", "title": "Hólmavík", "text": "Hólmavík\n\nHólmavík je vesnice na severozápadě Islandu, v obci Strandabyggð. Leží na fjordu Steingrímsfjörður. V roce 2011 zde žilo 385 obyvatel.\n\nV Hólmavíku sídlí Muzeum islandského čarodějnictví a kouzel. Narodil se zde básník Stefan Sigurdsson (Stefán frá Hvítadal) a hudebník Gunnar Þórðarson ze skupiny Hljómar. Své studio zde má malíř Einar Hákonarson.\n\nVeřejnou dopravu zajišťuje autobusová linka společnosti Strætó z Borgarnes. Nedaleko obce se nachází letiště Hólmavík, žádné pravidelné lety na něj ale nemíří.\n"}
{"id": "245673", "url": "https://cs.wikipedia.org/wiki?curid=245673", "title": "Otakar Černín", "text": "Otakar Černín\n\nOtakar Theobald Otto Maria hrabě Černín z a na Chudenicích (německy \"Ottokar Theobald Otto Maria Graf Czernin von und zu Chudenitz\") (26. září 1872 Dymokury okr. Nymburk, Čechy – 4. duben 1932, Vídeň) byl příslušník české šlechty, diplomat a politik v rakousko-uherských službách, který působil během první světové války.\n\nNarodil se jako druhorozený syn Děpolta Czernina a jeho ženy Anny Marie hraběnky von Westphalen zu Fürstenberg. Pojmenován by svém dědovi Otakarovi, který byl také politicky aktivní. pocházel z významného českého šlechtického rodu Černínů z Chudenic, který se opakovaně zapsal do dějin české i evropské diplomacie. Mezi příslušníky rodu patřil např. Heřman Černín z Chudenic (jehož bratr Diviš byl jedním z 27 českých pánů popravených roku 1621), významný diplomat, který vedl rakouská mírová jednání s Tureckem v polovině 17. století. V diplomatických službách habsburské monarchie působil i Humprecht Jan Černín, který v 2. polovině 17. století začal na Hradčanech stavět Černínský palác, dnešní sídlo Ministerstva zahraničních věcí České republiky.\n\nDne 1. července 1897 se v Heřmanově Městci oženil s hraběnkou Marií Kinskou (30. 5. 1878 – 19. 7. 1945). Z tohoto svazku vzešlo 6 dětí: Theobald (1898–1975), Marie Anna (1899–1965), Ferdinand (1903–1965), Johann (1905 – 1980), Petr (1907–1967) a Anna Marie (1914).\n\nV roce 1895, po vystudování práv, se rozhodl pro službu na rakousko-uherském ministerstvu zahraničí a byl vyslán na velvyslanectví v Paříži. Roku 1899 byl vyslán do Haagu. O tři roky později byl nucen rezignovat na svou funkci z důvodu onemocnění plic.\n\nV letech 1903–1913 zastupoval Německou lidovou stranu (Deutsche Verfassungspartei) v českém zemském sněmu a stal se blízkým poradcem následníka trůnu arcivévody Františka Ferdinanda d'Este. Do diplomatických služeb se vrátil roku 1912 jako velvyslanec v Bukurešti.\n\nZavraždění Františka Ferdinanda v Sarajevu se stalo roznětkou I. světové války. Po vypuknutí války Černín prohlásil: „Musíme zemřít. Měli jsme svobodnou volbu jak zemřeme, a vybrali jsme si tu nejkrutější.“\n\nVe válečném roce 1916 nastoupil na rakousko-uherský trůn Ferdinandův synovec císař Karel I., který jmenoval hraběte Černína svým ministrem zahraničních věcí. V této funkci se zúčastnil konference v březnu 1917, kde se Německo a Rakousko-Uhersko přelo o cíle války. Zde mj. navrhl postoupení území Ústředních mocností, aby byl nastolen rychlý mír se Spojenci. Vyhlášení války Spojenými státy viděl jako pohromu a vítězství Ústředních mocností považoval za velmi nepravděpodobné. Nicméně neuspěl z důvodu odporu Itálie a podlehl naléhání německého OHL (vrchní velení Německého císařství), které požadovalo vyhlášení otevřené ponorkové války. Na konci války v roce 1918 se jako zástupce Rakouska účastnil mírových jednání s Rumunskem, Ruskem a Ukrajinou.\n\nČernínovy vnitropolitické postoje byly ovlivněny aktivním odporem vůči demokratickým a nacionálním silám tehdejší doby. Odmítal parlamentarismus a zastával spíše \"cézarský absolutismus\". Demokracie byla podle něho \"svoboda vystupňovaná do idiotství\". Vnitropoliticky i v praxi často prosazoval tvrdé metody. V únoru 1918 dokonce naléhal na císaře Karla, aby sesadil neefektivní vládu Seidlera a Wekerleho a nahradil je vojenskou diktaturou, což však Karel zamítl. Když Černín v důsledku demokratických tlaků argumentoval proti autokracii a militarismu, zajisté to nebylo v souladu s jeho vlastním přesvědčením, nýbrž mělo jen taktické důvody. V těchto vnitropolitických rozdílnostech vůči císaři Karlovi byl též zárodek Černínova odcizení. Tyto rozdíly v názorech by však byly během války sotva otevřeny, kdyby se vněpolitické problémy tak úzce nespojily s otázkou rakousko-uherského míru.\n\nDokonce i u Černína - politika dohody - se občasně projevovaly anexionistické tendence. Černín zastával dvoukolejnou politiku válečného cíle s požadavkem teritoriální integrity a s mírem bez anexe a priori. Na druhou stranu územní zisk, v případě, že by byl dosažitelný, nevylučoval. Nezříkal se nikdy šance, v případě, že by válka přece jen skončila vítězně, dosáhnout budoucích výhod, což ubíralo na hodnověrnosti zdůraznění zoufalé nutnosti míru v Berlíně.\nČernínovi se nepodařilo vzájemně sladit jeho virtuózní návrhy k uskutečnění se svazkovou, válečnou politiku. Nedělal si žádné iluze o skutečné moci monarchie ve vztahu s Německem, proto se snažil diplomatickými tahy a manipulací rozličných německých mocenských skupin získat více rovnováhy.\nČernín přeceňoval svůj politický vliv na Německo a dokonce byl přesvědčen, že za mírovou rezoluci vděčí Reichstag jemu. Další metodou k posílení jeho pozic v Berlíně bylo zdůraznění slabin monarchie: pokud by Německo neuznalo mírovou otázku, bylo by Rakousko nuceno se rozpadnout nebo uzavřít separátní mír.\n\nČernínova politika byla mnohými považována za produkt jeho velmi neklidného temperamentu, což podkopávalo jeho důvěryhodnost. Jedna z častých reakcí německé strany na jeho odhady situace byl: „Hrabě Czernin ztratil nervy. Jeho velmi nervóznímu naturelu, jeho rtuťovité osobnosti, neustále pod tlakem nových nápadů se však nepodařilo trvale udržovat pevnou politickou linii. Všeobecně platil za neupřímného a také za nespolehlivého spojence“.\nJosef Redlich hodnotil Černínovu politiku ještě negativněji: „Ten muž je zosobněním 17. století. Nepochopil dobu, ve které žije“. Černín zastával starý josefínský císařský absolutismus a dědičná feudální privilegia svého stavu. Skoro se zdá, že jako činitel nezmarného centralistického státního aparátu, v němž usiluje o navázání minulosti aristokratické kabinetní politiky přímo na budoucnost diktátorského režimu.\n\nJeho často zmiňovaná loajalita vůči Německu byla založena také na jeho víře, že vítězství ve válce by mělo být vybojováno společně s Německem. Proto také došel přesvědčení, že „...německo-rakousko-uherský svazek se nemůže rozpadnout, neboť existovaly předpoklady pro zachování Habsburské říše ve svých tradičních sociálních a politických strukturách“. \"Svatá aliance\" s Německem pro něj představovala záruku proti všem revolučním proudům. Odmítání jakékoli vnitřní reformy monarchie, zřeknutí se německého konceptu v monarchii, jej nakonec donutilo, nahlížet svazek jako nutnost.\nJeho snaha vyvést Rakousko-Uhersko z války a získat zpět jeho zahraničněpolitickou nezávislost, ztroskotala na nedostatku ochoty osvobodit se od politických zájmů jeho stavu.\n\nZe svého úřadu odstoupil v dubnu 1918, když jeho francouzský protějšek Georges Clemenceau zveřejnil dokumenty, v nichž byl odhalen pokus o tajná mírová vyjednávání Rakouska-Uherska s vládami Spojenců. \n\nPo pádu monarchie v Rakousku a vytvoření samostatných států na bývalém říšském území, se Černín vrátil do politiky až v roce 1920 jako poslanec do Národní rady Rakouské republiky za Demokratickou stranu.\n\nDne 4. dubna 1932 zemřel Otakar hrabě Černín z Chudenic náhle ve vídeňském bytě, na srdeční embolii.\n\nVe 20. letech 20. století napsal knihu svých pamětí coby činitel Rakousko-Uherské nejvyšší politiky a účastník diplomatických misí I. světové války, nazvanou \"Im Weltkrieg\" (\"Ve světové válce\") zajímavým pohledem na soukolí „staré monarchie“ zevnitř, ve chvíli, kdy došlo k jejímu rozdělení v důsledku války.\n\n\n\n"}
{"id": "245675", "url": "https://cs.wikipedia.org/wiki?curid=245675", "title": "Modrý Nil", "text": "Modrý Nil\n\nModrý Nil resp. Abbaj ( [Abbaj Wenz], [an-Nīl al-Āzraq]) je jednou ze dvou zdrojnic řeky Nil. Protéká Etiopií a Súdánem. Jeho délka je 1600 km.\n\nHlavní zdrojnicí je Malý Abbaj, který pramení na jihozápadních svazích hor Čoke jižně od jezera Tana, do kterého ústí. Z jezera již řeka odtéká pod jménem \"Abbaj\" směrem k jihovýchodu. Ve vzdálenosti 20 km pod jezerem řeka překonává vodopád Tis Issat (výška 45 m). Řeka teče nejprve mezi nízkými břehy a potom 500 km kaňonem hlubokým 900 až 1200 m a širokým 100 až 200 m. Velkým obloukem se v oblasti etiopské vysočiny stáčí po směru hodinových ručiček k severozápadu do Súdánu, kde se nazývá \"Modrý Nil\". Mění zde svůj charakter, když pod městem Roseires má jen velmi malý sklon a silně meandruje. V súdánském Chartúmu vytváří spojením s Bílým Nilem tok řeky Nilu. Hlavní přítoky jsou Rahad a Dinder.\n\nZdroj vody je převážně dešťový. Průtoky vody silně kolísají. Minimální u Chartúmu činí 127 m³/s a maximální 5822 m³/s. Celkem za rok přivede do Nilu 52 km³ vody, což odpovídá průměrnému průtoku 1650 m³/s. Vodní režim \"Modrého Nilu\" má hlavní zásluhu na vzniku známých nilských záplav. V průběhu etiopského období dešťů (od června do září) roste průtok v korytě řeky a v září dosahuje v Chartúmu své maximální výšky 6 m.\n\nNa středním a dolním toku řeky se nacházejí významné hydroelektrárny Roseires a Sennar, které produkují téměř 80% spotřeby elektrické energie Súdánu. Vodní doprava je možná do vzdálenosti 580 km od ústí a při vyšších vodních stavech také na přítocích Rahad (250 km) a Dinder (600 km).\n\n\n"}
{"id": "245679", "url": "https://cs.wikipedia.org/wiki?curid=245679", "title": "Fandarja", "text": "Fandarja\n\nFandarja ( ) je řeka v Tádžikistánu (Sogdijský vilájet). Od soutoku zdrojnic je 24 km dlouhá, včetně zdrojnice Jaghnóbu 140 km. Povodí má rozlohu 3 230 km².\n\nVzniká soutokem řek Iskanderdarja a Jaghnób. Protíná Zeravšanský hřbet, přičemž vytváří kaňony a peřeje. Ústí zleva do Zeravšanu.\n\nZdrojem vody jsou sníh a ledovce. Ke zvýšení hladiny dochází od května do začátku září. Průměrný průtok vody činí 62,6 m³/s.\n\nÚdolím řeky prochází silnice Taškent – Dušanbe.\n"}
{"id": "245683", "url": "https://cs.wikipedia.org/wiki?curid=245683", "title": "Richard Bright (lékař)", "text": "Richard Bright (lékař)\n\nRichard Bright (28. září 1789, Bristol, Anglie – 16. prosince 1858, Londýn, Anglie) byl anglický lékař, nefrolog. Je všeobecně považován za zakladatele studia ledvinových onemocnění, jež pak vyústilo napřed v interní subspecializaci na ledvinové nemoci, později v chirurgickou specializaci na močové ústrojí.\n\nRichard Bright jako první upozornil na souvislost ledvinových nemocí s výskytem bílkoviny v moči. Své objevy uveřejnil v přednášce v Londýně v roce 1827. To byl základní objev, jelikož byl Bright první, kdo pochopil to, co se dnes zdá samozřejmé: že klíč k poznání nemocí ledvin i celého močového ústrojí je ve vyšetření moče. Dnes víme, že nejen chemickém, ale i mikroskopickém (tzv. vyšetření močového sedimentu).\n\nRichard Bright také jako první rozpoznal zánět ledvin (jeho příznaky mohou být otoky kloubů, těžké stavy, zvracení). Dnes se mu říká hlavně \"nefritis\", ale také Brightova nemoc.\n"}
{"id": "245684", "url": "https://cs.wikipedia.org/wiki?curid=245684", "title": "Merkur (mytologie)", "text": "Merkur (mytologie)\n\nMerkur, latinsky \"Mercurius\", je římský bůh obchodu. Velký význam získal pod řeckým a etruským vlivem, přičemž byl ztotožněn s jejich bohy Hermem a Turmsem. Poté byl počítán mezi \"Dii Consentes\" – dvanáct nejdůležitějších božstev. Kromě obchodu měl i další funkce, opět zpravidla pod řeckým vlivem, zahrnující například výmluvnost, provázení duší do podsvětí, zlodějství, štěstěny, zisku, blahobytu, losů, veselí a cestování. Přejal též Hermovy atributy jako hůl \"caduceus\", okřídlený klobouk a střevíce. S bohyní Carmentou zplodil syna Evandera, s nymfou Larou lary – duchy zemřelých.\n\nMerkurova jméno je odvozováno od latinského \"merx\" „zboží“. Jaan Puhvel to však považuje za lidovou etymologii a odvozuje jméno od etruského Turmse.\n\nMerkur pravděpodobně nepatřil mezi bohy uctívané v dobách počátku Říma, jelikož neměl svého flamena. Jeho kult se objevoval od 5. století, kdy se začal významněji rozvíjet obchod, a to pod řeckým vlivem zprostředkovaným Etrusky. Později se Merkur objevuje při lectisterniu 399 př. n. l. společně s Neptunem, poté v roce 217 př. n. l. s Ceres. Velkého významu dosáhl za císaře Augusta, který se s ním srovnával.\n\nMerkurův chrám se nacházel u Cirku Maximu mezi Palatinem a Aventinem mimo tehdejší pomerium a byl zasvěcen roku 495 př. n. l. na radu sybilských knih v době nedostatku obilí v době hospodářské krize. Společně s chrámem byla založena \"viri mercuriales\" – korporace obchodníků. Na výročí zasvěcení a vzniku spolku obětovali 15. května obchodníci Merkurovi a jeho matce Maie, přičemž pokropili své hlavy a zboží aby smyly vinu způsobenou podvodným jednáním. Vodu přitom brali z pramene či potoka nedaleko Porty Capeny zvaného \"Aqua Mercurii\", tedy asi dvěstě metrů od chrámu.\n\nKromě řeckého Herma a etruského Turmse byl ztotožňován s egyptským Anubidem a Thothem. Podle Julia Caesara byl Merkur nejuctívanějším božstvem Galů, míněn je pravdododobně Esus či Lugus. Totéž říká Tacitus o Germánech, přičemž je pravděpodobně myšlen Wotan.\n\nZnamení boha Merkura je vyobrazeno na symbolu české celní správy, užívaném např na identifikačním znaku.\n\nZnamení boha Merkura je také zobrazeno na ekvádorském státním znaku (mezi komínem na přídi a kolesem uprostřed lodi).\n\n"}
{"id": "245691", "url": "https://cs.wikipedia.org/wiki?curid=245691", "title": "Hrana (graf)", "text": "Hrana (graf)\n\nHrana je v teorii grafů uspořádaná nebo neuspořádaná dvojice (obecně \"k\"-tice) vrcholů grafu. Graficky se znázorňuje jako přímka nebo oblouk mezi vrcholy, které spojuje.\n\n\nHrana může být ohodnocena. Ohodnocení hrany vyjadřuje kvalitu nebo kvantitu vztahu mezi dvěma vrcholy (například vzdálenost, průchodnost apod.).\n\nVýskyt různých typů hran má vliv na označení grafu:\n\nPojem rovnoběžné (paralelní) hrany má význam u grafu s násobnými hranami. Pojem rovnoběžných hran je důležitý při určování několika různých vlastností grafů, například: Stupeň uzlu, jestli je graf obyčejný, úplný, prostý nebo například souvislost grafů či jiné.\n"}
{"id": "245695", "url": "https://cs.wikipedia.org/wiki?curid=245695", "title": "Ústní ústrojí", "text": "Ústní ústrojí\n\nÚstní ústrojí je ústrojí, které mají členovci u ústní dutiny a které slouží k přijímání potravy. V podstatě se jedná o přeměněné párové končetiny respektive hlavové přívěsky tří ústních článků. Jednotlivé rody (zpravidla však čeledi) mají stejný typ ústního ústrojí, u hmyzu s proměnou dokonalou může být rozdílné ústní ústrojí v larválním stadiu a u dospělce.\n\nÚstní ústrojí vzniklo přeměnou hlavových přívěsků, ty ovšem nebyly u všech členovců stejné, proto u mnoho druhů nemá všechny zde zmiňované části u některých se vyvinuly i jiné specifické části. Přesto lze tvrdit, že ústní ústrojí je v drtivé většině případů složeno z jednoho páru kusadel (mandibuly) a dvou párů čelistí (maxilly). Z tohoto základního schématu lze vyjmout především pavoukovce, kteří mají jeden pár makadel (padipalpy) a jeden klepítek (chelicery). Jednotlivé typy ústního ústrojí pak mají různé odchylky, kdy v něm není některá část zapojena, anebo naopak je do něj zapojena jiná část (nejčastěji pysk, nebo patro).\n\nZa základní ústní ústrojí je považováno ústní ústrojí kousací, které se vyvinulo jako první a bylo u všech členovců, ostatní typy vznikly jako reakce na přechod druhu na jinou potravu. Kousací ústní ústrojí umožňuje zpracovávat potravu okusováním, tzn. že členovci, kteří mají takové ústní ústrojí se mohou živit jak rostlinnou tak živočišnou potravou. Tento typ je nejrozšířenější a lze se s ním setkat u např. u brouků, švábů, mravenců atp.\n\nDalší ústní ústrojí rozlišujeme, podle přizpůsobení ústních orgánů, ty mohou být lízací, sací a bodací. Od toho se vyvinulo ústní ústrojí sací, které nalezneme u motýlů a ústní ústrojí lízací, které má spojené čelisti a spodní pysk. Jeho představiteli jsou včely a čmeláci.\n\nKombinací bodavých orgánů s orgány lízacími a sacími vznikla ústní ústrojí bodavě sací a lízavě sací. Přičemž bodavě sací ústní ústrojí má několik typů, zjednodušeně lze říci, že jeho poznávacím znamením je sosák. Jedná se o přeměněné kousací ústrojí, které je u různých řádů různě uzpůsobeno. Příkladem výskytu jsou komáři, mšice a mouchy.\n"}
{"id": "245698", "url": "https://cs.wikipedia.org/wiki?curid=245698", "title": "Psycho", "text": "Psycho\n\nPsycho je americký hororový snímek, natočený roku 1960 Alfredem Hitchcockem podle románu Roberta Blocha. Všeobecně bývá konstatováno (kupř. Truman Capote v knize rozhovorů), že literární předloha je slabší než film. Ani z hlediska detektivky kniha vzhledem k pointě neobstojí, protože autor užívá zavádějící věty, které znemožňují uhádnout řešení.\nHitchcock se v případě tohoto filmu odchýlil od běžné praxe a natočil ho s nižšími náklady a štábem ve stylu svého televizního seriálu (jím ovšem režírovaného jen v případě asi deseti epizod), který byl na vrcholu popularity. Výsledkem byl i výrazný finanční úspěch.\n\nMladá žena Marion odcizí zaměstnavateli větší částku peněz a uprchne s nimi z města. Na útěku se na noc zastaví v motelu. Majitel motelu se jí svěří, že žije v domě nad motelem se starou matkou. Při sprchování je později Marion zavražděna nožem. O chvíli později se na místě objevuje majitel motelu a nepřímo obviňuje z vraždy matku. Nicméně koupelnu, v níž k vraždě došlo, uklidí a tělo Marion včetně jejího auta zaveze do bažiny. Zmizelou Marion ale velmi brzo začne hledat její sestra Lila a milenec Marion Sam, kteří si na tento úkol najmou soukromého detektiva. Ten najde stopu Marion až do motelu a začíná tam pátrat. Při tom je ale také zavražděn. Současně se Lila a Sam dozvídají, že matka majitele motelu je již mnoho let mrtvá. Vypraví se proto do domu u motelu. Tam je Lila napadena postavou v ženských šatech, při potyčce však vyjde najevo, že je to majitel motelu převlečený za mrtvou matku. V závěrečné scéně je vysvětleno, že majitel motelu svou matku zabil a propadl duševní chorobě, kdy se za ni vydával.\nAsi nejznámější scénou je zavraždění Marion ve sprše. Sám Alfred Hitchcock o natáčení této scény (v knize \"Rozhovory Hitchcock Truffaut\", Československý filmový ústav 1987, překlad Lubomír Oliva) říká:\n\n\"„Natáčení této scény trvalo sedm dní a pětačtyřicet sekund filmu obsahuje sedmdesát různých postavení kamery. Pro tuto scénu mně vyrobili skvělou figurínu, z níž měla pod ranami nože prýštit krev, ale nepoužil jsem ji. Raději jsem natáčel s dívkou, nahým dvojníkem, který zastupoval Janet Leighovou. Z Janet vidíme jen ruce, ramena a hlavu. Všechno ostatní byl dvojník. Nůž se přirozeně ani jednou nedotkl těla, všechno se dělalo montáží. (…) V té scéně je nejvíc násilí z celého filmu. Jak se děj rozvíjí, je násilí stále méně, protože vzpomínka na tu první vraždu stačí vyvolat úzkost v okamžicích napětí, které následují.“\"\n\nFilm se dočkal tří pokračování, z nichž třetí režíroval sám představitel hlavní role Anthony Perkins (mimochodem, v knize je tento hrdina tlustý). Čtvrté z nich je prequel, kde sice Perkins opět hraje, jeho Normana Batese v mládí a při utváření úchylky však představuje jiný herec (Perkins zemřel během příprav pátého dílu).\nZajímavost: Série tudíž momentálně (2010) má podobnou strukturu jako čtyři filmy o Hannibalu Lecterovi, z nichž poslední se rovněž stal prequelem.\nZatímco k filmům s Hannibalem však existují jako předlohy Harrisovy romány, Bloch napsal romány pouze tři a otázkou je, nakolik se jich drží druhý a třetí díl filmového Psycha.\nObě série spojuje i tatáž postava reálného vraha Eda Gaina, avšak pozor: Zatímco u Blocha byl předlohou Normana Batese, u Harrise je pouze vzorem pro vraha, po kterém pátrá Hannibal v románu a filmu Mlčení jehňátek.\n\n"}
{"id": "245701", "url": "https://cs.wikipedia.org/wiki?curid=245701", "title": "Purus", "text": "Purus\n\nPurus ( , ) je řeka v Peru a v západní Brazílii (státy Acre, Amazonas). Je pravým přítokem Amazonky a s délkou toku 3 379 km i nejdelším přítokem této řeky. Povodí má rozlohu 63 166 km².\n\nPramení na území Peru v předhůří Peruánských And (La Montaňa). Na středním a dolním toku protéká Amazonskou nížinou, kde je koryto velmi členité. Břehy jsou hlinité lehce vodou narušitelné a porostlé vlhkým tropickým lesem. Významným pravostranným přítokem je řeka Rio Acre.\n\nZdrojem vody jsou převážně dešťové srážky. Nejvodnější je od ledna do května s maximem v březnu a dubnu, naopak nejméně vody má od srpna do října. Průměrný průtok u ústí do Amazonky činí asi 8 400 m³/s.\n\nVodní doprava je možná po celé délce toku.\n\n"}
{"id": "245704", "url": "https://cs.wikipedia.org/wiki?curid=245704", "title": "Klobouk (rozcestník)", "text": "Klobouk (rozcestník)\n\nKlobouk má více významů:\n\n\n\n\nNěmecké pojmenování \"„Hutberg“\" (nebo pouze \"„Hut“\") může znamenat „vrch Klobouk“ (r Hut = klobouk), ale také „Strážný vrch“ (e Hut = ochrana, stráž). Proto se může stát, že tam, kde byl název z němčiny počeštěn, se mohou v různých zdrojích vyskytovat názvy oba. To je případ třeba vrchu Strážný (Ralská pahorkatina, 492 m).\n\n\n\n"}
{"id": "245715", "url": "https://cs.wikipedia.org/wiki?curid=245715", "title": "Kozí hřbety", "text": "Kozí hřbety\n\nNázev Kozí hřbety nebo Kozí hřbet nese více různých objektů: \n\n\n\n\n\n"}
{"id": "245717", "url": "https://cs.wikipedia.org/wiki?curid=245717", "title": "Kotlina", "text": "Kotlina\n\nKotlina je rozlehlá oblast, která je ze všech stran obklopena vyvýšeninami. Kotlina může být zcela uzavřená (bezodtoková) nebo může mít odtok. Kotlina může vzniknout důsledkem horotvorných pohybů (orogeneze) nebo působením eroze.\n\n"}
{"id": "245718", "url": "https://cs.wikipedia.org/wiki?curid=245718", "title": "Ukrajinské Karpaty", "text": "Ukrajinské Karpaty\n\nUkrajinské Karpaty () jsou část Východních Karpat, která se nachází na západě Ukrajiny. Zasahují na území Lvovské, Ivanofrankivské, Zakarpatské a Černovické oblasti. Délka od Sanu k pramenům Sučavy činí 280 km a šířka více než 100 km. Zabírají plochu 24 000 km². Horské hřbety rozdělené podélnými sníženinami a ohraničené hlubokými příčnými dolinami se táhnou ze severozápadu na jihovýchod.\n\nZasahují na území následující geomorfologických subprovincií, resp. jejich částí:\n"}
{"id": "245719", "url": "https://cs.wikipedia.org/wiki?curid=245719", "title": "Šachdara", "text": "Šachdara\n\nŠachdara, Jižní Šachdara nebo také Džaušangoz (rusky \"Шахдара\", \"Южная Шахдара\" nebo \"Джаушангоз \") je řeka v Tádžikistánu (Horní Badachšán). Je 142 km dlouhá. Povodí má rozlohu 4180 km².\n\nÚstí zleva do Guntu (povodí Amudarji).\n\nZdrojem vody jsou sníh a ledovce. Ke zvýšení hladiny dochází v červenci. Průměrný průtok vody činí 35,2 m³/s.\n\nVyužívá se na zavlažování.\n"}
{"id": "245721", "url": "https://cs.wikipedia.org/wiki?curid=245721", "title": "Mistrovství světa v ledním hokeji 2008 (Divize I)", "text": "Mistrovství světa v ledním hokeji 2008 (Divize I)\n\nV rámci turnaje Mistrovství světa v ledním hokeji divize I se o možnost účastnit se v roce 2009 hlavního turnaje mistrovství světa utkalo ve dnech 13.–19. dubna 2008 12 týmů. Ty byly rozděleny do dvou nezávislých šestičlenných skupin. Vítězný celek každé skupiny si pro příští rok zajistil účast v hlavním turnaji, naopak poslední týmy sestoupily do divize II.\n\nUtkání se hrála v Rakouském Innsbrucku, v TWK aréně. Roli favorita potvrdil domácí celek, který v celku s přehledem zvítězil. Překvapením byly výkony jihokorejců, kteří sice nakonec sestoupili do divize II, ale ještě 61 sekund před koncem rozhodujícího duelu s Nizozemskem vedli 5:4. Pak ale přišla nešťastná teč a vlastní gól Yoon Kyung Wona a v poslední minutě prodloužení pak rozhodl o sestupu jihokorejců Jamie Schaafsma.\n\n13. dubna - Innsbruck\n\n13. dubna - Innsbruck\n\n13. dubna - Innsbruck\n\n14. dubna - Innsbruck\n\n14. dubna - Innsbruck\n\n14. dubna - Innsbruck\n\n16. dubna - Innsbruck\n\n16. dubna - Innsbruck\n\n16. dubna - Innsbruck\n\n18. dubna - Innsbruck\n\n18. dubna - Innsbruck\n\n18. dubna - Innsbruck\n\n19. dubna - Innsbruck\n\n19. dubna - Innsbruck\n\n19. dubna - Innsbruck\nMistrovství světa divize I 2008, skupina B se konalo od 13. do 19. dubna 2008 v japonském Sapporu.\n\nZápasy skupiny B se odehrály v japonském Sapporu, v Tsukisamu Sapporo Aréně. Předpokládalo se, že o postupu se rozhodne ve vzájemném duelu domácího celku s Ukrajinou. Japonsko však nečekaně prohrálo po dvou neuznaných gólech z nichž nejméně jeden určitě platit měl (nutno však podotknout, že rozhodčí nemohl posoudit situaci na videu) s Maďarskem a to se pak postaralo o obrovské překvapení, když ve vzájemném duelu porazilo i Ukrajinu 4:2 a bez ztráty bodu postoupilo mezi elitu.\n\n13. dubna - Sapporo\n\n13. dubna - Sapporo\n\n13. dubna - Sapporo\n\n14. dubna - Sapporo\n\n14. dubna - Sapporo\n\n14. dubna - Sapporo\n\n16. dubna - Sapporo\n\n16. dubna - Sapporo\n\n16. dubna - Sapporo\n\n18. dubna - Sapporo\n\n18. dubna - Sapporo\n\n18. dubna - Sapporo\n\n19. dubna - Sapporo\n\n19. dubna - Sapporo\n\n19. dubna - Sapporo\n\n\n"}
{"id": "245731", "url": "https://cs.wikipedia.org/wiki?curid=245731", "title": "Vodopády Kravica", "text": "Vodopády Kravica\n\nVodopády Kravica se nacházejí na ponorné řece Trebižat v Bosně a Hercegovině, asi 10 km od Međugorje, poblíž obce Gornji Studenci nedaleko turisticky vyhledávaného města Mostar. Jsou přes 120 metrů široké a 27 metrů vysoké. Jsou častým a oblíbeným výletním místem Chorvatů a Bosňáků, zatímco Srbové je příliš nevyhledávají, mají to totiž daleko.\n"}
{"id": "245732", "url": "https://cs.wikipedia.org/wiki?curid=245732", "title": "Joe Jenčík", "text": "Joe Jenčík\n\nJoe Jenčík, vlastním jménem Josef Jenčík, křtěný Josef Jan (22. října 1893 Královské Vinohrady – 10. května 1945 Praha) byl český tanečník, publicista, pedagog, choreograf a herec. Podílel se na choreografii více než 70 českých filmů (např. \"Pudr a benzin\").\n\nPřesto, že se vyučil strojním zámečníkem a tanec začal studovat až soukromě u A. Viscusiho v sedmnácti letech, už v roce 1913 tančil ve sboru Národního divadla a od roku 1914 byl sólistou Městského divadla na Královských Vinohradech (dnešní Vinohradské divadlo).\n\nPo návratu z fronty 1. světové války působil v mnoha pražských kabaretech (např. Červená sedma) jako tanečník a choreograf. V letech 1928–1929 byl choreografem a uměleckým ředitelem kabaretu Lucerna.\n\nPak získal angažmá v Osvobozeném divadle. Připravil choreografie pro celou řadu revue Voskovce a Wericha. Od roku 1932 byl hostujícím choreografem pražského Národního divadla a v roce 1937 se stal řádným členem baletu Národního divadla. Zde působil jako choreograf a baletní mistr až do roku 1943. V letech 1941–1943 učil na konzervatoři v Praze.\n\nVěnoval se také tzv. davové choreografii a připravil řadu masových vystoupení (např. II. Dělnická olympiáda nebo IX. Všesokolský slet)\n\n\n\n\n\n\n"}
{"id": "245742", "url": "https://cs.wikipedia.org/wiki?curid=245742", "title": "Hólar", "text": "Hólar\n\nHólar í Hjaltadal je malá vesnice na severu Islandu, nedaleko fjordu Skagafjörður, ve stejnojmenné obci. Leží 379 km od Reykjavíku. Žije zde okolo 100 obyvatel. Město bylo založeno v roce 1106. V Hólaru sídlili významní biskupové Jón Arason, Guðbrandur Þorláksson, Guðmundur Arason a Jón Ögmundsson.\n"}
{"id": "245743", "url": "https://cs.wikipedia.org/wiki?curid=245743", "title": "Koněspřežná dráha České Budějovice – Linec", "text": "Koněspřežná dráha České Budějovice – Linec\n\nKoněspřežná dráha České Budějovice – Linec byla první koněspřežnou železnicí na evropském kontinentu postupně uvedenou do provozu v letech 1827–1836 v trase České Budějovice – Linec – Gmunden. Sloužila především nákladní dopravě soli z hornorakouské Solné komory \"(Salzkammergut)\" do Čech.\n\nPlán na dopravní spojení řek Vltavy a Dunaje je doložen již z doby Karla IV., podrobně se jím však zabýval až Lothar Vogemonte začátkem 18. století. Vypracoval návrh s třemi různými trasami vodních kanálů, který se však neuskutečnil ani za tehdy vládnoucího Josefa I., ani za jeho nástupce Karla VI. Během 18. století se pak objevovaly ještě další návrhy (Albert ze Sterndahlu 1768, Walcher), uspěl však jen Josef Rosenauer se svým Schwarzenberským kanálem. Ten byl však používán jen pro plavení dřeva.\n\nOtázku spojení Vltavy s Dunajem oživil úspěch Františkova plavebního kanálu mezi Dunajem a Tisou. Její stavitel Jan Jonas, rytíř z Freyenwalde, podnítil roku 1807 vznik České hydrotechnické privátní společnosti, která si za svého vědeckého ředitele zvolila Františka Josefa Gerstnera. Ten s pochozí komisí projel celé území, kudy měl vodní kanál vést. Na valném shromáždění členů společnosti pak 31. března 1808 navrhl, aby byla namísto vodního kanálu postavena železnice. Tento návrh se nepodařilo realizovat. František Josef Gerstner myšlenku dále rozpracoval v pojednání Královské české společnosti nauk z roku 1813, ale další pokrok přišel až v roce 1819, kdy se na Gerstnera obrátil hrabě Filip Stahl, vedoucí komerční dvorské kanceláře. Rakousko totiž ve stejném roce uzavřelo s dalšími devíti státy dohodu o svobodné labské plavbě, v jejímž textu se zavázalo spojit Labe a Dunaj vodním kanálem nebo železnicí.\n\nRealizace projektu se ujal Gerstnerův syn František Antonín Gerstner, profesor na vídeňské polytechnice a přinejmenším stejně nadaný stavitel jako jeho otec. 7. září 1824 obdržel privilegium ke stavbě a provozu „železné silnice“ z Českých Budějovic do Lince na dobu padesát let. Toto privilegium postoupil Gerstner na jaře roku 1825 C.K. první privilegované železniční společnosti, která ho pověřila stavbou dráhy jako stavbyvedoucího. V létě 1825 byla zahájena stavba 64 km dlouhého úseku z Budějovic do Kerschbaumu (nedaleko hranic). Práce na stavbě pokračovala rychle a tak mohl být již v září 1827 zahájen zkušební provoz mezi Budějovicemi a Leopoldschlagem. O rok později, 30. září 1828 začal provoz veřejné (z počátku pouze nákladní) dopravy. Stavba se ale neočekávaně prodražila, a proto se muselo přistoupit k úspornějšímu řešení, což znamenalo obětovat původní návrh. To si F. A. Gerstner na svědomí nevzal a svou funkci přenechal Matyáši Schönererovi. Ten sice stavěl úsporněji, ale pro pozdější využití byla trať zejména kvůli příliš malým poloměrům oblouků nepoužitelná. Doprava mezi Českými Budějovicemi a Lincem byla (jako třetí na evropském kontinentu) zahájena 1. srpna 1832.\n\nVozy vyjížděly z budějovického Pražského předměstí. Na 128,7 km dlouhé trati bylo 10 stanic, z nichž 6 bylo tzv. přepřahacích, v nichž se vyměňovaly koňské potahy. O stav trati se starali strážní v 52 strážních domcích, ke službě bylo připraveno kolem 800 koní, 762 nákladních a 69 osobních vozů. Náklady se solí nebo dřevem se zde převážely po celý rok. Zato osobní doprava mohla fungovat pouze v létě. Osobní vozy se podobaly dostavníkům s kapacitou od šesti do čtyřiadvaceti míst ve dvou třídách. Cesta trvala 14 hodin. Vozy vyjížděly pravidelně v pět hodin ráno a křižovaly se u hornorakouského Kerschbaumu.\n\nSvršek se poněkud lišil od dnešního. Na pražcích, vzdálených 1 sáh (1,896 m) od sebe byly upevněny podélné trámy a na nich pak přikovány 3 metry dlouhé litinové kolejnice. Rozchod byl 1106 mm. Pražce byly uloženy v kamenných stoličkách tvaru U, které byly samostatné pro každou kolejnici.\n\nV době zahájení provozu koněspřežky už v Anglii a v Americe sklízela úspěchy parostrojní železnice a v následujících desetiletích tento nový fenomén zasáhl i zbytek světa. Společnost západní dráhy císařovny Alžběty, které dráha koňky na konci šedesátých let devatenáctého století patřila, se musela těmto okolnostem přizpůsobit a začala přestavovat koňskou dráhu na železniční trať o rozchodu 1435 mm pro provoz vlaků tažených parními lokomotivami. Přestavba probíhala od roku 1868 do zimy 1873. Osobní doprava na koněspřežce skončila 12. prosince 1872, a to jízdou v úseku Wartberg – Linec. Dne 20. prosince 1873 pak byl zahájen lokomotivní provoz na celé trati z Budějovic do Lince.\n\nVzhledem k tomu, že skoro celá česká část železnice byla převzata pro parní provoz, nezachovalo se toho z původní dráhy příliš mnoho:\n\n\n\n"}
{"id": "245748", "url": "https://cs.wikipedia.org/wiki?curid=245748", "title": "Relevance", "text": "Relevance\n\nRelevance (z lat.) znamená významnost či důležitost, obvykle ve vztahu k nějakému cíli nebo záměru. Informace, okolnost nebo prostředek je vzhledem k danému cíli relevantní, pokud významně zvyšuje nebo snižuje pravděpodobnost jeho dosažení. V opačném případě je vůči tomuto cíli irelevantní. \nRelevance tedy silně závisí na kontextu a co může být v jednom kontextu relevantní, může být v jiném kontextu zcela nevýznamné.\n\nRelevance může být v určité situaci objektivní: pro člověka trpícího kurdějemi je léčení vitaminem C relevantní (náležité, vhodné, účinné), protože významně zvyšuje pravděpodobnost, že se uzdraví, kdežto léčba například penicilinem nikoli.\n\nObvykle však relevance závisí ještě na tom, jaký záměr nebo cíl člověk právě sleduje. Pro člověka, který čeká na vlak, je informace o zpoždění relevantní (významná, důležitá), pro náhodného kolemjdoucího naopak irelevantní. \n\nRelevance však může záviset i na názorech a hypotézách, a je pak výrazně subjektivní. Pro člověka, který věří na horoskopy, může být přesný údaj o hodině narození jeho partnerky relevantní, pro ostatní spíše irelevantní. Při vyšetřování úmrtí pana X budou různé okolnosti a informace relevantní podle toho, jakou hypotézu vyšetřovatel sleduje. Pokud je přesvědčen, že X byl zavražděn, může být relevantní téměř cokoli, co se v jeho okolí událo, jeho styky, minulost a podobně. Pokud je přesvědčen, že jde o nešťastnou náhodu, bude za relevantní pokládat daleko méně okolností.\n\nPro informační vědu a vyhledávání informací je relevance klíčový pojem. Při vyhledávání informací se relevancí rozumí významnost či přiměřenost nalezených (vybraných) dokumentů vzhledem k zadanému dotazu či rešerši. Může se měřit tak, že se jednotlivým vyhledaným dokumentům přiřadí dílčí relevance a ty se pak statistickými metodami mohou vyhodnotit, porovnávat atd. Počítačové vyhledávací systémy často měří relevanci jako míru shody mezi zadaným klíčem a nalezenou referencí.\n\nTaké v informační vědě lze relevanci chápat dvojím způsobem: buďto jako (objektivní) relevanci dokumentu vzhledem k tématu dotazu (rešerše), anebo jako významnost dokumentu pro uživatele, na níž se bude podílet celá řada dalších okolností (novost informace, aktuálnost, srozumitelnost atd.).\n\n\n"}
{"id": "245756", "url": "https://cs.wikipedia.org/wiki?curid=245756", "title": "Sørvágsvatn", "text": "Sørvágsvatn\n\nSørvágsvatn nebo Leitisvatn je největší jezero na Faerských ostrovech. Leží v jižní části ostrova Vágar. Rozloha jezera je 3,43 km². Z jezera odtéká do Atlantského oceánu vodopád Bøsdalafossur. Na východ od jezera jsou 146 metrů vysoké skály Trælanípa. Na jezeře jsou dobré podmínky pro chytání ryb.\n\n"}
{"id": "245757", "url": "https://cs.wikipedia.org/wiki?curid=245757", "title": "Oltyně", "text": "Oltyně\n\nOltyně () je vesnice v okrese Tábor v Jihočeském kraji. Leží 12 km západně od Tábora na rozbočení silnic I/19 (vede dále směr Milevsko) a I/29 (směr Písek). Patří pod obec Opařany spolu s dalšími místními částmi Hodušín, Nové Dvory, Olší, Podboří a Skrýchov u Opařan. V roce 2011 zde trvale žilo 74 obyvatel. \"Oltyňským rybníkem\" při severozápadním okraji vsi protéká Oltyňský potok.\n\nPrvní písemná zmínka o vesnici pochází z roku 1378. Oltyně patřívala v dávné minulosti k hradu Příběnice. V polovině šestnáctého století se osada uvádí v seznamu bechyňského majetku. V roce 1551 Oltyni koupil Jindřich Hozlauer z Hozlaua, v roce 1560 zde jeho syn Kryštof nechal postavit tvrz. Poslední zmínka o tvrzi je pochází z roku 1790. Oltyňský statek koupil roku 1635 Jan Kryštof Neychyger z Oberneychynku a spojil ho se stádleckým majetkem. V roce 1859 se statek osamostatnil, když byl oddělen od stádleckého majetku. Majitel panství Josef Fellner z Feldeggu zde nechal postavit novorenesanční zámek.\n\nZámek Oltyně je novorenesanční zámek, umístěný v anglickém parku a lese s bujnou vegetací. Atmosféru zámeckého panství utvářejí mohutné stromy, některé až 300 let staré. Původní obdélníková budova byla z části dřevěná, později bylo přistavěno pravé křídlo. Sňatkem Anny Fellner z Feldeggu s Janem Křižíkem (synem vynálezce Ing. Františka Křižíka) přešel zámek do držení rodu Křižíků.\n\nV třicátých let 20. století byla v zámku škola – anglická dívčí kolej; v březnu roku 1953 zde byla otevřena Léčebna TBC a respiračních nemocí, později Léčebna dlouhodobě nemocných. V roce 2000 se (v rámci restitucí) stal majitelem zámku prapravnuk Františka Křižíka, Čechoameričan Jiří Bárta. Na podzim roku 2006 se manželé Bártovi rozhodli převážně zrekonstruovaný zámek opustit.\n\n"}
{"id": "245758", "url": "https://cs.wikipedia.org/wiki?curid=245758", "title": "Nožovec velký", "text": "Nožovec velký\n\nNožovec velký (\"Chitala chitala\" nebo \"Notopterus chitala\"; Hamilton, 1822), známý také pod slovenským názvem nožovec čitala, je masožravá ryba z čeledi nožovcovití. Dorůstá délky až 90 – 100 cm. Pohybuje se pomocí vlnivého pohybu řitní ploutve. Pochází z jižní a jihovýchodní Asie, z oblasti Malajsie, Sumatry a Indie. Ve své domovině je považován za pochoutku.\n"}
{"id": "245765", "url": "https://cs.wikipedia.org/wiki?curid=245765", "title": "Kafirnigan", "text": "Kafirnigan\n\nKafirnigan ( ) je řeka v Tádžikistánu (Chatlanská, Centrálně spravovaná oblast). Je 387 km dlouhá. Povodí má rozlohu 11 600 km².\n\nVzniká soutokem dvou zdrojnic, které stékají z jižních svahů a částečně také z ledovců Hissarského hřbetu. Protéká Gissarskou dolinou. Na dolním toku jsou břehy pokryté skřípincem a pobřežními lesy. Ústí zprava do Amudarji.\n\nZdrojem vody je převážně sníh. Průměrný průtok vody v ústí činí 156 m³/s. Průměrná roční kalnost vody na dolním toku činí přibližně 1500 g/m³.\n\nVyužívá se na zavlažování. Na řece leží město Vachdat.\n"}
{"id": "245768", "url": "https://cs.wikipedia.org/wiki?curid=245768", "title": "Jules Massenet", "text": "Jules Massenet\n\nJules Émile Frédéric Massenet (12. května 1842, Montaud, Saint-Étienne, Francie – 13. srpna 1912, Paříž) byl francouzský skladatel období romantismu. Nejvíce ho proslavily jeho opery, které byly velice populární na konci 19. a na začátku 20. století; poté většina z nich upadla téměř do zapomnění a teprve v osmdesátých letech byly znovu objevovány. Mezi jeho nejznámější opery patří nepochybně \"Manon\" (1884) a \"Werther\" (1892). Značná pozornost je v současnosti věnována také Massenetově opeře Thaïs.\n\nMassenet se narodil ve vesnici Montaud, což je nyní městská část Saint-Étienne, jako syn mistra kovolijce. Když mu bylo jedenáct, odstěhovala se jeho rodina do Paříže, kde získal první poznatky o hudbě od své matky, která rovněž učila i jiné žáky, aby si rodina přilepšila. Od svých jedenácti let navštěvoval pařížskou konzervatoř a činil značné pokroky, především pod vedením skladatele Ambroise Thomase (1811-1896). Nadto v roce 1863 získal prestižní \"Prix de Rome\", což mu umožnilo strávit čtyři roky ve vile Medici v Římě, kde se seznámil s Franzem Lisztem. Začal dávat hodiny klavíru a získával zkušenosti s divadlem a populární hudbou tím, že příležitostně hrál na bicí nástroje v orchestru pařížské Opery a v barech.\n\nPo návratu do Paříže se 8. října 1866 oženil se svou žačkou Constancií de Saint-Marie. V následujících letech byla na doporučení Thomase jeho opera \"La Grand'tante\" uvedena v Opéra-Comique. Byla to první část celého cyklu oper, které měl Massenet v následujících pětačtyřiceti letech svého života napsat; poslední premiérou jeho života byla opera \"Řím (Roma)\" v Monte Carlu v roce 1912.\n\nJules Massenet patřil k těm skladatelům, kteří měli velký úspěch již za svého života. Poprvé se úspěch dostavil s oratoriem \"Marie-Magdeleine\" z roku 1873, ale byla to opera \"Le Roi de Lahore\" o čtyři roky později, díky níž se stal slavným. Jeho největší úspěch mu však přinesla opera \"Manon\", inspirovanou novelou abbého Prévosta (použitou rovněž Puccinim v opeře \"Manon Lescaut\"), vyprávějící příběh kurtizány a jejího idealistického mladého milence, Chevalliera de Grieux. Další kurtizána, tentokrát z Egypta ve 4. století, je postavou Massenetovy úspěšné opery \"Thaïs\" (1894). Mužské hlavní postavy zobrazil v operách \"Le Cid\" (1885), \"Werther\" (1892), a \"Don Quijotte\" z roku 1910. \"Don Quijotte\" byl jeho posledním větším úspěchem. Jeho sláva pronikala i za hranice Francie, a proto se i některé premiéry konaly v důležitých operních centrech Evropy, například \"Werther\" byl prvně uveden ve Vídni a \"La Navarraise\" v Londýně.\n\nMnoho let také působil jako učitel skladby na pařížské konzervatoři, kam nastoupil v roce 1878 a setrval zde až do své smrti, tj. do roku 1912. Je pochován na hřbitově v Égreville (Seine-et-Marne).\n\nDílo Julesa Masseneta zahrnuje kromě oper, kterého jej proslavily, v menším míře i duchovní hudbu, balety, scénickou hudbu pro divadlo a mnoho písní. Mezi jeho reprezentativní díla patří hlavně: \"Manon\" (1884), \"Werther\" (1892), \"Thais\" (1894), \"Le Cid\" (1885) nebo například \"Le Jongleur de Notre-Dame\" (1902).\n\n\n\n\n\n\n\n"}
{"id": "245769", "url": "https://cs.wikipedia.org/wiki?curid=245769", "title": "Omurtag", "text": "Omurtag\n\nOmurtag nebo Omortag, přezdívaný \"chán stvořitel\", byl v letech 814/815 – 831 bulharský vládce.\n\nBěhem celé své vlády musel čelit nájezdům Byzance, hlavně na východní hranici. Tato situace donutila Omurtaga podepsat s Byzantinci mírovou smlouvu.\n\nPozitivnější věcí však bylo rozšíření bulharského území – na severozápad až k městům Bělehrad a Braničevo a na východ, postupně, až k řece Dněpr.\n\nChán chtěl se sousedy žít v míru a vést války proti Franské říši a Kabarům. \"„Tyto války začaly ještě nepřátelé bulharského národa…“\" píše se v historických pramenech. Jen války proti Byzantincům byly neúspěšné a výsledky se odrážely v diplomatickém kontaktu těchto dvou zemí.\n\nZmíněná mírová smlouva, která byla podepsána na dobu 30 let aspoň obměkčila napětí v oblastech u bulharských hranic. Byzantští vězni byli propuštěni na svobodu a Bulhaři za ně dostali jako výkupné část Byzantské říše a bulharská armáda se dokonce zavázala, že pomůže zabránit vzniku revoluce proti panovníkovi v Konstantinopolu.\n\nOmurtag pomocí diplomatických schopností dokázal udržet mír s Maďary. Stále měl přehled o vnitřních záležitostech Bulharska a naproti tomu ještě stíhal rozšiřovat svou zem. Kdokoliv, kdo se proti němu pokusil zasáhnout a zničit jeho stát, byl krutě potrestán.\n\nAby mohl lépe spojit Bulhary a Slovany do jednoho státu, oženil se se Slovankou a dvěma synům dal slovanská jména – \"Enravota\" a \"Zvinica\". Reformoval zákony, aby mohl mít větší moc jak doma, tak i v zahraničí.\n\nBojoval proti šiřitelům křesťanství, kteří přišli z Byzance, protože věřil, že budou rozšiřovat byzantský vliv v zemi.\n\nV období rostoucí slávy, síly a míru začal chán stavět svůj palác. Jeho místo bylo ve městě Pliska, které bylo znova přejaté od Byzantinců. Bylo to honosné dílo a chán byl na něj patřičně hrdý. Dvůr paláce byl postaven na řece Tiča. Na čtyřech sloupech stáli dva lvi jako symbol bulharské síly. Nahoře na vstupní bráně bylo napsáno: \"„Něchť Bůh dovolí panovníkovi panovat tak dlouho, jak jen řeka Tiča bude téct… Jeho vláda spolu s bulharským národem vítězila nad jeho nepřáteli“.\"\n\nV domácí politice Omurtag zdatně dokončil správní reformy zahájené chánem Krumem. Ty ukončily bulharsko-slovanskou dualitu státu a autonomii slovanských kmenů.\n"}
{"id": "245770", "url": "https://cs.wikipedia.org/wiki?curid=245770", "title": "Filip I. Orleánský", "text": "Filip I. Orleánský\n\nFilip I. vévoda orleánský, známý také jako \"Monsieur\" (21. září 1640 Saint-Germain-en-Laye – 9. června 1701 zámek Saint-Cloud), byl druhorozený syn francouzského krále Ludvíka XIII. a mladší bratr krále Ludvíka XIV. Stal se zakladatelem dynastie Bourbon-Orléans.\n\nFilip se narodil jako druhorozený syn francouzského krále Ludvíka XIII. z rodu Bourbonů a jeho manželky Anny Rakouské z rodu španělských Habsburků. Filip byl o dva roky mladší než jeho bratr a pozdější král Ludvík XIV. Filip měl jako dítě titul vévody z Anjou. Po smrti svého otce v roce 1643 a korunovaci svého staršího bratra se stal následníkem trůnu a byl zván Grand Dauphin (tento titul držel v letech 1643 až 1661). U dvora byl v té době znám též jako Malý Monsieur, aby se odlišil od svého strýce Gastona, zvaného Velký Monsieur. Po Gastonově smrti v roce 1660 pak získal jeho údělné panství, vévodství orleánské.\n\nFilip byl od samého počátku považován za velmi zvláštní, originální a svébytnou osobnost. Už jako malé dítě si velmi potrpěl na vkusné a elegantní oblékání, rád se krášlil, líčil a pudroval a postupně z něj vyrůstal až nápadně jemný a zženštilý chlapec. Povahově i svou fyziognomií byl pravým opakem svého staršího bratra Ludvíka XIV. V něčem si byli tito bratři ale naopak velmi blízcí – byli oba velmi bystří, inteligentní a oba milovali umění. Když v roce 1658 Ludvík těžce onemocněl, začal se Filip na příkaz své matky a kardinála Mazarina intenzivně vzdělávat a připravovat na převzetí trůnu. Na krátký čas se stal u dvora nejdůležitější osobou a každý se snažil získat jeho přízeň. Ludvík se ale nakonec uzdravil a Filip se opět ocitl v jeho stínu a v méně zajímavém postavení druhorozeného.\n\nMnohým lidem u dvora se ale ulevilo, jelikož jen málokdo si dovedl Filipa představit jako krále Francie. Filip byl u dvora znám svou nevázaností, prostopášností a také dával zcela nepokrytě najevo svou homosexualitu. Filip také vedl velmi nákladný život – stejně jako ostatní dvořané se s velkým zaujetím věnoval hazardním karetním hrám.\n\nFilip Orleánský byl velkým milovníkem umění a mecenášem mnoha významných osobností z řad malířů, sochařů, spisovatelů a hudebníků. Právě Filip byl prvním mecenášem Molièra a jeho divadelní společnosti a díky jeho přímluvě se Molière mohl setkat s králem, jenž pak náležitě odměnil jeho mimořádný talent. Filip rovněž vlastnil rozsáhlé sbírky obrazů, drahokamů a šperků. Přestože se u královského dvora proslavil řadou homosexuálních skandálů, projevoval také mimořádnou zbožnost a nechyběl na žádném kázání. Dokonce sbíral růžence.\n\nNa svém zámku Saint-Cloud žil v nádheře a přepychu a provoz tohoto jeho okázalého soukromého dvora spolykal nemalé finanční prostředky. Filip tak neustále žádal svého bratra o zvýšení apanáže a přidělení dalších lén, z jejichž vlastnictví by získal finanční prostředky na svůj nákladný život. Po čase však už Ludvík další jeho žádosti rezolutně odmítal.\n\nI přes svou jemnou povahu a slabší tělesnou konstituci se Filip projevil jako velký vojenský talent a své současníky udivil svou odvahou v boji. V letech 1672–1677 se účastnil války mezi Francií a Holandskem a dosáhl v ní několika vítězství (třeba v bitvách u Peene a Nordpeene v roce 1677, kdy porazil Viléma III. prince Oranžského). Po svém příjezdu do Francie byl Filip lidem bouřlivě přivítán a oslavován. Ludvík XIV. ale natolik žárlil na úspěchy svého bratra, že ho z velení armády odvolal. Tento čin byl do určité míry pochopitelný – Ludvík měl dosud v živé paměti povstání Frondy a zradu svého strýce Gastona, který svými intrikami ztrpčoval dlouhá léta život Ludvíku XIII. a pak i jemu samotnému. Ludvík XIV. se snažil nedopustit něco podobného a držel svého bratra Filipa záměrně co nejdále od moci. Filip pochopil, bratrovi se podvolil a politicky se stáhl do ústraní. Začal se opět věnovat světu umění a především se stal uznávaným odborníkem na dvorskou etiketu a francouzský dvorský ceremoniál.\n\nNa příkaz svého bratra Ludvíka se musel Filip dvakrát oženit. I za trvání těchto manželství měl však řadu milenců. Jeho velkou a celoživotní láskou byl Filip, rytíř de Lorraine-Armagnac, který se stal největším nepřítelem Filipových manželek. Nenávist byla vzájemná. Filip rytíř de Lorraine byl fyzicky krásný, ale krutý a bezzásadový člověk, který žil dvorskými intrikami a Filipa po většinu života jen využíval.\n\nPrvní ženou Filipa Orleánského se stala v roce 1661 jeho sestřenice Henrietta Anna Stuartovna, dcera anglického krále Karla I. a jeho ženy Henrietty Marie Bourbonské. Toto manželství bylo velmi nešťastné, ale přesto se z něj narodily tři děti. Mladá vévodkyně v manželství trpěla především kvůli vztahu svého manžela k rytíři de Lorraine. Nakonec se jí podařilo přesvědčit krále, aby rytíře od dvora vypověděl. K hladkému průběhu celé akce přispělo i to, že několik dvorských šlechticů, včetně rytíře de Lorraine, se tehdy ocitlo v podezření, že se snažili svést králova syna Dauphina Ludvíka k homosexuálním milostným hrátkám, což Ludvíka XIV. velmi rozzuřilo. Rytíř de Lorraine se tak v roce 1670 ocitl nejprve ve vězení v Lyonu, poté v ostrovní pevnosti d'If a nakonec byl poslán do vyhnanství v Římě. Henrietta Anna tak zvítězila nad svým sokem, ne však nadlouho – ještě téhož roku zemřela za záhadných okolností ve věku 26 let. U dvora se spekulovalo o pomstě rytíře de Lorraine, který údajně vévodkyni nechal otrávit. Tato teorie se nikdy nepotvrdila, naopak, pitva, která kvůli tomuto podezření byla provedena, ukázala, že příčinou smrti byl zánět pobřišnice způsobený spontánní perforací žaludku.\n\nDruhou Filipovou manželkou se stala Alžběta Šarlota Falcká (zvaná \"Liselotte\"), dcera falckého kurfiřta Karla I. Ludvíka (syna českého „zimního“ krále Fridricha Falckého) a jeho ženy Šarloty Hesensko-Kasselské. Druhé Filipovo manželství bylo mnohem šťastnější. Mezi manželi sice nepanovala skutečná láska a vášeň, ale projevovali si alespoň vzájemnou úctu a uznání a jejich manželství bylo v rámci daných možností harmonické. Filip a jeho žena byli především přáteli a spojenci. Z tohoto manželství opět vzešly tři děti. Jedním z nich byl syn Filip II..\n\nFilip Orleánský byl po celý život politicky věrný svému bratrovi Ludvíku XIV. Jeho loajalita k trůnu byla příkladná. Nikdy proti bratrovi neintrikoval a stál po celý život věrně po jeho boku jak v otázkách politiky, tak i v osobním životě, což Ludvík XIV. oceňoval a byl za to Filipovi vděčný. Oba bratři měli k sobě už od dětství velmi blízko. Ludvík XIV., navzdory všem Filipovým skandálům a také jeho povahovým chybám, svého mladšího bratra velmi miloval, respektoval a choval se k němu vždy s úctou a shovívavostí. Poslední léta Filipova života se ale nesla v duchu ostrého sporu mezi oběma bratry, jehož příčinou byl sňatek Filipova syna. Král si přál, aby si Filipův syn Filip II. vzal za manželku svou sestřenici, Ludvíkovu nemanželskou dceru ze vztahu s jeho dlouholetou milenkou Madame de Montespan, Františku Marii Bourbonskou (známou též jako \"Mademoiselle de Blois\"), s čímž Filip Orleánský nesouhlasil. Ke svatbě Filipa II. a Františky Marie ale nakonec v roce 1692 stejně došlo, což Filip Orleánský těžce nesl a často tento jeho synovi vnucený sňatek Ludvíkovi XIV. vyčítal. Tyto celé roky trvající bratrské hádky podlomily Filipovo zdraví. Po jednom z těchto sporů dostal Filip záchvat mrtvice a 9. června 1701 zemřel na svém zámku Saint–Cloud. Když se Ludvík XIV. dozvěděl o bratrově smrti, byl dle svědectví těžce otřesen a hořce plakal. Ještě dlouho po Filipově smrti byl smutný a údajně se cítil vinen jeho smrtí. Ve svém bratrovi ztratil Ludvík XIV. svého posledního opravdového přítele z dob zlatého věku své vlády.\n\nFilip byl nositelem následujících šlechtických titulů a oslovení: Monsieur, syn Francie, vévoda z Anjou (do roku 1668), vévoda orleánský (tento titul získal po smrti svého strýce Gastona v roce 1660), vévoda z Chartres, z Valois, z Nemours, z Montpensier, z Châtellerault, z Saint-Fargea, z Beaupréa, Pair de France.\nDále: Dauphin d'Auvergne, princ z Dombes, princ z Joinville, hrabě z Dourdan a Romorantin, hrabě z Mortain, hrabě z Bar-sur-Seine, vikomt z Auge a Domfront, markýz z Coucy a Folembray, markýz z Mézières, baron z Beaujolais, pán z Montargis a rytíř z l'Ordre du Saint-Esprit.\n\nS první ženou Henriettou Annou Stuartovnou měl tři děti:\nSe svou druhou ženou Alžbětou Šarlotou Falckou měl rovněž tři děti:\n\n\n"}
{"id": "245777", "url": "https://cs.wikipedia.org/wiki?curid=245777", "title": "HBO", "text": "HBO\n\nHBO (Home Box Office) je komerční televizní stanice. Byla založena v roce 1972 v USA. Vysílání HBO je zpoplatněné a stanice se soustřeďuje zejména na filmovou a seriálovou tvorbu.\n\nStanice v současné době vysílá v následujících oblastech:\nUSA, Latinská Amerika, Maďarsko, Česká republika, Slovensko, Rumunsko, Moldavsko, Polsko, Slovinsko, Chorvatsko, Srbsko, Bulharsko, Nizozemsko, Asie.\n\nV ČR provozuje HBO společnost HBO Europe s.r.o. Programová skladba je i zde tvořena především vysokorozpočtovými filmovými trháky a původní, nejen seriálovou, tvorbou (z produkce HBO je např. populární Hra o Trůny)\n\nSpolečnost HBO Česká republika v ČR kromě programu HBO provozuje ještě další filmové kanály, kterými jsou HBO2, HBO3 (dříve HBO Comedy), Cinemax, Cinemax2 a služby HBO OD (video na požádání) a HBO GO (on-line videotéka). Všechny programy HBO jsou dostupné také ve vysokém rozlišení (HD).\n\nHBO zahájilo své vysílání v České republice v pátek 18. listopadu 1994 v 17:30 hod. Na Slovensku začalo HBO vysílat 1. dubna 1997. HBO tehdy představilo zcela nový produkt v oblasti kabelové televize, který se svým charakterem podstatně odlišuje od ostatních televizních kanálů. V začátcích HBO vysílalo pouze 6,5 hodiny denně.Od 1. října 1997 se vysílací schéma HBO rozšířilo na 18 hodin denně a od 1. října 1998 začalo vysílat nepřetržitě během víkendů (18 h po-pá, 24 h so-ne). V současnosti stanice HBO vysílá nepřetržitě. Od roku 2016 fungují v non-stop režimu (24 hodin denně, 7 dní v týdnu) všechny kanály z nabídky HBO.\n\nKanály HBO jsou dostupné všem divákům v České a Slovenské republice prostřednictvím nabídek satelitních, kabelových a IPTV operátorů.\n\nOd roku 2008 má HBO Europe s.r.o centrálu v pražských Holešovicích na adrese Jankovcova 1037/49, 170 00 Praha 7. Aktuálním jednatelem HBO Europe s. r. o. je od 1. srpna 2016 Michal Mizera. Za obchodní operace na českém a slovenském trhu nově od 1. září zodpovídá Country Manager polské pobočky HBO Europe Michal Kozicki.\n\nKromě filmových trháků a seriálů třetích stran je HBO proslulé obsahem vlastní produkce. Do této kategorie spadají kromě filmů a seriálů např. dokumentární filmy, filmové magazíny, portréty filmových celebrit, dokumenty z natáčení a koncerty světových i domácích hudebních hvězd.\n\nHBO pravidelně pořizuje též práva na vysílání prestižních událostí ze světa filmu a zábavy – udílení Oscarů, Zlatých glóbů, Emmy či Evropských filmových cen či Filmových cen Britské akademie (BAFTA).\n\nHBO na svých projektech velmi intenzivně spolupracuje s předními světovými vysílateli jako BBC, Sky nebo Rai.\n\nOriginální produkce HBO je často kriticky ceněna. \nHBO vyrábělo společně s produkční společností Total HelpArt T.H.A. zábavný pořad \"Na stojáka\". Prvním počinem HBO Česká republika v oblasti dramatické tvorby byl filmový debut režiséra Jaroslava Fuita \"Dvojka\". Následoval seriál \"Terapie\" s Karlem Rodenem v hlavní roli. V roce 2013 HBO uvedlo kritikou i diváky velmi dobře přijaté třídílné drama \"Hořící keř\". Zatím poslední velkou původní tvorbou HBO je seriál \"Pustina\".\n\nVedle klasického televizního vysílání umožňuje HBO sledovat svojí nabídku také přes online službu HBO Go. Ta podobně jako Netflix, Disney+ či Amazon Prime nabízí za měsíční předplatné divákům přístup do knihovny všech aktuálně vysíláných filmů a seriálů a všech produkcí od HBO. Služba HBO Go dříve fungovala automaticky s předplatným HBO zakoupeným od operátorů, v listopadu 2017 spustilo HBO možnost objednat si přístup do HBO Go napřímo, i bez nutnosti smlouvy s operátorem. Služba je dostupná na webu www.hbogo.cz a také jako aplikace pro mobilní telefony, tablety a vybrané chytré televize.\n\n"}
{"id": "245778", "url": "https://cs.wikipedia.org/wiki?curid=245778", "title": "Filip Orleánský", "text": "Filip Orleánský\n\nŠlechticů jménem Filip Orleánský bylo více:\n"}
{"id": "245780", "url": "https://cs.wikipedia.org/wiki?curid=245780", "title": "Atlantic City", "text": "Atlantic City\n\nAtlantic City je město nacházející se v Atlantic County, New Jersey, USA. Svou proslulost si kromě pobřežního mola (boardwalku) z roku 1870 město získalo především legalizací hazardních her a gamblingu (od 1976). V roce 2000 zde žilo 40 517 obyvatel a přes 271 tisíc i s aglomeracemi. Město zabírá plochu téměř 45 km z čehož je 38,54 % podíl vody. V zimě zde nebývá mnoho sněhových srážek a v létě mořský vánek z oceánu udržuje počasí chladnější než ve vnitrozemí. Nejchladněji bývá v lednu a to průměrně od -5 °C do 5 °C a nejnižší naměřená teplota činí -23 °C. Nejtepleji bývá v červenci, teplota se pohybuje od 18 °C do 29 °C. Teplotní rekord je 41 °C.\n\nPrůměrná hustota zalidnění města činí 687 ob./km. Více než čtvrtinu obyvatel tvoří běloši, 44 % černoši, 0,5 % původní obyvatelé, 10 % asijští Američané, 14 % jiné rasy a 5 % míšenci. Téměř čtvrtina všech obyvatel jsou Hispánci. Čtvrtina obyvatel města je mladší 18 let a 14 % starší než 65 let. Průměrný příjem rodiny dělá 32 000 dolarů na rok, což je mírně nad americkým průměrem. Přesto je více než čtvrtina obyvatel města pod hranicí chudoby, z čehož je téměř 30 % mládež do 18 let a skoro 20 % lidí přes 65 let věku.\n\nNejvětší varhany světa jsou v Atlantic City v Boardwalk Hall: 7 manuálů, 1 pedál, 1255 rejstříků, 33 112 píšťal. Největší píšťala měří přes 16 metrů, nejtěžší váží 1 tunu. Některé píšťaly vydávají tóny pod subkontraoktávovou polohu s osmi kmity za sekundu. Hala byla projektovaná na 41 000 míst k sezení, v současné úpravě nabízí 14 770 míst pro koncertní využití a 10 500 míst pro sportovní využití.\n\n"}
{"id": "245782", "url": "https://cs.wikipedia.org/wiki?curid=245782", "title": "Six Flags Great Adventure", "text": "Six Flags Great Adventure\n\nSix Flags Great Adventure je tematický zábavní park v Jackson Township, New Jersey, USA. Nachází se zhruba 110 km jižně od New York City a 80 km od Philadelphie.\n\nPark se skládá ze zábavního parku Great Adventure, safari Wild Safari a vodního parku Hurricane Harbor.\n\nZábavní park je známý především díky vynikajícím horským drahám, jako Nitro, Medusa, The Great American Scream Machine, Rolling Thunder, , , nejvyšší a nejrychlejší horskou drahou na světě Kingda Ka, a nejnovější dřevěnou horskou dráhou El Toro. Podle Guinessovy knihy rekordů obsahuje tento zábavní park nejvíce atrakcí ze všech – 72 v roce 2006.\n"}
{"id": "245783", "url": "https://cs.wikipedia.org/wiki?curid=245783", "title": "Varzob", "text": "Varzob\n\nVarzob, Dušanbedarja nebo Dušanbinka (rusky \"Варзоб\", \"Душанбедарья\" nebo \"Душанбинка\", tádžicky \"Варзоб\") je řeka v Tádžikistánu (Centrálně spravovaná oblast). Je 71 km dlouhá. Povodí má rozlohu 1740 km².\n\nVzniká soutokem řek Ziddy a Majchur, které stékají z jižních svahů Hissarského hřbetu. Ústí zprava do Kafirniganu.\n\nZdrojem vody jsou ledovce a sníh. Průměrný průtok vody činí 53,5 m³/s.\n\nNa dolním toku v Gissarské dolině se hojně využívá na zavlažování. Na řece leží město Dušanbe a kaskáda vodních elektráren.\n"}
{"id": "245784", "url": "https://cs.wikipedia.org/wiki?curid=245784", "title": "Levatka ostrá", "text": "Levatka ostrá\n\nLevatka ostrá (\"Physella acuta\") je druh vodního plže z čeledi levatkovití.\n\n\nV Česku vyskytující se populace je zavlečená ze Severní Ameriky nebo mediteránní.\n\nVelikost plže: 1–2 cm\n\nPlicnatý plž, který má ulitu dole širší, ke konci protaženou do špičky. Patří mezi nejrychleji se pohybující plže.\n\nTento plž má velkou reprodukční schopnost (od nakladení do cca 3 mm velkých plžů to trvá jen týden).\n\nDo evropských akvárií se dostává na tropických a subtropických rostlinách. Je velmi dobrý požírač řas. Mladí plži rádi okusují řasy a odumřelé zbytky rostlin. Větší plži, pokud mají nedostatek zmíněné potravy, mohou začít požírat rostliny (dělají v nich díry a okusují kraje). Lze tomu předejít dokrmováním a odstraňováním větších jedinců (větších než 0,5 cm). Tento plž produkuje velké množství výkalů, což může být v porovnání s jeho velikostí zarážející.\n\nvhodné životní podmínky v akváriích:\n"}
{"id": "245790", "url": "https://cs.wikipedia.org/wiki?curid=245790", "title": "Pico Bolívar", "text": "Pico Bolívar\n\nPico Bolívar je se 4978 m nejvyšší horou Venezuely. Nachází se na západě země ve státě Mérida v pohoří Sierra Nevada. Těsně pod vrchol do výšky 4765 m vede Méridská lanovka, jedna z nejvýše položených kabinových lanovek světa. Hora je pojmenována po venezuelském národním hrdinovi Simónu Bolívarovi.\n\nV roce 2002 geofyzikální lezci: Diego M. Deiros R. a Carlos A. Rodriguez M. z University Simon Bolivar a Jose N. Hernandez z Instituto National Kartografie; Měřili špičkový výšky získáním výsledku 4.978,4 metrů nad mořskou nibel s chybou ± 0,4 metrů.\n\n\n"}
{"id": "245791", "url": "https://cs.wikipedia.org/wiki?curid=245791", "title": "Zlaté oči", "text": "Zlaté oči\n\nZlaté oči jsou součástí Národního památníku odposlechu. Reliéf byl odhalen 14. září 2007 v zatopeném\nlomu Střelnice, jenž se nachází asi 1,5 km západně od Lipnice nad Sázavou. Autorem díla je sochař Radomír Dvořák. Trojúhelník, ve kterém jsou oči vytesány, měří asi 2,5 m na výšku, oční bulvy nesou zlatý nápis \"Enter\", \"Exit\" a \"Home\".\n\n\n"}
{"id": "245792", "url": "https://cs.wikipedia.org/wiki?curid=245792", "title": "Zábavní park", "text": "Zábavní park\n\nZábavní park (lunapark, lidově též pouť) je ohraničené území, na kterém se nacházejí různé zábavní pouťové atrakce. Vyšším stupněm zábavního parku jsou parky tematické, které jsou laděné do jednoho tématu (např. Disneyland, Gardaland nebo Legoland). Mimo pevné lunaparky existují i pojízdné, stěhující se neustále od města k městu na vyhrazená místa. Někdy využívají městských slavností, tradičních svátků. Stěhování se provádí na nákladních autech (i upravených), přívěsech traktorů a dnes i s auty osobními.\n\nNejpopulárnějšími atrakcemi zábavních parků jsou horské dráhy, dále nejrůznější kolotoče, vodní dráhy, střelnice, nafukovací skluzavky a hopsadla, autodromy, strašidelné domy apod.\n\nČeské označení lunapark pochází z anglického názvu Luna Park, které jako první dostal zábavní park na poloostrově Coney Island v New Yorku v roce 1903, založený Charlesem I. D. Looffem. Název pocházel ze zábavní atrakce „A Trip to the Moon“ (výlet na Měsíc), scénické jízdy, která byla, vedle horské dráhy Cyclone, jednou ze zdejších hlavních atrakcí. Původně ji zkonstruoval Frederic Thompson pro Panamerickou výstavu v Buffalu v roce 1901. Frederick Ingersoll v roce 1904 s pomocí investorů založil společnost Luna Park Amusement Company a v roce 1905 otevřel Lunaparky v Pittsburghu a Clevelandu. Byly to první dva lunaparky vybavené elektrickým osvětlením. Následně vytvořil celosvětovou síť 44 Lunaparků, pro které jeho společnost též navrhovala a vyráběla atrakce. Celkem jeho společnost vyrobila 277 horských drah a zasloužila se o popularitu takzvaných Trolley Parků, zábavních parků vznikajících v první třetině dvacátého století obvykle poblíž konečných stanic tramvají ve větších městech. Intersoll zemřel v roce 1927 a mnohé z jeho Lunaparků zanikly, ale slovo lunapark se stalo v mnoha zemích a jazycích obecným označením pro zábavní parky.\n\nV českém prostředí bývalo kočovné provozování zábavních atrakcí tradičně spojeno s výročními poutními slavnostmi posvěcení kostelů (posvícení). Proto se pro ně vžilo označení pouť, pod nímž si, s postupující sekularizací společnosti a osamostatnění zábavních parků, běžný obyvatel představí spíše zábavní park než náboženskou slavnost či dokonce putování na ni. Českým prototypem takového vývoje se stala jarní Matějská pouť, jejíž atrakce se od kostela svatého Matěje v dejvických kopcích nejprve přesouvaly do nižších poloh poutní cesty, která už od barokní doby začínala poblíž Bruské brány. Po mnoho let bývaly atrakce v prostoru dnešního Vítězného náměstí a po těkání začátkem 60. let (v roce 1960 Letná, pak i Břevnov či Modřany). \n\nV roce 1963 se Matějská pouť usídlila na pražském Výstavišti. Její rozšíření i na podzimní sezónu se nazývalo nejprve Podzimní pouť, pak Václavská pouť. Neznámější stálé atrakce v lunaparku byly zřejmě horská dráha Cyklon z roku 1973 a Ruské kolo z roku 1981. Ty však byly v roce 2018 odstraněny.\n\nV České republice funguje mnoho takových pojízdných (kočovných) podniků. Některé jsou členy Sdružení provozovatelů technické zábavy LITEZA. Toto sdružení je členem evropské asociace lunaparků.\n\n\nK Česku nejbližším zábavním parkům patří vídeňský Prátr, polský lunapark Energylandia (město Zátor), nebo německý Heide Park (Dolní Sasko) a Europa Park (okres Ortenau). Ten je druhým nejnavštěvovanějším parkem v Evropě po Disneylandu v Paříži. Další nejnavštěvovanější parky v Evropě jsou: Efteling v Nizozemí, Zábavní park Tivoli v Dánsku, PortAventura ve Španělsku, Liseberg ve Švédsku, Gardaland v Itálii, Parque Warner Madrid, Parc Astérix u Paříže, Alton Towers v Anglii a Legolandy v Dánsku a Anglii.\n\nMnoho zábavních parků bylo vybudováno zejména v USA a v Japonsku, kde jsou také nejproslulejší horské dráhy. Nejnavštěvovanější parky na světě jsou Walt Disney World Resort na Floridě, Disneyland v Anaheimu a Tokijský disneyland. Kromě Disneylandů také Universal Studios Parky, Ocean Park Hong Kong a Everland v Jižní Koreji. Six Flags je největší řetězec zábavních parků na světě, nejvíce parků má v USA a zaměřuje se na především na horské dráhy.\n\n"}
{"id": "245793", "url": "https://cs.wikipedia.org/wiki?curid=245793", "title": "Ústa pravdy", "text": "Ústa pravdy\n\nÚsta pravdy jsou součástí Národního památníku odposlechu. Reliéf byl odhalen 7. září 2006 v\nzatopeném lomu č. 2 asi 1 km západně od Lipnice nad Sázavou. Jeho autorem je sochař Radomír Dvořák. Na realizaci\nse podíleli i žáci Kamenosochařského střediska Lipnice nad Sázavou. Výška reliéfu činí necelé 3 m.\n\nSvým názvem i námětem je dílo volně inspirováno reliéfem Bocca della Verità (ÚSTA PRAVDY) v předsíni římského kostela Santa Maria in Cosmedin.\n\n\n"}
{"id": "245794", "url": "https://cs.wikipedia.org/wiki?curid=245794", "title": "Ostřice Chabertova", "text": "Ostřice Chabertova\n\nOstřice Chabertova (\"Carex chabertii\", syn.: \"Vignea chabertii\") je druh jednoděložné rostliny z čeledi šáchorovité (\"Cyperaceae\"). Někdy je udávána také pod jménem tuřice Chabertova. Druh je součástí taxonomicky složitého komplexu \"Carex muricata\" agg.\n\nJedná se o rostlinu dosahující výšky nejčastěji 30-120 cm. Je vytrvalá a trsnatá s dřevnatým oddenkem. Listy jsou střídavé, přisedlé, s listovými pochvami. Lodyha je trojhranná, delší než listy, drsná. Čepele listu jsou asi 3-4 mm široké, ploché nebo uprostřed žlábkovité. Na bázi listové čepele je jazýček, který je u horních listů asi 2-5 mm dlouhý. Ostřice Chabertova patří mezi stejnoklasé ostřice, všechny klásky vypadají víceméně stejně a obsahují samčí a samičí květy. V dolní části klásku jsou samičí květy, v horní samčí. Klásky jsou uspořádány do cca 2,5-6 cm dlouhého lichoklasu (klasu klásků), mošničky jsou za plodu rovnovážně šikmo vzhůru vzpřímené, nikoliv rovnovážně rozestálé. Na bázi dolních klásků často jsou štětinovité listeny, které výrazně přesahují klásek. Květenství není zcela souvislé, dolní klásky jsou často oddálené, nejspodnější až o 6-19 mm. Okvětí chybí. V samčích květech jsou zpravidla 3 tyčinky. Čnělky jsou většinou 2. Plodem je mošnička, kopinatá (nikoliv vejcovitá jako třeba u ostřice měkkoostenné), cca 4,6-5,7 mm dlouhá, na vrcholu pozvolna zúžená do celkem dlouhého zobánku, který je trochu vyhnutý. Každá mošnička je podepřená plevou, která je hnědě rezavá až světle hnědá. Kvete nejčastěji v květnu až v červnu. Počet chromozómů: 2n=54.\n\nOstřice Chabertova roste v Evropě. Přesné rozšíření není díky taxonomické obtížnosti skupiny jednoduché stanovit.\n\nV ČR se vyskytuje celkem běžně v listnatých lesích, popř. na pasekách teplejších oblastí Moravy. V Čechách je vzácnější. V minulosti nebyla mnohými autory dobře odlišována od příbuzných druhů.\n\nV ČR roste ještě několik dalších druhů z taxonomicky obtížné skupiny ostřice měkkoostenné (\"Carex muricata\" agg.): ostřice klasnatá (\"Carex contigua\" s. str.), ostřice měkkoostenná (\"Carex muricata\" s. str.), ostřice Pairaova (\"Carex pairae\"), ostřice mnoholistá (\"Carex leersiana\") a ostřice přetrhovaná (\"Carex divulsa\").\n\n\n"}
{"id": "245797", "url": "https://cs.wikipedia.org/wiki?curid=245797", "title": "Madagaskarské šelmy", "text": "Madagaskarské šelmy\n\nMadagaskarské šelmy (Eupleridae) je malá monofyletická skupina šelem endemitická pro Madagaskar. Tvoří ji několik druhů, z nichž patrně nejznámější je fosa (\"Cryptoprocta ferox\"), která je také největší. Nejbližšími příbuznými madagaskarských šelem jsou promykovití (Herpestidae). Dřívější řazení některých druhů (podčeleď Euplerinae) mezi cibetkovité se ukázalo chybné.\n\n\n"}
{"id": "245799", "url": "https://cs.wikipedia.org/wiki?curid=245799", "title": "Disneyland", "text": "Disneyland\n\nDisneyland je tematický zábavní park v Anaheimu, Kalifornie, USA. Byl otevřen 17. července 1955. Park provozuje společnost The Walt Disney Company. V roce 2016 jej navštívilo 17,9 milionu lidí. Celková návštěvnost od otevření přesáhla 650 milionů. Park má hvězdu na Hollywoodském chodníku slávy.\n\nVe třicátých letech 20. století plánoval Walt Disney postavit malý zábavní park v sousedství svých studií v Burbanku, na pozemku o rozloze asi tří hektarů (osm akrů). Plán byl odložen vinou druhé světové války. V roce 1953 začal Disney hledat vhodnou lokalitu, tentokrát už s požadovanou rozlohou 100 akrů (40 ha). Pozemek měl být v metropolitní oblasti Los Angeles, dosažitelný po dálnici. Vybraný a zakoupený pozemek u Anaheimu, pomerančový sad, měl nakonec rozlohu 160 akrů (65 ha). Výstavba parku na něm byla zahájena 21. července 1954, a stála 17 milionů dolarů. Disney pro park navrhl pět tematicky odlišných oblastí:\nDisney osobně na výstavbu dohlížel, a staveniště navštěvoval několikrát týdně. Když zjistil, že návrh ostrova Toma Sawyera neodpovídá jeho představám, osobně plány přepracoval.\n\nPark byl slavnostně otevřen 17. července 1955. Do roku 1965 ho navštívilo 50 milionů lidí.\n\n\n"}
{"id": "245803", "url": "https://cs.wikipedia.org/wiki?curid=245803", "title": "Walt Disney World Resort", "text": "Walt Disney World Resort\n\nWalt Disney World Resort je největší (101 km²) a nejnavštěvovanější rekreační oblastí na světě, zahrnující čtyři tematické parky, mnoho tematických hotelů, golfová hřiště, vodní parky a mnoho nákupních, stravovacích a dalších rekreačních možností. Nachází se na Floridě v USA u města Orlando.\n\nVýstavba byla zahájena v roce 1967, krátce po smrti Walta Disneye. Byl otevřen 1. října 1971 s tematickým parkem Magic Kingdom.\n\nDisney World zahrnuje 4 zábavní parky (statistiky za rok 2012)\n\nDisney World také obsahuje dva vodní parky, jakož i velké množství dalších atrakcí (např. komplex Downtown Disney).\n\nCelý park má 66 000 zaměstnanců, kterým ročně vyplatí 1,2 miliardy dolarů a 474 milionu dolarů na příplatcích. Celkem 5000 zaměstnanců je vyhrazeno na úklid a údržbu, včetně 750 zahradníků a 600 malířů. Nedaleko parku je dokonce lesní školka, takže když nějaký strom v Disney Worldu uhyne, je okamžitě k dispozici dospělý strom, který ho nahradí.\n\n"}
{"id": "245804", "url": "https://cs.wikipedia.org/wiki?curid=245804", "title": "Minerva", "text": "Minerva\n\nMinerva je římská bohyně řemesel, umění, moudrosti a války, ztotožňovaná s řeckou Athénou. Společně s Jupiterem a Junou byla členkou Kapitolské trojice, též byla počítána mezi \"Dii Consentes\" – dvanáct nejdůležitějších božstev. Kult Minervy, stejně jako její jméno, byl odvozen od etruské bohyně Menrvy, jež zas byla ovlivněna Athénou. Tomu že v nejstarším období nebyla známa svědčí že není zmíněna v nejstarších kalendářích a ani neměla svého flamena. Kapitolská trojice vznikla též pod etruským vlivem, stejně jako Minervina moc nad blesky a vynález trubky.\n\nJako členka Kapitolské trojice byla uctívána v chrámu Jupitera Optima Maxima na Kapitolu, stejně jako v chrámu Capitolium Vetus na témže vrchu. Již z doby před Druhou punskou válkou pochází Minervin chrám na Aventinu, po dobytí Falerií roku 241. př. n. l. byl na úpatí Caeliu postaven chrám \"Minervy Capty\" „zajaté“. Chrám \"Minervy Medicy\" „léčitelky“ postavený taktéž v době republiky stál na Esqulinu.\n\nMinervě jako válečné bohyni Pompeius okolo roku 60 př. n. l. zasvětil chrám jako \"Minervě Chalcidice\" na Martově poli. V tomto aspektu byla známá pod titulem \"Pugnax\" „bojovná“. Stejně jako Martovi jí byly obětovány ukořistěné zbraně a za císařství počala být známa jako \"Minerva Victrix\" „Vítězná“.\n\nNa památku zasvěcení aventiského chrámu se 19. března slavil Minervin svátek Quinquatrus, původně náležející hlavně Martovi. Od roku 168 př. n. l. byl prodloužen na pět dní a byl také nazýván \"artificium dies\", tedy dny těch co jsou pod Minervinou ochranou, což zahrnovalo umělce, lékaře, řemeslníky, ale také mládež a žáky. Učitelé v těchto dnech dostávali zvláštní odměnu zvanou \"minerval\".\n\n"}
{"id": "245805", "url": "https://cs.wikipedia.org/wiki?curid=245805", "title": "Velvyslanectví České republiky v Berlíně", "text": "Velvyslanectví České republiky v Berlíně\n\nVelvyslanectví České republiky v Berlíně je zastupitelský úřad Česka ve Spolkové republice Německo s diplomatickou působností pro území Německa a konzulární působností pro Braniborsko, Meklenbursko-Přední Pomořansko, Dolní Sasko, Šlesvicko-Holštýnsko, Berlín, Hamburk, Brémy, Hesensko a Severní Porýní-Vestfálsko. Velvyslancem je od roku 2015 Tomáš Jan Podivínský.\n\nVelvyslanectví sídlí v moderní budově na rohu ulic Wilhelmstraße a Mohrenstraße, ve východní části města (tehdy Východní Berlín). Původně byla současná velká budova z roku 1978 ambasádou ČSSR v NDR, dnes patří samostatné České republice. Jedná se o jednu z mála novostaveb v této části města a také o jednu z ukázek československé architektury brutalismu. Architekty stavby byli manželé Věra a Vladimír Machoninovi, kteří navrhli také obchodní domy Kotva a DBK.\n\nBudova je čtvercového půdorysu (50 × 50 m), který je ještě rozdělen na dva stejně velké trojúhelníky, jeden šestipodlažní, druhý pětipodlažní (podobně jako třeba DBK je rozděleno na dvě několikapodlažní části). Konstrukce celé stavby je betonová, monolitická. Obklad vnějších stěn, resp. sešikmených částí parapetů, pak tvoří liberecká žula, dvoje boční schodiště z této struktury vyčnívají, ty pak byly obložené eloxovaným hliníkem v tmavé barvě. Okna u většiny místností byla použitá velká, tónovaná do kouřové barvy, naopak okna u schodišť jsou úzká, lomená. Interiér odpovídá vrcholu tehdejší normalizace; typická je například imitace dřeva použitá pro obklad jednotlivých místností, spoustu dalších dekorativních prvků bylo též dřevěných. Většina místností je navíc díky dřevěným posuvným příčkám upravitelná.\n\nPřesto bývá stavba často kritizována. Jednak například právě kvůli kouřovým sklům, která jsou nekvalitní a neposkytují dostatek světla v pracovnách, jednak z důvodu nevyhovujícího vytápění a klimatizace.\n\n"}
{"id": "245808", "url": "https://cs.wikipedia.org/wiki?curid=245808", "title": "Bijelo Polje", "text": "Bijelo Polje\n\nBijelo Polje (v srbské cyrilici Бијело Поље) je město na severu Černé Hory s cca 15 900 obyvateli (pravoslavné obyvatelstvo zde mírně převažuje nad muslimským). Město leží na území historického regionu s názvem Novopazarského sandžaku, necelých 10 km od hranic se Srbskem. Stejnojmenná obec (opština) má cca 57 000 obyvatel na území 924 km².\n\nDnes je Bijelo Polje především transitním městem: vede tudy hlavní silniční tah z Bělehradu k Jaderskému moři a železniční trať Bělehrad - Bar. Trať je vedena v několika tunelech procházejících pod samotným městem.\n\nMěsto se rozkládá na obou březích řeky Lim. Statisticky je třetím největším v zemi, po Podgorici a Nikšići.\n\nBijelo Polje („Bílé pole“) dostalo své jméno podle bílých květů, jež zde hojně rostou.\n"}
{"id": "245812", "url": "https://cs.wikipedia.org/wiki?curid=245812", "title": "Asijští linsangové", "text": "Asijští linsangové\n\nAsijští linsangové (Prionodontidae) je malá monofyletická skupina šelem. Obsahuje pouze dva druhy jediného rodu. Dříve byli řazeni v cibetkám po bok linsanga afrického (\"Poiana richardsonii\"), který je blízce příbuzný ženetkám. Zjistilo se ale na základě studia genetického materiálu, že jejich nejbližší příbuzní jsou kočkovití (společně tvoří nadčeleď Feloidea).\n\n"}
{"id": "245821", "url": "https://cs.wikipedia.org/wiki?curid=245821", "title": "Ostřice přetrhovaná", "text": "Ostřice přetrhovaná\n\nOstřice přetrhovaná (\"Carex divulsa\", syn. \"Vignea divulsa\") je druh jednoděložné rostliny z čeledi šáchorovité (\"Cyperaceae\"). Někdy je udávána také pod jménem tuřice přetrhovaná. Druh je součástí taxonomicky složitého komplexu \"Carex muricata\" agg.\n\nJedná se o rostlinu dosahující výšky nejčastěji 30-90 cm. Je vytrvalá a trsnatá s krátkým oddenkem. Listy jsou střídavé, přisedlé, s listovými pochvami. Pochvy dolních lodyžních listů jsou slabě podélně proužkované. Lodyha je trojhranná, delší než listy, drsná, dosti chabá. Čepele listu jsou asi 2-3 mm široké, ploché nebo uprostřed žlábkovité. Na bázi listové čepele je jazýček, který je u horních listů asi 2-12 mm dlouhý. Ostřice přetrhovaná patří mezi stejnoklasé ostřice, všechny klásky vypadají víceméně stejně a obsahují samčí a samičí květy. V dolní části klásku jsou samičí květy, v horní samčí. Klásky jsou uspořádány do cca 5-10 cm dlouhého lichoklasu (klasu klásků), mošničky jsou za plodu rovnovážně šikmo vzhůru vzpřímené, nikoliv rovnovážně rozestálé. Na bázi dolních klásků často jsou štětinovité listeny, které výrazně přesahují klásek, dolní klásek může být nahrazen boční větévkou. Květenství není zcela souvislé, dolní klásky jsou často oddálené, nejspodnější až o 13-36 mm. Oproti jiným blízce příbuzným druhům má ostřice přetrhovaná květenství velmi dlouhé a spodní klásek je nejvíce oddálen, jedná se o podstatný determinační znak. Okvětí chybí. V samčích květech jsou zpravidla 3 tyčinky. Čnělky jsou většinou 2. Plodem je mošnička, úzce kopinatá (nikoliv vejcovitá jako třeba u ostřice měkkoostenné), cca 3,9-5,3 mm dlouhá, na vrcholu pozvolna zúžená do celkem dlouhého zobánku, který je rovný. Každá mošnička je podepřená plevou, která je světle hnědá až bělavě zelená. Kvete nejčastěji v květnu až v červenci. Počet chromozómů: 2n=56 nebo 58.\n\nOstřice přetrhovaná roste v Evropě, chybí v severní Skandinávii a v severním Rusku, přesahuje až do západní Asie. Zavlečena do Severní Ameriky. Mapka rozšíření zde: (Kvůli taxonomickým obtížím skupiny je ji nutno brát s rezervou, mapka ji zřejmě slučuje s druhem ostřice mnoholistá (\"Carex leersiana\")).\n\nV ČR je to poměrně vzácný druh, patří k silně ohroženým rostlinám flóry ČR (kategorie C2). Nejčastěji ji můžeme potkat na východní Moravě. Roste v listnatých lesích a na pasekách od nížin do podhůří.\n\nV ČR roste ještě několik dalších druhů z taxonomicky obtížné skupiny ostřice měkkoostenné (\"Carex muricata\" agg.): ostřice klasnatá (\"Carex contigua\" s. str.), ostřice měkkoostenná (\"Carex muricata\" s. str.), ostřice Pairaova (\"Carex pairae\"), ostřice mnoholistá (\"Carex leersiana\") a ostřice Chabertova (\"Carex chabertii\").\n\n\n\n \n"}
{"id": "245823", "url": "https://cs.wikipedia.org/wiki?curid=245823", "title": "Nandinie", "text": "Nandinie\n\nNandinie znamenaná (\"Nandinia binotata\") je malá šelma (1,7-2,1 kg) žijící v lesích východní Afriky. Je to samotářské zvíře s noční aktivitou. Živí se hlodavci, hmyzem, vejci, ovocem i mršinami. Dříve byla řazená do čeledi cibetkovitých, dnes je ale zřejmé, že jde o zcela unikátní zvíře stojící na bázi feliformních šelem.\n\nByly popsány čtyři poddruhy:\n"}
{"id": "245830", "url": "https://cs.wikipedia.org/wiki?curid=245830", "title": "Reykjanesbær", "text": "Reykjanesbær\n\nReykjanesbær je pátá nejlidnatější islandská obec, která se nachází na jihozápadě země. Kromě severního pobřeží, kde leží u zálivu Faxaflói je obklopená Atlantským oceánem. Leží na poloostrově Reykjanes v regionu Suðurnes.\n\nJsou v ní města Keflavík (8 169 obyvatel) největší, Njarðvík (4 398 obyvatel), Hafnir (150 obyvatel) a okresy Keflavíkurkaupstaðar, Njarðvíkurkaupstaðar a Hafnahrepps. Tyto okresy se vytvořily 11. června 1994 a obec se vytvořila roku 1995. Města Keflavík a Njarðvík jsou od sebe vzdálena 3 km, Hafnir 10 km jihozápadně od měst. U města Njarðvík leží hlavní islandské Letiště Keflavík (islandsky: \"Keflavíkurflugvöllur\").\n\n\n"}
{"id": "245832", "url": "https://cs.wikipedia.org/wiki?curid=245832", "title": "Jazghulóm", "text": "Jazghulóm\n\nJazghulóm, Mazórdara nebo také Óbimazór ( , nebo ) je řeka v Tádžikistánu (Horní Badachšán). Je 80 km dlouhá. Povodí má rozlohu 1970 km².\n\nPramení z ledovců na severním svahu Jazghulómského hřbetu a protéká hlubokou dolinou. Ústí zprava do Pjandže (povodí Amúdarji).\n\nZdroj vody je smíšený s převahou ledovců. Ke zvýšení hladiny dochází od června do září. Průměrný průtok vody ve vzdálenosti 6 km od ústí činí 36,2 m³/s. Od konce listopadu do února se na řece objevují ledy.\n"}
{"id": "245837", "url": "https://cs.wikipedia.org/wiki?curid=245837", "title": "Seznam největších osobních lodí", "text": "Seznam největších osobních lodí\n\nToto je seznam největších osobních lodí řazený podle jejich výtlaku.\n"}
{"id": "245838", "url": "https://cs.wikipedia.org/wiki?curid=245838", "title": "Josef Bek", "text": "Josef Bek\n\nJosef Bek (21. prosince 1918 Hradec Králové – 5. května 1995 Praha) byl český herec.\n\nVystudoval královéhradeckou obchodní akademii. Jako dítě ministroval a zpíval v kostele Nanebevzetí Panny Marie na Velkém náměstí v Hradci Králové. Poté nastoupil do spořitelny, kde prošel různá oddělení a skončil jako hlavní pokladník. Aby se vyhnul pracovnímu nasazení, odešel za 2. světové války jako operní pěvec k profesionálnímu divadlu v Olomouci, kde setrval do roku 1954. Po válce zde vystupoval v operetě i činohře, tato dráha ho však neuspokojovala; z vlastního rozhodnutí přešel do činohry. V letech 1954–1985 byl v hereckém angažmá v Městských divadlech pražských .\nV roce 1947 se oženil. Manželka Eva Nováková–Beková byla do roku 1954 sólová tanečnice olomouckého divadla. \n\nJe pochován na hřbitově v Hradci Králové – Pouchově.\n\nHrál v téměř sedmdesáti českých filmech, ve dvou stovkách televizních pořadů, jakož i v mnoha desítkách divadelních her. Mezi Bekovy populární role patří například vysloužilý voják \"Martin Kabát\" z filmu \"Hrátky s čertem\", nebo řidič autobusu ve filmu \"Florenc 13.30\", případně amatérský dirigent Honza ve filmu \"Hudba z Marsu\". Uvědomělého dělníka Toníka hrál např. v propagačním filmu o dělnickém hnutí v 1. republice \"Anna proletářka\" (1952). S Irenou Kačírkovou natočil v roce 1958 pod režijním vedením Ladislava Rychmana patrně na světě vůbec první obdobu dnešních videoklipů, filmovou písničku \"Dáme si do bytu\". \n\n\nPrvní filmovou roli získal Josef Bek ve filmu Siréna (1947).\n\n\nByla po něm pojmenována ulice v Hradci Králové a v Olomouci. V Hradci Králové má též na Malém náměstí pamětní desku.\n\n\n"}
{"id": "245839", "url": "https://cs.wikipedia.org/wiki?curid=245839", "title": "Árborg", "text": "Árborg\n\nÁrborg je obec na jihozápadě Islandu. Leží v regionu Suðurland. Jsou v ní města Selfoss (5.997 obyvatel), Eyrarbakki (587 obyvatel), Stokkseyri (478 obyvatel) a okresy Selfossbæjar, Eyrarbakkahreppur, Stokkseyrarhreppur a Sandvíkurhreppur. Tyto okresy se vytvořily 7. června 1998 a obec se vytvořila také roku 1998. Eyrarbakki a Stokkseyri jsou u pobřeží a jsou od sebe oddáleny 3 km a Selfoss kus od pobřeží je od měst oddálen 10 km. Obec má rozlohu 157,3 km², 8 052 obyvatel a hustotu zalidnění 51,19 obyv./km². Starostka obce je Ragnheiður Hergeirsdóttir. PSČ je 800 - 825. Zeměpisné souřadnice středu obce jsou 63°53'28 severní šířky a 21°03'43 západní délky.\n\n\n"}
{"id": "245840", "url": "https://cs.wikipedia.org/wiki?curid=245840", "title": "Jaroslav Pospíšil", "text": "Jaroslav Pospíšil\n\nJméno a příjmení Jaroslav Pospíšil mělo či nosí více osobností:\n\n"}
{"id": "245844", "url": "https://cs.wikipedia.org/wiki?curid=245844", "title": "Martin Růžek", "text": "Martin Růžek\n\nMartin Růžek, vlastním jménem Erhard Martin, (23. září 1918 Červený Kostelec – 18. prosince 1995 Praha) byl český herec, dlouholetý člen činohry Národního divadla v Praze. V začátku své profesionální kariéry se věnoval rovněž divadelní režii.\n\nOtec, Antonín Martin, byl obchodník se suknem, maminka byla Ida, rozená Růžková. Erhart vyrůstal ve městě s velkou ochotnickou tradicí. Jeho první \"divadelní role\" byla role hodného vousatého trpaslíka v mateřské škole. Studium zahájil na gymnáziu v Náchodě. Po smrti otce (1929), se rodina odstěhovala do Hradce Králové, kde pak bydleli v letech 1930 až 1934. Po přestěhování do Prahy matka obsluhovala mandl v Praze–Karlíně a Erhart studoval na karlínském reálném gymnáziu. V roce 1935 se neúspěšně hlásil na pražskou konzervatoř. V roce 1938 maturoval a pokračoval na pražské technice ve studiu lesního inženýrství. Studia však nemohl dokončit, neboť vysoké školy byly nacisty v roce 1939 uzavřeny. Vystřídal několik zaměstnání (číšník, úředník na magistrátě aj.) a věnoval se ochotnickému divadlu – vystupoval v Praze na amatérských scénách, např. divadélko \"Čin\" (1941–1943). V roce 1943 spoluzaložil ochotnický soubor \"D Tvář\". Po jeho rozpadu účinkoval v poloprofesionální skupině Václava Laciny \"Živé jeviště\" (členem skupiny byl např. i Jiří Sovák) a od roku 1944 v satirickém divadle J. Snížka \"Rozmarné divadlo\". Po uzavření divadel nacisty pracoval v průmyslu.\n\nV roce 1944 si zvolil nejprve jako umělecký pseudonym a později i jako zákonné jméno \"Martin Růžek\". Martin po tátově příjmení, Růžek na památku strýce Otmara Růžka, který byl štábním kapitánem generálního štábu Československé armády a který byl popraven v r. 1941 po příchodu Heydricha do Prahy.\n\nTeprve po osvobození republiky se začal věnovat divadlu profesionálně a vystřídal postupně několik scén:\n\n\nV Mladé Boleslavi začal Růžek rovněž režírovat a psal hry pro děti. Jeho herecký talent se šířeji projevil v Jihočeském divadle v Českých Budějovicích, kam jej přizval tehdejší ředitel, prof. Jaroslav Hurt a kde spolupracoval např. s režisérem Karlem Konstantinem, který se stal po Hurtovi ředitelem divadla. I později, v brněnském Státním divadle spolupracoval se zkušenými herci jako byli Josef Skřivan, Karel Höger, Vlasta Fabianová, Zdenka Gräfová a režiséry, např. Janem Škodou, Milanem Páskem a Alešem Podhorským. V roce 1956 se vrátil do Prahy - Nuslí a vystupoval ve vinohradském divadle.\nOd srpna 1963 až do konce roku 1990 byl členem činohry pražského Národního divadla, kde vytvořil přes padesát postav ve hrách českých i světových autorů.\n\nKromě své divadelní a filmové činnosti působil také v rozhlase a televizi a věnoval se natáčení audiopořadů pro děti.\n\nNa jaře roku 1994 postihla Martina Růžka mozková mrtvice. Za pár měsíců poté dostal také infarkt. Martin Růžek zemřel 18. prosince 1995 v Léčebně dlouhodobě nemocných v Praze – Motole. Urna s ostatky byla uložena 18. května 1996 v Červeném Kostelci.\n\n\n\n\n\n\n\n"}
{"id": "245851", "url": "https://cs.wikipedia.org/wiki?curid=245851", "title": "Štóla", "text": "Štóla\n\nŠtóla je zdobená šerpa, která je součástí liturgického oděvu v katolické církvi. Může ji obléknout jen nositel svěcení; biskup, kněz a jáhen (u jiných křesťanských církví nese štóla jiné označení – např. u pravoslavných epitrachil či orarion). \n\nŠtólu obléká duchovní na albu nebo kleriku s rochetou. Biskup a kněz ji překrývá ornátem, jáhen dalmatikou. Štola se také používá u pluviálu. Většinou je štóla součástí jednotného souboru s ornátem a kalichovým velem. Štóla se klade na šíji a splývá buď svisle s ramen, nebo se překříží na prsou pravá část přes levou (nikdy ne naopak). Jáhen klade štolu jako šerpu na levé rameno.\n\nSvrchní štóla je typem, který se obléká na ornát a je širší. V takovém případě může být ornát v liturgicky neutrální barvě (šedá, béžová) a nositelkou liturgické barvy je pouze štóla.\n\nLiturgická barva štóly se řídí příslušným obdobím církevního roku nebo svátkem podle liturgického kalendáře.\n\n"}
{"id": "245852", "url": "https://cs.wikipedia.org/wiki?curid=245852", "title": "Kalichové velum", "text": "Kalichové velum\n\nKalichové či kališní velum je čtvercová látka příslušné liturgické barvy, zdobená obvykle znamením kříže, kterou se pokrývá mešní kalich, před eucharistií – katolickou bohoslužbou. Může být prosté, nebo naopak nákladně zdobené (například symboly eucharistie uprostřed : výšivkou klasů, Beránka Božího nebo Kristovými iniciálami ve svatozáři). \n\nKalichové velum tvoří součást původně pětidílné mešní soupravy textilií, kterou dále tvoří bursa na korporál, štóla, manipul a kasule (ornát). Dále pak případně i ramenní velum a dalmatiky s manipuly a štólami pro jáhna a podjáhna. \n\nTkaniny svou barvou i výzdobou mají tvořit celek s těmito mešními paramenty (např. s oděvem kněze).\n"}
{"id": "245854", "url": "https://cs.wikipedia.org/wiki?curid=245854", "title": "Samnaunské Alpy", "text": "Samnaunské Alpy\n\nSamnaunské Alpy jsou poměrně malá horská skupina (550 km²) rozkládající se na území Rakouska (Tyrolsko) a Švýcarska (Graubünden). Tvoří geologický předěl mezi Severními vápencovými Alpami a Centrálními krystalickými Alpami. V Rakousku se pohoří představuje jako jeden dlouhý hřeben, ležící západně od řeky Inn. Nejvyšším vrcholem je Muttler (3 294 m), ležící ve švýcarské části (Samnaun je bezcelní zóna s volným přístupem). Nejvyšším vrcholem rakouské části hor je Hexenkopf (3 035 m).\n\nOd pohoří Silvretta dělí pohoří na jihozápadě tok řeky Brancia a dolina Fimbertal. Východ a jih je jasně vymezen tokem Innu. Severní hranici tvoří údolí Paznautal, které dělí Samnaun od sousedního masivu Verwall.\n\nPohoří Samnaun se dělí na tři části: Severní hřeben, centrální část a jižní část, ve které se nacházejí nejvyšší vrcholy pohoří, včetně nejvyššího štítu Muttler.\n\n"}
{"id": "245857", "url": "https://cs.wikipedia.org/wiki?curid=245857", "title": "Tajnosti", "text": "Tajnosti\n\nTajnosti (2007) je český film režisérky Alice Nellis. Vypráví jeden den v životě Julie (Iva Bittová), den kdy se dozví o smrti Niny Simone a rozhodne se koupit si klavír (původně se film měl jmenovat \"Právě dnes\").\n\n2008: Český lev – nejlepší film roku 2007\n\n\n"}
{"id": "245858", "url": "https://cs.wikipedia.org/wiki?curid=245858", "title": "Seznam jezer na Faerských ostrovech", "text": "Seznam jezer na Faerských ostrovech\n\nJezera na Faerských ostrovech jsou většinou ledovcového nebo pololedovcového typu. Toto je seznam pěti největších jezer na Faerských ostrovech podle velikosti.\n"}
{"id": "245859", "url": "https://cs.wikipedia.org/wiki?curid=245859", "title": "Ornát", "text": "Ornát\n\nOrnát, častěji také kasule (nebo kázule), je svrchní liturgické mešní roucho užívané kněžími v římskokatolické církvi (ale také v anglikánské a v některých luteránských církvích). Celebrant si jej obléká jako svrchní roucho na albu a může být doplněno štólou. Ekvivalentem u řeckokatolické a pravoslavné církve je tzv. felón (felonion), což je liturgický oděv střihem připomínající pláštěnku, a má stejný původ jako západní ornát.\n\nPůvod ornátu není zcela znám. Patrně se vyvinul z tzv. paenuly, což byl pozdně římský vlněný plášť. Protože je paenula kónického (zvonového) tvaru, byly i první ornáty kónické. Tento střih však příliš nevyhovoval časté gestikulaci při bohoslužbě, a tak se na západě začal po bocích těla ornát zkracovat, aby byla manipulace usnadněna. Tak se ve středověku (v době gotiky) vyvinul typ ornátu, který je po bocích zkrácen asi na polovinu původní délky a končí někde pod lokty. Nazýváme jej gotický ornát nebo \"ornát gotického střihu\". Z římského vzoru byl převzat také svislý pruh na přední straně, tzv. \"kolumna\" či \"colonna\" k zakrytí švu. Na zadní straně se aplikuje tzv. \"dorsální kříž\", často vidlicového tvaru.\n\nK dalšímu zkracování ornátu (kasule) došlo po Tridentském koncilu v souvislosti se zaváděním stále tvrdších tkanin, protkávaných kovovým vláknem či plošně vyšívaných, stejně tak k projmutí tvaru. Upravuje se postupně v době baroka na tzv. „barokní ornát“ nebo \"ornát barokního střihu\" (na bocích zkrácen tak, že končí někde mezi lokty a rameny), jehož vrcholnou fází je tzv. „římský ornát“, lidově nazývaný „basička“ nebo „housličky“. Přední část měla vystřiženou látku, aby byl prostor na sepnutí rukou, aniž by došlo k ohnutí látky. Dorzální (zadní) stranu zdobil kříž, který býval vyšitý na celou výšku i šířku ornátu.\n\nPřed II. vatikánským koncilem (1962-1965) se více používaly ornáty tzv. barokního střihu, ale mohl se nosit i gotický střih (mimo období mezi lety 1925-1957, kdy byl gotický střih ornátu zakázán). Záleželo na knězi, jaký střih ornátu si vezme. Po II. vatikánském koncilu došlo ke zjednodušení liturgie a s tím souviselo i zjednodušení liturgického oděvu, takže se tato situace spíše otočila a více se začaly používat tzv. gotické střihy. Ovšem je opět na knězi, jaký střih si zvolí. Navíc přinesla liturgická reforma i zrušení povinnosti nosit k ornátu manipul.\n\nOrnáty jsou v liturgických barvách. Bílý ornát se používá při příležitosti různých svátků a slavností, zelený ornát se používá v liturgickém mezidobí, červený ornát při svátku mučedníků a svatodušních svátcích, fialový ornát v době postní a adventní, černý ornát při pohřbech a na svátek všech věrných zemřelých (lze užívat i fialový ornát). Slavnostní ornát muže být též zlatý. Na III. neděli adventní a IV. neděli postní se může užívat růžového ornátu. Na některých místech se též užívá modrého ornátu (nebo alespoň bílého s modrými prvky) na marianské svátky, tato barva však není v předpisech uvedena.\n\nOrnát, jakožto bohoslužebné roucho, je užíván i v anglikánské církvi a některých církvích luteránských. Vždy jej užívaly a dodnes užívají například luteránské národní církve ve Skandinávii. Němečtí luteráni používali ornát asi do 18. století, kdy jej nahradili talárem. Rovněž jej využívaly některé protestantské církve v Severní Americe, kde ovšem v polovině 20. století zvítězila na ornátem alba se štólou. V rámci anglikánské církve se ornát zcela běžně užívá až od oxfordského hnutí v 1. polovině 19. století, spíše se s ním však setkáme v \"high church\".\n\n"}
{"id": "245873", "url": "https://cs.wikipedia.org/wiki?curid=245873", "title": "Moravec", "text": "Moravec\n\nJméno či příjmení Moravec nese více různých objektů a osob:\n\n\n\n\n\n"}
{"id": "245877", "url": "https://cs.wikipedia.org/wiki?curid=245877", "title": "Jaromír Ježek", "text": "Jaromír Ježek\n\nJaromír Ježek (* 13. listopad 1986 v Hradci Králové, Československo) je český zápasník – judista a olympionik. Členem seniorské judistické reprezentace je od roku 2005.\n\nStudoval Gymnázium Nad Štolou a později Fakultu tělesné výchovy a sportu na Karlově univerzitě. Je ženatý s manželkou Kateřinou má syna Jaromíra.\n\nJe zaměstnancem ministerstva vnitra. Po celou sportovní kariéru reprezentuje Českou obci sokolskou.\n\nPochází ze sportovní rodiny, otec je bývalý házenkář a matka bývalá atletka a gymnastka. S judcem začínal v rodném Hradci Králové v 8 letech. V 10 letech se s rodinou přistěhoval do Prahy, kde pokračoval v tréninku juda v klubu Sokol Praha Vršovice pod vedením Zdeňka Kasíka. Jeho osobní technikou (tokui-waza) je tomoe-nage a de-aši-harai. Zvládá širokou škálu technik jako v postoji tak na zemi. Samotné ne-waza však nevyhledává. Je představitelem klasické judistické školy s precizními pohyby (šintai) a obraty (taisabaki). Pro vrcholové sportovní judo mu však často schází potřebná rvavost, zarputilost, výdrž. Známá jsou především jeho až dratická shazování kil do lehké váhy (do 73 kg) a z ní plynoucí nepohoda. Jeho stabilní váha je okolo 85 kg. Lehká váze je věrný skoro celou sportovní kariéru.\n\nSportovní kariéru v seniorské reprezentaci začínal v době, kdy české mužské judo procházelo výkonnostní krizí. Poprvé se v seniorské reprezentaci objevil v roce 2005 v 19 letech. V roce 2006 byl již stabilním členem a na světovém poháru v Lisabonu dosáhl prvního stupně vítězů. V roce 2007 vyhrál svůj první turnaj světového poháru v britském Birminghamu a do olympijského roku 2008 vstupoval s ambicemi kvalifikovat se na olympijské hry v Pekingu, kterou nakonec bez potíží zvládnul. Do olympijského turnaje šel s medailovými ambicemi, které ukončil hned v prvním zápase Uzbek Shokir Muminov. V zápase vedl na koku, ale závěrečný soupeřův tlak nezvádl a nechal se hodit technickou sumi-gaeši na ippon. Po zápase prohlásil, \"Už mi tuhly svaly, necítil jsem se nejlíp, už jsem viděl před sebou jen zúžený prostor. Potřeboval jsem menší oraz.\"\n\nV roce 2009 se zkoušel prosadit ve vyšší polostřední váze, ale po nezdarech se vrátil v roce 2010 zpět do lehké váhy, ve které vzápětí vyhrál svůj třetí turnaj světového poháru v španělském Madridu. V roce 2011 se pohyboval na 20. místě světového žebříčku a na mistrovství Evropy v tureckém Istanbulu dokázal vyladit formu. Ve čtvrtfinále tradičně nezvádl tlak proti domácímu Turkovi Hasanu Vanlıoğluovi na penalizace, ale v opravách předvedl výborné judo, v boji o třetí místo porazil Francouze Benajmina Darbeleta a získal první medaili pro české mužské judo v éře samostatnosti od roku 1993. Konec roku 2011 a začátek olympijského roku 2012 ho však nezastihl v optimální formě. V únoru na pařížském grand slamu si poranil pravý loket a vynechal několik turnajů včetně mistrovství Evropy. Kvalifikaci na olympijské hry v Londýně měl zajištěnou. Na olympijský turnaj se připravil přes zraněný loket svědomitě. V prvním kole poslal hned v úvodu svojí osobní technikou tomoe-nage na ippon amatérského sportovce ze Samoe, v kole druhém však narazil na světovou jedničku Korejce Wang Ki-čchuna. Takticky si hlídal Korejcovi nejsilnější zbraně, pažní techniky a do konce hrací doby ustál všechny výpady bez ztráty bodu. Do prodloužení šel s handicapem jedno šida za pasivitu. Tato ztráta ho však s přibývajícími sekundami nutila k vyšší aktivitě, na kterou Wang čekal a levým morote seoi-nage zápas ukončil. Koncem roku se podrobil operaci zraněného pravého lokte.\n\nV roce 2013 po rehabilitaci lokte nastupoval v polostřední váze. Fyzickou přípravu podstupoval ve spolupráci s Davidem Dubským. K lepším výsledkům mu však bránila nová pravidla v kumikatě, za která byl pravidelně penalizován. Jeho nejlepším výsledkem sezony bylo třetí místo na grand prix v tureckém Samsunu. V roce 2014 se vrátil do lehké váhy, ale v plnohodnotném tréninku bránila zranění třísel, ramene, lokte. Zdravotní komplikace přetrvávaly v dalším roce 2015. V úvodu roku 2016 se pohyboval na postupovém místě světového žebříčku na olympijské hry v Rio de Janeiru. Kvalifikaci však dlouho nepotvrzoval, využil až poslední možnosti na květnovém grand prix v Almaty. Účast na olympijských hrách v Riu měla být jeho sportovní derniéra na tatami. Los mu v prvním kole přidělil vítěze panamerických her Kubánce Magdiela Estradu. Pár hodin před začátkem zápasu byl vylosován jako jeden ze čtyř judistů ke kontrolnímu vážení, a protože měl více jak pět procent povolené tolerance musel dodatečně shazovat váhu. V zápase s Kubáncem se ke konci druhé minuty ujal po technice tomoe-nage vedení na juko, ale po další minutě neuhlídal Estradův výpad o-soto-gari vlevo a na zemi se nechal přetlačit na lopatky. Videorozhodčí situaci posoudil jako dopracování techniky o-soto-gari na zemi a dostal Kubánce do vedení na wazari. V závěrečné minutě dělal maximum aby otočil vývoj utkání ve svůj prospěch, ale technikou ko-uči-gari za yuko pouze snížil Kubáncův náskok.\n\nV roce 2017 z rodinných důvodů (stěhování do ciziny) pokračoval ve sportovní kariéře. Kvůli problémům s kolenem však vynechal dubnové mistrovství Evropy ve Varšavě a vše soustředil na srpnové mistrovství světa v Budapešti. Před mistrovství světa v novinách vyjádřil záměr definitivně ukončit sportovní kariéru. K přání rozloučit se s pěkným výsledkem, nejlépe medailí mu však nepomohly ani okultní vědy a magické číslo tři. V Budapešti vypadl v úvodním kole.\n\n\n"}
{"id": "245886", "url": "https://cs.wikipedia.org/wiki?curid=245886", "title": "Označení letadel používaných v Československu po druhé světové válce", "text": "Označení letadel používaných v Československu po druhé světové válce\n\nPo ukončení druhé světové války bylo na území Československa značné množství zbraní a techniky různého typu. Toto se týkalo i letadel, z nichž mnohé typy se na území Čech a Moravy vyráběly, jiné zůstaly jako válečná kořist, další stroje obdržely československé bojové jednotky v průběhu války a ty pak zůstaly ve vlastnictví čs. armády a čs. státu i po válce. Letadla proto dostala typová československá označení, čímž došlo k zpřehlednění jednotlivých druhů.\n\n\n\n\n\n\n\n\n"}
{"id": "245898", "url": "https://cs.wikipedia.org/wiki?curid=245898", "title": "Maurice Blondel", "text": "Maurice Blondel\n\nMaurice Blondel [\"móris blodel\"] (2. listopadu 1861 Dijon – 4. června 1949 Aix-en-Provence) byl francouzský křesťanský filosof.\n\nNarodil se v zámožné katolické rodině jako nejmladší ze čtyř dětí, studoval filosofii v Dijonu a v letech 1881 – 1886 na \"École normale supérieure\" v Paříži. Roku 1887 odešel na venkov a věnoval se své disertační práci o filosofii jednání (\"L'Action\"), kterou 1893 na Sorbonně obhájil.\nTato obsáhlá práce, ovlivněná zejména Leibnizem, Maine de Biranem, ale také pragmatismem, vzbudila na jedné straně velký zájem, na druhé straně narazila na odpor jak protináboženského akademického prostředí, tak církevních dogmatiků. Teprve po tříleté odmlce mohl Blondel začít přednášet v Lille a od roku 1897 do 1927 v Aix-en-Provence. Ve svých drobnějších pracích se stále vracel k tématu jednání, jež podle něho překlenuje protiklad determinismu a lidské svobody, ale věnoval se i aktuálním společenským otázkám.\n\nPatřil mezi zakladatele „Sociálních týdnů“ v Lille, kde se od roku 1904 diskutovala například témata zdravotního a sociálního pojištění, kolonialismu nebo pomoci méně rozvinutým zemím, a roku 1939 vystoupil s ostrou kritikou nacismu (\"Zápas o civilizaci a filosofie míru\"). Když roku 1927 oslepl a odešel do důchodu, rozvedl hlavní myšlenky své knihy o jednání v pěti svazcích \"Myšlení\" I. a II. (1934), \"Bytí a jsoucna\" (1935), \"Jednání\" I. a II. (1937).\n\nBlondel měl řadu vynikajících žáků a měl značný vliv na mnoho francouzských (např. Pierre Duhem nebo Emmanuel Lévinas) i německých filosofů a teologů. Knihu o jednání četl William James a už roku 1909 Martin Heidegger, který Blondela později označil za nejvýznamnějšího ze soudobých francouzských filosofů. Prostřednictvím Auguste Valensina, J. Maréchala, Henri de Lubaca a P. Teilharda de Chardin byl inspirátorem teologické obnovy, která vedla ke Druhému vatikánskému koncilu. Blondelův archiv je v Lovani, ústavy pro studium jeho díla vznikly po válce na univerzitách ve Freiburgu a v Mohuči.\n\n\n"}
{"id": "245899", "url": "https://cs.wikipedia.org/wiki?curid=245899", "title": "Blondel", "text": "Blondel\n\nJméno Blondel má více významů:\n\n\n"}
{"id": "245900", "url": "https://cs.wikipedia.org/wiki?curid=245900", "title": "Ostřice řídkoklasá", "text": "Ostřice řídkoklasá\n\nOstřice řídkoklasá (\"Carex remota\", syn.: \"Vignea remota\") je druh jednoděložné rostliny z čeledi šáchorovité (\"Cyperaceae\"). Někdy je udávána také pod jménem tuřice řídkoklasá.\n\nJedná se o rostlinu dosahující výšky nejčastěji 20-50 cm. Je vytrvalá a trsnatá. Listy jsou střídavé, přisedlé, s listovými pochvami. Pochvy dolních lodyžních listů jsou hnědé a nerozpadavé. Lodyha je trojhranná, dosti chabá a často poléhavá, v horní části drsná. Čepele listu jsou asi 1,5-2 mm široké, ploché nebo žlábkovité. Ostřice řídkoklasá patří mezi stejnoklasé ostřice, všechny klásky vypadají víceméně stejně a většinou obsahují samčí a samičí květy, dolní klásek však někdy bývá celý samičí. V dolní části klásku jsou samičí květy, v horní samčí. Klásky jsou uspořádány do rozvolněného, cca 15-20 cm dlouhého lichoklasu (klasu klásků). Zvláště nejspodnější klásek bývá o 2-5 cm oddálen od následujícího. Každý klásek je podepřen nápadně dlouhým listenem, u nejdolejšího klásku délka listenu často přesahuje celé květenství. Okvětí chybí. V samčích květech jsou zpravidla 3 tyčinky. Čnělky jsou většinou 2. Plodem je mošnička, která je vejčitě kopinatá, cca 2,5-3,5 mm dlouhá, žlutohnědá, vynikle žilkovaná a vně vypouklá, na vrcholu je krátký drsný dvouklaný zobánek. Každá mošnička je podepřená plevou, která je bělavá až bělavě hnědá se zeleným kýlem. Kvete nejčastěji v květnu až v červnu. Počet chromozómů: 2n=62.\n\nOstřice řídkoklasá roste skoro v celé Evropě, v některých částech jižní Evropy však jen málo, chybí v severní Skandinávii a v severním Rusku. Dále roste na Kavkaze a ostrůvkovitě jinde v Asii na východ až po Japonsko. V Evropě roste subsp. \"remota\", v Himálaji subsp. \"alta\" a v JV Asii subsp. \"rochebruni\". Mapka rozšíření viz zde: .\n\nV ČR je to hojný druh rozšířený od nížin do podhůří. Roste hlavně ve vlhkých lesích, především v luzích a prameništních olšinách a na lesních prameništích.\n\n\n\n \n"}
{"id": "245902", "url": "https://cs.wikipedia.org/wiki?curid=245902", "title": "Theodor Gebre Selassie", "text": "Theodor Gebre Selassie\n\nTheodor Gebre Selassie (* 24. prosince 1986 Třebíč) je český fotbalový obránce a reprezentant, od léta 2012 působící v týmu německé fotbalové Bundesligy Werder Brémy. Je typem moderního ofenzivního obránce s velkým fyzickým fondem, jenž dokáže rychle potáhnout akci po křídle k soupeřově brance.\n\nJeho otec pochází z Etiopie, matka je původem Češka. Jeho mladší sestra Anna Gebre Selassie hraje házenou a je českou reprezentantkou.\n\nS fotbalem začínal ve Velkém Meziříčí, odkud si ho vybrala do svého týmu Jihlava. Propracovával se rok co rok výše a už to vypadalo, že zapadne do prvního kádru Jihlavy. Byl však poslán na hostování zpět do Velkého Meziříčí. Po roce si ho ale vyžádal nazpátek trenér Bokša a zařadil ho do prvního týmu Jihlavy.\n\nNa začátku ligové sezóny 2007/08 si ho pak do týmu vybrala pražská Slavia, se kterou podepsal čtyřletý kontrakt. V sezónách 2007/08 a 2008/09 získal se Slavií mistrovské tituly. Od podzimu 2008 pak hostoval v Liberci. V létě 2009 na něj uplatnil Liberec opci a Gebre Selassie se stal jeho hráčem. V dresu Liberce slavil český titul v sezóně 2011/12.\n\nPo úspěšné sezóně projevil přání odejít do zahraničí. V červnu 2012 přijal nabídku Werderu Brémy, klubu z německé fotbalové Bundesligy. Po podařeném vystoupení na Euru 2012 se mluvilo i o zájmu dalších klubů, mj. anglického Arsenalu. Kontrakt s Brémami podepsal na 4 roky do června 2016, přestupní částka byla odhadována na 2 miliony €.\n\nSvůj debut v německé Bundeslize odehrál za tým Werderu 24. srpna 2012 v zápase proti obhájci titulu Borussii Dortmund. V 75. minutě zápasu vstřelil svůj první gól v novém angažmá, upravoval stav utkání na průběžných 1:1. Z pravé strany na něj poslal lehký centr Rakušan Marco Arnautović, jenž třebíčský rodák hlavou prodloužil ke vzdálenější tyči dortmundského brankáře Romana Weidenfellera. Na výhru to ale nestačilo, Werder Brémy prohrál v Dortmundu 1:2. 22. února 2013 byl na hřišti u debaklu 1:6 s domácím Bayernem Mnichov, v zápase si navíc vstřelil vlastní gól. Bayernu vstřelil gól 26. dubna 2014, Brémy tentokrát prohrály 2:5. 14. února 2015 vstřelil v bundesligovém zápase proti FC Augsburg vítězný gól a přispěl k výhře svého týmu 3:2.\n\nV únoru 2015 prodloužil smlouvu s německým klubem o dva roky, předběžné datum konce kontraktu bylo stanoveno na červen 2018. 9. prosince 2017 Gebre Selassie vstřelil vítězný gól proti Borussii Dortmund a rozhodl tak utkání ve prospěch Brém poměrem 2:1.\n\nTheodor Gebre Selassie má za sebou starty v reprezentaci do 21 let a stal se tak prvním fotbalistou tmavé pleti v českých reprezentačních výběrech a druhým černošským sportovním reprezentantem Česka vůbec (po basketbalistovi Maurici Whitfieldovi). Debutoval 21. srpna 2007 v přátelském utkání proti Skotsku ve Falkirku, kde nastoupil do druhého poločasu za stavu 1:0 pro domácí Skoty, zápas tímto výsledkem skončil. Poté hrál v kvalifikačním dvojutkání s Lichtenštejnskem 11. září 2007 (výhra ČR doma 8:0) a 14. října 2007 (výhra ČR venku 4:0). V domácím kvalifikačním zápase s Arménií 17. října 2007 odehrál 17 minut (výhra ČR 3:0). Proti Ukrajině 21. listopadu 2007 střídal až v samotném závěru v 89. minutě Františka Rajtorala, ČR vyhrála venku 2:0. Poslední zápas za „lvíčata“ odehrál proti témuž soupeři (Ukrajině) tentokrát v domácím prostředí 9. září 2008, naskočil do zápasu v 58. minutě za stavu 0:0, česká jedenadvacítka podlehla soupeři 0:1.\n\nCelkem odehrál Theodor Gebre Selassie za český reprezentační tým do 21 let 6 utkání s bilancí 4 výhry a 2 prohry, gól nevstřelil.\n\nTrenér české národního reprezentace Michal Bílek jej povolal do seniorského týmu v květnu 2011. Debutoval na turnaji Kirin Cup v Japonsku 4. června 2011 v zápase proti Peru. Utkání skončilo 0:0 a Gebre Selassie nastoupil do druhého poločasu a dostal jednu žlutou kartu.\n\nDo druhého poločasu nastoupil Gebre Selassie také v utkání proti domácímu Japonsku 7. června 2011, i tento zápas skončil výsledkem 0:0 a protože bezbranková remíza se zrodila i v utkání Peru s Japonskem, došlo ke kuriózní situaci, kdy se všechny tři zúčastněné země staly vítězem turnaje.\n\nPo Kirin Cupu se pevně začlenil do národního týmu. 6. září 2011 nastoupil na 31 minut v domácím přátelském utkání proti Ukrajině (suverénní výhra ČR 4:0) a poté odehrál dvě kompletní utkání proti Španělsku (domácí prohra 0:2) a Litvě (výhra venku 4:1). Český tým postoupil se 13 body do baráže o Euro 2012, kde se ve dvou zápasech střetl s Černou Horou. Theo Gebre Selassie odehrál plný počet minut v obou zápasech (domácí výhra 2:0 a výhra 1:0 v odvetě v Černé Hoře).\n\n29. února 2012 se hrálo v Dublinu přátelské utkání s Irskem, které skončilo remízou 1:1. Gebre Selassieho střídal v 67. minutě František Rajtoral. Poté už následovala příprava na evropský šampionát. 26. května se na soustředění v Rakousku utkal český tým s Izraelem (2:1 pro ČR) a Theodor do něj nastoupil ve druhém poločase. V posledním přípravném zápase před šampionátem 1. června 2012 nezabránil domácí porážce s Maďarskem 1:2, odehrál celý zápas v Generali Areně.\n\nTrenér Michal Bílek s ním počítal i pro mistrovství Evropy ve fotbale 2012 v Polsku a Ukrajině. Zde nastoupil ke všem 4 utkáním, které český tým na turnaji odehrál, ani jednou nestřídal. V základní skupině A to byly utkání ve Vratislavi postupně proti Rusku (prohra ČR 1:4), Řecku (výhra ČR 2:1) a Polsku (výhra ČR 1:0).\n\nV zápase proti Řecku 12. června 2012 přihrával v 6. minutě z pravé strany před bránu Václavu Pilařovi, tomu se podařilo v pádu kolenem dopravit míč do sítě a zvýšit na průběžných 2:0.\n\n21. června 2012 ve čtvrtfinále proti Portugalsku ve Varšavě nastupoval na kraji obrany proti Cristianu Ronaldovi, jenž se dlouho nemohl gólově prosadit. Nakonec se to Ronaldovi podařilo v 79. minutě a Portugalsko český tým vyřadilo skórem 1:0. Theo Gebre Selassie však odehrál evropský šampionát ve výborné formě.\n\nPo evropském šampionátu nastoupil v prvním přátelském utkání nového reprezentačního cyklu 15. srpna 2012 ve Lvově proti domácí Ukrajině (0:0) a 8. září v Kodani proti Dánsku (kvalifikační zápas o MS 2014 v Brazílii, opět 0:0). V dalším přátelském utkání v Teplicích proti Finsku 11. září nenastoupil (prohra 0:1). Objevil se v základní sestavě 12. října v kvalifikačním zápase proti Maltě a po centru Davida Limberského z levé strany hlavou skóroval do brány maltského brankáře Andrewa Hogga. Byl to jeho premiérový gól v A-mužstvu, zároveň protrhl čtyřzápasové střelecké trápení českého týmu bez vstřeleného gólu (mimo tří výše zmíněných zápasů ještě prohra 0:1 z evropského šampionátu s Portugalskem). Utkání skončilo výhrou ČR 3:1, v nastaveném čase chytil ještě Petr Čech přísně nařízený pokutový kop. 16. října 2012 nastoupil v Praze v kvalifikačním zápase s Bulharskem (0:0). 14. listopadu 2012 odehrál kompletní přátelský zápas se Slovenskem v Olomouci a hned ve 3. minutě poslal z pravé strany centrovaný míč do pokutového území soupeře, který hlavou dopravil do sítě jablonecký kanonýr David Lafata. Český národní tým vyhrál nad Slovenskem 3:0. 6. února 2013 nastoupil v přátelském utkání v Manise proti domácímu Turecku, Česká republika zvítězila 2:0. 22. března odehrál na Andrově stadionu v Olomouci kvalifikační zápas s Dánskem, český výběr podlehl soupeři 0:3.\n\nV roce 2014 odehrál jediný zápas v národním dresu, v roce 2015 čtyři.\n\nTrenér Pavel Vrba jej zařadil do závěrečné 23členné nominace na EURO 2016 ve Francii. V základní skupině D odehrál jediný zápas: proti Španělsku (porážka 0:1). Český tým obsadil se ziskem jediného bodu poslední čtvrté místo skupiny.\n\nGóly Theodora Gebre Selassie v A-mužstvu české reprezentace\n\nSK Slavia Praha\n\nFC Slovan Liberec\n\n\n"}
{"id": "245908", "url": "https://cs.wikipedia.org/wiki?curid=245908", "title": "Závod", "text": "Závod\n\nZávod je organizační forma jednorázové sportovní soutěže. Závody se vypisují v individuálních sportech. V závodě soutěžící obvykle zkoušejí dosáhnout určitý úkol v co nejkratším čase. Nejběžnější závod představuje překonávání určité vzdálenosti, ale mohou to být i jiné úkoly vyžadující rychlost.\n\nZákladní formou závodu je běh na určitou vzdálenost. Závody jsou často pořádány i na jízdních kolech, automobilech, lodích, letadlech, nebo na zvířatech, např. koních.\n\nZávod může znamenat pouze běh od startu až do cíle, nebo může být proložen různými úkoly.\n\nČlověk obvykle používá pouze své vlastní svaly, vlastní um a dovednosti.\n\n\n\n\n\nZávodí buď zvířata sama, nebo s člověkem jako jezdcem nebo vodičem.\n\n\nPozemní dopravní prostředky poháněné motorem – motoristický sport\n\n\n\n\n"}
{"id": "245911", "url": "https://cs.wikipedia.org/wiki?curid=245911", "title": "Éowyn", "text": "Éowyn\n\nÉowyn, fiktivní postava z trilogie Pán prstenů od J. R. R. Tolkiena, známá také jako Rohanská štítonoška, Bílá paní z Rohanu, je neobvykle krásná světlovlasá dívka, vdaná za Faramira, kapitána Gondoru. Jediná dcera Éomunda a Théodwyn, sestra Éomera Šťastného. Je Dcerou králů, možná proto se jeví jako chladná, vážná a nepřístupná. Éowyn byla stejně jako její bratr Éomer pojmenována po prvním králi Rohanské marky, Eorlu Mladém. Celé její jméno lze volně přeložit jako \"ta, která našla zalíbení v koních\". Narodila se roku 2995 Třetího věku.\n\nNa této mladé ženě nejvíce zaujme její rozhodnost, odhodlanost a odvaha. Dlouho žila v Meduseldu a zasvětila své mládí péči o krále Théodena. Stále víc se jí do mysli zažírala jedovatá slova Grímy Červivce, který ji sváděl ke zrazení rodu. Toužila po volnosti, po rovnosti s muži a po hrdinských činech. Nebála se smrti ani bolesti, ale klece, kterou pro ni představovala výchova dětí, starost a péče o nemocné. Už od mala ji učili zacházet s mečem a jezdit na koni a v tomto ohledu se vyrovná i svému bratrovi Éomérovi. Ovšem vždy, když byla šance k boji, ji poslali s lidmi do bezpečí, aby se o ně postarala. Vše se změnilo po bitvě u Helmova Žlebu. Odjela s vojskem Rohirů v mužském převlečení, pod přezdívkou Dernhelm do Gondoru k Minas Tirith a po boku Smíška se zúčastnila bitvy, kde zabila Pána nazgûlů – kterého nemohl zabít žádný muž. Později byla v Marce známá také jako \"Paní štítové ruky\" (paže, jíž nesla štít, byla totiž zlomena palcátem Černokněžného krále.)\n\nÉowyn se zamilovala do Aragorna, Isildurova dědice, ale její láska byla spíše obdiv, viděla v něm krále, obdivala jeho moudrost, odvahu a moc – a také se mu chtěla podobat. Po bitvě u Minas Tirith ale poznala Faramira, dědice správce Gondoru a mladšího bratra Boromira.\nPoté poznala pravou lásku. Uvědomila si, že ke štěstí nepotřebuje moc a slávu, ale stačí jí právě láska. Stala se poté léčitelkou, aby mohla pomáhat slabým a nemocným. Provdala se za Faramira a společně pak pobývali v kopcích Emyn Armen u Ithilienu. Zemřela roku 3045; spolu s Faramirem měla pět dětí.\n\nAragorn nazýval Éowyn \"Dcerou králů\". Tento rodokmen jeho slova vysvětluje. Éowynina matka Théodwyn byla nejmladší dcerou krále Thengela. Stejně jako její bratr Éomer byla právoplatným dědicem všech jeho královských předků, včetně Eorla Mladého, který založil Rohan více než před pěti stoletími.\n\n"}
{"id": "245917", "url": "https://cs.wikipedia.org/wiki?curid=245917", "title": "Mars Observer", "text": "Mars Observer\n\nMars Observer byla vědecká sonda NASA určená pro geologický průzkum a studium klimatu planety Mars z oběžné dráhy. Odstartovala 25. září 1992 pomocí rakety Titan 3 z letecké základny \"Eastern Test Range\" na mysu Canaveral. Tři dny před vstupem na oběžnou dráhu planety byl se sondou ztracen rádiový kontakt a už nikdy nebyl obnoven.\n\n\nVlastní tělo a elektronická část Mars Observeru vycházela z konstrukce družic Satcom-K a DMSP/TIROS. Hlavní část měla tvar kvádru o rozměrech 2,1 × 1,5 × 1,1 m. V průběhu přeletové fáze byla ramena vysokoziskové antény, magnetometru (MAG/ER) a gama spektrometru (GRS) rozložena jen částečně. Při plném rozvinutí měla ramena MAG/ER A GRS délku 6 m. Anténa byla umístěna na ramenu o délce 5,5 m, čímž bylo zajištěno, že anténa nebude zastiňovat solární panely sondy.\n\nZměny orientace zajišťovaly čtyři raketové motory. Informace o poloze zařízení určovalo čidlo horizontu (určovalo směr nadiru, když sonda pracovala na oběžné dráze), čest hvězdných čidel, gyroskopy a akcelerometry (pro měření změny polohy a rychlosti) a box s pěti slunečními čidly.\nNapájení zajišťoval šestidílný solární panel o rozměrech 7,0 × 3,7 m. V průběhu přeletové fáze mise byly roztaženy jen čtyři díly, protože byla sonda blíže ke Slunci. Během období, kdy bude sonda pracovat ve stínu planety byly k dispozici dvě niklo-kadmiové baterie, každá o kapacitě 43 Ah.\n\nBěhem prvních čtyř měsíců od vstupu na orbitální dráhu byla naplánována měření pomocí přístrojů MAG/ER, GRS a termálního spektrometru TES (\"Thermal Emission Spectrometer\") a pak po dosažení finální oběžné dráhy měla sonda začít mapovat povrch. To mělo probíhat během jednoho marťanského roku.\n\nFáze letu mezi Zemí a Marsem byla především využita ke kontrole a kalibraci přístrojů a zařízení. Probíhal také sběr dat pomocí MAG/ER a GRS a experiment s výzkumem gravitačních vln.\n\nKontakt se sondou Mars Observer byl z neznámých důvodů ztracen 21. srpna 1993, tři dny před plánovaným vstupem na oběžnou dráhu, a nikdy už nebyl obnoven. Není známo, zda byla sonda schopna pomocí automatického programu vstoupit na oběžnou dráhu Marsu nebo jestli kolem planety jen proletěla a nyní se nachází na heliocentrické dráze. Spekulovalo se, že pravděpodobně došlo k explozi v palivovém potrubí v průběhu tlakovacích procedur při přípravě na spuštění motoru sondy, který měl korigovat vstup na oběžnou dráhu. Předpokládá se, že se palivo vlivem netěsných ventilů smíchalo s okysličovadlem mimo spalovací komoru.\n\nPřestože nebyly splněny primární cíle mise, probíhalo měření a sběr dat až do chvíle ztráty kontaktu. Celková cena mise Mars Observer včetně vývoje, konstrukce, startu a pozemní podpory se odhaduje na 980 miliónů dolarů. Některé přístroje a experimenty však využily následující tři sondy k Marsu - Mars Global Surveyor, který startoval v roce 1996, Mars Odyssey (2001), a Mars Reconnaissance Orbiter (2005).\n\n\n"}
{"id": "245919", "url": "https://cs.wikipedia.org/wiki?curid=245919", "title": "Ostřice šedavá", "text": "Ostřice šedavá\n\nOstřice šedavá (\"Carex canescens\", syn.: \"Carex curta\", \"Carex cinerea\", \"Vignea cinerea\") je druh jednoděložné rostliny z čeledi šáchorovité (\"Cyperaceae\"). Někdy je udávána také pod jménem tuřice šedavá.\n\nJedná se o rostlinu dosahující výšky nejčastěji 20-50 cm. Je vytrvalá a trsnatá s krátkými oddenky, většinou trochu šedozelená. Listy jsou střídavé, přisedlé, s listovými pochvami. Pochvy dolních lodyžních listů jsou bledě nazelenale či narůžověle hnědé a nerozpadavé. Lodyha je ostře trojhranná, dosti tuhá, jen v horní části slabě drsná, stejně dlouhá či delší než listy. Čepele listu jsou asi 2-4 mm široké, ploché až žlábkovité. Ostřice šedavá patří mezi stejnoklasé ostřice, všechny klásky vypadají víceméně stejně a většinou obsahují samčí a samičí květy. V dolní části klásku jsou samčí květy, v horní samičí. Klásky jsou uspořádány, cca 2-15 cm dlouhého lichoklasu (klasu klásků), který obsahuje 4-8 klásků. Spodní klásky bývají o sebe více oddáleny než horní. Okvětí chybí. V samčích květech jsou zpravidla 3 tyčinky. Čnělky jsou většinou 2. Plodem je mošnička, která je vejčité až elipsoidní, cca 1,8-3 mm dlouhá, bledě zelená až nažloutlá, jemně žilkovaná, na vrcholu je nezřetelný drsný zobánek, který je však na hřbetní straně bez zřetelného zářezu. Každá mošnička je podepřená plevou, která je bělavá až žlutohnědá se zeleným kýlem. Kvete nejčastěji v květnu až v červenci. Počet chromozómů: 2n=54 nebo 56.\n\nOstřice šedavá je rozšířená ve velké části světa. Roste skoro v celé Evropě, v některých částech jižní Evropy však chybí. Dále je rozšířena na Kavkaze, na Sibiři a jinde v severnější Asii, na Aljašce, v Kanadě a na severu USA a v Grónsku. Její areál však zasahuje i do Jižní Ameriky, do Austrálie, na Tasmánii a na Novou Guineu.\n\nV ČR se vyskytuje roztroušeně, místy hojně od pahorkatin po hory. Je to druh rašelinných luk až rašelinišť, ale může růst i na jiných vlhkých místech, většinou však na oligotrofním substrátu. V oblastech s absencí vhodných biotopů, třeba teplé a suché oblasti jižní Moravy, téměř až zcela chybí.\n\n\n\n \n"}
{"id": "245922", "url": "https://cs.wikipedia.org/wiki?curid=245922", "title": "Démophobia", "text": "Démophobia\n\nDémophobia je akustické duo Démy a Michala Röhricha, kolegů ze Znouzectnosti. Původně to však byl sólový projekt Démy, který za pomoci přátel natočil v roce 1994 album \"Démophobia aneb Plzeňské pověsti, písně a jiné plísně\". Poté se k Démovi přidal Michal Röhrich a po druhém vydaném albu, kde hrají jen oni dva, začalo duo i více koncertovat.\n\n\nPísní \"V cukrárně Pod žabkou\" je Démophobia zastoupená také na sampleru \"50 miniatur\" (2007).\n\n"}
{"id": "245923", "url": "https://cs.wikipedia.org/wiki?curid=245923", "title": "William Kidd", "text": "William Kidd\n\nWilliam „Kapitán“ Kidd (1645 – 23. května 1701) byl skotský pirát a bukanýr známý díky procesu, při kterém byl odsouzen k trestu smrti za pirátství poté, co se vrátil ze své plavby Indickým oceánem.\n\nNa plavbu byl najat vládou Anglie, aby lovil piráty. Zároveň ale určili datum, do kterého se má ze své plavby navrátit. Návrat do stanoveného data ale nestihl a navíc přepadl a oloupil arménskou loď, která se nacházela pod anglickou ochranou. To v Anglii vyvolalo nespokojenost a proto byl po svém návratu zatčen za pirátství a vraždu, uvězněn v New Gate.\n\n23. května 1701 byl popraven oběšením až na druhý pokus, poprvé se přetrhlo lano. Někteří moderní historici ovšem považují jeho pirátskou reputaci za nespravedlivě přidělovanou, protože existují důkazy, že byl pouze privatýrem. Jeho věhlas se rychle rozšířil díky okolnostem, za kterých byl vyslýchán před anglickým parlamentem a v následném procesu. Jeho skutečné drancování, ať už pirátské či ne, bylo méně destruktivní i lukrativní než drancování mnoha jiných tehdejších pirátů a privatýrů.\n\nZ počátku to byl obyčejný občan, který vedl normální život. Žil v New Yorku byl ženatý a měl dvě dcery. Patřil k bohatým a vlivným obchodníkům. V té době měla Anglie velké těžkosti s rušiteli námořního obchodu, byli kapitáni ozbrojených lodí vybavováni tzv. kaperskými listy které jim umožňovaly lapat nepřátelské, pirátské a podezřelé lodě. Protože byli na takové činnosti výrazně zainteresování podílem na kořisti, kapitáni kaperských lodí se jen malinko lišili od svých obětí. Po obdržení listu se z pirátů stávali privatýři neboli kapeři. Takže byli zákonem chráněni, protože list vydával sám panovník. Roku 1696 Kidd získal licenci spolu se čtyřmi podílníky. Pátým podílem přispěl William Kidd, který kvůli tomu prodal svoji loď \"Antigua\". Zato se stal velitelem nově zakoupeného trojstěžníku Adventure Galley o 34 dělech a s posádkou 150 mužů. Kidd se dostal do velkých problémů, protože se tímto způsobem hodně zadlužil. Ale do cesty se mu nedostala žádná loď, kterou by byl oprávněn zajmout. Posádka byla už velmi nespokojená, proto se Kidd rozhodl potopit první loď, která se mu připlete do cesty. Zajal loď loď arménských kupců s bohatým nákladem látek, ale i zlata a stříbra a bylo rozhodnuto, Kidd se stal kapitánem pirátů. Kapitán se rozhodl vrátit do Bostonu, aby splatil svůj dluh podílníkům. Tam byl ale zatčen a dopraven do Anglie, kde byl souzen za zabití a následné odsouzen k trestu smrti oběšením.\n\nPřed 310 roky tak vznikla legenda o tajemném pokladu kapitána Kidda, který má být ukryt na některém z ostrovů u amerických břehů. Jeden takový poklad v hodnotě 14 000 liber byl v 19. století nalezen na Gardinerově ostrově u východního konce Long Islandu a dnes mají vytipováno na 20 míst uložení údajného pokladu kapitána Kidda, který nebyl žádným pirátem.\n"}
{"id": "245933", "url": "https://cs.wikipedia.org/wiki?curid=245933", "title": "Cyanóza", "text": "Cyanóza\n\nCyanóza (z řec. κυάνος \"kyanos\" 'tmavě modrý, siný') je modravé až modrofialové zbarvení kůže a sliznic, které se objevuje při nedostatečném okysličení krve (hypoxemie), tedy při růstu redukovaného hemoglobinu nad 50 g/l. Cyanóza je častější u polyglobulie a vzácnější u anémie. \n\nRozlišujeme dva základní typy cyanózy: centrální a periferní. Dále existuje smíšený typ cyanózy.\n\nPostihuje rovnoměrně kůži celého těla, sliznice, rty a jazyk. Vzniká při nedostatečném okysličování tepenné krve v plicích.\n\nNerovnoměrný, viditelný zejména na okrajových částech těla – prsty, ušní boltce, rty. Kůže je chladná. Vzniká delším setrvání krve v kapilárách a žílách, nejčastěji při pravostranné srdeční slabosti. Stejným typem je i cyanóza, která je způsobená chladem.\n\nKombinace centrální a periferní cyanózy, projevuje se u levostranné srdeční slabosti.\n\n"}
{"id": "245935", "url": "https://cs.wikipedia.org/wiki?curid=245935", "title": "Zinder", "text": "Zinder\n\nZinder (zvaný také jako Damagaram) je město v Nigeru. S 261 237 obyvateli je druhým největším městem Nigeru. Nachází se na jihu země, asi 800 km východně od Niamey a 250 km severně od nigerijského města Kano.\n\n"}
{"id": "245937", "url": "https://cs.wikipedia.org/wiki?curid=245937", "title": "Parlophone", "text": "Parlophone\n\nParlophone je značka hudebního vydavatelství, založeného v Německu v roce 1896 společností Carl Lindstrom Company.\n\nObchodní značka \"₤\" může připomínat znak britské libry (\"£\"), ale ve skutečnosti jde o německé písmeno \"L\", jako Lindstrom. Během první světové války, byla v Holandsku založena Transoceanic Trading Company, která se starala o zámořské jmění společnosti. V roce 1923 byla založena britská pobočka, kterou řídil Oscar Preuss. Ve spolupráci s americkou značkou Okeh Records, se stal Parlophone ve Velké Británii vedoucí jazzovou známkou. V roce 1927, převzala Columbia Graphophone Company ve Velké Británii kontrolu ve společnosti Carl Lindstrom Company a tím i v Parlophone. V roce 1931 se Columbia spojila s Gramophone Company k vytvoření Electric & Musical Industries Ltd (EMI).\n\nPod EMI Parlophone zpočátku působil jako jazzová značka. Postupem času značka vydávala též specializovanou hudbu, mluvené slovo a komediální materiál jako The Goons. V roce 1950 si Preuss najal čtyřiadvacetiletého George Martin jako svého asistenta. V roce 1955 Preuss odešel do důchodu a Martin jej úspěšně nahradil. Hlavními umělci, kteří v té době u Parlophone nahrávali byli Obernkirchen Children's Choir z Německa, skotský hudebník Jimmy Shand a pianistka Mrs Mills.\n\nKromě skupiny The Beatles podepsalo se značkou Parlophone smlouvu mnoho dalších slavných umělců jako:\n\nV současné době zde působí:\n\n"}
{"id": "245938", "url": "https://cs.wikipedia.org/wiki?curid=245938", "title": "Sarin", "text": "Sarin\n\nSarin (v kódu NATO označený jako GB) je vysoce toxická kapalná látka používaná jako nervově paralytická chemická zbraň. Její výroba je zakázána mezinárodní konvencí o nešíření chemických zbraní z roku 1993.\n\nSarin je čirá, bezbarvá kapalina bez výrazného zápachu. Nečistý sarin může být cítit jako horčice nebo spálená guma.\n\n Schrader, Otto Ambros, Gerhard Ritter a Hermann van der Linde.\n\nSarin vzniká reakcí molekuly isopropylalkoholu a methyldifluorofosfátu (CHPOF). Z isopropylalkoholu se odštěpí vodík a s fluorem z CHPOF vytvoří kyselinu fluorovodíkovou (HF) a sarin.\n\nK reakci se přidává 2-aminopropan aby zneutralizoval HF vznikající během reakce. Jako binární chemická zbraň může být syntetizován z výše uvedených reaktantů na místě.\n\nSarin má ve vztahu k nervově paralytickým látkám vysokou těkavost, ale vůči jiným bojovým chemickým látkám s významně menší toxicitou (např. fosgenu), je jeho těkavost relativně malá. V bojových podmínkách nastává otrava především vdechnutím aerosolu sarinu a vzniklých par, který je vytvořen detonací výbušniny u náplně sarinu (1 - 2 g TNT na 10 g sarinu). Kaluže či veliké kapky by nebyly efektivní bojovou zbraní (tenze par je přibližně desetinová oproti vodě).\n\n400 ml sarinu rozlitého na ploše 1 m při teplotě 16°C a rychlosti proudění vzduchu 12,5 m/s by se vypařovalo průměrnou rychlostí 0,35 g/s a odpaření celé kaluže by zabralo 20 minut.\n\nSarin je ireverzibilní kompetitivní inhibitor enzymu acetylcholinesterázy. Organofosfát sarin se kovalentně váže na -OH skupinu postranního řetězce serinu v aktivním místě acetylcholinesterasy. Při této reakci se uvolní fluoridový anion, tato reakce je velmi termodynamicky favorizovaná a vede k silné vazbě produktu sarinu na bílkovinu. Vysoká favorizovanost této esterifikační reakce je obecným důvodem vysoké toxicity látek řady G a V. Inhibice acetylcholinesterázy má za následek sníženou schopnost těla hydrolyzovat acetylcholin v synaptické štěrbině zpět na cholin a acetát (viz syntéza acetylcholinu). Tudíž dlouhá expozice acetylcholinu na receptory cholinergních synapsí brání opětné repolarizaci neuronu, a tím dalšímu vedení vzruchu. Cholinergní receptory jsou dvojího druhu: nikotinové vyskytující se v nervosvalových ploténkách a sympatických gangliích a muskarinové nacházející se v mozkových buňkách a periferním nervstvu. Z lokalizace těchto receptorů vyplývají následné příznaky otravy (viz níže).\n\nSmrtelná koncentrace sarinu se udává kolem 35 mg na metr krychlový vzduchu. Při této koncentraci by 50 % zasažených mělo po dvou minutách běžného dýchání při lehké aktivitě (tj. cca 24 nádechů s objemem 30 l) absorbovat smrtelné množství sarinu. Téměř univerzálně smrtící koncentrace sarinu pro dvouminutové vystavení je udávána jako 40 až 80 mg na metr krychlový vzduchu. To znamená, že množství pod 2 g je schopno smrtelně zamořit běžný pokoj. Naopak koncentrace pod 0,5 - 2 mg na metr krychlový vzduchu by neměly mít výrazné a těžké akutní účinky. Smrtelnost sarinu i jiných bojových plynů se obecně odvíjí od koncentrace a času vystavení takovým způsobem, že vystavení vysokým dávkám po krátkou dobu (např. 33 mg/m po dobu 2 minut) je výrazně více smrtelné než dlouhodobě vystavení dávkám nízkým (8,5 mg/m po dobu 30 minut u samiček myší).\n\nPři vystavení kůže lehce oděné osoby s ochranou plic a očí parám a aerosolu dojde k těžké otravě po 30 - 50 minutách při koncentraci sarinu 1,2 g/m (u VX stačí 25 mg/m)\n\nReálná účinnost bojových hlavic v bojových podmínkách se udává kolem 1 smrti na kilogram sarinu (tj. asi 3 - 4 kg munice) (u konvenčních výbušnin se udává 100 kg TNT na jedno úmrtí - tj. 200 kg munice). V případě teroristického útoku na uzavřené místnosti podle simulací připadá na kilogram čistého sarinu ve vzduchu 10 - 100 úmrtí. Tyto údaje jsou přibližné, vždy záleží na konkrétní situaci (hustota obyvatelstva, zdravotní stav, počasí).\n\nV případě použití chemických zbraní ve válce se v době studené války počítalo s tím, že chemická munice bude 2 - 10 efektivnější než stejná hmotnost konvenční munice pro dosažení bojových cílů i při vybavení protivníka protichemickými obleky. Obleky totiž fyzicky zatěžují vojáky a významně snižují jejich bojovou efektivitu. Podobně by došlo i ke zpomalení oprav letišť.\n\nPůsobí velice rychle na centrální nervovou soustavu. Podle intenzity zasažení nastane zúžení zornic (= mióza), pocit tlaku v očích, bolesti hlavy, dýchací obtíže, kašel, zvýšená sekrece hlenu, zvracení, pocit úzkosti a neklid. Při větším zasažení dochází k záškubům a křečím jednotlivých částí těla. U osoby neléčené podáním protijedu nastává smrt následkem obrny dýchacích svalů a zástavy činnosti srdce.\n\nOtrava sarinem se léčí intravenózní aplikací alkaloidů atropinu, fysostigminu a reaktivátory cholinesterázy. Atropin působí jako blokátor cholinergního receptoru, tím kompenzuje přebytek acetylcholinu na synapsích. Fysostigmin je přirozený inhibitor cholinesterázy, takže jeho podání je zdánlivě nelogické, je to ale na rozdíl od sarinu inhibitor reverzibilní. Jeho efekt je dvojí. Jednak chrání cholinesterázu před poškozením sarinem. A jednak umožní lépe snášet velkou dávku atropinu; tyto léky mají totiž protichůdné účinky. Dalším lékem jsou regenerátory cholinesterázy, které dokáží vyvázat sarin z vazby na enzym. Dostupné jsou trimedoxim, obidoxim a asoxim (v současnosti ve výbavě Armády ČR a Integrovaného záchranného systému v antidotu ANTIVA). Léčba reaktivátorem se musí provést co nejdřív, protože vazba \"stárne\".\n"}
{"id": "245939", "url": "https://cs.wikipedia.org/wiki?curid=245939", "title": "Nettilling", "text": "Nettilling\n\nNettilling ( ) je studené sladkovodní jezero v teritoriu Nunavut v Kanadě. Nachází se na jihu Baffinova ostrova na planině Great Plain of the Koukdjuak 280 km severozápadně od Iqaluitu. Jezerem prochází severní polární kruh. Jméno pochází z jazyka Inuktitutů, v němž \"netsilak\" znamená dospělý tuleň kroužkovaný. Jižní pobřeží objevil v roce 1883 Franz Boas. Je to největší jezero v Nunavutu a zároveň největší jezero světa ležící na ostrově. Mezi kanadskými jezery mu patří podle velikosti 11. místo a patří mezi největší, jež leží celé v Kanadě.\n\nVe východní části jezera je mnoho malých ostrovů, zatímco západní část je hlubší a bez ostrovů.\n\nDo jezera ústí řeka Amadjuak, která přitéká z jezera Amadjuak druhého největšího jezera na ostrově a několik dalších řek. Z jezera odtéká řeka Koukdjuak River do zálivu Foxe Basin.\n\nJezero je zamrzlé po převážnou část roku.\n\nV jezeře žije tuleň kroužkovaný a jen tři druhy ryb (siven alpský, koljuška tříostná, koljuška devítiostná). Tundra v okolí jezera je důležitým životním prostorem pro soby západogrónské\n\n"}
{"id": "245940", "url": "https://cs.wikipedia.org/wiki?curid=245940", "title": "Potíže s Harrym", "text": "Potíže s Harrym\n\nPotíže s Harrym je americký komediální snímek, natočený roku 1956 Alfredem Hitchcockem.\n\nStarý kapitán se domnívá, že při lovu nešťastnou náhodou zabil náhodného účastníka (Harry) a mrtvolu ukryje. V průběhu děje se k „zabití“ Harryho přiznávají další osoby, aby nakonec vyšlo najevo, že Harry zemřel přirozenou smrtí na selhání srdce.\nJde o velmi netypický film Alfreda Hitchcocka - komedii. I když prvek humoru (byť někdy poněkud morbidního) je přítomný takřka ve všech jeho filmech, pouze asi o tomto filmu lze říct, že jde o komedii. Snad právě proto nebyl film příliš úspěšný.\n"}
{"id": "245947", "url": "https://cs.wikipedia.org/wiki?curid=245947", "title": "Rostislav (jméno)", "text": "Rostislav (jméno)\n\nRostislav je mužské křestní jméno slovanského původu. Vykládá se jako „ten, kdo rozšiřuje slávu“. Další variantou jména je Rastislav (srov. s Vratislav). Ženskou podobou jména je Rostislava.\n\nPodle českého kalendáře má svátek 19. dubna.\n\nRosťa, Rostík, Rostíček, Rosťulda, Rosťulínek, Rasťo, Rastík\n\n\n"}
{"id": "245951", "url": "https://cs.wikipedia.org/wiki?curid=245951", "title": "Československá hokejová reprezentace", "text": "Československá hokejová reprezentace\n\nČeskoslovenská hokejová reprezentace vznikla po rozpadu Rakouska-Uherska. Kromě přerušení ve válečných letech 1939-1945, kdy ji vystřídala hokejová reprezentace Protektorátu Čechy a Morava, reprezentovala Československo do roku 1992. Poté se stala jejím nástupcem česká hokejová reprezentace, kterou IIHF ponechala v elitní skupině A, zatímco slovenská hokejová reprezentace byla přeřazena do skupiny C.\n\nÚčast na olympijských hrách\nÚčast na mistrovství světa\nÚčast na mistrovství Evropy\nÚčast na Kanadském poháru\nÚčast na Calgary poháru\n\nMezistátní utkání\n\nPoznámky k utkáním: \n\n\n\n\n\n\n\n\n"}
{"id": "245952", "url": "https://cs.wikipedia.org/wiki?curid=245952", "title": "Salar de Uyuni", "text": "Salar de Uyuni\n\nSalar de Uyuni nebo také Salar de Tunupa je největší solná pláň na světě, jež byla dříve dnem jezera. Má rozlohu 10 582 km² (přibližně jako rozloha Libanonu, resp. 25× větší než solná pláň Bonneville Salt Flats v Utahu v USA). Nachází se v departementech Potosí a Oruro na jihu Bolívie v blízkosti hřebenu And v nadmořské výšce 3650 m. Je pozůstatkem pleistocénního jezera Ballivián.\n\nKaždý rok v listopadu zde přebývají tři druhy jihoamerických plameňáků (chilský, Jamesův, andský).\n\nHlavní zastoupené minerály jsou halit a sádrovec. Pláň obsahuje 10 miliard tun soli, z čehož je 25 tisíc tun ročně těženo společností Colchani. Těžaři pracují od rána do večera bez odpočinku za pomoci žvýkání koky. Solná krusta, jež pokrývá pláň a slouží jako zdroj soli, kryje též slané jezero nesmírně bohaté na lithium. Obsahuje asi 50 až 70 % světové zásoby lithia, které se zde také těží.\n\nSolná pláň se také stala turistickou atrakcí, jež zahrnuje hotel postavený ze soli (který však byl z důvodu výrazně negativního působení na okolní životní prostředí uzavřen a nyní slouží již jen jako muzeum) a několik tzv. ostrovů, např. Isla del Pescado (Rybářský ostrov).\n\nPřed 40 tisíci lety byl prostor solné pláně součástí obrovského prehistorického jezera Minchin. Když toto jezero vyschlo, zůstala po něm dvě jezera – Poopó a Uru Uru a dvě solné pláně – Salar de Coipasa a Salar de Uyuni.\n\n\n\n"}
{"id": "245954", "url": "https://cs.wikipedia.org/wiki?curid=245954", "title": "Mars-Werke", "text": "Mars-Werke\n\nMars-Werke AG byla v letech 1873 až 1958 německá firma zabývající se výrobou motocyklů, automobilů a dalších strojírenských a průmyslových výrobků. \n\nV roce 1873 založil Paul Reissmann v Norimberku na \"Siegmundstraße\" firmu Mars zabývající se výrobou litinových tzv. „amerických kamen“. Následovala produkce ručních a motorových sirén, brusek a také jízdních kol. V roce 1903 začal Reissmann stavět motocykly a v témže roce také postavil několik automobilů osazených jednoválcovým motorem De Dion-Bouton o objemu 1 000 cm³. Výroba automobilů skončila o šest let později. Motocykly firmy byly osazovány motory švýcarských firem Motosacoche a Zedel.\n\nNejznámějším typem firmy se stal v roce 1920 legendární Mars A20, lidově přezdívaný Weiße Mars (\"bílý Mars\"). Konstruoval jej Ing. Claus Franzenburger, přes svou přezdívku byl Bílý Mars k dostání také v červené nebo zelené barvě. Dvouválcový motor typu boxer, konstruovaný Franzenburgerem výlučně pro tento typ, vyráběla ve Friedrichshafenu továrna renomované společnosti Maybach. Vzduchem chlazený motor s postranními ventily se startoval pomocí ruční kliky. Měl objem 956 cm³ a byl podélně vestavěn ve svařovaném a nýtovaném ocelovém rámu motocyklu. Převodovka byla umístěna za zadním válcem.\n\nSpolečnost Mars vyrobila i závodní verze tohoto typu, které dosáhly významných úspěchů. Tovární jezdci Ernst Schulz a Heinz Wilhelm se s nimi v roce 1921 umístili na prvním a druhém místě v závodech bavorského mistrovství. \n\nFirma se kvůli inflaci v letech 1923 a 1924 dostala do finančních potíží. Bratři Johann a Karl Müller, zaměstnaní u firmy ve vedoucích funkcích a konstrukci, převzali celou továrnu, její značku však ne. Stroje byly po této změně vlastnictví prodávány pod značkou „M. A.“ Od konce dvacátých let 20. století do druhé světové války Mars vyráběl motocykly se zabudovanými motory značek Motosacoche, Villiers, Sachs, J.A.P. a Sturmey-Archer. Většinou se jednalo o dvoutaktní jakož i čtyřtaktní motory různých objemů.\n\nPo roce 1945 zkonstruoval Ing. Rudi Albert, předtím působící jako šéfkonstruktér u firem Allright v Kolíně nad Rýnem a Phänomen v Žitavě, motocykl \"Stella\" s motory 147, 174 a 198 cm³ firmy Sachs. Také navrhl poslední malý motocykl firmy označený \"Monza\" s motorem 49 cm³. V roce 1958 byla společnost Mars, tak jako mnoho jiných německých výrobců motocyklů v té době, přinucena vyhlásit úpadek. Společnost Gritzner-Kayser AG v Karlsruhe-Durlachu ještě krátce pokračovala ve výrobě typu \"Monza\" a dalšího typu \"Milano\". Produkci mopedů Gritzner zachoval ještě v průběhu šedesátých let.\n\nSlatiňanská továrna automobilů R. A. Smekal ve Slatiňanech v tehdejším Rakousko-Uhersku vyráběla automobil v licenci Mars.\n\n\n"}
{"id": "245955", "url": "https://cs.wikipedia.org/wiki?curid=245955", "title": "Beagle 2", "text": "Beagle 2\n\nBeagle 2 byl britský neúspěšný přistávací modul sondy Mars Express, který měl přistát na Marsu. Modul sice dosedl na povrchu 25. prosince 2003, ale po přistání se již neozval řídícímu středisku.\n\nKoncem roku 2014 se podařilo ztracenou sondu na povrchu vyfotografovat a vyvstala domněnka, že se sonda nezřítila, ale přistála, avšak nenavázala spojení.\n\nPoslední snímky modulu Beagle 2 pořídila sonda Mars Reconnaissance Orbiter na začátku roku 2015, které ukázaly sondu v pracovní pozici, avšak jen s částečně otevřeným panelem antény, což znemožnilo jakoukoliv komunikaci tohoto modulu.\n"}
{"id": "245957", "url": "https://cs.wikipedia.org/wiki?curid=245957", "title": "Greedy Invalid", "text": "Greedy Invalid\n\nGreedy Invalid je česká roková kapela působící od roku 1994. Kapela označuje žánr který hraje jako melancholic gothic rock.\n\nFormace působící na české hudební scéně od roku 1994. Raná éra kapely byla významná vydáním tří demosnímků \"Moan\" (1996), \"The Cold of Past\" (1998) a \"Game is Drawn\" (2000), s velmi různorodými sestavami a teprve se utvářejícím stylem. Zúčastnili se také několikrát soutěže Rock made in Gambrinus a dostali se do semifinále i finále\n\nNovodobé dějiny kapely začínají s vydáním prvního alba \"Lost Letter\" v roce 2002, na kterém se poprvé objevuje charismatický a charakteristický hlas vokalisty Storma. Sestavu doplňovali kytaristé Smrk a Marek, baskytaristka Katka a bubeník Dave. Album bylo směsí rocku a doom metalu a ukázalo další směřování kapely.\n\nNa následném albu \"Meaning of Life\" z roku 2005 si na bubenickou stoličku sedla poprvé Mercy a už na ní zůstala. Kapela také natočila videoklip k písni „Sarcastic“, který běžel na Óčku a vydala se na první klubové turné. Kvůli studiu však opouští kapelu baskytaristka Katka a na její místo přichází Kurt, v kapele již známý, díky dřívějším záskokům za Katku. Při práci na novém albu se ke kapele přidává nová tvář, klávesistka Catherine.\n\nV sestavě Storm-zpěv, Smrk-kytara, Marek-kytara, Catherine-klávesy, Kurt-baskytara a Mercy-bicí nahráli v roce 2007 průlomové album \"Dancing Little Flames\". Písně s nemalými hitovými ambicemi tvořili především kytaristé Smrk a Marek, textová stránka je zcela v režii Storma. Vznikly také klipy k „Sand Castle“ a k „Dancing Little Flames“.\n\nV roce 2009 se kapela rozloučila s Markem a dále pokračovala bez jedné kytary, zato výrazně podladěná a v této sestavě pokračovala v koncertování a vydala dvouskladbové EP \"A Distant World\". EP obsahovalo skladby Wings Of The Dove a poprvé v historii česky zpívanou skladbu Tisíc. Začátkem roku 2010 vydala kapela album \"Anna\", na kterém se představuje v perfektní formě a pokračuje v trendu, který nastolila na předchozím albu \"Dancing Little Flames\" i EP \"A Distant World\". Na albu se objevují skladby zpívané anglicky i česky včetně obou skladeb z EP \"A Distant World\". Na podporu alba vyráží na Anna tour. Mění se sestava a od basy odchází Kurt a přichází Michael. Ve stejné době oznámila svůj odchod bubenice Mercy. Na její místo, po dlouhém hledání, přichází bubeník Michal. S kapelou však odehraje jen pár koncertů a rozhodne se zůstat ve své původní kapele Demiurg. Za bicí tak usedá Georg.\n\nKapela pořádá každoročně rockový festival REDfest v Novém Jičíně, kde vystoupili Rybičky 48, Crashpoint, HC3, Silent Stream Of Godless Elegy či Dark Gamballe.\n\n\n"}
{"id": "245964", "url": "https://cs.wikipedia.org/wiki?curid=245964", "title": "A1", "text": "A1\n\nSpojení písmene A a číslice 1 může mít různé významy:\n\n"}
{"id": "245965", "url": "https://cs.wikipedia.org/wiki?curid=245965", "title": "A6", "text": "A6\n\nSpojení písmene A a číslice 6 může mít různé významy:\n\n"}
{"id": "245966", "url": "https://cs.wikipedia.org/wiki?curid=245966", "title": "A7", "text": "A7\n\nSpojení písmene A a číslice 7 může mít různé významy:\n\n"}
{"id": "245967", "url": "https://cs.wikipedia.org/wiki?curid=245967", "title": "A8", "text": "A8\n\nSpojení písmene A a číslice 8 může mít různé významy:\n\n"}
{"id": "245968", "url": "https://cs.wikipedia.org/wiki?curid=245968", "title": "A9", "text": "A9\n\nSpojení písmene A a číslice 9 může mít různé významy:\n\n"}
{"id": "245969", "url": "https://cs.wikipedia.org/wiki?curid=245969", "title": "A10", "text": "A10\n\nA10 může být:\n\n"}
{"id": "245971", "url": "https://cs.wikipedia.org/wiki?curid=245971", "title": "Aqualung (píseň)", "text": "Aqualung (píseň)\n\nAqualung je píseň anglické progressive rockové skupiny Jethro Tull, uvedená jako první stopa na jejich stejnojmenném albu z roku 1971 \"Aqualung\" a kterou napsal frontman skupiny Ian Anderson se svou tehdejší manželkou Jennie Franks. Původní nahrávka měla délku 6 minut a 32 sekund. Stejně jako mnoho dalších písní skupiny Jethro Tull, „Aqualung“ vypráví nějaký příběh, v tomto případě příběh bezdomovce. Úvodní verše zní:\"Sedí na lavičce v parku / se zlým úmyslem pozoruje holčičky\".\n\nPíseň je titulní skladbou prvního alba Jethro Tull, která se dostala do hitparády Top 10 v USA a dosáhla pozice #7 v červnu 1971.\n\nV interview pro časopis Guitar World v září 1999 Ian Anderson řekl:\n\n"}
{"id": "245972", "url": "https://cs.wikipedia.org/wiki?curid=245972", "title": "Galaxias Colles", "text": "Galaxias Colles\n\nGalaxias Colles je pahorkatina na povrch Marsu, která se nachází na severní polokouli severně od sopky Elysium Mons, západně od pohoří Phlegra Montes a na východním okraji planiny Sithonius Lacus. Rozkládající se na 613 km\n\nPojmenována byla v roce 1985 z řečtiny, kde Galaxias Colles znamená v překladu Mléčná dráha.\n\n\n"}
{"id": "245975", "url": "https://cs.wikipedia.org/wiki?curid=245975", "title": "Demoverze", "text": "Demoverze\n\nDemoverze ( ) je komerční software dostupný zdarma ve verzi, která je omezená v jednom či více směrech.\n\nNejčastější omezení:\n\nTento software obvykle schovává uvnitř počítačového systému kód (v Microsoft Windows to často bývá někde v registrech), který znesnadňuje pokusy o „vynulování“ testovacího období. Pokud chce uživatel používat program i po skončení testovacího období, je nucen zakoupit si registrační kód.\n\nVýraz „demoverze“ se vztahuje také na software, který funguje pouze jako demonstrační ukázka, předváděná koncovému zákazníkovi. Cílem je ukázat zákazníkovi, jak bude program vypadat a fungovat. Demo by mělo působit reálněji, než jiné specifikační podklady. Funkčnost, jejíž implementace je v plánu v budoucnu, je v demu omezena (například u připravované webové aplikace může být demoverzí série statických HTML stránek). Tento druh demoverzí se často využívá při startu softwaru k představení konceptu z reklamních letáčků, prezentaci pro obchodníky a potenciální investory. Toto je běžné převážně u velkých firem.\n"}
{"id": "245980", "url": "https://cs.wikipedia.org/wiki?curid=245980", "title": "Šariš", "text": "Šariš\n\nŠariš (maďarsky \"Sáros\"; německy \"Scharosch\"; ukrajinsky Шариш; latinsky \"comitatus Sarossiensis\") byl komitát, stolice a župa Uherského království a krátce i Československa. V současnosti jde o název historického slovenského regionu a odlišně vymezeného regionu cestovního ruchu (plný název: \"Šarišský region cestovního ruchu\"). V současnosti spadá území Šariše z větší části pod Prešovský kraj, z menší části pod kraj Košický.\n\nŠariš sousedil s župou Spiš na západě, s Abovem na jihu, Zemplínem na východě a Polskem (do roku 1918 s rakouskou provincií Halič) na severu. Největší řekou je Torysa, nejvyšším bodem vrch Minčol (1157 m).\n\nSídlem správy byl Šarišský hrad, od roku 1647 pak Prešov, který je dnes kulturním i hospodářským centrem širšího regionu. Místopisně lze Šariš rozdělit na Horní Šariš, jehož přirozeným centrem je město Bardejov, a Dolní Šariš s centrem v Prešově.\n\nVětšina obyvatel regionu je slovenské národnosti, žije tu však také významná menšina Rusínů (podle sčítání v roce 1900 šlo o necelou pětinu obyvatelstva, v současné době je jejich podíl menší v důsledku asimilace a stěhování do větších měst).\n\nNavzdory bohaté historii, kdy byl Šariš jedním z nejbohatších regionů Uherska, patří dnes mezi chudé slovenské regiony.\n\nMezi nekrásnější slovenská města patří Bardejov, zapsaný v seznamu světového kulturního dědictví (UNESCO). Centrem Šariše je město Prešov.\n\n\nK charakteristickým pamětihodnostem Šariše patří dřevěné řeckokatolické kostelíky. Výjimkou je kostelík v Hervartově, který je římskokatolický.\n\n\n\n\n\n\n\n\n\n\n\n\n\n\n\n"}
{"id": "245984", "url": "https://cs.wikipedia.org/wiki?curid=245984", "title": "Šariš (rozcestník)", "text": "Šariš (rozcestník)\n\nŠariš může znamenat:\n\n"}
{"id": "245985", "url": "https://cs.wikipedia.org/wiki?curid=245985", "title": "Flateyri", "text": "Flateyri\n\nFlateyri je vesnice na Islandu. Leží v obci Ísafjarðarbær na severozápadě poloostrova Vestfirðir. Žije zde asi 200 obyvatel, což z ní činí největší sídlo v rámci fjordu Önundarfjörður.\n\nJiž od roku 1792 sloužila obec jako obchodní stanice a během 19. století se na čas stala významným velrybářským přístavem. Jednu dobu se rozrostla až na 600 stálých obyvatel. Po většinu 20. století byla Flateyri prosperující rybářskou vesnicí, po zavedení kvót na počet vylovených ryb na přelomu 80. a 90. let ale začal její význam upadat. Po islandské finanční krizi na začátku 21. století hlavní rybářské společnosti zavřely a mnoho lidí z obce odešlo.\n\nV srpnu 1995 zasáhla ves lavina: zemřelo 20 lidí a 29 domů bylo zničeno. O tři roky později byla na okraji obce vybudována místy až dvacetimetrová hráz tvaru písmena A, která by měla budoucí laviny od Flateyri odklonit. Cena stavby byla téměř 440 milionů ISK (v tehdejších cenách asi 185 milionů Kč).\n\n"}
{"id": "245986", "url": "https://cs.wikipedia.org/wiki?curid=245986", "title": "Marius Constant", "text": "Marius Constant\n\nMarius Constant (7. února 1925 Bukurešť – 15. května 2004 Paříž) byl francouzský skladatel a dirigent rumunského původu. Je znám především ústředním tématem televizního seriálu \"The Twilight Zone\" (Pásmo soumraku).\n\nMarius Constant se narodil v Bukurešti. Studoval na bukurešťské konzervatoři (\"Universitatea Naţională de Muzică Bucureşti\") hru na klavír a kompozici. V roce 1944 získal Cenu George Enescu. Od roku 1946 žil v Paříži a studoval na pařížské konzervatoři. Jeho učiteli byli Olivier Messiaen, Tony Aubin, Arthur Honegger a Nadia Boulangerová. Jeho skladby již v té době získaly několik cen.\n\nOd roku 1950 se intensivně zabýval elektronickou hudbou a připojil se ke skupině skladatelů Groupe de Recherche de Musique Concrète vedené Pierrem Schaefferem. V letech 1956–1966 řídil orchestr \"Ballets de Paris\" a později baletní soubor \"Les Ballets de Paris-Roland Petit\". V té době zkomponoval řadu skladeb baletní hudby, jmenovitě \"Haut-voltage\" (1956), \"Contrepointe\" (1958), \"Cyrano de Bergerac\" (1959), \"Éloge de la folie\" (1966) a \"Paradis perdu\" (1967). Pro festival v Aix-en-Provence napsal klavírní koncert a výrazný úspěch získal premiérou skladby \"24 Préludes pour Orchestre\" (1958) za řízení Leonarda Bernsteina.\n\nKonce padesátých let požádal Lud Gluskin z CBS o vytvoření krátkých skladeb pro knihovnu společnosti, které by mohly být použity příležitostně jako hudba k rozhlasovým a televizním pořadům. Neobvyklý a často disonantní charakter Constantových skladeb způsobil, že mnoho z nich použito nikdy nebylo. Nicméně v roce 1960 Gluskin zkombinoval dvě z těchto skladbiček (\"Etrange No. 3\" a \"Milieu No. 2\") a vytvořil nové téma pro televizní seriál The Twilight Zone. Téma rychle se stal kultovním, zřejmě ve veřejnosti nejznámějším, Constantovým dílem.\n\nV roce 1963 Constant založil soubor \"Ensemble Ars Nova\" zaměřený na provádění soudobé hudby. V roce 1970 se stal hudebním ředitelem státního rozhlasu a televize ORTF (\"Office de Radiodiffusion Télévision Française\"). V letech 1973–1978 byl dirigentem pařížské Opery a v letech 1988–1989 působil jako profesor instrumentace na Pařížské konzervatoři. Vedle toho přednášel na Stanfordově univeritě ve Spojených státech a v Hilversumu v Nizozemsku.\n\nZemřel 15. května 2004 v Paříži ve věku 79 let.\n\n\n\n\n\n\n\n"}
{"id": "245987", "url": "https://cs.wikipedia.org/wiki?curid=245987", "title": "Nepomuky", "text": "Nepomuky\n\nNázev Nepomuky má více sídel:\n"}
{"id": "245992", "url": "https://cs.wikipedia.org/wiki?curid=245992", "title": "Nepravé dveře", "text": "Nepravé dveře\n\nNepravé dveře je moderní označení užívané v egyptologii pro zvláštní druh stély v podobě plasticky vyvedených, avšak slepých dveří, uprostřed se závěsem stočeným do podoby kulatého překladu. Byly významnou architektonickou součástí staroegyptských hrobek a chrámů a představovaly středobod staroegyptského zádušního kultu. Poprvé se objevují a poté jsou hojně rozšířeny v obětních kaplích v době Staré říše, významné místo si však udržely i v obdobích následujících.\n\nBývaly zhotovovány z jedné i více částí z kamene, méně často ze dřeva, zpravidla ve skutečných nebo větších rozměrech. Provedením se jednotlivé exempláře mohou značně lišit: zatímco někdy jsou vyvedeny velice realisticky, jindy jsou jen symbolicky naznačeny. V některých případech napodobují průčelí královského paláce. Po stranách pomyslného „vstupu“ je zobrazován zemřelý, ojediněle je plasticky znázorněn, jak přímo ze dveří vystupuje (působivým příkladem jsou dveře v Iduově hrobce v Gíze); kromě něj se ve výzdobě objevují někdy i jeho příbuzní nebo služebníci přinášející obětiny, výjimečně i bohové. Častá je scéna nad portálem, kdy zemřelý (někdy i s další osobou) sedí před obětním stolem. Nezbytnou součástí výzdoby byly nápisy uvádějící jméno a tituly majitele hrobky, dále také pohřební texty.\n\nNepravé dveře plnily obdobnou funkci jako serdab: protože byly vsazovány do západní (tj. podsvětí bližší) stěny obětních kaplí a v jejich bezprostřední blízkosti stával obětní stůl a prohlubeň pro úlitby, kde příbuzní zemřelému přinášeli obětiny, a současně přiléhaly k uzavřené části hrobky, tvořily předěl mezi světem mrtvých a světem živých a \"ka\" majitele hrobky jimi vstupovalo z pohřební komory do kaple, takže zemřelý mohl být účasten na obětinách, které mu byly přinášeny.\n\n"}
{"id": "246006", "url": "https://cs.wikipedia.org/wiki?curid=246006", "title": "Karetka novoguinejská", "text": "Karetka novoguinejská\n\nKaretka novoguinejská (\"Carettochelys insculpta\") je sladkovodní želva, i když svými veslovitými končetinami připomíná želvy žijící v moři.\n\nKrunýř, který dorůstá délky až 50 cm, má celý potažený kůži. Jejím typickým znakem je nos prodloužený do rypáčku. Domorodci je lovena pro chutné maso.\n\nJe rozšířená na Nové Guiney, zejména v oblasti řeky Fly. Její výskyt byl potvrzen i v severní Austrálii.\n\nŽiví se měkkýši a korýši, je však schopna přijímat i rostlinnou potravu.\n\nTento druh je chován v přibližně šesti desítkách evropských zoo. V Česku jej chovají tyto instituce:\n\n\nPrvní jedinci tohoto druhu přišli do Zoo Praha v roce 2003. Další následovali v letech 2006 a 2010. Ke konci roku 2017 bylo chováno šest jedinců. Zvířata jsou umístěna v pavilonu Indonéská džungle v horní části areálu.\n\n"}
{"id": "246007", "url": "https://cs.wikipedia.org/wiki?curid=246007", "title": "Clichy", "text": "Clichy\n\nClichy je francouzské město v departementu Hauts-de-Seine, v Île-de-France. Bývá také neoficiálně nazýváno Clichy-la-Garenne pro odlišení od jiného města v pařížské aglomeraci Clichy-sous-Bois.\n\nSousední obce: Paříž, Levallois-Perret, Saint-Ouen a Asnières-sur-Seine. Od Paříže město odděluje Boulevard périphérique.\n\nMěsto je podle INSEE rozděleno na šest částí: \"Centre ville\", \"Bac d’Asnières – Valiton – Fournier\", \"Berges de Seine – Quartier Nord\", \"Victor-Hugo – République\", \"Entrée de ville\" a \"Moreuil - Gambetta\".\n\nV Clichy se nachází nádraží Clichy-Levallois na trati z Paříže do Le Havru a stanice metra Mairie de Clichy.\n\nMěsto je známé pod jménem Clippiacum již od 6. století, jako sídlo merovejských králů. V období francouzské revoluce neslo název \"Clichy-la-Patriote\". V okolí probíhaly těžké boje během bitvy o Paříž roku 1814.\n\nClichy je tradiční baštou socialistů, kteří ovládají místní radnici nepřetržitě od roku 1947. V letech 1983 až 1985 zastával úřad starosty Jacques Delors.\n\nV Clichy má hlavní sídlo kosmetická firma L'Oréal, výrobce propisovaček BiC a maloobchodní řetězec Monoprix. Podle statistiky z roku 2011 činí průměrný měsíční příjem na osobu 26 591 euro.\n\nClichy patří mezi pařížská předměstí s vysokou koncentrací přistěhovalců: podle sčítání roku 2001 se pětina zdejších obyvatel narodila mimo Evropskou unii. Hustota obyvatel patří k nejvyšším ve Francii.\n\n\"Počet obyvatel\"\nNachází se zde divadlo a kino \"Rutebeuf\". Významnou stavbou moderní architektury je Maison du Peuple de Clichy z roku 1938, který navrhl Jean Prouvé. Henry Miller popsal svůj zdejší pobyt v románu \"Tiché dny v Clichy\", který roku 1990 zfilmoval Claude Chabrol. François Truffaut natočil v Clichy svůj film \"Poslední metro\" (1980).\n\n\n\n"}
{"id": "246012", "url": "https://cs.wikipedia.org/wiki?curid=246012", "title": "Elgi", "text": "Elgi\n\nElgi ( , ) je řeka v Jakutské republice v Rusku. Je 394 km dlouhá. Povodí má rozlohu 68 200 km².\n\nVzniká soutokem řek Degdega a Kao. Protéká přes Elginskou vysočinu. Ústí zleva do Indigirky.\n\nZdroj vody je sněhový a dešťový. Nejvyšších vodních stavů dosahuje od června do poloviny září. Průměrný roční průtok vody ve vzdálenosti 42 km od ústí činí 106 m³/s. Zamrzá v říjnu a rozmrzá na konci května až na začátku června.\n"}
{"id": "246017", "url": "https://cs.wikipedia.org/wiki?curid=246017", "title": "Arcivévoda", "text": "Arcivévoda\n\nArcivévoda ( / zkr. \"Ehzg.\", v češtině občas i arcikníže) byl v letech 1453 až 1918 titul (hodnost) panovníků Rakouska jako \"Arcivévoda rakouský\" (něm. , / zkr. \"A.A.\"), od roku 1463 jako vedlejší titul habsburských římsko-německých císařů, po roce 1806 titul rakouských císařů a také titul všech mužských i ženských příslušníků vladařského domu Habsburského a Habsbursko-Lotrinského. Od počátku 16. století do roku 1931 titul rakouského arcivévody užívali též španělští králové.\n\nRakouští vládci, kteří byli nositeli tohoto titulu, jsou jmenovitě uvedeni v seznamu arcivévodů rakouských.\n\nHodnost arcivévody je nižší než král a vyšší než vévoda.\n\nTento titul vznikl původně ve tvaru \"Pfalzerzherzog\" (arcivévoda falcký) ze základu titulu vévoda (něm. ) za Rudolfa IV. Habsburského v listině Privilegium maius z roku 1359. Zlatá bula Karla IV. z roku 1356 stanovila, která říšská knížata měla právo volit císaře. Toto právo bylo spojeno s řadou dalších privilegií. Jelikož Rakousku nebyla ve Zlaté bule přiznána žádná práva, nechal si Rudolf jednoduše zhotovit falešné \"Privilegium maius\", které mu mimo jiné propůjčovalo titul , což jej de facto stavilo na úroveň kurfiřtů. Tento titul však císař Karel IV., jeho tchán, neuznal. Jako první zavedl titul \"arcivévoda\" () v roce 1414 Arnošt Železný.\n\nTeprve habsburský císař Friedrich III. potvrdil tento titul na den Tříkrálový roku 1453 a povýšil jej tím na platný zákon. Od té doby bylo Rakousko arcivévodstvím a titul se stal charakteristickým pro dynastii Habsburků. Titul rakouského arcivévody od dob Fridrichova syna Maxmiliána I. užívali všichni příslušníci rodu. Latinská podoba byla v mužském rodě používána i pro ženy z habsburského rodu. V němčině se používá ženská podoba (arcivévodkyně). Titul arcivévody nebo arcivévodkyně obdržely i ty, které se do habsburského rodu přivdaly.\n\nRakousko bylo arcivévodstvím až do roku 1918 – titul se vztahoval na dnešní spolkové země Horní a Dolní Rakousko, jež byly již delší dobu spravovány odděleně. Pro celek habsburských zemí byl v roce 1804 vytvořen titul \"Rakouské císařství\", jemuž bylo Rakouské arcivévodství podřízeno. V titulatuře vládnoucích Habsburků nicméně zaujímal arcivévodský titul stále prominentní postavení. Po rozpadu monarchie v roce 1918 byli Habsburkové nuceni vzdát se nároků na vládu v Rakousku.\n\nV Rakouské republice je užívání šlechtických titulů (tedy i arcivévodského) zakázáno, nicméně členové dynastie, sídlící v zemích, kde je užívání šlechtických titulů povoleno, titul arcivévody nadále užívají.\nSyn Maxmiliána I. arcivévoda Filip I. se v roce 1496 oženil s dědičkou spojených španělských království Janou a roku 1505 byl potvrzen jako kastilský král. Tím se titul rakouského arcivévody stal nedílnou součástí titulatury španělských králů. Od Filipových synů Karla a Ferdinanda se habsburský rod rozdělil na španělskou a rakouskou větev. Zatímco v rakouské větvi měli titul arcivévody všichni členové rodu, ve španělské jej užíval pouze španělský král. Po smrti posledního španělského Habsburka Karla II. roku 1700 užívali dále všech titulů Bourboni, kteří ve Španělsku vládli od války o španělské dědictví. I oni sebe nazývali arcivévody rakouskými ( ), ačkoliv v Rakousku nevládli. Proti tomu marně několikrát protestovali diplomaté rakouských Habsburků, již se cítili ohroženi případnými územními nároky ze strany Španělska. Rakouskými arcivévody pak byli i příslušníci dalších rodů, kteří vládli ve Španělsku. Jelikož podle španělské ústavy jsou stále platné i historické a zaniklé tituly, mohl by se tedy i současný španělský král takto titulovat, nicméně tak nečiní. Posledním španělským králem, který titulu arcivévody užíval, byl Alfons XIII., který abdikoval v roce 1931.\n\nNa jednom z portrétů je Rudolf IV. vyobrazen s „arcivévodskou korunou“, kterou však ve skutečnosti neměl. Arnošt Železný tedy nechal zhotovit korunu a také když zemřel arcivévoda Ferdinand II. Tyrolský roku 1595, byla jedna vyrobena. Konečná podoba zemské koruny Arcivévodství rakouského, tzv. , je ovšem z roku 1616, zhotovená na zakázku tyrolského místodržícího Maxmiliána III. a od té doby byla uchovávána v klášteře Klosterneuburg. Při každém vzdávání dědičného holdu novému zemskému správci byla převezena do Vídně, naposledy roku 1835. Kromě toho se zachovaly ještě dvě další arcivévodské koruny, jedna v Mariasteinu poblíž Wörgli v Tyrolsku a ve Štýrsku. Z další koruny, kterou nechal zhotovit císař Josef II. pro svou korunovaci římským králem, se zachoval jen skelet, který je k vidění v Schatzkammer ve Vídni.\n\n"}
{"id": "246022", "url": "https://cs.wikipedia.org/wiki?curid=246022", "title": "Kaifáš", "text": "Kaifáš\n\nJosef Kaifáš (\"Kajfa\") byl v letech 18–36 n. l. židovský velekněz, který se podle evangelií podílel na odsouzení Ježíše z Nazareta. \n\nŽidovský historik Josef Flavius ho uvádí jako „Josefa, zvaného Kaifáš“, který byl zetěm svého předchůdce Annáše, velekněze v letech 6–15. Do úřadu ho jmenoval římský prokurátor Valerius Gratus roku 18 a roku 36 byl odvolán současně s odvoláním prokurátora Piláta Pontského. Od doby Heroda Velikého už nebyl úřad velekněze doživotní ani dědičný, nýbrž byl libovolně jmenován i odvoláván panovníkem, později římským prokurátorem. Velekněží se tak v tomto období často střídali a mimořádně dlouhé období Kaifášovo svědčí o tom, že s prokurátory dobře vycházel. Ostatně i jeho nástupce, Jonathan ben Hannas, patřil do téže rodiny. \n\nPodle evangelií Matouše a Jana se v Kaifášově domě sešla velerada a předem dohodla, že Ježíše zajmou a pošlou na smrt. Kaifášův výrok, že je lepší, aby zahynul jeden člověk než celý národ, pak obě evangelia chápou jako prorocké ohlášení Ježíšovy oběti. Před veleradu v Kaifášově domě pak zajatého Ježíše přivedli a soudili. Když na Kaifášovu přímou otázku, je-li Mesiáš, syn Boha živého, Ježíš přitakal, odsoudil ho Kaifáš za rouhání a ráno poslal k Pilátovi. Markovo a Lukášovo evangelium líčí soud podobně, velekněze však nejmenují. Jako velekněz se pak Kaifáš jmenuje ještě v knize Skutků, kde má soudit apoštoly.\n\nKaifášův rozsudek byl pak opakovaně záminkou k protižidovským bouřím a pogromům. Pokud se však události odehrály tak, jak je evangelia líčí, porušil Kaifáš židovský zákon, který například zakazoval vynést rozsudek smrti při prvním líčení.\n\nRoku 1990 byl na jeruzalémském předměstí Talpijot nalezen rodový hrob s několika kamennými schránkami na kosti (\"ossuarium\"). Na jedné zvláště ozdobné byl aramejský nápis „Josef bar Kajfa“; obsahovala pozůstatky asi šedesátiletého muže. O jeho ztotožnění s biblickým Kaifášem nebo jeho synem se zprvu pochybovalo, ale roku 2011 byla nalezena jiná schránka z téže doby s nápisem „Miriam, dcera Ješuy, syna Kaifase z kněžského rodu Maazijah“. Protože jde o jméno velmi neobvyklé, je souvislost obou nálezů s biblickým Kaifášem pravděpodobná. \n\n\n\n"}
{"id": "246028", "url": "https://cs.wikipedia.org/wiki?curid=246028", "title": "Quickstep", "text": "Quickstep\n\nQuickstep je jedním ze standardních tanců nazývaný také rychlý foxtrot. Historii quickstepu můžeme sledovat již od roku 1924. Quickstep je ve čtyřčtvrťovém taktu, v tempu 50-52 taktů za minutu. Základním pohybem jsou tzv. čtvrtotáčky, tančené v uzavřeném, těsném držení pro standardní tance.\n\nOrganizátoři mistrovství hvězd se rozhodli spojit nově vzniklý quick time foxtrot se soutěží v Charlestonu. Zvítězil Frank Ford se svou nově vymyšlenou formou plochého charlestonu, který se sice v základu rychlému foxtrotu neboli quickstepu, tak jak měl být tehdy chápán, mnoho nepodobal, avšak jeho variace snesly docela dobré porovnání s variacemi dnešního quickstepu. Základy rychlého foxtrotu se vydělily z předcházející symbiózy pomalého a rychlého foxtrotu a tak se v roce 1929 pouze doplnily některými prvky a byl tu quickstep, který se tančí dodnes. V roce 1930 vznikla řada dalších figur a variací vlivem swingu a synkop. Dnešní podobě quickstepu se také někdy právem říká, že je vrcholnou formou foxtrotu.\n\n\nQuickstep\n"}
{"id": "246033", "url": "https://cs.wikipedia.org/wiki?curid=246033", "title": "Eva Longoria", "text": "Eva Longoria\n\nEva Jacqueline Longoria (* 15. března 1975, Corpus Christi, Texas, USA) je modelka a americká herečka známá především z úspěšného amerického seriálu \"Zoufalé manželky\". Na kontě má nemalé množství prestižních ocenění a nominací.\n\nEva Longoria se narodila v roce 1975 jako Eva Jacqueline Longoria do rodiny, kde všechny její sestry jsou blondýnky světlé pleti s modrýma očima, jen Eva je tmavé pleti s hnědými vlasy a oči, proto si vždy myslela, že ji pouze adoptovali. Vždy také byla považovaná za tu nejošklivější. Z počátku to vypadalo, že po Evě nikdy nebude vidu ani slechu, poté, co úspěšně odpromovala v oboru mechaniky pohybu těles, se rozhodla, že se zúčastní soutěže talentů v L.A., toto město ji opravdu uchvátilo a ona naopak uchvátila jistého hledače talentů, který s ní ihned podepsal smlouvu.\n\nMezi její první televizní role patřily nevelké herecké postavy v dnes již kultovních seriálech Beverly Hills 90210 a Báječní a bohatí, byl to však jen první odraz, který nakonec vedl k již větší roli v seriálu zvaném Mladí a neklidní, tam hrála po celé dva roky, v roce 2003 přeběhla k detektivnímu seriálu Dragnet, na který nakonec zanevřela a hledala něco co by jí opravdu vyneslo na vrchol. Tím se stal víc než oblíbený americký seriál Zoufalé manželky, který ji přinesl slávu, po které vždy toužila a díky němu se dostala do povědomí diváků.\n\nOnehdy v magické datum 07.07.07 se provdala za hráče basketbalu Tonyho Parkera, se kterým 28. ledna 2011, v datum obyčejné, se rozvedli. Bylo to již její druhé manželství, předchozí s Tylerem Christopherem skončilo v roce 2004. Eva Longoria Parker se také objevila ve španělském vydání časopisu People mezi nejkrásnějšími lidmi pro rok 2003. V roce 2005 a 2006 byla vyhodnocena jako nejvíce sexy hvězda ženského pohlaví v časopise Maxim. V roce 2006 se však také dostala na listinu nejhůře oblékaných lidí a to kvůli nošení kožichů. V minulosti byla také již nominovaná na Zlatý glóbus a to za nejlepší herecký výkon v televizním seriálu, muzikálu nebo komedii.\n\n\n\n"}
{"id": "246039", "url": "https://cs.wikipedia.org/wiki?curid=246039", "title": "Tromjegan", "text": "Tromjegan\n\nTromjegan ( ) je řeka v Chantymansijském autonomním okruhu v Ťumeňské oblasti v Rusku. Je 581 km dlouhá. Povodí má rozlohu 55 600 km².\n\nPramení v Sibiřských Úvalech. Ústí do průtoku Sanina, který ústí zprava do Obu. Nedaleko ústí přibírá zleva svůj největší přítok Agan.\n\nZdroj vody je smíšený s převahou sněhového. Nejvyšších vodních stavů dosahuje od května do poloviny října. Průměrný roční průtok vody činí 425 m³/s. Zamrzá v říjnu až na začátku listopadu a rozmrzá v květnu.\n"}
{"id": "246041", "url": "https://cs.wikipedia.org/wiki?curid=246041", "title": "Riccardo Paletti", "text": "Riccardo Paletti\n\nRiccardo Paletti (15. června 1958 Milán – 13. června 1982 Montréal) byl italský sportovec, karatista, automobilový závodník a pilot F1.\n\nPaletti se sportu věnoval od dětství, ve třinácti se stal juniorským mistrem Itálie v karate, byl také v lyžařské juniorské reprezentaci. V devatenácti letech se rozhodl pro formuli. Nejprve startoval ve formuli Ford, pak v F3, F2, nakonec v F1.\n\nNejvětších úspěchů dosáhl ve formuli 2, v roce 1981 skončil po několika dobrých umístěních 10. v celkovém hodnocení a částečně tím vyvrátil tvrzení, že se do formule dostal jen díky penězům svého otce.\n\nDo formule 1 se dostal v roce 1982. Účastnil se osmi závodů, ale jen třikrát se dokázal kvalifikovat do hlavního závodu. Poprvé to bylo v San Marinu, kde ovšem startovalo jen 14 vozů, a tak se kvalifikoval automaticky. Ze závodu odstoupil v sedmém kole, kvůli uvolněnému závěsu kola. Podruhé to bylo v Detroitu, kde ovšem zničil auto při zahřívacím tréninku a do závodu tak opět nenastoupil.\nTřetí závod, do kterého se dokázal kvalifikovat, byl hned ten následující v Montréalu. Do závodu startoval z posledního místa. Startér závodu, Derek Ongaro ignoroval Didiera Pironiho, který startoval z pole position a kterému zhasnul motor. Závod odstartoval, všichni jezdci se stojícímu Pironimu vozu vyhnuli, jediný, kdo to nedokázal, byl Palleti. V rychlosti 150 km/h do vozu zezadu naboural a zůstal zaklíněn ve svém monopostu. Během vyprošťování, které trvalo přes dvacet minut, se vůz dvakrát vznítil. Palleti podlehl následkům utrpěných zranění tři hodiny po převozu do nemocnice, dva dny před svými 24. narozeninami. \n\nV roce 1983 byl po tomto jezdci pojmenován okruh ve Varano de Melegari nedaleko Parmy.\n\n"}
{"id": "246042", "url": "https://cs.wikipedia.org/wiki?curid=246042", "title": "Personalismus", "text": "Personalismus\n\nPersonalismus, z lat. \"persona\", osoba, je moderní filosofický směr či postoj, který zdůrazňuje jedinečný význam každé lidské osoby a zároveň jejích vztahů ve společnosti. Vychází z humanismu (zejména křesťanského) a staví se jak proti individualismu, tak proti různým podobám kolektivismu a totalitarismu.\n\nPersonalistické myšlenky lze najít v celých dějinách západního myšlení, u umělců, dramatiků, filosofů i pedagogů. Teprve v 19. století se však ukázala potřeba bránit lidskou osobu jak proti individualismu, který ji omezuje na vlastní zájmy a zaměřuje do vlastního nitra, tak později proti různým kolektivismům, které ji podřizují společenským celkům a jejich cílům.\n\nJedinečnost lidské osoby vyzvedlo už křesťanství důrazem na individuální spásu člověka skrze lásku, v pozdním středověku a v novověku však až příliš zdůraznilo její individuální a vnitřní stránku, například ostrým dualismem těla a duše. Požadavek respektování lidské osoby jako individua klasicky vyjádřil Immanuel Kant ve druhé formulaci kategorického imperativu:\nS rozvojem moderní liberální společnosti v 19. století však řada myslitelů usoudila, že je třeba hájit i druhou, společenskou stránku člověka. Člověk se rodí do společenství a stává se osobou právě ve vztazích, v rodině a ve výchově. Tento program výchovy do společnosti formuloval už například J. A. Komenský ve svých reformních spisech. Jenže i tuto stránku přehnala a nakonec i zneužila společenská hnutí, která člověka viděla jen jako prostředek prosazování kolektivních cílů, ať už národních (nacionalismus) nebo sociálních (socialismus).\n\nPojem personalismus se poprvé objevuje u Schleiermachera (\"Reden\", 1799), roku 1868 napsal esej o personalismu americký básník Walt Whitman a 1903 vydal knihu o personalismu francouzský myslitel Charles Renouvier.\nPersonalistické hnutí navazuje na některé myslitele 19. století (např. Maine de Biran, Franz von Baader, John Henry Newman nebo Hermann Lotze), kteří vyzvedli zvláštní povahu lidské bytosti, jež žije ve světě a mezi druhými lidmi, musí si však budovat vlastní jedinečnou individualitu a osobnost, také ve vztahu k Bohu. Roku 1908 vydal bostonský liberální teolog a profesor filosofie Borden Parker Bowne (1847 – 1910), přítel W. Jamese, knihu \"Personalism\", kde proti sociálnímu darwinismu např. H. Spencera zastává ontologický primát osoby jako jediné pravé skutečnosti. Bowne měl mnoho žáků a vzdálenějším dědicem této tradice je i Erazim Kohák. Mezi zastánce personalistického směru patřili zejména žáci E. Husserla, v Německu Max Scheler, Edith Stein a Schelerův žák P. L. Landsberg, v Polsku Roman Ingarden a do jisté míry i Jan Patočka.\n\nFrancouzský personalismus 20. století souvisí s nonkonformismem 20. a 30. let, intelektuálním hnutím, které odmítalo extrémní individualismus liberální společnosti. Východisko z krize západní společnosti hledali někteří v tradicionalismu, jiní v kolektivismu. Křesťanský personalismus je spojen se jmény francouzských myslitelů kolem revue \"Esprit\", jako byl Maurice Blondel, Emmanuel Mounier, Jean Lacroix, Gabriel Marcel nebo Jacques Maritain, kteří se postavili jak proti krajnímu individualismu moderních společností, tak proti nihilistickým tendencím francouzského existencialismu, například u J.-P. Sartra. Jejich personalismus byl v mnohém blízký filosofii dialogu M. Bubera a F. Rosenzweiga i teoretičtěji založené filosofické antropologii M. Schelera a dalších v Německu.\nMounierův \"Manifest personalismu\" (1936) sehrál významnou roli v poválečné obnově duchovního života ve Francii i v Německu, v počátcích evropské integrace a významně ovlivnil reformní teology Druhého vatikánského koncilu i pozdější katolickou teologii. K personalismu se výslovně hlásili Paul Ricoeur, Romano Guardini i Karol Wojtyla, pozdější papež Jan Pavel II.\n\n\n\n"}
{"id": "246043", "url": "https://cs.wikipedia.org/wiki?curid=246043", "title": "666 (rozcestník)", "text": "666 (rozcestník)\n\nČíslo 666 může být:\n\n\n"}
{"id": "246045", "url": "https://cs.wikipedia.org/wiki?curid=246045", "title": "Půlka", "text": "Půlka\n\nPůlka je stará česká míra objemu, používána byla pro kapaliny. V roce 1607 jedna půlka činila 0,242 litru, což bylo 1/8 pinty neboli 0,5 žejdlíku.\n\n"}
{"id": "246049", "url": "https://cs.wikipedia.org/wiki?curid=246049", "title": "Andělka", "text": "Andělka\n\nSlovo Andělka označuje více různých objektů:\n\n\n\n\n"}
{"id": "246052", "url": "https://cs.wikipedia.org/wiki?curid=246052", "title": "František Černý", "text": "František Černý\n\nJméno a příjmení František Černý nosí více různých českých osobností:\n\n\n"}
{"id": "246054", "url": "https://cs.wikipedia.org/wiki?curid=246054", "title": "František Černý (herec)", "text": "František Černý (herec)\n\nFrantišek Černý (2. července 1904 Praha-Nusle – 18. ledna 1963 Praha) byl český herec, filmový zvukař a architekt.\n\nNarodil se jako jeden ze tří sourozenců (měl bratra a sestru) Františka Černého a jeho ženy Anny Skřivanové. Účinkoval například jako alchymista Honza Skoták (alias Jeroným Alessandro Scotta) ve filmech \"Císařův pekař\" a \"Pekařův císař\" nebo jako kuchař ve filmové pohádce \"Byl jednou jeden král...\". Ve třicátých letech 20. století patřil ke kmenovým členům ansámblu Osvobozeného divadla Jiřího Voskovce a Jana Wericha, kde ztělesňoval především role dobromyslných a chytrých tlouštíků (bůh Dionýsos ve hře \"Osel a stín\", Franta Bidon ve hře \"Rub a líc\"), ale i zazobaných měšťanostů (Královský prévot v \"Baladě z hadrů\" nebo rakvář ve hře \"Nebe na zemi\"). Znamenitou karikaturu maloměšťáka (hokynář Zbyšek Půlpán) vytvořil ve hře \"Panorama 1927–1937\". Účinkoval rovněž ve filmech V+W \"Hej rup!\" a \"Svět patří nám\".\n\nTeprve v roce 1951 se oženil s Boženou Zalabákovou (1910).\n\n\n\n\n"}
{"id": "246056", "url": "https://cs.wikipedia.org/wiki?curid=246056", "title": "Palladium (obchodní dům)", "text": "Palladium (obchodní dům)\n\nPalladium je multifunkční komplex a obchodní dům, stojící v centru Prahy na Novém Městě na východní straně náměstí Republiky, a sice na nároží ulice Na Poříčí naproti staroměstskému obchodnímu domu Kotva. Otevřen byl 25. října 2007. Vznikl částečnou demolicí a přestavbou budov kasáren Jiřího z Poděbrad (původně Josefských kasáren) a vestavbou nové budovy. Objekt má 11 podlaží (pět pater pod zemí, šest v původním rozsáhle přestavěném objektu). Kromě obchodních prostor je součástí Palladia také zábavní centrum, v nejvyšších třech patrech se nacházejí kancelářské prostory. Národní památkový ústav označuje tuto přestavbu za jeden z nejzávažnějších negativních zásahů v Pražské památkové rezervaci; je uváděn jako jeden z příkladů tzv. fasádistického přístupu k památkám.\n\nNa místě dnešního obchodního domu se nacházela již románská zástavba. Kolem roku 1350 staroměstský měšťan Jan Jakub založil na tomto místě tzv. Jakubův chudinský špitál s kostelem Panny Marie. Za husitských válek byl špitál vypleněn a zničen.\n\nKvůli sousedstvím s Královým dvorem bylo místo až do konce 15. století atraktivní a místo obnovení špitálu zde začaly vznikat domy zámožnějších měšťanů a šlechtické rezidence.\n\nV roce 1630 zde Gerhard z Questenberka, přítel a poradce Albrechta z Valdštejna, velmi zbohatlý pobělohorskými konfiskacemi, založil kapucínský klášter. Roku 1633 byl ustanoven konvent, roku 1636 založen kostel sv. Josefa a roku 1641 zahájena výstavba klášterního domu. V 60. letech 17. století byl areál dokončen, ale roku 1689 jej poničil velký požár. Po něm byl obnoven a vydržel v téže podobě až do roku 1795, kdy byl klášter dvorským dekretem zrušen.\n\nV 90. letech 18. století získal objekt vojenský ubytovací úřad a do roku 1800 nechal bývalou budovu konventu upravit na vozatajská kasárna. Další přestavba proběhla v letech 1843 až 1844.\n\nV letech 1857–1861 byl konvent zbourán a na jeho místě vznikla Josefská kasárna, a to směrem do náměstí hlavní křídlo a jízdárna při ulici Na Poříčí ve stylu romantické tudorovské neogotiky, podle návrhu architekta Achilla Wolfa a vídeňského stavitele K. Píchala . Historizující styl odkazuje na středověkou pevnostní architekturu. Součástí areálu byly i stáje a volné prostranství cvičiště. Po vzniku Československa získal objekt název kasárna Jiřího z Poděbrad.\n\nV roce 1834 napsal úředník vojenské pojišťovny Josef Kajetán Tyl v této budově kasáren slova písně Kde domov můj? pro svou frašku \"Fidlovačka aneb Žádný hněv a žádná rvačka\". Píseň se stala národní a později i státní hymnou. Událost připomíná pamětní deska na čelní fasádě obchodního domu.\n\nV roce 1993 armáda objekt opustila a stát se rozhodl objekt i s pozemkem prodat. V roce 1996 objekt i s pozemkem koupila po výběrovém řízení za 50 milionů DM společnost European Property Development, která byla známa již dřívějším zbořením nedalekého neobarokního Špačkova domu, a chtěla zde postavit obchodní centrum, přičemž z původních kasáren měla být zachována jen průčelní zeď hlavní budovy. Součástí kupní smlouvy byl projekt, který předtím nebyl ani konzultován s odpovědnými orgány památkové péče. Město v té době nemělo detailní územní plán pro tuto oblast a nemělo předem vymezená jasná pravidla o výstavbě v historickém jádru města; vlastní vyhlášku o Pražské památkové rezervaci město několik let předtím zrušilo. Památková regulace Petrské čtvrti byla sice podrobně zpracovaná, ale kvůli Palladiu nebyla nikdy přijata.\n\nDne 30. července 1999 prohlásilo Ministerstvo kultury ČR na návrh Klubu Za starou Prahu z dubna 1999 hlavní budovu a jízdárnu kasáren za kulturní památku. Jízdárna je cenná půlobloukovým krovem o rozpětí 21 metrů, výšce 13 metrů a délce 57 metrů. Památková ochrana nezahrnuje bohaté archeologické nálezy v areálu kasáren. Nejstarší v 90. letech 20. století stojící budovou areálu byla rozlehlá dvorní jednopatrová budova stájí z let 1843–1844 s trojlodními halami v přízemí, ta však pod památkovou ochranu nespadala. Klíčovou roli na omezení ochrany jen na dvě budovy měly posudky, které na objednávku investora zpracovali Dobroslav Líbal a Zdeněk Lukeš, přičemž Lukeš označil kasárna za průměrnou architekturu, připustil jejich demolici a přivítal projekt investora na využití parcely. Investor vyjádřil i s takto omezenou památkovou ochranou nesouhlas a označil tento akt za zkrácení svých práv a závažnou komplikaci, která mu neumožní realizovat záměry přestavby.\n\nZačátkem roku 2000 předložil investor upravenou studii, v níž oproti původnímu návrhu byl zmenšen objem budovy na místě původního dvora a do jeho středu bylo navrženo volné a nezastřešené atrium. Stejně jako v původním návrhu měla být z hlavní budovy kasáren ponechána jen průčelní zeď, ta navíc měla být v celé výšce prolomena skleněným zborceným vstupem. Jízdárna měla být nastavěna do výšky sousedních budov.\n\nPodle pořadu České televize televize Nedej se! byl schvalovací proces provázen řadou kontroverzních rozhodnutí ve prospěch investora na úkor veřejných zájmů. Petr Kužvart jako zástupce občanského sdružení Ateliér pro životní prostředí podal žalobu na ministerstvo pro místní rozvoj kvůli tomu, že ministerstvo nevyhovělo jejich odvolání proti vydání stavebního rozhodnutí.\n\nVýstavba komplexu v letech 2005 až 2007 si vynutila částečné uzavírky na náměstí, včetně uzavření jednoho z vestibulů metra. V souvislosti s tím však bylo náměstí rozsáhle přestavěno a změněno v pěší zónu, přibyly také i vjezdy do podzemních garáží. Výstavbu provázely bohaté archeologické nálezy dokumentující středověkou zástavbu. Byly odhaleny základy dosud neznámé rozsáhlé románské městské zástavby, pro jejichž zmapování byl zorganizován historicky nejrozsáhlejší záchranný archeologický průzkum na území Česka. Nálezy nakonec ustoupily stavbě třípodlažních podzemních garáží pro 900 aut.\n\nObchodní centrum Palladium má celkovou rozlohu 115 000 m a kromě cca 19 500 m kancelářských prostor s rozsáhlými terasami, které nabízejí výhled na Prahu, zahrnuje také pět podlaží nákupního centra, včetně více než 180 obchodů, restaurací a služeb.\n\nNázev prý byl vybrán na základě průzkumu mezi veřejností, jak na ně slovo působí, a toto prý evokovalo vznešenost – podle Kateřiny Rackové honosně upomíná na jakýsi palác, podobně jako italské slovo palazzo. Přímá souvislost s obvyklým českým významem slova paládium není zmiňována ani doložena.\n\nPožár, který 20. února 2008 odpoledne vypukl v podzemních prostorách centra, zasáhl hlavní rozvody a vyžádal si dočasné uzavření tohoto komplexu po dobu kontroly rozvodů. Škody obchodníků byly vyčísleny na stovky tisíc korun, kompenzace se však zatím nedočkali. Obchodní centrum bylo znovuotevřeno dne 19. března v 9 hodin.\n\nNavzdory památkové ochraně hlavní budova prošla fasádistickou přestavbou, podobně jako již dříve nedaleký komplex celnice. Do kulis původní fasády kasáren byl vestavěn kompaktní prosklený blok viditelný především z ulice Na Poříčí. Památkově chráněný interiér byl natolik přestavěn, že prakticky zanikl; novostavba zcela vyplnila původně volné nádvoří budovy, měřítko stavby (monoblok o rozloze srovnatelné se Staroměstským náměstím) je v rozporu s drobnou parcelací Petrské čtvrti, zahloubení až na drobné výjimky zlikvidovalo cenný archeologický historický terén. Byla zbourána historická budova stájí. Národní památkový ústav označuje tuto přestavbu za jeden z nejzávažnějších negativních zásahů v Pražské památkové rezervaci. Někteří památkáři se obávali, že tato akce by mohla vést i k vyškrtnutí Pražské památkové rezervace ze seznamu světového kulturního dědictví UNESCO, k čemuž však nedošlo.\n\nV obchodním centru je obtížná orientace, s nadsázkou je označováno za druhý nejoblíbenější labyrint v Praze po petřínském bludišti. Eskalátory jsou rozmístěny nepravidelně, na některých místech jen v jednom směru. Toalety pro návštěvníky jsou sice prostorné a moderní, avšak jen dvoje, a to v nejnižším a v nejvyšším patře.\n\n"}
{"id": "246057", "url": "https://cs.wikipedia.org/wiki?curid=246057", "title": "Palladium (rozcestník)", "text": "Palladium (rozcestník)\n\nPalladium či paladium označuje:\n\n"}
{"id": "246061", "url": "https://cs.wikipedia.org/wiki?curid=246061", "title": "Obušku, z pytle ven!", "text": "Obušku, z pytle ven!\n\nObušku, z pytle ven! je česká filmová pohádka z roku 1955, natočená na motivy pohádky Karla Jaromíra Erbena \"Kouzelné dary\".\n\nChudý potulný muzikant zavítá při svém putování do hostince \"„U pečínky“\". Má hlad, a jelikož nemá žádné peníze, nabídne mu hostinský, že pokud zahraje jak nejlépe umí, dostane od něj jitrnici, jakou svět neviděl. Muzikant zahraje i zazpívá, ovšem jediné, čeho se od hostinského dočká, je krajíc chleba (a „neviditelná jitrnice“ - tedy taková, kterou svět neviděl). Muzikant se však nedá a začne předstírat, že jí tu největší a nejlepší jitrnici, čímž hostinského dokonale poplete.\nNa večer potká cestou hladového kouzelného stařečka, s nímž se rozdělí o svůj krajíc chleba. Pro své dobré srdce dostane od stařečka kouzelný ubrousek a oslíka. Třetí dar, kouzelný obušek, nepřijme, neboť chce s lidmi vždy vycházet v dobrém. Poté, co se ubytuje ve stejném hostinci, ve kterém byl ten den, ho hostinský opije a okrade o dary. Místo kouzelného ubrousku mu podstrčí obyčejný ubrousek a kouzelného oslíka, schopného třást ze sebe zlaťáky, mu vymění za obyčejného oslíka. Když se to muzikant dozví, vyžádá si od stařečka obušek, vrátí se do hostince a hostinského náležitě potrestá. Dary dostane zpět a vyžene chudobu ze svého domu.\nPřevážná část pohádky byla natočena za obcí Daňkovice, při sledování krajiny ve scénách jízdy na oslovi jsou k vidění pohledy ke Krásnému, Jimramovským Pasekám nebo k Javorku. \n\nFilm se natáčel také v Kraji Vysočina, přesněji ve Žďárských vrších, Sněžném, Krátké a Samotíně.\n\n"}
{"id": "246083", "url": "https://cs.wikipedia.org/wiki?curid=246083", "title": "Steve Williams (rockový bubeník)", "text": "Steve Williams (rockový bubeník)\n\nSteve Williams (* 17. září 1953 Caerphilly, Wales) je bubeník velšské heavy metalové skupiny Budgie. Do skupiny vstoupil koncem roku 1974 pro nahrávání alba \"Bandolier\". Později působil ve skupině Mr. Hate Steve Williams hraje na bicí značky Pearl a činely Paiste.\n\n\n\n"}
{"id": "246084", "url": "https://cs.wikipedia.org/wiki?curid=246084", "title": "Kolektivismus", "text": "Kolektivismus\n\nOd kolektivismu ideologického je ovšem třeba odlišit metodologický kolektivismus společenských věd, který vychází z předpokladu, že lidské jednání a preference jsou natolik podmíněny společností, že je lze studovat jako hromadné jevy a na tomto základě dokonce i předvídat.\n\nZ antropologického pohledu se člověk vždycky rodí do nějakého společenství, rodiny, skupiny, kmene, národa a nemůže dospět jinak, než v rámci společnosti, z níž přebírá svůj jazyk a kulturu. Nicméně právě dospívání znamená také uvolňování ze samozřejmých vazeb příbuznosti a závislosti a přebírání individuální svobody a odpovědnosti, a to v té míře, jak to celkové životní poměry dovolují. V podmínkách životní nouze a ohrožení je na svoji skupinu a na její podporu odkázán daleko více než v podmínkách (relativního) bezpečí a blahobytu, jaké nabízejí moderní společnosti.\n\nZejména evolucionistické teorie společnosti a kultury předpokládají, že podobný vývoj ke větší autonomii a společenské svobodě probíhal i v celé minulosti lidstva. Lidé se tak postupně – přes všechny regresy – emancipují od nepodmíněných vazeb a závislostí na dané tradici, společnosti nebo autoritách a navazují pak jednotlivě pevné, ale osobní vztahy spolupráce, přátelství a lásky podle vlastní volby. Goethe pro to vytvořil pojem „spříznění volbou“, \"Wahlverwandschaft\".\n\nModerní kolektivismy vznikly v podmínkách rozpadu tradičních společností, kdy se masy lidí stěhovaly do měst za obživou a prací. Tak tito lidé jednak ztratili své přirozené vztahy (rodinné, příbuzenské, sousedské) i známé prostředí, jednak se cítili bezmocní vůči společenským silám, které je v novém prostředí ohrožovaly. Bezprávní dělníci vůči svým zaměstnavatelům, chudí vůči bohatým, příslušníci národních či náboženských menšin vůči většinové společnosti, ale i osvobození otroci a nevolníci v cizím, neznámém nebo dokonce nepřátelském prostředí.\n\nKolektivistické ideologie vycházejí vstříc těmto potřebám a nabízejí vykořeněným jedincům, aby se masově semkli a postavili na odpor. Z hlediska sociální psychologie je tedy kolektivismus jakýsi regres, odmítnutí modernity a pokus o návrat zpět do situace společenských jistot a bezpečí. Protože nabízí východisko ze zoufalé situace, může kolektivistická ideologie mobilizovat miliony lidí a přimět je k tomu, aby se vzdali vlastního uvažování, přijali autoritativní vůdce a své vlastní zájmy zcela podřídili „kolektivu“. Podobně je tomu i u fundamentalistických náboženských sekt, které nabízejí svým přívržencům jednak pocit kolektivní „síly“, jednak (domnělý) smysl života – ovšem pod podmínkou, že se ve všem podřídí a všechno obětují nějakému celku.\n\nVýznamným projevem skrytého, latentního kolektivismu je představa kolektivní viny. V běžné řeči se nelze vyhnout kolektivním označením lidských skupin (Němci, Rusové, Američané, Romové, černoši, katolíci a pod.), která snadno vedou k představě „kolektivních osob“, které mají nějakou povahu, nějak jednají a nesou pak také kolektivně odpovědnost a vinu. Jak ukázal Karl Jaspers, nesou sice příslušníci organizovaných skupin (např. států) skutečně jistou odpovědnost za kolektivní rozhodování a jednání svých skupin, není to však v žádném případě přímá vina ve smyslu mravním a právním, za niž by mohl například následovat kolektivní trest. U skupin bez jakékoli organizace, jako jsou národy nebo rasy, je ovšem představa kolektivní odpovědnosti zcela nesmyslná.\n\nObranou proti kolektivistickým přehmatům je důsledné prosazování a vymáhání lidských a občanských práv. Na základě zkušenosti se vznikem fašismu a nacismu je evropské země v poválečné době rozšířily i o práva sociální, jež mají bránit pocitu bezmoci obyčejných lidí vůči společenským silám moci a bohatství. Nakolik ovšem mohou být tato práva sama zneužita a nakolik omezují prosperitu společnosti, je stále předmětem politických diskusí v USA i v Evropě.\n\n\n\n"}
{"id": "246085", "url": "https://cs.wikipedia.org/wiki?curid=246085", "title": "Politický systém Maďarska", "text": "Politický systém Maďarska\n\nMaďarská republika je zastupitelská demokracie, parlamentní republika s vícestranickým systémem.\n\nVrcholovým orgánem exekutivy je vláda, kterou tvoří předseda vlády, místopředsedové a ministři. Vláda je odpovědná Národnímu shromáždění – Országgyűlés, které ji vyslovuje důvěru. Parlament může konstruktivně vyjádřit nedůvěru vládě.\n\nPrezident Maďarské republiky je oficiální hlavou státu. Prezident je volen parlamentem v tajných volbách na 5 let a může být zvolen na dvě po sobě následující období. Kromě jiných pravomocí může prezident bez omezení iniciovat uspořádání referenda, jmenuje a odvolává některé významné činitele a má právo udělit milost. Pro většinu jeho rozhodnutí je potřebná kontrasignace (spolupodepsání) premiéra či příslušného ministra. Funkce prezidenta MR je především reprezentativní, neboť pro maďarský politický systém je charakteristická silná pozice předsedy vlády.\n\nSeznam prezidentů Maďarska od 1989\n\n\nJediným zákonodárným orgánem Maďarské republiky je jednokomorový parlament – Országgyűlés o 386 poslancích, volených každé čtyři roky, vždy na jaře. \n\nOrszággyűlés schvaluje ústavu a zákony a určuje hlavní linie sociální a hospodářské politiky Maďarska. Stará se o vyváženost státních financí, schvaluje státní rozpočet, dohlíží na jeho dodržování, schvaluje vládní program, ratifikuje mezinárodní smlouvy. Parlament hraje v politickém systému Maďarska stěžejní úlohu a díky volebnímu systému se pravidelně opírá o silnou parlamentní většinu. Parlament může vyhlásit také referendum, jehož výsledek je pro parlament závazný, pokud se referenda zúčastní minimálně 50% voličů.\n\nMaďarský parlamentní volební systém je velice složitý. Jedná se o kombinaci tří volebních systémů: relativního a absolutního většinového, ale také systému celostátní a regionální kandidátky. Cílem je zajistit vládnoucí koalici stabilní většinu v parlamentu a zároveň umožnit vstup osobnostem a zástupcům menšin. Volby jsou dvoukolové, konají se každé čtyři roky, vždy na jaře.\n\nZvolit všech 386 poslanců je možno třemi způsoby. Prvních 176 mandátů je rozděleno v jednomandátových obvodech dvoukolovým většinovým principem. Do druhého kola postupují ti kandidáti, kteří při minimálně 50% účasti získali v prvním kole alespoň 15% hlasů (minimálně však tři). Ve druhém kole stačí ke zvolení prostá většina hlasů při 25%. Druhou možností, jak být zvolen, jsou župní listiny politických stran, kterými je zvoleno 152 poslanců. Pro sestavení župní listiny jsou ustavena přísná pravidla, strana musí mít dostatek kandidátů v předem určené struktuře, proto župní kandidátky staví pouze nejsilnějších pár stran. Pro rozdělení mandátů se používá Hagenbach-Bischoffova metoda. Aby byly volby platné, tak i zde musí být splněna podmínka 50% účasti (jinak se volby opakují). Každý volič má v maďarských parlamentních volbách dva hlasy. Jedním vybírá z regionálních kandidátek, druhým volí v jednomandátovém obvodě konkrétní osobnost. Zbylých 58 mandátů je přiděleno podle poměru k počtu tzv. frakčních hlasů systémem celostátních kandidátek zvaných kompenzační listiny. Všechny hlasy, které nevedly ke zvolení poslance, nepropadají, nýbrž se na celostátní úrovni sečtou a podle těchto sum jsou pomocí d’Hondtovy metody přeměněny na mandáty. V obou poměrných systémech (regionálních i celostátních kandidátkách) platí od roku 1994 pětiprocentní klauzule.\n\nMaďarský volební systém obsahuje několik omezení, například registrace kandidáta v jednomandátovém obvodu je podmíněna shromážděním 750 podpisů, registrace stranické kandidátní listiny ve vícemandátovém obvodu je podmíněna registrací kandidátů téže strany v minimálně jedné čtvrtině jednomandátových obvodů a nakonec kandidátka strany může být zařazena do celostátního obvodu jen, když tatáž strana zaregistruje své kandidátky v minimálně sedmi vícemandátových obvodech.\n\nSoučasné složení maďarského parlamentu po volbách 2010:\n\nMaďarské politické spektrum bylo od roku 1990 postupně redukováno a dnes mu dominuje několik politických stran z nichž nejsilnější jsou levicová MSZP a pravicový Fidesz. Nadále existuje tendence směřování k bipolárnímu systému.\n\nPřehled nejvýznamnějších politických stran v Maďarsku (řazeno abecedně):\n\n\n"}
{"id": "246087", "url": "https://cs.wikipedia.org/wiki?curid=246087", "title": "Ťobza", "text": "Ťobza\n\nŤobza ( ) je řeka v Kostromské oblasti v Rusku. Je 140 km dlouhá. Povodí má rozlohu 1160 km².\n\nÚstí zleva do Kostromy (povodí Volhy).\n\nZdroj vody je smíšený s převahou sněhového. Průměrný roční průtok vody ve vzdálenosti 34 km od ústí činí 8,54 m³/s. Zamrzá v listopadu až v první polovině prosince a rozmrzá v dubnu.\n"}
{"id": "246088", "url": "https://cs.wikipedia.org/wiki?curid=246088", "title": "Minerva (rozcestník)", "text": "Minerva (rozcestník)\n\nMinerva může být:\n\n"}
{"id": "246093", "url": "https://cs.wikipedia.org/wiki?curid=246093", "title": "Ťoša", "text": "Ťoša\n\nŤoša ( ) je řeka v Nižněnovgorodské oblasti v Rusku. Je 311 km dlouhá. Povodí má rozlohu 7 800 km².\n\nPramení v Povolžské vrchovině a protéká skrze ní. Na dolním toku teče přes Ockotjošskou nížinu. V povodí řeky se vyskytují krasové jevy. Ústí zprava do Oky (povodí Volhy). Největší přítok je Serjoža zprava.\n\nZdroj vody je převážně sněhový. Průměrný roční průtok vody ve vzdálenosti 230 km od ústí činí přibližně 4 m³/s. Zamrzá v listopadu až v první polovině prosince a rozmrzá ve druhé polovině března až v první polovině dubna.\n\nŘeka je splavná. Na dolním toku je rozvinutá místní vodní doprava. Na řece leží město Arzamas.\n"}
{"id": "246096", "url": "https://cs.wikipedia.org/wiki?curid=246096", "title": "Svoboda shromažďovací", "text": "Svoboda shromažďovací\n\nSvoboda shromažďovací je základním lidským právem, které patří do kategorie práv politických. Zakotvena je v řadě národních i mezinárodních katalogů lidských práv, např. v čl. 19 Listiny základních práv a svobod, v čl. 11 Evropské úmluvy o lidských právech nebo v čl. 20 Všeobecné deklarace lidských práv.\n\nShromáždění je v lidskoprávní teorii tvořeno dvěma současně přítomnými prvky – prvkem vnějším (fyzickým), kterým je setkání několika osob, a prvkem vnitřním (psychickým), kterým je společný záměr, těch, kdo se shromáždili. Takovéto shromáždění požívá lidskoprávní ochrany. Svoboda shromažďovací úzce souvisí se svobodou projevu, neboť umožňuje realizovat tuto svobodu ve shromáždění; taktéž má úzkou vazbu na náboženskou svobodu, neboť náboženská shromáždění patří k základním projevům všech náboženství.\n\nZákonná úprava realizace tohoto práva je obsažena v zákoně č. 84/1990 Sb., o právu shromažďovacím. Shromáždění nemůže být podmíněno povolením orgánu veřejné správy, což je garantováno už na ústavní úrovni Listinou základních práv a svobod, zákon pak upřesňuje, že občané mají právo se bez předchozího \"povolení\" pokojně shromažďovat. Tím se míní i různé pouliční průvody a manifestace, ovšem jen tehdy, pokud je cílem shromáždění jakožto politického práva využití svobody projevu a dalších ústavních práv a svobod, výměna informací a názorů nebo účast na řešení veřejných a jiných společných záležitostí vyjádřením postojů a stanovisek, nikoli např. shromáždění související s poskytováním služeb. I přes nepodmíněnost shromáždění předchozím povolením je potřeba každou takovou akci předem \"ohlásit\", s výjimkou shromáždění soukromých či církevních, a to alespoň pět dnů před konáním shromáždění místnímu obecnímu úřadu. Tento úřad pak může bezodkladně ohlášené shromáždění \"zakázat\", ale jen tehdy, pokud by účel shromáždění směřoval k výzvám omezovat ústavní práva občanů, k rozněcování nenávisti a nesnášenlivosti, k násilí či hrubým neslušnostem, nebo k jinému porušování ústavy a zákonů. Proti zákazu shromáždění se jeho svolavatel může bránit u správního soudu, který rozhodne do tří dnů.\n\nSvolavatelem shromáždění může být každý dospělý občan, skupina osob nebo i právnická osoba sídlící na území České republiky. Svolavatel pak zajišťuje řádný a klidný průběh shromáždění prostřednictvím určených pořadatelů, a pokud by shromáždění bylo rušeno, může požádat o zásah policii. Úřad, u nějž bylo shromáždění oznámeno, může vyslat svého zástupce, který bude průběh shromáždění monitorovat a pokud by došlo k událostem, které by odůvodňovaly jeho zákaz, může je na místě \"rozpustit\", přičemž toto rozhodnutí případně provede policie. Účastníci shromáždění mají dbát pokynů svolavatele a po skončení akce se pokojně rozejít. Určitou zajímavostí, zavedenou až roku 2002, je to, že nesmějí mít obličeje zakryté způsobem ztěžujícím nebo znemožňujícím jejich identifikaci.\n\nUž Listina základních práv a svobod ve svém čl. 19, odst. 2, stanoví, že shromažďovací právo lze na veřejných místech zákonem omezit, ovšem jen tehdy, pokud půjde o opatření v demokratické společnosti nezbytné pro ochranu práv a svobod druhých, ochranu veřejného pořádku, zdraví, mravnosti, majetku nebo pro bezpečnost státu. Tak jsou na zákonné úrovni obecně zakázána shromáždění v blízkosti budov Parlamentu České republiky a v okruhu 100 m od budov Ústavního soudu nebo od míst, kde Ústavní soud jedná.\n\nZákaz shromáždění v blízkosti budov Parlamentu České republiky je konkretizován přílohou zákona o právu shromažďovacím, a to výčtem ulic na Praze 1: Sněmovní, U Zlaté studně, Tomášská, Thunovská, Valdštejnské náměstí, Valdštejnská, Zámecká, Letenská (mezi Malostranským náměstím a křižovatkou s ulicí Josefská), včetně chodníku přiléhajícího k severní hraně Malostranského náměstí (mezi křižovatkami s ulicí Zámecká a Tomášská).\n\n"}
{"id": "246098", "url": "https://cs.wikipedia.org/wiki?curid=246098", "title": "Electric Ladyland", "text": "Electric Ladyland\n\nElectric Ladyland je rockové album amerického muzikanta Jimiho Hendrixe a jeho skupiny The Jimi Hendrix Experience. Deska byla vydána v říjnu 1968. Projevila se zde výborná Hendrixova hra na elektrickou kytaru a tak je dvojalbum Electric Ladyland mnohými považováno za jedno z nejlepších rockových alb vůbec. Nešlo jen o poslední album skupiny Jimi Hendrix Experience, ale také o poslední studiovou nahrávku samotného Hendrixe, která byla produkována pod jeho dohledem.\n\nTřetím a posledním albem v původním složení Experience dosáhl Hendrix hudebního a skladatelského maxima. Ve spolupráci se zvukovým režisérem Eddiem Kramerem vytvořil pomocí rozličných nástrojů a moderních technických zařízení zvukově pestré koláže plné hudebních efektů. V určitých pasážích dosáhli až \"zvukové stěny\", která proslavila producenta Phila Spectora. Neznamená to však, že by Hendrixova klasická kytarová skladba byla zatlačena do pozadí. Naopak. Nalezneme zde řadu skvělých songů různých žánrů: vedle rockové vypalovačky \"Crosstown Traffic\" jde tu zdařilá interpretace Dylanovy \"All Along the Watchtower\", naléhavou \"Burning of the Midnight Lamp\" doplňuje dlouhá balada \"1983...(A Merman I Should Turn to Be)\" a vše zakončuje razantní \"Voodoo Child (Slight Return)\", která evokuje Hendrixe na počátku jeho hvězdné kariéry. Je-li nějaké album, které vyjadřuje pocity a nálady na konci 60. let, pak je to právě tato dvojdeska.\n\nVšechno složil Jimi Hendrix, výjimky jsou zmíněny.\n\n\n\n\n\n"}
{"id": "246100", "url": "https://cs.wikipedia.org/wiki?curid=246100", "title": "Stanisław Barańczak", "text": "Stanisław Barańczak\n\nStanisław Barańczak (13. listopadu 1946, Poznaň − 26. prosince 2014) byl polský básník, literární kritik a překladatel, jeden z představitelů generace Nowa Fala (Nová vlna), zvané také Generacja 68 (Generace 68).\n\nVystudoval polskou filologii na Univerzitě Adama Mickiewicze v Poznani, kde později také přednášel. Za svou činnost ve Výboru na obranu dělníků (KOR - Komitet obrony robotników) musel v roce 1977 univerzitu opustit a od roku 1981 žil v USA, přednášel na Harvardově univerzitě. Byl také šéfredaktorem časopisu The Polish Review, vydávaného v New Yorku.\n\nJeho díla doposud nebyla do češtiny přeložena. Některé Barańczakovy básně přeložil Václav Burian. Barańczak je také významným překladatelem (hlavně americké a anglické literatury do polštiny, ale rovněž ruské a polské do angličtiny). Významné jsou zejména jeho překlady Shakespeara do polštiny.\n\nEseje a básnické sbírky:\n\n\n"}
{"id": "246101", "url": "https://cs.wikipedia.org/wiki?curid=246101", "title": "Ťukjan", "text": "Ťukjan\n\nŤukjan nebo Ťujuken ( nebo ) je řeka v Jakutské republice v Rusku. Je 747 km dlouhá. Povodí má rozlohu 16 300 km².\n\nPramení na Středosibiřské vysočině a teče přes Středojakutskou rovinu. Ústí zleva do Viljuje (povodí Leny). Nejvýznamnější přítok je zprava Čilli. V povodí se nachází mnoho bezodtokých jezer.\n\nZdroj vody je sněhový a dešťový. Průměrný roční průtok vody činí 30 m³/s. Zamrzá v říjnu a rozmrzá v květnu.\n"}
{"id": "246104", "url": "https://cs.wikipedia.org/wiki?curid=246104", "title": "Šebíř", "text": "Šebíř\n\nŠebíř, OSB (/ \"Severus\", † 1067) byl od roku 1030 šestým pražským biskupem, zemřel roku 1067. \n\nŠebíř zřejmě pocházel z českého šlechitckého rodu a již od mládí se pohyboval u českého panovnického dvora ve funkci kaplana. Patřil mezi oblíbence knížete Oldřicha (1012–1034). Později vstoupil do benediktinského řádu a odebral se do Břevnovského kláštera. \n\nPo smrti biskupa Hyzy v roce 1030 byl s požehnáním knížete vybrán Šebíř za jeho nástupce, ale v tomto úřadě byl potvrzen císařem teprve 29. června 1031 a následně vysvěcen na biskupa. \n\nPo smrti Šebířova ochránce knížete Oldřicha (v roce 1034) se vlády ujal jeho syn, kníže Břetislav I. (1034–1055). Ten usiloval o povýšení Prahy na arcibiskupství, ovšem bezvýsledně. Kromě toho sledoval Břetislav cíl obnovu někdejší slávy Českého knížectví a nezávislosti na Německé říši. V letech 1038 a 1039 vytáhl Břetislav do Polska a biskup Šebíř se musel výpravy účastnit. Tažení do Polska, bylo zakončeno dobytím Hnězdna a uchvácením ostatků českého mučedníků sv. Vojtěcha, sv. Radima a dalších relikvií a stříbrných předmětů. Ty byly 25. srpna 1039 slavnostně uvedeny do Prahy. Tento den byl v české církvi až do 20. století oslavován jako svátek \"přenesení ostatků sv. Vojtěcha\".\n\nNa žádost Polska požadoval císař Jindřich III. navrácení uloupených stříbrných předmětů. Jelikož tak Břetislav ve stanovené lhůtě neučinil, vytáhl císař 23. srpna 1040 na Čechy. Břetislav se postavil na odpor, avšak 8. září 1041, kdy Jindřichovo vojsko stálo před branami Prahy, byl Břetislav nucen kapitulovat a uzavřít příměří, které zprostředkoval biskup Šebíř. Břetislav však byl s výsledkem nespokojen a Šebíř se cítil ohrožen, proto se společně s císařem odebral na cestu do Řezna. Zde následujícího roku císař zprostředkoval usmíření mezi knížetem a biskupem, který se poté vrátil do Prahy. Břetislav však příměří porušil a Šebíř byl uvězněn a propuštěn byl teprve po další intervenci císaře.\n\nV roce 1032 založil biskup Šebíř také Sázavský klášter, kam povolal slovanské mnichy, s jejichž pomocí měl být zaveden slovanský ritus. Touto snahou se však biskup dostal do konfliktu se svým mohučským metropolitou, který mu dokonce hrozil církevními tresty.\n\nJako projev pokání za hnězdenskou loupež požadoval papež Benedikt IX. na knížeti a biskupovi zřízení nového kláštera. Tomuto požadavku vyhověli, když roku 1039 založili kolegiátní kapitulu ve Staré Boleslavi, při které vznikla také úspěšná klášterní škola.\n\nRoku 1054 založil klášter benediktinů v Mnichově Hradišti.\n\nKdyž roku 1055 zemřel kníže Břetislav, jeho nástupcem se stal Spytihněv II. Ten podporoval biskupovu činnost a roku 1057 byla založena kolegiátní kapitula v Litoměricích. \n\nV roce 1060 dal kníže Spytihněv podnět k výstavbě nového dómu v Praze.\n\nNa Šebířovu přímluvu u papeže (vyvolanou nátlakem knížete Vratislava II. kvůli jeho sporům se svým bratrem Jaromírem, příštím pražským biskupem) byla roku 1063 vyčleněna z pražské diecéze diecéze olomoucká, která zahrnovala celé území Moravy. \n\nBiskup Šebíř zemřel 9. prosince roku 1067. Jeho snaha o povýšení pražské diecéze na arcibiskupství prozatím zůstala neúspěšná.\n\n\n"}
{"id": "246106", "url": "https://cs.wikipedia.org/wiki?curid=246106", "title": "Kotvicové z Kotvic", "text": "Kotvicové z Kotvic\n\nKotvicové z Kotvic je jméno starobylé vladycké rodiny, která původně sídlila v Lužici a Slezsku. \n\nObyvateli českého království se stali roku 1609, když Emerciána Kotvicová z Kotvic a z Furstenaueru učinila přiznání k zemi své děti Kašpara, Krystofa, Eufrozínu a Annu Beatrix a koupila statek ve Varnsdorfu. K tomu koupil K. Kotvic z Kotvic dvůr ve Velkém Šenově, avšak statek ve Varnsdorfu mu byl roku 1623 zabrán a manželka Kateřina z Nostic se marně domáhala navrácení. Jiří Kotvic z Kotvic vyženil s Annou Markétou ovdovělou Šleglovskou z Vrtby (zemřela v roce 1640) statek Dub a městské pozemky na Táboře. Byl císařským a královským radou, hejtmanem Bechyňského kraje, také zemským soudcem a v letech 1636–1640 hejtmanem pražského hradu. Potom jeho syn Jan Ondřej držel statek Osluchov, jejž roku 1682 prodal a koupil Štětkovice. Rudolf Tycho Kotvic z Kotvic prodal roku 1692 Šafránovský dvůr v Hostouni a koupil roku 1693 Kladruby, jejž zase roku 1701 prodal. Zemřel kolem roku 1703 a odkázal svůj skromnný statek manželce Lidmile Velvarské z Valvaretu a svému bratru Janovi Otovi. O jejich potomcích v Čechách není nic známo. Ve Slezsku zůstali Kotvicové z Kotvic, z nichž byli do panského stavu českého království 22. března 1721 povýšeni Adam, David Jindřich a Adam Jindřich, 15. února 1724 Zikmund Jindřich a Adam Mikuláš.\n\n"}
{"id": "246107", "url": "https://cs.wikipedia.org/wiki?curid=246107", "title": "Cenzus", "text": "Cenzus\n\nCenzus může být:\n\n"}
{"id": "246110", "url": "https://cs.wikipedia.org/wiki?curid=246110", "title": "Batthyány tér (stanice metra v Budapešti)", "text": "Batthyány tér (stanice metra v Budapešti)\n\nBatthyány tér je stanice na lince M2 budapešťského metra. Výstup ze stanice je pouze jeden a ústí do stejnojmenného náměstí. Náměstí i stanice jsou pojmenované po Lajosi Batthyánym, uherském ministerském předsedovi.\n\nStanice byla otevřena 22. prosince 1973 jako součást II. provozního úseku. V roce 2005 pak byla zrekonstruována jako jedna z prvních stanic druhé linky. V místě je umožněn přestup na tramvajové linky 19 a 41.\n\nBatthyány tér je ražená podzemní stanice, vzhledem k podchodu Dunaje je jednou z nejníže založených (30,78 m). Má jediný výstup (eskalátorový tunel vyvedený do mělce založeného podzemního vestibulu), který vede ke stejnojmennému náměstí. Na náměstí je možnost přestupu na linku HÉV vedoucí do okresního města Szentendre, ležícího na sever od Budapešti.\n\nV červnu 2013 byla stanice dočasně uzavřená v souladu s protipovodňovými opatřeními (nebývalé zvýšení hladiny Dunaje). Vlaky stanicí pouze projížděly.\n\n"}
{"id": "246111", "url": "https://cs.wikipedia.org/wiki?curid=246111", "title": "Grand Prix Kanady 1982", "text": "Grand Prix Kanady 1982\n\nGrand Prix Kanady 1982 se konala 13. června roku 1982 v kanadském Montrealu na okruhu Gillese Villeneuva. Závod byl poznamenán tragickou nehodou italského jezdce Riccarda Palettiho, který na následky utrpěných zranění později zemřel.\n"}
{"id": "246112", "url": "https://cs.wikipedia.org/wiki?curid=246112", "title": "Fronésis", "text": "Fronésis\n\nFronésis (řecky φρόνησις) označuje v Aristotelově etice základní ctnost, praktickou moudrost, schopnost správně jednat, prozíravost.\n\nAristotelés rozlišuje dvě intelektuální ctnosti: \n\nFronésis se získává časem a zkušeností:\nFronésis se týká toho, jak máme jednat v určité situaci. I mladý člověk se může naučit zásadám, ale jejich uplatnění ve skutečnosti vyžaduje zkušenost se světem. Tak člověk může vědět, že má být poctivý, ale v určité situaci může jednat tak, že tím někoho urazí; umět vyvažovat poctivost a jiné ohledy vyžaduje zkušenost.\n\nVe středověké etice je fronésis (\"prudentia\") jednou z kardinálních ctností. V moderní době se tento pojem opět oživil v politické filosofii a v debatě o metodách sociálních věd, zejména v díle H. Arendtové, H. G. Gadamera, A. MacIntyra a Leo Strausse. \n\nBent Flyvbjerg, dánský profesor managementu, se v knize „Aby na společenských vědách záleželo“ přimlouvá, aby společenské vědy nenapodobovaly přírodní vědy, nýbrž aby fungovaly jako „fronetické vědy“ a soustředily se na následující čtyři otázky:\n\n"}
{"id": "246115", "url": "https://cs.wikipedia.org/wiki?curid=246115", "title": "Die Tageszeitung", "text": "Die Tageszeitung\n\nDie Tageszeitung, stejnou měrou známý i pod svou zkratkou taz, je berlínský deník s levicově-alternativním pozadím a současně sedmý největší deník v Německu. Z téměř 60 000 prodaných exemplářů připadá kolem 50 000 exemplářů na předplatitele.\n\nDeník byl založen roku 1978 v tehdejším Západním Berlíně jako reakce na politickou situaci v Německu koncem 70. let. K jeho nejznámějším spoluzakladatelům patřil i současný vlivný poslanec Německého spolkového sněmu za stranu Svaz 90/Zelení, Hans-Christian Ströbele. Podle svého statutu jsou noviny \"taz\" levicovým resp. levicově-liberálním, alternativním projektem se zdůrazněním témat jako lidská práva, alternativní společenská hnutí a protest proti různým formám diskriminace, s kritickými pozicemi proti vládnoucím mocenským elitám. Cílovými skupinami deníku byly a jsou nedogmatická levice, studenti, levicoví intelektuálové a liberálové, levicoví sociální demokraté a  tzv. zelené hnutí a pod. Deník \"die tageszeitung\" byl a je často srovnáván s pařížským levicově-liberálním deníkem \"Libération\" („Libé“), založeným roku 1973.\n\nNoviny \"taz\" si rychle získaly určitou popularitu i mimo levicové kruhy. Přispěla k tomu mimo jiné i skutečnost, že se nevyhýbaly problematickým otázkám. V 80. letech minulého století byly často uváděny jako pramen s velmi dobrými a obsažnými informacemi o opozičních hnutích ve Východní Evropě, zejména o polském hnutí Solidarność nebo české Chartě 77. Byla to témata, která se částečně vymykala jak zájmům hlavního proudu německé levice (SPD), tak i tendencím tehdejší oficiální východní politiky vlády Helmuta Kohla (pokračování tzv. \"Ostpolitik\", kterou započaly vlády Willyho Brandta a Helmuta Schmidta), která se snažila o vyrovnání s východoevropskými komunistickými režimy, ale zároveň o získání těchto států pro věc německého sjednocení.\n\nK nejznámějším aférám spojeným s deníkem \"taz\" patří takzvaná „bramborová aféra“ z června 2006, kdy na poslední stránce deníku (která se jmenuje \"Die Wahrheit\", německy „Pravda“, což je obvyklá satirická část) vyšel článek „Polská nová brambora“ („\"Polens neue Kartoffel\"“), ve kterém se životní styl a politická role tehdejšího polského prezidenta Lecha Kaczyńského staly terčem satirických poznámek jednoho redaktora. V příštích dnech došlo k dočasnému zhoršení polsko-německých vztahů, k diplomatickým protestům polské vlády a k odřeknutí pravidelného setkání nejvyšších představitelů Polska, Německa a Francie polskou stranou.\n\nZejména v prvních fázích celého projektu \"taz\" se zpravodajství, redakční komentáře a zaměření novin zakládaly na konsenzu všech pracovníků. Od samého začátku trpí deník svou napjatou finanční situací, která vede k tomu, že platy spolupracovníků nedosahují úrovně mzdových tarifů jiných novin. Až do roku 1991 existoval (dobrovolně stanovený a přijatý) jednotný plat pro všechna povolání (od sazeče až po hlavního redaktora), dnes je mzda poněkud diferencována. V minulosti bylo uspořádáno více akcí pro posílení finanční základny novin, jako upsání členských podílů čtenářů a další alternativní způsoby financování z jejich strany.\n\nOd 12. května 1995 vydává \"taz\" všechny články (valnou většinu) na internetu. Volně přístupny jsou všechny články posledních dvanácti měsíců.\n\n\n\n\n\nPod názvem \"taz.lab\", také \"tazlab\", každoročně pořádá konference \"taz\"-u v berlínském Domě kultur světa \"(Haus der Kulturen der Welt)\", v poměrně volně pojatém rámci specifického tématu, např.:\n\ntaz.panterstiftung – \"Panter\", nadace \"taz\"-u byla založena 2. října 2008 s kapitálem 709.962,75 eur. Jejím úkolen je zajišťovat financování cen \"Panter\" a akademii \"taz\"-u.\n\n\n\n\n\"taz\" podporuje také levicovou družstevní publicistiku v zahraničí, především svými zkušenostmi a spolupořádáním finančních sbírek:\n\n\n\n\n\n\n\n\n"}
{"id": "246116", "url": "https://cs.wikipedia.org/wiki?curid=246116", "title": "Die Zeit", "text": "Die Zeit\n\nČasopis Die Zeit, dle vlastní typografie pak DIE ZEIT, je liberální nadregionální německý týdeník, založený roku 1946. K jeho cílovým skupinám patří zejména akademici.\n\nČasopis, který patří k nejrenomovanějším v Německu, vychází od 21. února 1946 v Hamburgu a je čten v průměru 1,43 miliony čtenářů. Nejen mezi jeho autory ale i v seznamu vydavatelů časopisu se nachází mnohá známá jména německého kulturního a politického establishmentu.\n\nPrvním vydavatelem byl Gerd Bucerius, v březnu 1946 se redakční práce začala účastnit i Marion Dönhoffová, která se 1972 stala spoluvydavatelkou (zemřela roku 2002, je ale dodnes uváděna jako vydavatelka); hlavním redaktorem je dnes Giovanni di Lorenzo, jako vydavatel figuruje bývalý kancléř Helmut Schmidt (od roku 1983).\n\n\n\n"}
{"id": "246117", "url": "https://cs.wikipedia.org/wiki?curid=246117", "title": "Berliner Zeitung", "text": "Berliner Zeitung\n\nDeník Berliner Zeitung, založený v roce 1945, patří k nejznámějším novinám v Berlíně. Prodaným nákladem téměř 185 000 exemplářů a počtem čtenářů kolem 471 000 je zároveň i deníkem s nejvíce předplatiteli v Berlíně.\n\nPrvní vydání novin vyšlo 21. května 1945 v sovětském sektoru města v režii skupiny sovětských důstojníků a členů odboje, vedených plukovníkem Alexandrem Kirsanovem; ještě téhož roku byly noviny sovětskou vojenskou správou předány magistrátu města. Roku 1953 byly noviny podřízeny ústřednímu výboru SED, i když nevycházely jako jeho orgán a částečně si podržely i poněkud kritičtější tón. Deník vycházel v nákladu kolem 345 000 exemplářů.\n\nPo znovusjednocení Německa roku 1990 došlo k několika změnám majitele nakladatelství a k snahám o vytvoření nového profilu. \"Berliner Zeitung\" dnes platí jako liberální deník, přičemž se redakci podařilo zbavit se stigmatu „východního plátku“ – noviny jsou čteny i v západních obvodech města. Vedle \"Berliner Morgenpost\" patří k nejčtenějším novinám města.\n\nStejnojmenné noviny vycházely v Berlíně již od roku 1877, ze kterých později vzešel bulvární deník B.Z., vycházející v (dříve Západním) Berlíně v nakladatelství Ullstein-Verlag (patřící ke skupině Axel Springer AG); oba deníky by neměly být zaměňovány.\n\n\n"}
{"id": "246118", "url": "https://cs.wikipedia.org/wiki?curid=246118", "title": "Berliner Morgenpost", "text": "Berliner Morgenpost\n\nDeník Berliner Morgenpost vychází v Berlíně od roku 1898. Patří k nejznámějším publikacím nakladatelství Axel Springer AG. Vedle Berliner Zeitung patří s průměrně 460.000 čtenářů k nejčtenějším novinám města.\n\nDeník \"Berliner Morgenpost\" byl založen Leopoldem Ullsteinem, zakladatelem nakladatelství Ullstein-Verlag; roku 1959 byl převzat nakladatelstvím Axel Springer AG. \"Berliner Morgenpost\" se prezentuje jako konzervativní deník.\n\nMimo obvyklého zpravodajství má tento deník i velmi obšírnou lokální část včetně inzerátů imobilií a pracovních míst (obé největší v Berlíně).\n\n\n"}
{"id": "246119", "url": "https://cs.wikipedia.org/wiki?curid=246119", "title": "Der Tagesspiegel", "text": "Der Tagesspiegel\n\nBerlínský deník Der Tagesspiegel vyšel poprvé 27. září 1945 pod licencí tehdejší americké vojenské správy.\n\nV prvních letech své existence byl \"Der Tagesspiegel\" rozšířen v Berlíně a v Braniborsku, po berlínské blokádě 1948 a rozdělení města bylo jeho rozšíření omezeno pouze na Západní Berlín.\n\n\"Der Tagesspiegel\", který si zvolil jako motto latinské heslo \"rerum cognoscere causas\" (rozpoznat příčiny), si zakládá nejen na poskytování informací, ale i na jejich komentování. Politicky se deník vyznačuje levicově-liberálními pozicemi, hospodářsky zastupuje tržně-hospodářská stanoviska.\n\nZa svůj layout byl \"Der Tagesspiegel\" roku 2005 vyznamenán cenou World's Best-Designed Newspapers Award společnosti Society for News Design v New Yorku.\n\n"}
{"id": "246120", "url": "https://cs.wikipedia.org/wiki?curid=246120", "title": "Titův oblouk", "text": "Titův oblouk\n\nTitův oblouk je jedním ze čtyř vítězných oblouků nacházejících se v římském komplexu chrámů a budov Forum Romanum a je i jakousi vstupní bránou na Forum. Mohutný oblouk nechal vystavět císař Domitianus roku 81 krátce po náhlé smrti jeho staršího bratra Tita a měl připomínat velké Titovo vítězství nad Jeruzalémem v první židovské válce v roce 70. Titův triumfální oblouk se stal inspirací pro ostatní světové vítězné oblouky vznikající převážně v 16. století.\n\nZhotovil jej pravděpodobně Domitianův oblíbený architekt Rabirius, jenž je často spojován s výstavbou slavného Kolosea, avšak z historického hlediska není tento fakt ničím doložený.\n\nCelá stavba je široká 13,50 metrů, vysoká 15,40 metrů a do hloubky měří rovných 4,75 metrů. Klenutý průchod je 8,30 metrů vysoký a přesně 5,36 metrů široký. Z každé strany je oblouk obsazen vroubkovanými kompozitními sloupy, které stojí na čtvercovém podstavci.\n\nOblouk je rozdělen na několik částí, jimž dominují dva historické reliéfy na vnitřní straně stavby. Na pravém reliéfu (čelem do Fora Romana) je vyobrazen triumfální návrat císaře Tita z bitvy v Jeruzalémě. Panna, představující Řím, vede Titův vůz tažený čtyřspřežím a nad císařem drží bohyně vítězství Victorie vavřínový věnec. Na levém reliéfu se nachází římské vojsko při slavnostním průvodu v Římě, židovští zajatci a mnoho trofejí z Jeruzalémského chrámu, z nichž nejvýraznější je sedmiramenný svícen a posvátné pozouny.\n\nUprostřed kazetového podhledu je znázorněn Titus, nyní však nikoliv jako císař, ale jako bůh.\n\nJeště na konci starověku byla na dvou velkých pilířech umístěna sousoší, avšak během středověkých přestaveb byla zničena. Také oblouková atika byla původně korunovaná sousoším, pravděpodobně sloním čtyřspřežím.\n\nV horní části oblouku z východní strany (od Kolosea) je zřetelné originální věnování od římského senátu:\n\nNa západní straně přibyl v roce 1823 nápis oslavující papeže Pia VII., jako zachránce Titova oblouku:\n\nV dnešní době se může zdát, že oblouk přežil mnoho staletí bez větší újmy, avšak opak je v tomto případě pravdou. Místo pravidelné údržby byl ve středověku vystaven pustošení a v 11. století byl dokonce připojen k mohutné obranné zdi. K rekonstrukci dal pokyn až v roce 1821 velký milovník antiky papež Pius VII. Nelehkého úkolu se ještě téhož roku ujal italský architekt Giuseppe Valadier. Mezi lety 1822 - 1823 došlo k přestavbě druhé strany oblouku (směrem do Fora Romana). Na rekonstrukci horní části, kde se nachází nápis Pia VII., byl místo obvyklého mramoru úmyslně použit travertin, takže tato část se barevně výrazně liší od zbytku stavby.\n\n"}
{"id": "246121", "url": "https://cs.wikipedia.org/wiki?curid=246121", "title": "Mlýnská brána (Kroměříž)", "text": "Mlýnská brána (Kroměříž)\n\nMlýnská brána je jediná dochovaná městská brána (z původních tří) města Kroměříže. Je zapsaná v souhrnu zámku s areálem jako nemovitá Kulturní památka České republiky pod číslem 11794/7-6010.\n\nMlýnská brána (Mühltor), stavebně navazující na budovu arcibiskupského zámku, proto někdy zvaná Zámecká brána (Schlosstor) nebo Rezidenční brána (Rezidenztor) bývala součástí hradebního opevnění města. Raně barokní úpravu připomíná dochovaný fragment malby průčelí věže, který dokumentuje podíl biskupa Karla II. z Lichtenštejna na obnovení Kroměříže. Nápis CAROLVS VRBEM REPARARE STVDET (město Karlem pečlivě opraveno) má v chronogramu letopočet 1665. Nynější podobu získala brána v druhé polovině 19. století, částečně podle návrhu architekta Antonína Archeho (1793-1851). \n\nJde o poslední dochovanou městskou bránu v Kroměříži, další dvě, Vodní a Kovářská, byly zbořeny v letech 1855 až 1857. Mimo tyto tři brány ještě existovala Židovská brána (Judentor) neboli Hřebová branka či fortna ke sv. Trojici, která vedla od \"židovské čtvrti do Oskole k františkánům\", ale byla „pouze pro pěší, nanejvýš pro trakař“. Samotná židovská čtvrť byla od křesťanské části města uvnitř hradeb ještě oddělena separační zdí.\n\nMlýnskou branou vedla cesta na sladovnické předměstí k vrchnostenským stavbám, především k biskupské mincovně, panskému mlýnu a biskupskému pivovaru. Brána přiléhala k hradnímu příkopu, byla spravována biskupem a hlídána jeho gardou. Za arcibiskupa Chotka po roce 1832 došlo k vyrovnání valu a zahrnutí příkopu mezi zámkem a městem s odkopáním silné vrstvy násypu (viz boční terasa Hejtmanského domu), vznikla tu budova arcibiskupské gardy a jejím patrem vedla chodba ze zámku přes Mlýnskou bránu a Arcibiskupské gymnázium až do kostela sv. Mořice. \n\nKdyž bylo za arcibiskupa Františka Bauera Arcibiskupské gymnázium na počátku 20. století rozšiřováno, byl vedle vlastní úzké brány prolomen průchod pro chodce.\n\n"}
{"id": "246128", "url": "https://cs.wikipedia.org/wiki?curid=246128", "title": "František Dibarbora", "text": "František Dibarbora\n\nFrantišek Dibarbora (19. listopad 1916 Bratislava – 4. září 1987 Bratislava) byl slovenský herec.\n\nJeho děda byl italského původu (jmenoval se Di Barbara). Na popud otce železničáře po gymnáziu vystudoval Hudební a dramatickou akademii v Bratislavě (1938) u Janka Borodáče. Po jejím ukončení nastoupil jako elév do činoherního souboru Slovenského národního divadla. S výjimkou let 1940–1942, kdy byl členem Opery Slovenského národního divadla, a let 1946–1952, kdy hrál na Nové scéně, byl členem Činohry SND. Na jejím jevišti se objevoval i po odchodu do důchodu v roce 1982. V divadle vytvořil více jak 180 postav a nejen komediálních. Nejvýznamnější inscence, ve kterých hrál: \"Bratři Karamazovi, Revízor, Jožka Púčik a jeho kariéra, Inkognito, Veselé paničky Windsorské, Dokud kohout nezazpívá\". Byl oblíbeným estrádním umělcem. Uplatnil se také v televizi a v rozhlasu. Působil rovněž jako pedagog na VŠMU.\n\nV mládí hrával aktivně lední hokej, jako brankář odchytal 3 utkání ve slovenské reprezentaci (01.02.1940–06.02.1940). Zemřel 4. září 1987 na následky automobilové nehody, které zkomplikovaly jeho zdravotní potíže se srdcem.\n\n\n\n"}
{"id": "246129", "url": "https://cs.wikipedia.org/wiki?curid=246129", "title": "Dhoul", "text": "Dhoul\n\nDhoul (\"Cuon alpinus\"), někdy též dhól, ryšavý pes, vlk rudý či dříve nesprávně vlk alpský, je psovitá šelma a jediný druh rodu \"Cuon\". Je rozšířen v jižní, východní a jihovýchodní Asii. Živí se středně velkými kopytníky, menšími živočichy a někdy i ovocem. Žije ve skupinách, které obvykle čítají do 12 jedinců. Jeden jeho poddruh žil na území Čech v době pozdního pleistocénu. V současné době je dhoul veden Mezinárodním svazem ochrany přírody jako ohrožený druh a odhaduje se, že ve volné přírodě žije asi 1 000 až 2 200 dospělých jedinců.\nDhoul je jediným zástupcem rodu \"Cuon\". Tento rod se od rodu \"Canis\" odlišuje tím, že jeho zástupci mají nižší počet stoliček a vyšší počet struků.\n\nČeský název dhoul je zřejmě odvozen z anglického pojmenování \"dhole\". Etymologie tohoto jména není zcela jasná. Asi je odvozeno od kannadaského \"tōḷa\" (vlk). Někteří autoři 19. století spojovali toto slovo s tureckým \"deli\" (bláznivý, šílený). Tamilové ho nazývají červený pes (\"sen naal\"), Maráthové mu přezdívají \"kólsun\", hindská a bengálská jména jsou např. rudý ďábel (\"lál rákšas\"), ďábelský pes (\"rákšas kuttá\") či džunglový pes (\"džanglí kuttá\"). Na jihovýchodní Sibiři ho Tuvinci nazývají \"subri\", v Mongolsku rudý vlk (\"ulaan čono\"), v Tibetu mu říkají \"hazi\" a na Sumatře má jméno \"aďak\".\nDhoulové mají svůj původ v pleistocénním období. Příbuznost s jinými psovitými šelmami je stále předmětem sporů. Podle všeho mají blíže k vlkům, psům hyenovitým nebo šakalům obecným než k šakalům čabrakovým či pruhovaným. Podle jedné z teorií se stali sociálními zvířaty žijícími ve smečkách adaptací na sdílení životního prostoru s tygry a levharty.\n\nCelkem existuje 6 uznávaných poddruhů dhoulů, z toho 3 již vyhynuly.\n\nPoddruh \"Cuon alpinus alpinus\", který je největší a nejrozšířenější, se někdy dělí na samostatné poddruhy jako je dhoul čínský, indický či sundský. Některé zdroje udávají existenci 10 až 11 poddruhů.\n\n\nDhoulí feny mají 6–7 párů struků, přičemž u ostatních psovitých je běžných 5 párů. Stoličky jsou slabší a je jich méně než mají ostatní psovití. Zubní vzorec je 3/3–1/1–4/4–2/2. Zbarvení srsti osciluje od rudé, rudohnědé či ryšavé na hřbetu a bocích po béžové až žlutobílé na břiše a hrdle. Spodní část těla je obvykle světlejší, ale není to vždy pravidlem. Ocas je sytěji do hněda zbarvený a na svém konci může být až téměř černý. Dhoulové mají vůči tělu relativně kratší nohy, ale přesto dokáží výborně skákat jak do dálky tak do výšky. Jsou schopni běžet rychlostí až 50 km/h, což je mezi psovitými nepříliš výrazný výkon. Dhoulové vydávají různou paletu zvuků (\"křik\", \"mňoukání\", \"kdákání\"), z nichž nejvýraznějším je hvízdání, které používají ke shromáždění členů klanu v hustém lesním porostu. Dhoulové se dožívají v průměru 10–15 let, v zajetí i více. Sexuálně zralí jsou ve věku 1 rok.\n\nDříve byl dhoul rozšířen v jižní, východní a jihovýchodní Asii – v Kazachstánu, Kyrgyzstánu, Pákistánu, Afghánistánu, Tádžikistánu, Rusku, Číně, Tibetu, Mongolsku, Nepálu, Indii, Bhútánu, Bangladéši KLDR, Jižní Koreji, Myanmaru, Indočíně, Thajsku, Malajsii, Sumatře a Jávě. V poslední době ledové žili i v Evropě a podle jednoho nálezu zřejmě i v Severní Americe. Dokonce i na Sardinii žil tzv. dhoul sardinský (\"Cynotherium sardous\"), který však nebyl blízce příbuzný se skutečným rodem dhoul – \"Cuon\".\n\nV současnosti nejsou zprávy o výskytu dhoulů v Rusku a bývalých republikách Sovětského svazu. V Číně s výjimkou Tibetu se vyskytují jen zcela vzácně na jihu. V Severní Koreji zřejmě stále žijí, ale chybí hodnověrné údaje. V Indii jsou poměrně rozšíření, ale jejich počty výrazně klesají. V podhůří Himálají a v Kašmíru se místy vyskytují. V Bhútánu se populace dhoulů uzdravuje z travičské kampaně, kterou od 70. let 20. století vedla proti těmto zvířatům vláda. V Bangladéši je jejich výskyt nepotvrzený. V Myanmaru přežívají zhruba na 11 místech. V Thajsku a Indočíně je jejich populace velmi roztříštěná. V Malajsii žijí na 4 místech. Na Jávě a Sumatře se vyskytují v rezervacích.\n\nBiotop dhoulů je poměrně různorodý. Osciluje od tropických deštných lesů, přes střídavě vlhké lesy, sušší tropické lesy, savany, stepi, polopouště, horské oblasti až po opadavé lesy mírného pásu. Nežije v pouštních oblastech. Přes schopnost žít v různých podmínkách preferují tyto šelmy spíše řidčeji zalesněný terén před čistě travnatým.\n\nDhoulové jsou v některých ohledech více společenští než vlci, ale mají méně hierarchické členění skupiny. Sociální strukturou se nejvíce podobají psům hyenovitým. Hlavní roli ve skupině hraje alfa samice. Dominantní dhoulové jsou poměrně obtížně identifikovatelní, neboť nedávají příliš výrazně najevo svou převahu. Podřízení členové jim nicméně občas prokazují své submisivní postavení. Žijí spíše v klanech než ve smečkách. Zvířata ve smečkách loví vždy společně, klany nikoli. Klany tvoří několik skupin po 3 až 5 zvířatech, které především v jarním období žijí a loví osamoceně. Během ostatních ročních období se tyto skupiny sdružují do klanů, které čítají obvykle 5 až 12, ale někdy až 40 zvířat. V Indii bývají klany (smečky) početnější, než je tomu v oblastech stálezelených tropických lesů jihovýchodní Asie. V minulosti mohly být tyto skupiny ještě početnější. Dhoulové nejsou příliš teritoriálními šelmami a neexistuje důkaz, že by používali moč či drápali zem při značkování svého území, jako to dělají jiní psovití. Velikost území jedné skupiny se pohybuje od 12 do 199 km. Více než jiní psi jsou dhoulové spjati s vodou. I během požírání kořisti se často odbíhají napít, ve vodě se mnohdy chladí a hrají si v ní.\nU indických dhoulů spadá páření do období mezi říjnem a lednem. Na rozdíl od vlčích smeček, může u dhoulích klanů zabřeznout více než jedna samice. Březost trvá 60–63 dnů a vrh čítá obvykle 4–6 mláďat, výjimečně až 12. Štěňata rostou rychleji než vlčata a sají mléko nejméně 58 dní. Během té doby klan krmí samici v doupěti či v jeho blízkosti. I po odstavení štěňat zůstává alespoň jeden dospělý člen klanu u doupěte, když jsou ostatní na lovu. Ve věku 6 měsíců se mláďata přidávají k loveckým výpravám dospělých, přičemž asi od 8 měsíců věku se podílejí na zabíjení větší kořisti. Mláďata vyrůstají v doupatech, která můžou být buď jednoduchá (díra v zemi, dutina pod velkým kamenem) nebo velká a komplexní (podzemní síť chodeb).\nDhoul loví velké množství různých zvířat, především jeleny. Patří mezi ně axis (čital), sambar, muntžak, kančil, barasinga, sika, jelen lyrorohý, různé druhy srnců a další. Dále je na jejich jídelníčku divoké prase, gaur, vodní buvol, banteng, antilopa nilgau, koza, zajíc, krysa himálajská, koza šrouborohá, kozorožec sibiřský, hulman a skot. Občas chytá i ptáky a hmyz. Existuje alespoň jeden záznam, že ulovili mládě slona, navzdory houževnaté obraně matky, jež způsobila zranění či zabití několika útočníků. Nejsou známy případy, že by dhoulové napadli člověka (kromě zvířat se vzteklinou). Jako doplněk stravy jedí ovoce a to v míře větší, než jiní psovití. V pohoří Ťan-šan byli pozorováni, jak konzumují velké množství rebarbory. V zajetí se rovněž rádi živí trávou či různými rostlinami. Dhoulové loví dobytek v podstatně menší míře než například vlci. Nicméně v Bhútánu bylo dříve napadání dobytka ze strany dhoulů považováno za poměrně velký problém.\n\nPředtím, než se klan vydá na lov, dochází k předloveckým sociálním rituálům, jež zahrnují tulení, tření těl a napodobování sexuálního aktu. Dhoulové jsou především denními lovci, spoléhají se převážně na zrak a loví nejčastěji v brzkých ranních hodinách (mezi 5:00 a 8:30). Nejsou sice tak rychlí jako jiné psovité šelmy, ale na druhou stranu dokáží svou kořist pronásledovat mnoho hodin. Během nahánění a útočení na kořist se jednotliví členové klanu střídají v aktivitě. Většina štvanic je krátká, končí do 500 metrů. Dhoulové často zaženou pronásledované zvíře do vody a tím ho výrazně zpomalí. Ve vodě někdy svou kořist i zabíjejí.\n\nPokud větší kořist doženou, jeden dhoul chytne zvíře za čumák a ostatní psi, kteří ho drží za slabiny a zadní nohy, ho strhnou na zem. Nezabíjejí prokousnutím hrdla. Občas oslepí svou kořist prokousnutím očí. Psi rozpářou kopytníkům slabiny a břicho a sežerou vnitřnosti, kromě žaludku, který obvykle nekonzumují. První nechají nažrat mláďata, když jsou nablízku. Větší úlovek si jednotliví psi roztrhají a žerou v ústraní. Mrchožrouti dhoulům u kořisti většinou nevadí. Serau je zřejmě jediný kopytník, který se dhoulům dokáže účinně bránit – má silnou kůži a krátké ostré rohy, jimiž může psy snadno probodnout.\n\nDhoulové si vyvinuli některé zvláštní adaptace týkající se požírání kořisti, které mají za cíl omezit ztrátu pracně ulovené potravy ve prospěch kleptoparazitů - tygrů, levhartů, lidí, vlků, hyen a dalších. Žerou velmi rychle, k čemuž mají uspořádaný chrup. Konzumace kořisti se většinou obejde bez agrese (nikoliv bezvýhradně). Jejich žaludek dokáže pojmout relativně velké množství potravy (až 3 kg), z níž část mohou následně vyvrhnout zpět (mláďatům či členům smečky, kteří se neúčastnili lovu). Jeden nebo více jedinců při žraní hlídá a kontroluje přítomnost případné konkurence či nebezpečí.Málokdy se vracejí ke staré kořisti resp. jen výjimečně požírají mršiny. Děje se to v zásadě jen v obdobích nedostatku potravy.\n\nV některých oblastech žijí dhoulové společně s tygry a levharty. Soupeření mezi těmito šelmami je zčásti eliminováno jiným výběrem kořisti, ačkoli k překrývání a tím i kompetici dochází. Dhoulové a levharti napadají téměř výhradně kořist maximálně 175 kg těžkou (průměr na dhouly je 35,3 kg, na levharty 23,4 kg), zatímco tygři dokáží útočit na zvířata těžší než 176 kg (nicméně tygří průměr je 65,5 kg). Každý z těchto predátorů navíc upřednostňuje jiné druhy a někdy i pohlaví v rámci jednoho druhu, což omezuje vzájemnou konkurenci.\n\nTygři dhouly občas zabíjejí, jako to dělají s ostatními šelmami. Ve zcela vzácných případech dhoulové naopak napadají tygry. Pokud k tomu dojde, tygři se většinou brání tak, že zadní část těla drží u stromu či křoví a odráží útoky psů. Když se rozhodnou tuto výhodnou obrannou pozici opustit a pokusí se utéct, jsou obvykle dhouly zabiti. V opačném případě většinou přežijí. Za zabití tygra psi v mnoha případech platí značnými ztrátami, neboť tygr dokáže dhoula usmrtit jediným úderem tlapy. Je zaznamenán případ, kdy tygr zabil z útočících 22 dhoulů 12, a pak teprve podlehl – psi mu při závěrečném útoku roztrhali břicho. Celý zápas trval více než hodinu.\n\nLeopardi loví dhouly, pokud k tomu mají příležitost (mláďata, osamocení jedinci) a naopak smečky dhoulů se snaží napadat levharty a odhánět je od kořisti, kdykoli můžou. Byl zaznamenán případ, kdy pouzí dva dhoulové zahnali levharta na útěk. Obecně bývá interakce mezi dhouly a levharty agresivnější než mezi dhouly a tygry, a to zřejmě z toho důvodu, že levharti loví dhouly častěji než tygři.\n\nDříve se myslelo, že dhoulové byli důležitým faktorem v redukci asijské gepardí populace, nyní je tento názor zpochybňován. Dhoulí klany příležitostně napadají černé medvědy himálajské a medvědy pyskaté, přičemž se jim snaží zabránit, aby našli útočiště v jeskyni.\n\nČasto se zdůrazňuje nepřátelství dhoulů vůči vlkům. Tuto animositu popsal například Rudyard Kipling v Knize džunglí, kde boj obou skupin zvířat vylíčil téměř jako nenávistnou vyhlazovací válku. Vzájemná konkurence mezi nimi určitě panuje, nicméně v mnoha případech dokáží tyto dvě psovité šelmy lovit a živit se jedna vedle druhé. Dhoulové výjimečně vytvářejí smíšené skupiny s šakaly obecnými.\n\nHlavní hrozbou pro dhouly je úbytek jejich přirozené kořisti. To se týká především lesů jihovýchodní Asie, v nichž jsou populace kopytníků zdecimované lidmi. Dalším problémem je ztráta či přeměna životního prostředí. Důvodem je komerční těžba dřeva, zakládání plantáží palmy olejné, rozšiřování zemědělské půdy především na pastviny a stavba rozsáhlých infrastrukturních projektů.\n\nPodobně jako mnohé další psovité šelmy byli i dhoulové lidmi odedávna pronásledováni. Indové je zabíjeli kvůli ochraně dobytka a britští kolonizátoři proto, že je obviňovali z úbytku populace divokých lovných zvířat. Za mrtvé dhouly se platily i odměny. Od roku 1972 jsou v Indii na základě \"Wildlife Protection Act\" chráněni, neboť jejich počty do té doby extrémně poklesly. Kůže dhoulů není a nebyla příliš vyhledávána jako trofej či obchodní artikl s výjimkou Mandžuska a Dálného východu, kde byla jejich zimní kožešina považována za nejteplejší a byla velmi drahá. V Rusku panuje zákaz lovu od roku 1974, přesto zde v současnosti pravděpodobně již nežijí. V jiných státech jsou chráněni především v rámci rezervací. Tyto zákazy nedokáží zabránit pytlákům a farmářům v jejich zabíjení.\n\nKromě lovu a ničení životního prostředí ohrožují dhouly především nemoci jako vzteklina a psinka zavlečené mezi ně zdivočelými psy domácími.\n\nÚtoky dhoulů na člověka (vyjma případů onemocnění vzteklinou) nejsou známy, je však možné, že některé útoky na lidi, připisované vlkům (např. v indickém státě Uttarpradéš v 70. letech 19. stol.) způsobili dhoulové.\n\nV některých částech Indie došlo v důsledku dlouholetého žití v blízkosti lidí k zajímavému přizpůsobení ze strany dhoulů. Po celé generace je někteří vesničané sledovali při lovu a pak jim kradli čerstvě zabitou kořist. Dhoulové na to zareagovali tím, že jakmile zaregistrují přítomnost člověka během lovu, útok přeruší. V těchto oblastech je proto velmi těžké vidět tyto psy zabíjet kořist.\n\nOdhady celkové dhoulí populace oscilují od 949 po 2215 dospělých jedinců a počty mají klesající úroveň. IUCN proto vyhodnocuje šelmu jako ohroženou vyhubením.\n\nDhoulové se objevují na buddhistických kamenných reliéfech Bhárhut stúpa z roku asi 100 př. n. l. V některých starých evropských textech – například v ostrogótských ságách – jsou portrétováni jako pekelní psi. Asi nejznámější a velmi negativní popis dhoulů je v druhé \"Knize džunglí\" od Rudyarda Kiplinga. V kapitole \"Ryšavý pes\" jsou dhoulové vylíčeni jako krvelačné bestie ničící vše živé, které tvoří obrovské smečky čítající stovky členů. Ostatní obyvatelé džungle se jejich nájezdů velmi obávají a prchají před nimi. Vlčí smečka však pomocí lsti, kterou připraví adoptovaný člověk Mauglí a had Ká, dhouly přes těžké ztráty porazí a jejich nájezd zastaví.\n\nV epizodě zvané \"Alfa\" v šesté sérii seriálu \"Akta X\" je čínský \"kryptodhoule\" (Wanshangský dhoul) obviňován z řady zabití.\n\n\n"}
{"id": "246130", "url": "https://cs.wikipedia.org/wiki?curid=246130", "title": "Lee Krasnerová", "text": "Lee Krasnerová\n\nLee Krasnerová (27. října 1908, New York, Spojené státy americké - 19. června 1984, New York, Spojené státy americké) byla významná americká malířka, žena malíře Jacksona Pollocka, jejíž tvorba se řadí k abstraktnímu expresionismu.\n\nNarodila se v Brooklynu, v židovské rodině ukrajinských emigrantů z Špykiv v Tulčynském rajónu Vinnycké oblasti na Ukrajině. Studovala v Cooperově nadaci a na Národní akademii pro design a od roku 1935 do 1943 se účastnila projektu WPA Federal Arf Project. Od roku 1937 studovala u Hanse Hofmanna, který ji zasvětil do principů kubismu a právě Hofmannův vliv jí pomohl vydat se směrem k neo-kubistické abstrakci. Roku 1940 začala vystavovat se skupinou Amerických abstraktních umělců (American Abstract Artists).\n\nJejí obrazy jsou charakteristické formálními prvky kubismu, které, svým vlastním způsobem, modifikovala pro výstavbu velkoplošných abstraktních kompozic. V určitých fázích tvorby se v nich objevují náznaky prvků reálného světa. Mezi další rysy jejího díla patří: barevný a tvarový rytmus v ploše, využití barvy (na rozdíl od kubismu), malba štětcem (na rozdíl od některých kolegů v hnutí abstraktního expresionismu), koláž (jak z cizích prvků, tak z částí svých vlastních obrazů), potlačení prostoru, plošnost.\n\nByla velmi kritická ke své vlastní práci, často obrazy přepracovávala a většinu svých raných děl sama zničila. Proto se z celkového objemu její práce zachovalo, navzdory její umělecká produktivitě, poměrně málo.\n\nZa Jacksona Pollocka se provdala v roce 1945. Zpočátku byla pod vlivem jeho tvorby (velmi pravděpodobný je však i vliv její kritiky na jeho dílo). Později se však od jeho vlivu oprostila a její obrazy nesou vlastní osobitý výraz.\n\nSetkání, tvorba, společný dramatický život manželů a Pollockova smrt jsou zachyceny v americkém životopisném filmu \"Pollock\" z roku 2000, postavu Lee zde úspěšně ztvárnila herečka Marcia Gay Hardenová (za tuto roli obdržela Oscara). Také román \"Seek My Face\" Johna Updikea z roku 2002 odráží, v postavě a příběhu hlavní hrdinky, velkou část jejího života.\n\n„Tento obraz je tak dobrý, že byste nepoznali, že ho namalovala žena.\" Tento výrok Hanse Hofmanna dobře ilustruje dobový náhled na ženu v umění.\n\nJejí netkvěl pouze v kvalitě jejího díla, ale také v pevném postavení, které si v téměř ryze mužské disciplině, ve Spojených státech v 50. letech 20. století, dokázala vybudovat a udržet.\n\nZemřela v roce 1984 a ateliér a dům v East Hamptonu na Staten Islandu, který kdysi obývala společně s Jacksonem Pollockem, byl zpřístupněn veřejnosti a stal se kultovním místem pro milovníky tvorby obou malířů i abstraktního expresionismu obecně.\n"}
{"id": "246131", "url": "https://cs.wikipedia.org/wiki?curid=246131", "title": "Dennis Nedry", "text": "Dennis Nedry\n\nDennis Nedry je fiktivní postava slavného románu a filmu \"Jurský park\". Jde o korpulentního počítačového technika, který tvoří počítačový systém ovládající park. Pracuje pro Johna Hammonda a jeho společnost \"InGen\", ale nechá se zlákat vidinou peněz (asi 1,5 milionu dolarů) a ukradne dinosauří embrya pro konkurenční biotechnologickou společnost Biology Synthetics Technologies, známou také jako \"Biosyn\". Při krádeži záměrně vypne bezpečnostní zařízení (aby se dostal do přístaviště) a dinosauři se následně dostanou ven z elektrických ohradníků. To se stane osudné mnoha lidem i samotnému Nedrymu, když ho po havárii v džungli zabije a sežere dravý dinosaurus \"Dilophosaurus\". Ve filmu hraje postavu Nedryho převážně komediální herec Wayne Knight, samotná literární postava ale nebyla stvořena jako komická.\n"}
{"id": "246132", "url": "https://cs.wikipedia.org/wiki?curid=246132", "title": "Extenze a intenze", "text": "Extenze a intenze\n\nExtenze (z lat. \"extendo\", rozpínám, rozpřahuji) a intenze (z lat. \"intendo\", napřahuji, mířím) je dvojice pojmů, které se používají v různých oblastech a souvislostech.\n\nVe filosofii, v klasické logice, v sémantice a v lingvistice označují dvojí možné chápání pojmu nebo výpovědi:\n"}
{"id": "246138", "url": "https://cs.wikipedia.org/wiki?curid=246138", "title": "Živorodka duhová", "text": "Živorodka duhová\n\nŽivorodka duhová (zast. \"Lebistes reticulatus;\" nově: \"Poecilia reticulata\"), známá též jako paví očko nebo gupka, je drobná sladkovodní až brakická paprskoploutvá ryba z čeledi živorodkovitých (Poeciliidae). Díky své nenáročnosti a temperamentnosti je jednou z nejoblíbenějších akvarijních ryb, vhodnou pro naprosté začátečníky. Přivykne si dokonce i na čistě mořskou vodu. Lidový název \"\"Paví o(č)ko\"\" je odvozen od charakteristické kresby divokých forem. Její starší název \"\"Gupka\"\" (z ang. \"Guppy\") pochází od příjmení anglického vědce Roberta Johna Lechmere Guppyho (1836–1916).\n\nŽivorodka duhová je malá rybka (samice měří kolem 6 cm, samec měří 3–4 cm), která je rozšířena ve své domovině na obrovském území (od severních oblastí Jižní Ameriky po Brazílii, Barbados, Trinidad). V přírodě je nesmírně užitečná, neboť požírá larvy komára rodu Anopheles, přenášejícího malárii. K rozšíření jejího areálu přispěl také člověk, který živorodku duhovou vysadil v tropických oblastech v rámci boje proti epidemiím.\n\nDnes se chová v mnoha zemích jako oblíbená akvarijní ryba. Je hojně rozšířená i v braktických vodách (směs slané a sladké vody) a také byla zjištěna v mnoha mořích. Jedinci ze slané vody však nejsou schopni vyrovnat osmotický tlak a tudíž ve sladké vodě již nepřežívají.\n\nJe to jedna z nejhojnějších ryb, obrovská hejna obývají teplé brakické i sladké vody jihoamerického kontinentu. Samičky jsou obyčejně výrazně mohutnější než samci, jejich zbarvení je nevýrazně hnědé a jen ocas bývá u některých forem pestřeji zbarven. Zato samci patří k nejpestřeji vybarveným rybám vůbec. Kromě hmyzu a jeho larev požírají živorodky duhové jikry a potěr ryb.\n\nRozmnožování probíhá po celý rok a samice rodí živá mláďata (odtud název \"živorodka\"). Řitní ploutev samečků je přeměněna v pohyblivý pářící orgán, tzv. gonopodium, jenž slouží k vnitřnímu oplození samičky. Zárodky se vyvíjejí, a to po celý čas svého vývoje, v těle matky. Jakmile dokončí svůj vývoj, vaječná blána praskne a samice porodí mláďata do vody. Samice je během porodu zpravidla schovaná v ústraní. Jedna samice může porodit cca až 24 mláďat. Světový rekord v porodu mláďat je však kolem 500 jedinců. To však vyžaduje velmi kvalitní stravu matky a celkově profesionální přístup k jejímu chovu. Mladé živorodky duhové brzy pohlavně dospívají, podle okolní teploty to může být za 4–10 týdnů. Čerstvě narozená mláďata by měla býti odchovávána odděleně, či ve společné nádrži, avšak ve velice hustém porostu, neboť může docházet ke kanibalismu.\n\nBřezost samičky je velice dobře pozorovatelná dle rozšiřující se \"černé skvrny\" u řitní ploutve samičky. V okamžiku, kdy samička porodí, \"černá skvrna\" zmizí, či radikálně zesvětlí.\n\nŽivorodka duhová je jedna z prvních ryb, u které byl doložen vliv sociálního učení a kulturní dědičnosti na výběr partnera. Samice s geneticky podmíněnou preferencí barevných (zejména oranžových) samců volí samce nebarevné, pokud takovou volbu spatřily u jiných samic. Takto získané preference výběru partnera, přestože jsou v rozporu s geneticky podmíněnými preferencemi, mohou být udržovány dlouhodobě, předávány v populaci dál a jsou tak předmětem kulturní dědičnosti a evoluce.\n\nJde o ideální rybu pro začínající akvaristy, jelikož její chov je nenáročný a bez větších problémů se rychle množí. Díky šlechtění existuje několik barevných i tvarových variant samečků (viz obrázek výše). Živorodka duhová je klidná ryba, neagresivní, a proto se může chovat ve společnosti jiných neagresivních ryb. Její přidání do akvária s agresivními rybami se však nedoporučuje, kvůli možnému zranění (např. potrhání ocasních ploutví etc.) či zabití živorodky. V době tření by mělo akvárium také obsahovat hustý rostlinný porost, kam by se mohla samička v případě nutnosti následně ukrýt. Po vylíhnutí jiker je vhodné samečka oddělit, přestože samečci na mladé ryby zpravidla neútočí.\n\nDalší základní informace k chovu:\n\n\n\n\n\n"}
{"id": "246144", "url": "https://cs.wikipedia.org/wiki?curid=246144", "title": "Adresant, adresát a referens", "text": "Adresant, adresát a referens\n\nAdresant, adresát a referens je trojice pojmů, jež označují tři různé role v řeči a rozhovoru. Moderní lingvistika rozlišuje mezi jazykem jako souborem prostředků, které určitý mluvčí ovládá, a řečí nebo výpovědí, v níž tyto prostředky používá. V řeči mluvčí (adresant, \"já\") oslovuje adresáta a něco mu sděluje:\n\n\nVšechny tři role nemusí být ve výpovědi výslovně vyjádřeny: ve větě \"Prší\" je vyjádřen pouze referens, přesto i tuto výpověď někdo někomu říká, někoho tím oslovuje. Ve větě \"Říkám ti, že prší\" jsou naproti tomu vyjádřeny všechny, i když to na významu výpovědi mnoho nemění. Zato ve větě \"Odsuzuji vás na tři roky odnětí svobody\" velmi záleží na tom, kdo a komu ji říká.\n\nV rozhovoru se jeho účastníci v rolích různě střídají, i když každý mluvčí hovoří v první osobě a případně užívá zájmeno \"já\". Přiřazení rolí jednotlivým účastníkům je bezprostředně zřejmé ze situace. Jakmile se však rozhovor zapíše – například v divadelní hře – musí se \"osoby\" u výpovědí výslovně uvést, jinak by zapsaný rozhovor neměl smysl. Podobně je tomu při telefonickém hovoru, kde se adresant i adresát musí výslovně představit. Malé děti, zvyklé na přímý rozhovor, to někdy přehlédnou a na dotaz, kdo volá, se i v telefonu ohlásí slovem \"já\".\n\nAdresant, adresát a referens je základní rozlišení pragmatiky či pragmatické lingvistiky, vědy o fungování jazyka v řeči.\n\nTuto klasifikaci vytvořili už antičtí jazykovědci a vystihuje pragmatickou stránku rozhovoru lépe než běžné formální rozlišení na první, druhou a třetí gramatickou osobu. Jak ukazuje příklad rozhovoru, nejsou totiž tyto role spojeny s určitými osobami, ale neustále se střídají. Třetí \"osoba\" se také rozhovoru účastní pouze pasivně, jako \"předmět řeči\", nemusí být vůbec přítomna a velmi často žádnou osobou není. Osoba je mluvnická kategorie a různé jazyky mohou mít různý počet mluvnických osob anebo dokonce ani nemusí tuto mluvnickou kategorii vůbec používat (třeba \"jazyk\" dopravních značek). Adresant, adresát a referens jsou obecnější pojmy pragmatiky a lze je identifikovat i tam, kde tři mluvnické osoby nejsou k dispozici; např. státní orgán (adresant) promlouvá na trojúhelníkové dopravní značce k řidiči (adresát) o tom, že před ním leží zatáčka (referens).\n\nV oboru mediálních studií je adresát příjemce mediovaného sdělení, nebo jde o osobu, které je sdělení určeno (publikum). Adresát je tak jedním ze základních prvků lineárního komunikačního aktu. Adresát je procesem komunikace oslován vědomě či nevědomě. Postavení adresáta v komunikačním modelu se liší na rovině sociálí organizace komunikace (zda je například intrapersonální či na druhé straně institucionální).\n\n"}
{"id": "246152", "url": "https://cs.wikipedia.org/wiki?curid=246152", "title": "Kanadský pohár 1976", "text": "Kanadský pohár 1976\n\nKanadský pohár 1976 byla mezinárodní soutěž v ledním hokeji hraná od 2. září do 15. září 1976 v různých městech Severní Ameriky (Montréal, Toronto, Philadelphia, Winnipeg, Ottawa, Quebec). Šlo o vůbec první konaný Kanadský pohár.\n\n\n\n"}
{"id": "246154", "url": "https://cs.wikipedia.org/wiki?curid=246154", "title": "Matthias Jacob Schleiden", "text": "Matthias Jacob Schleiden\n\nMatthias Jacob Schleiden (5. dubna 1804, Hamburk – 23. června 1881, Frankfurt am Main) byl německý botanik. V roce 1838 označil buňku za elementární orgán rostliny. Společně s Theodorem Schwannem a Rudolfem Virchowem je Schleiden zakladatelem buněčné teorie.\n\nMatthias Jacob Schleiden byl v roce 1838 zvolen členem Německé akademie věd Leopoldina; v roce 1854 členem Bavorské akademie věd. Na jeho počest byl pojmenován rod \"Schleidenia\" čeledi brutnákovité (\"Boraginaceae\").\n\nJeho jménem jsou pojmenovány ulice, park a náměstí:\n\nAsteroid (37584) Schleiden byl jeho jménem pojmenován 26. května 2002. Na jeho počest také akademie Leopoldina uděluje Schleidenovu medaili.\n"}
{"id": "246156", "url": "https://cs.wikipedia.org/wiki?curid=246156", "title": "Pověra", "text": "Pověra\n\nPověra je víra v jevy nebo bytosti, která v rozporu s racionálním myšlením a bez rozumných důvodů přiřazuje věcem a dějům nadpřirozenou schopnost ovlivňovat budoucnost.\n\nVzdor vědeckému pokroku pověry přežívají stovky let, hlavně zásluhou tradice. Na rozdíl od náboženství nejsou pověry většinou udržovány a podporovány institucionálně. Uchovávají se především ve formě přísloví, pořekadel a bájí. Proto jsou zvláště živé na venkově. Pověra se někdy omezuje jen na výklad (zdánlivě) nevysvětlitelného jevu, jindy v souvislosti s tímto jevem vede k určité činnosti. Převážná většina pověr je vázána pouze na určitou geografickou, etnickou nebo kulturní oblast. Také různá povolání a profese mají své zvláštní pověry (rybáři, myslivci, námořníci; řada vrcholových sportovců nosí své amulety pro štěstí).\n\nPověry můžeme rozdělit na:\n\nV tzv. primitivních společnostech je víra v magickou moc základem náboženských obřadů (rituálů a tabu). Složitost moderního světa způsobuje, že pověry nechybějí ani v našem každodenním životě. Každý z nás je občas postaven před problém, který nemá jednoznačné pozitivní řešení. Pověrčiví lidé se domnívají, že uskuteční svá přání nebo zaženou nějakou obavu „předepsaným“ činem nebo slovem (klepáním na dřevo, házením soli přes rameno). Potrpí si také na různé předměty pro štěstí, které nosí u sebe (amulety, talismany, aj.), nebo je mají schované doma (koňské podkovy, zaječí pacičky, čtyřlístky).\n\nPověrčivost lidí ve vysokém postavení často ovlivňovala závažná politická rozhodnutí. Radám svých astrologů věřili např. římský císař Tiberius, významný vojevůdce a státník za třicetileté války Albrecht z Valdštejna. Císař Rudolf II. byl velkým podporovatelem astrologů a alchymistů. Pověrčivý byl i Adolf Hitler, ten například plánoval operaci Barbarossa tak, aby vycházela na letní slunovrat (22. června 1941).\n\nNejvíce pověr se pojí k mezním událostem lidského života (narození, sňatek, smrt).\n\nLidé jsou k pověrčivosti náchylní z podstaty. Vznik pověr je vysvětlen například v knize Derren Brown – Magie a manipulace mysli. Kupříkladu pověra v amulet přinášející štěstí: nositel amuletu si pamatuje všechny pozitivní události, které se přihodily když měl amulet u sebe, a spojuje je s přítomností amuletu. Nevědomě ignoruje (nepamatuje si) všechny negativní události. Dalším příkladem může být například pověra v telepatické schopnosti, kdy člověk myslí na nějakou osobu, a ona jako by to telepaticky vycítila, vám zatelefonuje v tu chvíli, kdy na ni myslíte. Jde vždy o náhodu, ale pokud zrovna na danou osobu myslíte ve chvíli kdy zavolá, zanechá to ve vás tak silný dojem, že si jej zapamatujete na dlouhou dobu. Zatímco když nějaká osoba zavolá zrovna ve chvíli, kdy myslíte na někoho jiného, nezanechá to dojem žádný a událost je ignorována.\n\nŠtěstí přináší:\n\nSmůlu přináší:\n\nJe zřejmé, že pověrčiví lidé zvířata rozdělují především podle vzhledu, vydávaných zvuků, chování apod.\n\n\n"}
{"id": "246163", "url": "https://cs.wikipedia.org/wiki?curid=246163", "title": "Seznam měst v Polsku podle rozlohy", "text": "Seznam měst v Polsku podle rozlohy\n\nNíže uvedený seznam zahrnuje města v Polsku seřazená podle rozlohy (zdroj: Hlavní statistický úřad (Główny Urząd Statystyczny), stav ke dni 1. ledna 2006):\n\n"}
{"id": "246184", "url": "https://cs.wikipedia.org/wiki?curid=246184", "title": "Taz", "text": "Taz\n\nZkratka taz resp. TAZ může mít následující významy:\n\n"}
{"id": "246189", "url": "https://cs.wikipedia.org/wiki?curid=246189", "title": "Vodovodní přípojka", "text": "Vodovodní přípojka\n\nVodovodní přípojkou se nazývá úsek potrubí od vodovodního řadu k vodoměru. Kde není instalován vodoměr, potom jde o úsek od vodovodního řadu k hlavnímu uzávěru připojované nemovitosti (pozemku nebo stavby). Vodovodní přípojka umožňuje dopravit pitnou vodu z vodovodu pro veřejnou potřebu do vnitřní rozvod vody v připojené nemovitosti. Vodovodní přípojka je vybavena vodoměrem, který slouží jako stanovené měřidlo pro určení vodného. \n\nDefinici vodovodní přípojky upřesňuje Zákon č. 274/2001 Sb., o vodovodech a kanalizacích pro veřejnou potřebu (Zákon o vodovodech a kanalizacích) v pozdějším znění v §3, odst.1) \"\"Vodovodní přípojka je samostatnou stavbou tvořenou úsekem potrubí od odbočení z vodovodního řadu k vodoměru, a není-li vodoměr, pak k vnitřnímu uzávěru připojeného pozemku nebo stavby\"\".\n\nKonstrukce a nároky na vodovodní přípojky udává v technická norma ČSN 75 5411 Vodovodní přípojky.\n\nKaždá nemovitost by měla mít vlastní přípojku, ta musí být položena kolmo na veřejnou vodovodní síť a nesmějí na ní být žádné odbočky. Vlastník vodovodní přípojky je povinen zajistit, aby vodovodní přípojka byla provedena a užívána tak, aby nemohlo dojít ke znečištění vody ve veřejném vodovodu. Zejména se nesmí propojovat vnitřní rozvod připojený na veřejný vodovod s potrubím zásobovaným z jiného zdroje (např. ze studny). Místo, kde přípojka prochází zdivem, musí být chráněno utěsněnou chráničkou, v níž nesmí být spoj potrubí. Sklon připojovacího potrubí musí být od budovy k veřejné síti min. 1%.\n\nVodovodní přípojka se napojuje na vodovodní řad:\n\nnapojení na vodovod:\nvodoměrná sestava:\n\nVodovodní přípojku lze zřídit jen na základě kladného vyjádření provozovatele vodovodu. Podle zákona č. 274/2001 Sb. musí provozovatel vodovodu povolit zřízení vodovodní přípojky, je-li to technicky a provozně možné. Souhlas je nutno doložit uzavřením Smlouvy o dodávce pitné vody mezi provozovatelem vodovodu a majitelem připojené nemovitosti. Vodovodní přípojku pořizuje na své náklady odběratel, není-li dohodnuto jinak.\n\nPřípojka není vodní dílo ve smyslu vodního zákona. Projektuje se, povoluje, staví a koladuje podle stavebního zákona č. 183/2006 Sb.\n\nVodovodní přípojku do 50 m délky povoluje místně příslušný stavební úřad územním souhlasem. Přípojku delší než 50 m lze zřídit jen na základě územního rozhodnutí a ohlášení stavby (stavebního povolení). Pro oba případy je nutné stavebnímu úřadu předložit projektovou dokumentaci a Smlouvu o dodávce pitné vody. Projekt může zpracovat jen osoba, která má oprávnění k projektové činnosti a je členem České komory autorizovaných inženýrů a techniků činných ve stavebnictví. \n\nSoučásti projektové dokumentace podle vyhlášky č. 499/2006 Sb.:\n\n\nPodmínky pro výstavbu vodovodní přípojky jsou obyvkle stanoveny Technickými podmínkami pro výstavbu vodovodní přípojky, které vydává provozovatel nejčastěji s využitím ČSN 75 5411. Provozovateli vodovodu je nutné v předstihu oznámit zahájením výkopových prací a projednat s ním technické podmínky napojení na vodovodní řad a osazení vodoměrné sestavy. V průběhu realizace přípojky má provzovatel právo kontrolovat kvalitu prací a souhlas s projektovou dokumentací. Napojení na vodovodní řad a osazení vodoměru provádí provozovatel. Před záhozem přípojky provozovatel provede kontrolu skutečného provedení stavby, tlakovou zkoušku a geodetické zaměření uloženého potrubí.\n\nKolaudaci přípojky provádí pracovníci stavebního úřadu za učasti provozovatele vodovodu. Pro kolaudaci je třeba poskytnout geodetické zaměření přípojky, projektovou dokumentaci skutečného provedení stavby a osvědčení o tlakové zkoušce přípojky.\n\nVlastníkem vodovodní přípojky je vlastník pozemku nebo stavby připojené na vodovod, neprokáže-li se jinak. Vlastníkem vodoměru je provozovatel vodovodu. Vlastník přípojky je povinnen chránit vodoměr před poškozením a promrznutím.\n\nOpravy a údržbu vodovodních přípojek uložených na:\n\n\nRekonstrukci vodovodních přípojek zajišťuje hradí majitel vodovodní přípojky.\n\nOsazení a výměnu vodoměru zajišťuje provozovatel vodovodu na svůj náklad.\n\nZákon č. 183/2006 Sb., o územním plánování a stavebním řádu (stavební zákon)\n\nZákon č. 274/2001 Sb. o vodovodech a kanalizacích pro veřejnou potřebu\n\nVyhláška č. 499/2006 Sb., o dokumentaci staveb\n\nČSN 75 5411 Vodovodní přípojky\n"}
{"id": "246190", "url": "https://cs.wikipedia.org/wiki?curid=246190", "title": "Perutýn ohnivý", "text": "Perutýn ohnivý\n\nPerutýn ohnivý (\"Pterois volitans\") je jedovatá dravá ryba z čeledi ropušnicovitých (Scorpaenidae) žijící v Indickém, Tichém a nejnověji i v Atlantském oceánu, a to převážně v mělkých vodách a na korálových útesech. Pro člověka není jeho jed obvykle smrtelně jedovatý, ale zasažení bývá značně bolestivé s dlouhotrvající rekonvalescencí. Perutýn využívá jed pouze k sebeobraně, a pokud není ohrožen, sám neútočí.\n\nJedná se o samotářskou rybu, která žije v menších společenstvích jenom v mládí nebo v době rozmnožování. V dospělosti se jedná o silně teritoriální rybu, která brání svoje území, jak před cizími, tak i před jedinci stejného druhu. Případné narušitele zahání svým vzhledem nebo jedem, kterým disponuje. Samečci perutýna jsou mnohem agresivnější než samice.\n\nV současnosti není perutýn ohnivý evidován jako ohrožený druh. Jedná se o hojný druh, nicméně s úbytkem a poškozováním korálových útesů se zmenšuje i oblast jeho přirozeného výskytu a současně klesá množství ryb, které může lovit, což vlivem jeho závislosti na hojnosti potravy na malém území může mít nepříznivý dopad na jeho populaci. Nicméně v Atlantiku, jímž se šíří od konce 20. století, je považován za nebezpečný invazní druh.\n\nPerutýn ohnivý je dnes zpravidla řazen do čeledi ropušnicovití (Scorpaenidae), rodu perutýn (\"Pterois\"). Platným vědeckým jménem je \"Pterois volitans\" (Linné, 1758), ačkoliv Linné popsal stejný druh rovněž jako \"Gasterosteus volitans\", tedy jako zástupce rodu koljuška (\"Gasterosteus\"). Temminck a Schlegel v roce 1843 použili chybně pro perutýna ohnivého názvu \"Pterois lunulata\", ten je však dnes označením pro zcela jiný druh, česky označovaný jako perutýn pestrý.\n\nVlivem pokroku molekulární fylogenetiky je možné nahlédnout i do evoluce perutýnů. Zdá se, že perutýn ohnivý tvoří spolu s blízce příbuzným druhem \"Pterois miles\" v rámci rodu \"Pterois\" samostatnou vývojovou větev (někdy označována jako \"„Pterois“ clade\"). Tyto druhy se pravděpodobně oddělily před 2,4-8,3 miliony lety na základě procesu speciace, a to buď \"alopatrické\" (tzn. druhy byly zcela odděleny neznámou bariérou) nebo \"parapatrické\" (došlo k částečnému oddělení). Je však také možné, že \"P. volitans\" a \"P. miles\" nejsou dva druhy, ale pouze jeden, v rámci něhož však došlo k vytvoření dvou populací s mírně odlišnými geny (konkrétně proces třídění linií).\n\nJedná se o rybu s typicky načervenalým zbarvením, které narušuje bílé pruhování. Toto zbarvení slouží jako maskování, ale také jako výstraha potenciálním predátorům, že je jedinec jedovatý. Dorůstá délky přes 30 cm, výjimečně až 38 cm. Maximální zaznamenaná hmotnost jedince byla 1,2 kg a maximální věk 10 let. Jeho tělo je kolem celého těla vybaveno ploutevními paprsky. Tam, kde se dotýkají kůže, se nacházejí jedové žlázy, ze kterých vylučují jedovatý sekret. Tyto paprsky jsou přeměněnými ploutvemi a s jejich pomocí ryba vypadá větší, čehož využívá v ohrožení. Tehdy se ryba zastaví a roztáhne ploutevní paprsky, čímž opticky zvětší svojí velikost a připraví bodce s jedem.\n\nPerutýn ohnivý vylučuje z jedových žláz na konci hřbetní, břišní a řitní ploutve toxin (ze skupiny ichthyotoxinů, tedy toxinů ryb). Celkem je těchto žláz na těle 17-18, nejvíce na hřbetu. Samotným jedem je zřejmě určitý protein o molekulové hmotnosti 150 000 Daltonů, ale tekutina obsahuje také acetylcholin s neurotoxickým účinkem a rovněž další toxin s účinkem na nervosvalový přenos vzruchů. Byl však také detekován jeden jed nebílkovinného složení. Nebezpečný ichthyotoxin je možné pro výzkumné účely odebrat pouze z živého perutýna, po jeho smrti se toxin rozpadá.\n\nČlověk s jedem nejčastěji přijde do kontaktu, když čistí jejich akvárium nebo s rybami manipuluje. Pokud zasáhne člověka, způsobuje značnou bolest, nejintenzivnější v první hodině až hodině a půl, ale trvající až 6-12 hodin. Vzácně může bolest vytrvat až čtyři dny, v některých případech až měsíc. Zasažený člověk se začne silně potit, trpí bolestmi a mohou se u něj objevit i dýchací potíže. První pomocí je obvykle ponoření zasažené části do 45 stupňů Celsia horké vody, což umožňuje snížit bolest a pomáhá inaktivovat jed. V některých případech však horká voda nevykazuje účinek. Odborníci dále doporučují odstranit zasaženou pokožku a případné zbytky jedových trnů z ryby, aplikovat vakcínu proti tetanu a použít antibiotika a analgetika. Pokusy naznačují, že vhodným protijedem je toxin z odrance pravého.\n\nPerutýn ohnivý je dravá ryba, které loví převážně malé rybky, korýše, krevety, kraby či garnáty za šera, kdy je v oblasti korálových útesů aktivita života nejvyšší. Denní tvorové se stahují do nocovišť, kdežto noční začínají být aktivní. Toto nahromadění života klade minimální nároky na výdej energie perutýna, který vyčkává na svou kořist. Ve většině korálových společenství se jedná o dravce na vrcholku potravního řetězce. Nejvíce kořisti uloví během první hodiny své večerní aktivity. K rybě se pomalu přiblíží a následně velmi rychlým otevřením tlamy nasaje vodu i s kořistí do jícnu, kde je voda následně vyloučena a ponechána pouze kořist. Jedná se o akt často tak rychlý, že okolní rybky v hejnu ani nepostřehnou první útok.\n\nV otevřených vodách byla pozorována i další technika lovu. Perutýn vyčkává nedaleko mořské hladiny a parazituje na unikajících rybkách lovených jiným predátorem.\n\nMláďata perutýna denně spořádají v průměru 5,5 až 13,5 gramu potravy, dospělý jedinec pak až 14,6 gramu. Pokud je nasycen, nemusí perutýn jíst po dobu přesahující až 24 hodin. Perutýn se chová kanibalisticky, tj. požírá mláďata vlastního druhu, pokud na ně narazí.\n\nPerutýni jsou napadání žraloky, murénami anebo loveni lidmi.\n\nPerutýn je samotářská ryba, která se do společnosti dalších jedinců vydává pouze v období reprodukce. V tomto období většinou jeden sameček vytvoří skupinu se 3 až 8 samičkami. V období reprodukce mění svůj vzhled. Samečkové tmavnou a jejich pruhování částečně mizí, jejich povrch je pak méně různorodý. Oproti tomu samičky v době zralosti vajíček blednou. V oblasti břicha a tlamy mají pak až stříbrně bílou barvu.\n\nSe začátkem stmívání se začne sameček dvořit. Jakmile si najde samičku, která opětuje jeho dvoření, vydají se spolu blíže mořské hladině, kde dojde k pohlavnímu aktu. Samička uvolňuje do vody dva svazky s velkým množstvím vajíček (2000 až 15 000), která jsou oplodněna mlíčím vypouštěným samečkem. Oplodněná vajíčka jsou následně unášena mořskými proudy do širokého okolí. Zpočátku jsou spojena k sobě a až časem se rozdělí na menší celky.\n\nPřibližně 12 hodin po oplodnění vajíčka se začne tvořit embryo. Za 18 hodin vzniká hlava a oči a za 36 hodin již vzniká celá larva. Po čtyřech dnech již larva může sama velmi dobře plavat a přijímat samostatně potravu.\n\nPerutýn ohnivý se vyskytuje v teplých tropických mořských vodách v oblasti Indického a Tichého oceánu, kde žije mezi korálovými útesy. Obývá tak pobřežní vody od Nového Zélandu a Austrálie, přes Malajsii, Japonsko až po Jižní Koreu. Vyskytuje se přibližně do hloubky 50 metrů. Na západ od Sumatry až do Rudého moře se perutýn ohnivý nevyskytuje, ačkoliv je z této oblasti často hlášen pro svou podobnost s perutýnem \"Pterois miles\". Také nálezy z Mosambiku zřejmě souvisí s druhem \"P. miles\". Přes den je perutýn schovaný ve skalních dutinách, pod převisy, či v jiných vhodných úkrytech. Pokud se cítí ohrožen, začne předvádět svoje paprskové ostny vyzbrojené jedem.\n\nOd roku 1992 se vyskytuje jako nepůvodní druh v oblasti Key Biscayne na Floridě, kam se dostal během hurikánu Andrew, který poškodil soukromá akvária ve zdejším oceanáriu, ze kterých uniklo 6 kusů. Během let 2004 až 2006 došlo až k 50 % nárůstu jeho populace. U pobřeží Severní Karolíny se mezi lety 2004 až 2008 dokonce zdesetinásobila. Odborníci zatím nevědí, jaké dopady to bude mít na zdejší ekosystém. Z této oblasti se začal druh rychle šířit a v současnosti je možné se s nimi setkat na východním pobřeží Spojených států od Floridy až po New York, včetně pobřeží Bahamských ostrovů, kde jako nový invazivní druh začíná narušovat potravní řetězec, a decimovat tak přirozený ekosystém. Směr tohoto rozšíření je značně urychlen mořským prouděním v oblasti, kdy postupující Golfský proud odnáší vajíčka z Floridy do severnějších oblastí. Předpokládá se, že se bude jednat o největší ekologickou katastrofu invazním druhem v oceánu, kterou člověk způsobil.\n\nPerutýn ohnivý je velmi ceněnou rybou v gastronomii a je považován za vyhlášenou pochoutku. Pro její přípravu je ale nutné umět odstranit jedové žlázy. Perutýn ohnivý se také často chová v mořských akváriích jako dekorační ryba. Roční obrat z jejich prodeje přesahuje miliardu amerických dolarů. Jejich chov je poměrně nenáročný a ryba si rychle na nové podmínky zvykne. Jediným úskalím je rozmnožování, které je v zajetí nanejvýš složité.\n\nV oblasti Karibiku se předpokládá, že přemnožení perutýna a následný rozvrat ekosystému bude mít nepříznivý dopad na místní rybáře a oblibu oblasti mezi potápěči, což povede ke ztrátě příjmů.\n\n"}
{"id": "246192", "url": "https://cs.wikipedia.org/wiki?curid=246192", "title": "Pohár Intertoto 2003", "text": "Pohár Intertoto 2003\n\nV poháru Intertoto 2003 zvítězily a zároveň postoupily do poháru UEFA tři týmy Schalke 04, Villarreal a Perugia.\n\n"}
{"id": "246195", "url": "https://cs.wikipedia.org/wiki?curid=246195", "title": "Lepidozamia peroffskyana", "text": "Lepidozamia peroffskyana\n\nLepidozamia peroffskyana je druh cykasu pocházející z Austrálie. Jméno je odvozeno od řeckého slova , které značí \"šupinatý\", a označuje šupinatou strukturu stonku a základu listů.\n\nLepidozamie pocházejí z dešťových pralesů ve východním Queenslandu a východním Novém Jižním Walesu, v oblastech kde prakticky nedochází k lesním požárům. Denní teploty se v létě pohybují kolem 30 °C. Snadno se pěstují jako ozdobné rostliny pro své krásné listy. Jsou relativně odolné chladu.\n\nRozšiřují se pouze semeny, která jsou požírána divokými prasaty a hlodavci a šířena trusem. Opylovány jsou pouze broukem z rodu \"Tranes\", který žije a množí se v samčích šišticích a hromadně se přemisťuje do samičích šištic v době jejich zrání.\n\nDruh \"Lepidozamia peroffskyana\" poprvé popsal ruský botanik hrabě von Peroffsky v roce 1857 podle stromu rostoucího v botanické zahradě v Petrohradu. Výškou dosahuje 7 m, s průměrem kmene až 40 cm. Tyto cykasy bývají obvykle nevětvené, vysoké s kmeny pokrytými zaschlými stonky starých listů.\nRod lepidozamií obsahuje již pouze jeden další druh \"Lepidozamia hopei\", který je znám jako vůbec největší cykas na světě s výškou 17–20 m,na rozdíl od L. Peroffskyana má také o něco širší lístky.\n\n\n"}
{"id": "246199", "url": "https://cs.wikipedia.org/wiki?curid=246199", "title": "Lepidozamia hopei", "text": "Lepidozamia hopei\n\nLepidozamia hopei je druh australského cykasu z čeledi zamiovité (\"Zamiaceae\"). Jedná se o vůbec nejvyšší cykas na světě.\nLepidozamie pocházejí z dešťových pralesů ve východním Queenslandu a východním New South Walesu, v oblastech kde prakticky nedochází k lesním požárům. Denní teploty se v létě pohybují kolem 30 °C. Snadno se pěstují jako ozdobné rostliny pro své krásné listy. Jsou relativně odolné chladu.\n\nRozšiřují se pouze semeny, která jsou požírána divokými prasaty a hlodavci a šířena trusem. Opylovány jsou pouze druhem nosatcovitého brouka z rodu \"Tranes\", který žije a množí se v samčích šiškách a hromadně se přemisťuje do samičích šišek v době jejich zrání.\nTyto cykasy bývají obvykle nevětvené, vysoké s kmeny pokrytými zaschlými stonky starých listů.\nDruh \"Lepidozamia hopei\" je znám jako vůbec největší cykas na světě s výškou 17–20 m, na rozdíl od příbuzného druhu \"Lepidozamia peroffskyana\" má o něco širší lístky.\n\n"}
{"id": "246201", "url": "https://cs.wikipedia.org/wiki?curid=246201", "title": "Šot al-Džaríd", "text": "Šot al-Džaríd\n\nŠot al-Džaríd ( , \"Chott el Djerid\") je slané bezodtoké jezero (šot) na jihu Tuniska. Je to největší solná pláň nejen v Tunisku ale i na celé Sahaře o rozloze 7000 km² (podle jiných zdrojů 5000 km²).\n\nVzhledem k extrémnímu klimatu se voda z jezera rychle vypařuje. V oblasti dosahují teploty 50 °C a za rok spadne jen 100 mm srážek. V létě jezero zcela vysychá a je na něm často možné pozorovat fata morgánu.\n\nJižně od jezera leží města Kébili a Douz a za nimi začíná poušť Velký východní erg. Jezero je možné přejít pěšky a nebo přejet autem, ale přejezd autem není úplně bezpečný, protože solná krusta nemusí být všude dostatečně pevná.\n\nNa jezeře se natáčela série filmů Hvězdné války.\n\n"}
{"id": "246202", "url": "https://cs.wikipedia.org/wiki?curid=246202", "title": "Aqualung (rozcestník)", "text": "Aqualung (rozcestník)\n\nAqalung je\n"}
{"id": "246207", "url": "https://cs.wikipedia.org/wiki?curid=246207", "title": "Hostačovka", "text": "Hostačovka\n\nHostačovka je malá říčka v Kraji Vysočina a Středočeském kraji, levostranný přítok řeky Doubravy. Délka toku činí 23,7 km. Plocha povodí měří 98,4 km².\n\nPramení v nadmořské výšce 513 m, asi 0,5 km jihovýchodně od Jarošova u Uhelné Příbrami. Protéká nejprve rybníky \"Malý Kazbal\" a Velký Kazbal a poté severozápadním směrem přes městys Vilémov u Golčova Jeníkova, \"Sirákovický\" a Jezuitský rybník, obec Hostačov, Kamenné Mosty do Žlebů, kde se v zámeckém parku vlévá tzv. Malým vodopádem do řeky Doubravy na jejím 25,7 říčním kilometru v nadmořské výšce 228 m.\n\nPřevážná část povodí říčky, kromě dolního toku v severní části popisované oblasti, se nachází v Hornosázavské pahorkatině. Pramenná oblast Hostačovky a Doubravky spolu s větší částí povodí Petrovického potoka se nalézá v nejsevernější části Chotěbořské pahorkatiny. Tento okrsek náleží pod Havlíčkobrodskou pahorkatinu, která je geomorfologickým podcelkem výše zmíněné Hornosázavské pahorkatiny. Střední tok říčky spolu s levostrannými přítoky (Babský potok a Váhanka) a převážná část povodí zprava přitékající Doubravky odvodňují území ve východní části Golčojeníkovské pahorkatiny, která je okrskem Kutnohorské plošiny. Kutnohorská plošina je součástí Hornosázavské pahorkatiny. Dolní tok Hostačovky, Zehubský potok a dolní toky Výrovky a Doubravky na severu jejich povodí odvodňují jižní část Ronovské kotliny, která je okrskem Čáslavské kotliny. Čáslavská kotlina je geomorfologickým podcelkem v jihovýchodní části Středolabské tabule. Nejvyšším bodem celého povodí je vrch \"Kubík\" (535 m n. m.), který se nalézá severovýchodně od Jarošova. Hostačovka odvádí vodu z jeho jižních svahů.\n\nNejvětším přítokem Hostačovky je potok Doubravka přitékající zprava v Kamenných mostech.\n\n\nPrůměrný průtok Hostačovky u ústí činí 0,43 m³/s. Říčka je nejvodnějším přítokem řeky Doubravy.\n\nObora se nachází jihovýchodně od Žlebů na dolním toku Hostačovky při jejím ústí do Doubravy. Žlebská obora založená v roce 1972 se rozprostírá na ploše 120 ha. Je zde chována bílá jelení zvěř \"(Cervus elephus maral)\", černá zvěř \"(Sus scrofa)\", stáda daňků \"(Dama dama)\" a muflonů \"(Ovis musimon)\".\n\n\nV Kamenných Mostech při ústí Zehubského potoka se nachází starý kamenný tříobloukový most, jehož vznik se datuje do 14. století. Dvakrát zakřivený most je dlouhý přes 41 m a jeho šířka je přibližně 9 m.\nTento vodopád nazývaný též Malý vodopád se nachází ve Žlebech v místě ústí Hostačovky do Doubravy. Výška stupně činí 3 m. Jedná se o jednostupňový, dvouramenný, vějířovitý vodopád, jehož původ je nejasný.\n"}
{"id": "246211", "url": "https://cs.wikipedia.org/wiki?curid=246211", "title": "Paul Ludwig Landsberg", "text": "Paul Ludwig Landsberg\n\nPaul Ludwig Landsberg (3. prosince 1901 Bonn – 2. dubna 1944 Oranienburg) byl německý filosof, představitel křesťanského personalismu. Zabýval se hlavně povahou lidské osoby a otázkami jednání, svobody a smrtelnosti.\n\nLandsberg se narodil v rodině profesora práv a rektora bonnské univerzity. Jeho rodiče bylo Židé, ale oba své syny dali pokřtít; starší bratr padl ve Světové válce. Landsberg vystudoval filosofii v Kolíně n/R. u M. Schelera, inspiroval se také K. Jaspersem a přednášel na univerzitě v Bonnu. Byl mezi prvními, kdo veřejně vystupovali proti nacismu a hned roku 1933 odešel se ženou do Švýcarska, kde však nemohl působit, a tak odejel do Španělska, kde přednášel na univerzitě v Barceloně; už roku 1936 musel opět odejít, tentokrát do Paříže, kde spolupracoval s francouzskými personalisty kolem časopisu \"Esprit\". Roku 1940 byl jako Němec internován, ale před příchodem Wehrmachtu se mu podařilo uprchnout za manželkou do jižní Francie, kde žil v ilegalitě. V březnu 1943 byl zatčen gestapem a brzy na to zahynul v táboře v Oranienburgu u Berlína. Jeho tragický osud popsala M. Siebecke.\n\nNapsal knihu o Platónské akademii (1923), \"Pascalovo povolání\" (1925), \"Úvod do filosofické antropologie\" (1934), \"Zkušenost smrti\" (1937) a těsně před zatčením studii \"Morální problém sebevraždy\". Ačkoli věřící křesťan, polemizoval zde proti odmítavému stanovisku církve vůči sebevrahům a když žil v ilegalitě, nosil u sebe stále jed. Když byl však zatčen, nakonec jej nepoužil a zahynul jako tolik jiných vězňů v táboře. \n\n\n"}
{"id": "246213", "url": "https://cs.wikipedia.org/wiki?curid=246213", "title": "1974 v hudbě", "text": "1974 v hudbě\n\nTento článek obsahuje události související s hudbou, které proběhly v roce 1974.\n\n\n\n\n\n\n\n\n\n\n"}
{"id": "246215", "url": "https://cs.wikipedia.org/wiki?curid=246215", "title": "Silnice II/345", "text": "Silnice II/345\n\nSilnice II/345 je silnice II. třídy spojující města Golčův Jeníkov, Chotěboř a Ždírec nad Doubravou, kde se kříží se silnicemi I/34 a I/37. Komunikace vychází v Golčově Jeníkově ze silnice I/38, v Chotěboři se dále kříží se silnicemi II/344 a II/346. Délka silnice je 31,164 km.\n\n\nMezi Golčovým Jeníkovem a Vilémovem silnice překračuje jen 3 bezejmenné potoky, ve Vilémově však vede přes Hostačovku. Původní kamenný most se zřítil během rekonstrukce 4. září 2014 a zahynuli při tom 4 lidé, nový most byl otevřen 31. července 2015. V den prvního výročí tragédie (4. září 2015) byl na okraji nového mostu odhalen prostý malý památník, věnovaný obětem zřícení původního mostu. \n\nU Kraborovic silnice překračuje Doubravku (nezaměňovat s řekou Doubravou, která teče jen asi 2 kilometry severněji a místně je také nazývána Doubravka). V osadě Přísečno silnice vede přes Nejepínský potok, v obci Nová Ves u Chotěboře překračuje Novoveský potok (a jen asi 100 metrů od silnice se rozkládá Zámecký rybník). Mezi Novou vsí a Chotěboří silnice vede přes Červený potok, v obci Bílek silnice překračuje řeku Doubravu (u silnice, severovýchodně od řeky začíná Naučná stezka Údolím Doubravy, která zhruba po 500 metrech vstupuje na území přírodní rezervace Údolí Doubravy).\n"}
{"id": "246216", "url": "https://cs.wikipedia.org/wiki?curid=246216", "title": "Landsberg", "text": "Landsberg\n\nJméno Landsberg může znamenat:\n\n\n"}
{"id": "246217", "url": "https://cs.wikipedia.org/wiki?curid=246217", "title": "Macrozamia riedlei", "text": "Macrozamia riedlei\n\nMacrozamia riedlei je druh cykasu z čeledi zamiovité (\"Zamiaceae\"). Je to endemit západní Austrálie.\n\nSemena této rostliny byla domorodci po úpravě používána jako potrava. Za syrova jsou však jedovatá, podobně jako všechna semena cykasů. Otravy z těchto rostlin jsou pravděpodobně prvními popsanými otravami po příchodu Evropanů do Austrálie. Opakované otravy popsali Vlaming v roce 1697, La Perouse 1788, Flinders 1801 a Sir George Grey v roce 1839.\n\n"}
{"id": "246220", "url": "https://cs.wikipedia.org/wiki?curid=246220", "title": "Srst", "text": "Srst\n\nSrst je tělní ochlupení u savců (u člověka se tento pojem nepoužívá). Chrání zvíře před nepříznivými vnějšími vlivy, jako je déšť, chlad apod. Ne všichni savci mají srst, a u některých je tvarově či funkčně pozměněna. Řada druhů svou srst každoročně obměňuje a můžeme u nich rozlišit řidší letní srst a hustší zimní srst. Tuto schopnost nazýváme \"línání\". Barva srsti má funkci maskovací, ale někdy též signální. Srsti rozmanitých zvířat využívá k různým účelům i člověk.\n\nSrst savců se skládá ze svrchní vrstvy zvané ochranný chlup neboli pesík a spodní vrstvy neboli podsady.\n\nZvířata bez srsti se označují jako „nahá“ (například některé speciálně vyšlechtěné rasy psů a koček).\n\nChlupy vyrůstají z pokožky a jsou tvořeny hlavně keratinem. Existuji i specializované chlupy, jako např. hmatové (sinusové), které najdeme na hlavě, kolem úst a na čenichu mnohých živočichů, např. kočkovitých šelem nebo hlodavců.\n\nSavci mají silnou kůži, která rohovatí (pokožka, škára, podkožní vazivo). Pokožka produkuje rohovité útvary - srst, ostny, krunýře, drápy, nehty, kopyta, rohy.\n\nU některých druhů je srst pozměněna tak, aby vyhověla jejich zvláštnímu způsobu života. Například tuleni mají málo vyvinutou podsadu, přičemž tepelnou izolaci zajišťuje podkožní tuk. Podobně jako u vyder a bobrů je jejich srst též vodotěsná.\n\nZvláštním druhem srsti jsou bodliny, které se vyvinuly u ježků a dikobrazů, a jež plní převážně funkci ochrannou.\n\nSrst některých savců je ceněná surovina vhodná pro výrobu kožešin (kožešinová zvířata). Ze surové zvířecí vlny se spřádáním vyrábí vlna, druh textilního vlákna; někdy též nepředená plst. Srst se také používá pro výrobu kvalitních a speciálních štětců, například používaných při restaurování, zlacení či fládrování.\n\n"}
{"id": "246222", "url": "https://cs.wikipedia.org/wiki?curid=246222", "title": "Parma obecná", "text": "Parma obecná\n\nParma obecná (\"Barbus barbus\"; L., 1758) je nedravá sladkovodní ryba z čeledi kaprovitých.\n\nParma je svojí anatomií uzpůsobena k životu v tekoucích vodách, zejména u dna. Má štíhlé, válcovité tělo. Její rypec je poměrně dlouhý, s masitou tlamou ve spodním postavení, která je vybavena čtyřmi vousky.\nDorůstá obvykle do délky 50 cm a hmotnosti 1–2 kg. Největší exempláře však mohou měřit až 100 cm a vážit i 10 kg. Její maso však není příliš chutné a její vnitřnosti jsou jedovaté.\n\nParma obývá střední pásma řek (tzv. parmové pásmo), a to úseky s tvrdým kamenitým dnem. Lze ji najít v podstatě na celém území České republiky, ačkoliv v některých oblastech je vzácná a celoročně hájená (například na všech revírech Jihočeského územního svazu, na revíru Svitava 1 a nově také na revírech Berounka 1 a 2).\n\nParma obecná žije v početných hejnech. Žije aktivním způsobem, potravu vyhledává v proudech a při jejím shánění je díky silnému rypci schopná obracet i větší kameny. Živí se larvami vodního hmyzu, měkkýši, korýši i drobnými rybami. Aktivnější se stává při vyšším stavu vody, kdy sbírá živočichy splavené ze zatopených míst.\n\nParma je poměrně ceněnou sportovní rybou, ačkoliv její maso není příliš kvalitní. Je to dáno její velkou bojovností — i malá parma dokáže obratně využívat proudů.\nLoví se zejména na plavanou, položenou a dnes také na feeder, lze ji chytit také při lovu přívlačí.\n\n Parma obecná v atlasu ryb na CHYTEJ.cz\n"}
{"id": "246225", "url": "https://cs.wikipedia.org/wiki?curid=246225", "title": "Mráz", "text": "Mráz\n\nMráz je stav, kdy teplota v prostředí klesne pod 0 °C (32 °F, 273,15 K), čili pod bod mrazu. Voda mění skupenství z kapalného na pevné, tedy tuhne, což vede k významným změnám. Dešťové srážky jsou nahrazeny sněhovými. Voda při dotyku s pevným promrzlým povrchem se mění v led, rostou ledové krystaly.\n\nPři zemském povrchu se mráz běžně vyskytuje v polárních oblastech a vysokých nadmořských výškách (po celý rok), a v mírném podnebném pásu (v chladném ročním období, tj. na severní polokouli v zimě a na jižní polokouli v létě). V subtropech mrzne jen výjimečně a v tropech (kromě velehor) nikdy. Při jinak stejných podmínkách mrzne častěji a silněji ve vnitrozemí (kontinentalita) než při pobřeží nebo na moři (oceánské klima). \n\nMíra výskytu mrazu je důležitým činitelem životního prostředí a mnohé organismy jej nesnášejí. Většina organismů mráz v nějaké míře snese, některé jsou mu přímo přizpůsobeny (psychrofily, kryofyty). \n\nMráz zastavuje rozkladné (a vůbec biologické) procesy, čehož se využívá pro dlouhodobé uchovávání potravin nebo jiných látek obsahujících vodu (mražení). \n\nExtrémně nízkými teplotami (cca pod –180 °C) se zabývá kryogenika.\n\nV pohanských kulturách žijících v oblastech s výskytem mrazů byl mráz běžně personifikován, často v podobě bělovlasého a bělovousého starce, který vládne zimě a sněhu. Zosobněním mrazu je např. Děda Mráz, Mrazík nebo Jack Frost.\n\n"}
{"id": "246233", "url": "https://cs.wikipedia.org/wiki?curid=246233", "title": "Útěk z vězení", "text": "Útěk z vězení\n\nÚtěk z vězení je neoprávněné opuštění vězení, v němž obviněný vykonává vazbu nebo odsouzený trest odnětí svobody. Příslušné orgány se pak snaží uprchlíka najít, dostihnout a vrátit do vězení. Za útěk z vězení je uprchlík zpravidla postižen dalším trestem. V České republice se uprchnutí stráži z vazby nebo z výkonu trestu odnětí svobody podle platného trestního zákoníku posuzuje jako trestný čin maření výkonu úředního rozhodnutí, za který hrozí uložení trestu odnětí svobody až na pět let nebo peněžitý trest.\n\n\"Útěk\" může být \"náhodný,\" kdy vězeň dopředu nezamýšlí vězení opustit, avšak nečekaný a nahodilý sled událostí mu dá příležitost utéct a on ji jen využije. \"Plánovaný útěk\" je založen na promyšlení a zpravidla i přípravě jak samotného způsobu opuštění věznice, tak i dalšího pobytu na svobodě. Dlouhá doba věznění umožňuje pečlivé promyšlení a přípravu plánu.\n\nDále lze útěky rozlišovat podle typu pomoci. Útěk s vnější pomocí je založen na spolupráci s osobami mimo věznici. Mohou zajistit propašování potřebných věcí do věznice, přistavení vhodného dopravního prostředku v blízkosti věznice, poskytnou uprchlíkovi úkryt, oděv, jídlo, peníze apod. Z těchto důvodů jsou vězňům kontrolovány návštěvy, zásilky, pošta a další způsoby komunikace s vnějším světem. Útěk s vnitřní pomocí se vyznačuje zapojením dalších spoluvězňů, podplacených příslušníků ostrahy či vedení věznice.\n\n\n\n\n"}
{"id": "246234", "url": "https://cs.wikipedia.org/wiki?curid=246234", "title": "Snake River Plain", "text": "Snake River Plain\n\nSnake River Plain je unikátní geologická lokalita převážně v americkém státu Idaho, která se táhne do vzdálenosti okolo 640 kilometrů. Oblast se nachází poblíž Yellowstonského národního parku a v historii se zde uplatňoval silný vulkanismus, který vytvořil téměř všechny vulkanické jevy na jednom místě. Planina se navíc velmi nápadně podobá mnohým oblastem na Marsu, což má za následek zvýšený zájem ze strany planetologů a geologů, kteří se snaží porozumět zdejším procesům, aby je pak mohli použít pro modelování procesů na jiných planetách.\n\nPlošina má na mapě tvar hodně otevřeného písmene U a táhne se rameny od severozápadu k severovýchodu. Rozpíná se na 640 km západním směrem mezi severní hranicí Wyomingu a hranici státu Idaho-Oregon. Jedná se tvarově o mísovitou depresi, která se rozkládá na téměř čtvrtině rozlohy státu Idaho. Nacházejí se zde 3 velké vytlačené kupy východně od města Arco, největší je Big Southern Butte.\n\nOblast se původně referovala pod názvem \"Snake River Valley\" nebo \"Snake River Basin\", nicméně od roku 1902 F.C. Russell začal používat pro název oblast \"Snake River Plains\", který se později změnil na \"Snake River Plain\".\n\nOblast je odvodňována řekou Snake River, která skrz ní protéká. Většina velkých měst v Idaho jsou umístěny právě v oblasti Snake River Plain a sídlí tady taky \"Idaho National Laboratory\". Díky veliké koncentraci lidského osídlení a množství geotermálních a ropných vrtů je podloží velmi dobře prozkoumané a zmapované.\n\nV současnosti existuje několik rozdílných teorií, které se zaobírají vznikem oblasti od deprese, poklesu či riftu.\n\nSnake River Plain může být rozdělena na tři základní celky : západní, centrální a východní.\n\nZápadní část je velká tektonická propadlina nebo riftové údolí široké 48 až 64 km a vyplněné několik kilometrů mocnými sedimenty, které leží na ryolitu a bazaltu a jsou překryty bazaltem. Západní oblast byla zformována přibližně 11 až 12 miliónů let během erupce ryolitové lávy a /Ignimbrite/. Západní planina není stejná jako \"North American Plate\" a leží ve \"vyšším úhlu\" k centrální a východní části.\n\nVýchodní část sleduje cestu \"North American plate\" přes geologické hot spoty nyní soustředěné v Yellowstonském národním parku. Topograficky je tato oblast depresí, která přerušuje pánev a pásové pohoří. Podklad je tvořen převážně bazalty, které byly vyvrženy během erupce velkého štítového vulkánu. Pod bazalty se nachází ryolity a ignimbrity, které vznikly během přechodu litosféry přes hot spot. Východní část je velmi podobná oblasti Tempe Terra na Marsu, pro kterou slouží jako srovnávací oblast.\n\nCentrální oblast je podobná té východní, ale jsou zde rozdíly v tloušťce vrstvy jezerních a říčních sedimentů, které jsou slabší, včetně známé \"Hagerman fossil beds\".\n\n\"Island Park\" a \"Yellowstone Calderas\" vznikly jako pozůstatek enormně silné ryolito-ignibritové erupce, během které se uvolnilo až 2 500 km popela. Mladší sopky, které soptily po hot spotu, překryly planinu mladými výlevy bazaltické lávy, včetně oblasti známé jako Craters of the Moon National Monument and Preserve.\n\nOblast ovlivňuje klima v YNP a přilehlých oblastech jižně a západně od YNP. Jak Yellowstone hot spot postupovala skrz Idaho zanechal za sebou 70 km široký kanál skrz Rocky Mountains. Tento kanál tvoří mezeru mezi Cascade Range a Sierra Nevada.\n"}
{"id": "246238", "url": "https://cs.wikipedia.org/wiki?curid=246238", "title": "Dolsk", "text": "Dolsk\n\nDolsk je město v Polsku, ve Velkopolském vojvodství, v Śremskem okrese. Populace čítá 1497 obyvatel. Město leží mezi dvěma jezery – Dolskie Wielkie a Dolskie Małe. První zmínka o něm pochází již z roku 1136. V současné době zažívá město rozvoj zejména díky turistickému ruchu.\n\n"}
{"id": "246243", "url": "https://cs.wikipedia.org/wiki?curid=246243", "title": "Manolete", "text": "Manolete\n\nManuel Laureano Rodríguez Sánchez, více známý jako Manolete (4. července 1917, Córdoba, Španělsko – 29. srpna 1947, Linares, Jaén, Španělsko) byl jedním z největších španělských toreadorů čtyřicátých let 20. století.\n\nČtvrtý \"Califa del Toreo\" (titul, který se v Córdobě přiděluje nejlepším toreadorům) je mnohými považován za největšího zápasníka všech dob. Jeho styl je odborníky považován jak za elegantní, tak za razantní. Svým provedením býčích zápasů velmi ovlivnil všechny své následovníky.\n\nZemřel 29. srpna 1947 na následky napadení 500kilogramovým býkem zvaným Islero. Právě v tomto roce přemýšlel o ukončení své toreadorské kariéry. Pohřben byl o den později v hrobce rodiny Sánchezů de Puerta, jeho velmi blízkých přátel. Jeho ostatky byly vyzvednuty a přemístěny o 4 roky později, kdy bylo vystavěno Manoletovo Mausoleum na Cementerio de Nuestra Señora de la Salud.\n\nV posledních letech se začínají objevovat teorie, že Manolete nezemřel přímo na následky zranění býkem, nýbrž vinou chybné krevní transfuze, která mu byla hned po incidentu bezprostředně dána.\n\nV Córdobě se nachází dva artefakty připomínající Manoletovu osobnost: Busta na Plaza de la Lagunilla a sousoší na Plaza del Conde de Priego. Byly o něm natočeny dva filmy: Manolete (2007, režie Menno Meyjes ,ztvárnil ho Adrien Brody) a Brindis a Manolete (1948, režie Florián Rey).\n\nJeho životní partnerkou byla španělská herečka Lupe Sino.\n\n\"Uvedené odkazy jsou na španělské weby\"\n"}
{"id": "246249", "url": "https://cs.wikipedia.org/wiki?curid=246249", "title": "Traquair House", "text": "Traquair House\n\nTraquair House je historický dům, ležící asi 8 kilometrů jihovýchodně od města Peebles, ve skotské správní oblasti Scottish Borders. Dům byl vystavěn původně jako opevněné výletní a lovecké sídlo, které ovšem nemělo znaky hradu, či zámku. Vystavěn do dnešní podoby byl v roce 1107 a je považován za nejdéle permanentně osídlený dům ve Skotsku. V místě je i malý pivovar, užívající stejného jména, rozsáhlý park s keřovým bludištěm, „Medvědí brána“, jež nesmí být znovu otevřena, dokud nebudou v zemi opět vládnout Stuartovci a jiné zajímavosti.\n\n"}
{"id": "246250", "url": "https://cs.wikipedia.org/wiki?curid=246250", "title": "Christian Febiger", "text": "Christian Febiger\n\nCol. Christian Febiger (19. října 1749 Faaborg, Dánsko – 20. září 1796 Filadelfie, Pensylvánie, USA) byl dánsko-americký voják, bojovník v Americké válce za nezávislost a důvěrník George Washingtona. Byl také členem Cincinnatské společnosti a státním pokladníkem Pensylvánie od 13. listopadu 1789 až do své smrti. Jeho vnukem byl admirál John Carson Febiger, který se proslavil v bojích Americké občanské války.\n\n"}
{"id": "246251", "url": "https://cs.wikipedia.org/wiki?curid=246251", "title": "Marc Surer", "text": "Marc Surer\n\nAutomobilové závody byly ve Švýcarsku zakázány po nehodě v závodě 24 hodin v Le Mans 1955, kdy zemřelo více jak 80 diváků. Pro mladé Švýcary bylo velmi obtížné se prosazovat v automobilových závodech. Marc začínal na motokárách v roce 1972, kdy už mu bylo 20 let a hned napoprvé se stal švýcarským šampionem v kategorii B. O rok později byl třetí na Mistrovství Evropy v kategorii A.\n\nV roce 1974 vstoupil do německé formule Vee, kde skončil druhý o rok později ve stejné formuli, ale ve středoevropském mistrovství skončil na třetím místě, což mu vyneslo místo ve formuli 3 v sezóně 1976. Evropská formule 3, byla v roce 1976 poměrně vyrovnaná a boj o titul byl dramatický, nakonec ho získal Riccardo Patrese se stejným počtem bodů jako druhý Conny Anderson, nováček Marc Surer vybojoval páté místo. V tomto roce jezdil i F3 v Německu a po jednom vítězství a třech druhých místech byl druhý. Dobré výsledky mu vynesly místo v juniorském týmu BMW vedle Eddie Cheevera a Manfreda Winkelhocka v závodech cestovních vozů ve skupině 5.\n\nV roce 1978 vstoupil do mistrovství Evropy formule 2 a v celém seriálu nestačil pouze na týmového kolegu Itala Bruna Giacomelliho, který zvítězil v osmi ze 12 závodů. Sezóna 1979 byla mnohem vyrovnanější a první čtyři jezdci Marc Surer, Brian Henton, Derek Daly a Eddie Cheever se vešli do rozdílu 6 bodů.\n\nJeště koncem roku 1979 usedl na poslední tři závody do kokpitu vozu Ensign formule 1. Pro rok 1980 podepsal smlouvu u ATS a nezahájil právě šťastně, před Grand Prix Jihoafrické republiky havaroval a zlomil si kotník. Sezónu 1981 zahájil znovu u týmu Ensign a poprvé získal body za čtvrté místo v Grand Prix Brazílie. Na jihoafrické půdě se mu nedařilo, znovu havaroval v Kyalami a zbytek sezóny strávil za volantem vozu Theodore. Nakonec přišla lákavá nabídka od týmu Arrows, kde nakonec zůstal tři roky. Pro rok 1985 získal sedačku u týmu Brabham a znovu mu chyběl jen krůček ke stupni vítězů. V Itálii byl čtvrtý a vyrovnal tak svůj nejlepší výsledek ve formuli 1. Sezóna 1985 byla nakonec jeho nejúspěšnější, následující rok se vrátil k týmu Arrows, ale v polovině sezóny ze světa velkých cen definitivně odešel. Důvodem jeho absence ve startovní listině F1 byla vážná nehoda při Hessen Rally v Německu, kde pilotoval soukromý Ford RS200. Při nehodě přišel o život jeho spolujezdec a Marc utrpěl vážná zranění a popáleniny.\n\nV roce 1988 jej přijalo BMW jako instruktora pro tréninkový program, zároveň zahájil svou kariéru televizního komentátora pro švýcarský kanál DRS. K závodění se dostává jen sporadický, v roce 1994 a 1995 spolu s Johnny Cecottem a Jo Winkelhockem vítězí v German Super Touring Car Championship s vozem BMW. V roce 1991 byl zvolen do čela motosportu BMW. V roce 1996 zahájil spolupráci s německou televizní stanicí DF1 a od roku 1997 má svůj vlastní pořad Motorshow ve švýcarské SF2.\n\ntučně vyznačené závody znamenají zisk pole position\n\n"}
{"id": "246256", "url": "https://cs.wikipedia.org/wiki?curid=246256", "title": "Koňadra", "text": "Koňadra\n\nKoňadra je slovo s více významy:\n\n"}
{"id": "246260", "url": "https://cs.wikipedia.org/wiki?curid=246260", "title": "Chloridy", "text": "Chloridy\n\nChloridy jsou soli kyseliny chlorovodíkové (HCl). Jejich nejznámějším zástupcem je chlorid sodný (NaCl). Chlór v nich zaujímá podobu iontu Cl.\n\n\n"}
{"id": "246271", "url": "https://cs.wikipedia.org/wiki?curid=246271", "title": "Ahoj (rozcestník)", "text": "Ahoj (rozcestník)\n\nAhoj má několik významů:\n\n"}
{"id": "246274", "url": "https://cs.wikipedia.org/wiki?curid=246274", "title": "Ahoj", "text": "Ahoj\n\nAhoj je neformální pozdrav používaný v Česku a na Slovensku při vítání se i při loučení. Původně šlo o námořnický pozdrav (anglicky \"ahoy\"), který je doložen od roku 1751. Do střední Evropy pronikl nejprve mezi vodáky\na později byl akceptován širokou populací. Obecně se používá mezi přáteli a lidmi známými, nebo v některých specifických kruzích, jako jsou zejména letci, vodáci, trampové a vyznavači geocachingu.\n\n\nNejpravděpodobnější etymologie pochází z citoslovce „hoy“, které bylo zesíleno redukovanou hláskou \"a\" [ə] a rázem. Citoslovce „h-j“ v různých obměnách je totiž z lingvistického pohledu kognát a vyskytuje se v mnoha jazycích včetně češtiny s různými samohláskami (haj, hej, hoj). Jinými slovy anglické „ahoy“ je zesílená forma obyčejného „Hej!“, které slouží k upoutání pozornosti druhého člověka a k navázání komunikačního spojení.\n\nNejstarší známé použití tohoto slova je z roku 1751 od Tobiase Smolletta, kde má právě tuto popsanou funkci: “While he was thus occupied, a voice, still more uncouth than the former, bawled aloud, ‘Ho! the house, a-hoy!’”\n\nOstatní etymologie – volání ze strážného koše: „A hoy!“ (), popř. zmíněný akronym Ad HOnorem Jesu – není uveden se zdrojem.\n\n\n\n"}
{"id": "246276", "url": "https://cs.wikipedia.org/wiki?curid=246276", "title": "Palladium země české", "text": "Palladium země české\n\nPalladium země české je kovový reliéf Madony s Dítětem (19 × 13,5 cm), zarámovaný a chovaný ve staroboleslavském poutním chrámu Nanebevzetí Panny Marie. Významem je porovnáván s korunovačními klenoty. Jedná se o vyobrazení, které je českými katolíky tradičně spojováno se zvláštní ochrannou mocí nad českými zeměmi, pokud sjednocuje modlitby věřících k Bohu.\n\nPodle legendy sv. Ludmila dostala od sv. Metoděje při svém křtu společně s dalšími předměty potřebnými ke konání křesťanských bohoslužeb kovový obrázek, na kterém je vyobrazena Panna Maria s Ježíškem v náruči. Měl být ulit z tzv. korintské mědi. Tato směs různých kovů údajně vznikla, když Římané dobyli bohatý Korint a zapálili jej. Při požáru teklo roztavené zlato, stříbro a mnoho dalších kovů (tzv. korintská měď) potůčkem do blízkého moře, kde ztuhlo. Směs (přesněji zlomky slitiny) pak z moře vybírali a „nad zlato si jí vážili“, jak udává například Plinius starší v knize \"Naturalis historia\". Podle jiné legendy sv. Ludmila po svém křtu odevzdala sv. Metodějovi všechny kovové pohanské bůžky, aby z nich dal odlít křesťanské bohoslužebné nádoby. Kromě nádob zhotovil neznámý byzantský mistr také kovový obrázek Panny Marie pro sv. Ludmilu. Ludmila si reliéf odnesla na svůj hrad Tetín, kde jej vroucně uctívala. Po její mučednické smrti (15.–16. 9. 921) jej zdědil její vnuk Václav, kterého vychovala v mariánské úctě, a nosil jej ustavičně u sebe. Měl jej také při válečném tažení do Kouřimi proti zlickému vévodovi Radslavovi. Tomu Václav, aby předešel krveprolití, navrhl, že místo bitvy se spolu utkají jen oni dva, na místě dnes zvaném „Přistoupim“ mezi Českým Brodem a Tuchorazí. Radslav se zalekl, když viděl kříž na Václavově helmici a kolem svatého Václava dva anděly, a podrobil se pražskému knížeti bez boje, řka „přistoupim na Tvoje podmínky“.\n\nKdyž byl svatý Václav 28. září 929 (nebo 935) úkladně zavražděn svým bratrem Boleslavem a jeho druhy ve Staré Boleslavi na prahu kostela sv. Kosmy a Damiána, byl s ním i jeho pobočník a věrný druh blahoslavený Podiven. Věděl o Václavově duchovní úctě k mariánskému reliéfu, nechtěl jej nechat potupit od vrahů svého pána, sejmul jej z hrudi mrtvého knížete a utíkal pryč z města. Vrahovi komplicové se báli, že unikne nepohodlný svědek, a jali se Podivena pronásledovat. Podiven viděl, že před nimi neunikne, zahrabal reliéf do země na vršku za Boleslaví, a prchal dále k lesu (údajně se mu podařilo ještě zabít jednoho z Václavových vrahů v lázni). Na jeho pokraji ho však komplicové dostihli a na jednom ze stromů oběsili. Od té doby byl mariánský reliéf téměř na dvě a půl století ztracen. (Jiné zprávy uvádějí, že úctu k obrázku chovali též sv. Vojtěch, sv. Prokop aj.)\n\nPodle další dochované legendy kolem roku 1160, za doby panování Vladislava I., jakýsi rolník oral na svém poli. Najednou se však jeho koně zastavili a nechtěli jít dál. Několikrát koně mocně pobídl, aby se hnuli, a když se dali opět do kroku, zaryl se pluh hlouběji a v brázdě se objevil lesklý kovový obrázek. Odnesl si jej domů a druhý den ráno užasl, když zjistil, že obrázek zmizel. Ale ještě více se podivil, když kovový obrázek opět nalezl na místě, odkud ho předešlý den vzal. Když se to opakovalo i další dva dny, vzal obrázek a donesl jej kanovníkům staroboleslavské kapituly a vyprávěl jim, co se mu přihodilo. Ti reliéf umístili do kostela sv. Václava. Jenže se opakovalo to, co se dělo oráčovi, ráno byl reliéf vždy na původním místě nálezu. Posléze kanovníci pochopili, že Panna Maria si přeje být uctívána na místě, kde ji rolník našel, a vystavěli tam kapli, na jejímž místě dnes stojí chrám Panny Marie. Obraz umístili na oltář.\n\nMilostný reliéf Palladia byl podle tradice uchováván v kostele Panny Marie na staroboleslavském předhradí, o kterém se zmiňují již raně středověké prameny. Duchovní význam Staré Boleslavi stoupal po založení Kolegiátní kapituly knížetem Břetislavem I. (po roce 1039), a byla to právě kapitula, která vedle místa mučednické smrti sv. Václava pečovala podle tradice také o mariánský kult. Stará Boleslav je tak považována za nejstarší mariánské poutní místo v Čechách. O významu místa vypovídají i návštěvy českých panovníků. Několikrát sem zavítal velký ctitel hlavního národního patrona sv. Václava císař Karel IV. v doprovodu pražského arcibiskupa Arnošta z Pardubic. Boleslav navštívil i císař Zikmund či král Ladislav Pohrobek, stejně jako pozdější habsburští panovníci. O mariánských poutích se nám ovšem středověké písemné prameny nedochovaly, pouze ústní tradice zaznamenaná až od 16. století.\n\nTěžkým obdobím byly pro Starou Boleslav husitské války, kdy bylo město včetně kostelů těžce poškozeno. Podle tradice byl vypálen také mariánský kostel, navštěvovaný do té doby mnoha poutníky, a původní měděný reliéf Panny Marie byl roztaven na kovovou beztvarou hmotu. Kapitula před husitskými bouřemi utekla do Žitavy a nelze tak vyloučit ani variantu, že s sebou mariánský reliéf vzala stejně jako další významné památky kapitulního pokladu. V 1. polovině 15. století bylo poutní místo obnoveno a stejně tak reliéf byl nejspíše z dochované hmoty znovu odlit neznámým umělcem podle zachovaného popisu. Tato podoba reliéfu se potom zachovala dodnes.\n\nOd husitských válek význam Staré Boleslav upadal, i když jako poutní místo spojené se sv. Václavem uznávaným i utrakvisty nezaniká ani v dobách reformace. První zmínky přímo o mariánských poutích ke staroboleslavskému reliéfu, máme zachyceny od 2. poloviny 16. století (poprvé r.1566). Nedlouho poté je začali podporovat jezuité z Klementinské koleje. Asi nejstarším důkazem kultu Palladia ve výtvarném umění je votivní obraz císařského štolby Compagniona de Corlis v kostele sv. Tomáše na Malé Straně z r.1588. V této době se také rozvíjí nedaleký Brandýs nad Labem, který se stává majetkem panovníka (1547) a posléze jeho venkovskou rezidencí, čímž byla posílena rekatolizace v kraji.\nNa sklonku panování císaře Rudolfa II., v době náboženských sporů protestantů s katolíky a krátce poté, co císař vydal 9. července 1609 Majestát, zajišťující protestantským stavům a jejich poddaným (hlásícím se k Jednotě bratrské, luterství a kalviniství) v Čechách náboženskou svobodu, zorganizovali dva horliví jezuité, P. Colens a P. Cristecius, velkolepé procesí do Staré Boleslavi k reliéfu Bohorodičky s Ježíšem o záchranu katolické víry a vlasti před protestantismem (katolíci tehdy tvořili zhruba 10 % obyvatelstva) a poněmčením, a dne 18. srpna 1609 byl tento reliéf jako symbol katolických Čech prohlášen Palladiem země České – to znamená záštitou, ochranným obrazem vlasti.\n\n\"Palladiem nazývali ve starověkém Řecku dřevěnou sošku bohyně Pallas Athény, přenesenou podle báje z Tróje, která symbolicky zajišťovala ochranu města. Tento výraz se začal později používat k označení obrazů, reliéfů nebo soch, které měly ochrannou funkci.\"\n\nPočet poutníků k Palladiu rok od roku stoupal, také zprávy o zázračných vyslyšení proseb se rychle množily. S nástupem Rudolfova bratra císaře Matyáše na český trůn (1611–1619) význam Staré Boleslavi ještě vzrostl. Manželka císaře Anna Tyrolská byla velkou mariánskou ctitelkou a zajímala se také o Starou Boleslav. Byla to právě její osoba spolu s předními představiteli české katolické šlechty a staroboleslavskou kapitulou, kteří iniciovali vybudování nového monumentálního raně barokního kostela Nanebevzetí Panny Marie v letech 1613–1625 podle návrhu architekta Giovanni Maria Filippiho, neboť – jak praví dobové záznamy – původní svatyně již nestačila množství poutníků. Nový chrám, v němž je Palladium chováno dodnes, byl zbudován v místech původní kaple, která podle vzpomínek Bohuslava Balbína ještě v době výstavby stále sloužila. Z této doby také pocházejí první dochované záznamy o zázračných událostech, které se odehrály před obrazem P. Marie ve Staré Boleslavi, a to v díle svatovítského kanovníka Kašpara Arsenia z Radbuzy, vydaném v roce 1613. Právě v tomto spise také autor poprvé zmiňuje vyorání obrazu neznámým sedlákem, v jeho druhém vydání udává datum nálezu Palladia v roce 1160.\n\nPři saském tažení do Prahy vtrhli 14. února 1632 do Staré Boleslavi dva saští důstojníci s vojáky a kromě jiných cenností uloupili i posvátné Palladium. Věnovali je pak plukovníku Vavřinci Hoffkirkovi, jenž nenáviděl Rodičku Boží a umínil si, že její obraz potupí. Dal 29. března na Staroměstském náměstí v Praze přímo proti Týnskému kostelu postavit šibenici a na ní oběsit jakéhosi tesařského tovaryše. Proti šibenici potom postavil dvě židle (pranýř) a na jednu z nich přibil Palladium hřebem. Dodnes je na krku Panny Marie na tuto událost památka, díra po hřebu, zakrytá šperkem. (Dobrý pozorovatel také zjistí, že Mariina tvář na reliéfu je zjizvená.) Palladium si pak Hoffkirk při ústupu saských odvezl jako válečnou kořist do Lipska, v oprávněné naději, že za ně dostane značné výkupné. Později, po šesti letech, mu za něj bylo vyplaceno na tu dobu neslýchané výkupné sto tisíc zlatých. (Pro srovnání, o jakou hodnotu šlo: menší panství se zámkem, lesy a polnostmi se dalo v té době koupit za pět tisíc zlatých.) Po vykoupení bylo Palladium slavnostně vráceno do Staré Boleslavi 12. září 1638 za účasti císaře Ferdinanda III., pražského arcibiskupa Arnošta Vojtěcha z Harrachu a velkého množství poutníků. Po návratu Palladia bylo ve Staré Boleslavi opět zaznamenáno mnoho zázračných vyslyšení a uzdravení.\nJiž o rok později, 1639, však do Staré Boleslavi vtrhli Švédové. Švédský vojevůdce Johan Banér nechal mnoho zdejších domů zbořit a zbudovat z nich opevnění. Chrámy nejprve z větší části ušetřil, jen severní věž kostela sv. Václava byla ubourána, vysypána sutí a na ní instalována děla proti Brandýsu, ale 27. června byly také svatyně vyloupeny a oltáře zcela zničeny. Palladium a klenoty z chrámu Nanebevzetí Panny Marie se díky prozíravé opatrnosti děkana Bílka podařilo včas přenést do Prahy. Brigita z Lobkovic je odvezla do Vídně císařovně Marii Anně, dceři španělského krále Filipa III. a manželce Ferdinanda III., která nechala reliéf ozdobit materiály dovezenými ze španělských držav v Indii, perlami, korunkou a trůnkem z ebenu, zlata, perel a velkých smaragdů. Po té, co odtáhla švédská vojska v roce 1640, zůstávalo Palladium stále ve Vídni. To však neodrazovalo poutníky do Staré Boleslavi, kteří nadále přicházeli na velkolepé poutě, jako například tu od 7. do 8. září, kdy se celou noc střídala kázání, zpěvy a modlitby před osiřelým oltářem. Až po osmi letech, po korunovaci Ferdinanda IV. českým králem, bylo na prosbu těžce nemocné císařovny Marie Anny předáno pražskému arcibiskupovi Arnoštu z Harrachu se žádostí o slavnostní navrácení na původní místo. A tak byl 19. srpna 1646 vypraven velkolepý průvod z Prahy, ze všech pražských kostelů prý vycházeli poutníci k chrámu sv. Víta, od něhož se průvod v čele s Palladiem vydal do Staré Boleslavi. Když se o dva roky později začali blížit k Čechám Švédové, bylo Palladium opět převezeno do Prahy a uloženo v chrámu sv. Víta, v důvěře, že tam nepadne tak lehko do rukou nepřítele. Když se švédský generál Wrangel dostal se svým vojskem až k Plzni, připojil se k němu plukovník Arnošt z Ottowaldu a prohlásil, že za příslušnou odměnu mu prozradí, jak snadno obsadit Prahu. Generál přistoupil na jeho návrh a 25. července byl tři hodiny cesty od Prahy a krátce po půlnoci se mu pak skutečně podařilo vniknout mezerou v hradbách do města. Švédové se zmocnili Hradčan a Malé Strany, plenili zde tři dny a neušetřili ani chrám sv. Víta. Palladium však v jejich rukou nezůstalo dlouho. Velkou zásluhu na tom měla opět Brigita z Lobkovic, která se dobře znala se švédským velitelem Karlem Gustavem. Obrátila se na něho a vyložila mu, jak velice by se zavděčil nové císařovně Marii Leopoldině, kdyby jí staroboleslavský obraz věnoval. Karlu Gustavovi, který právě jednal s císařem o míru, se tato rada zalíbila a tak se Paladium ocitlo opět ve Vídni. Císařští manželé je vděčně přijali a umístili ve své kapli. Brzy po uzavření vestfálského míru, kterým třicetiletá válka skončila, začala jednání o navrácení Palladia do Staré Boleslavi. Na nátlak arcibiskupa a vlivných šlechticů se císař Ferdinand rozhodl Palladium vrátit. Uspořádána k tomu byla opět velkolepá pouť a 8. září 1650 Palladium stanulo definitivně na oltáři chrámu ve Staré Boleslavi. Cestou z Vídně do Prahy projíždělo Palladium také Jindřichovým Hradcem, kde k této příležitosti složil a provedl Adam Michna z Otradovic (1600–1676) novou píseň oslavující Pannu Marii (uvedena níže). Když hrozilo roku 1662 nebezpečí vpádu tureckých vojsk, bylo Palladium ukryto v Praze. Také roku 1774, když hrozilo vypuknutí další války, bylo ukrýváno v Praze. Roku 1778 Palladium přečkalo pruské nebezpečí v úkrytu na faře v Berouně.\n\nS ukončením dlouhých válečných útrap a plným nástupem barokní kultury začíná také období největšího rozkvětu staroboleslavského mariánského kultu. V letech 1674–1680 byla na cestě z Prahy do Staré Boleslavi vystavěna Via Sancta (Svatá cesta) neboli Via Maria, čítající čtyřiačtyřicet výklenkových kaplí, vzdálených od sebe přibližně čtyři sta metrů, tj. na délku Karlova mostu, a ozdobených mariánskými a svatováclavskými motivy. Po této cestě podle pověsti vezli 4. března v roce 932 (resp.938) mrtvé tělo knížete Václava z Boleslavi do Prahy. V 18. století byl okolo chrámu Nanebevzetí Panny Marie vybudován ambit, dostavěna jižní věž a upraveno západní průčelí dle návrhu architekta Kiliána Ignáce Dientzenhofera.\n\nPo zrušení řádu jezuitů v Českých zemích roku 1773 pečovala o Palladium opět naplno staroboleslavská kapitula. Císař Josef II. sice veřejné poutě dočasně zakázal, ale po jeho smrti byly znovu obnoveny.\nJak uvádějí očitá svědectví, 22. ledna 1833 uprostřed noci nad chrámem Panny Marie náhle vzplanula jakási tajemná zář a tento jev trval asi dvě hodiny. Opakovalo se to 3. března 1834. Svědkové vstupovali plni úžasu do chrámu ve snaze dopátrat se zdroje této záře, ale na nic se nepřišlo. Nebylo to ostatně poprvé, nejznámější takové osvětlení bylo zaznamenáno už v noci ze 14. na 15. srpna 1639.\n\nPodnícení nového zájmu o Palladium mezi katolíky nastal po roce 1918 s obnovením české státnosti. Osobnostmi, které se v této době zasloužily o rozvoj poutního místa, byly mimo jiných kanovníci Málek a prelát Jan Pauly, farář na Smíchově. Pauly pověřený správou kapituly po pozemkové reformě inicioval celkovou obnovu staroboleslavských kostelů či založení Matice staroboleslavské. Tyto aktivity směřovaly zejména k důstojné oslavě svatováclavského milénia v roce 1929 (1000. výročí světcova úmrtí), která byla v Boleslavi neoddělitelně spjata také s Palladiem. Právě v miléniovém roce 1929 se kostela Panny Marie ujímá nově řád redemptoristů. Ti šířili kult Palladia v celé zemi mimo jiné i vydáváním Staroboleslavského věstníku a počet poutníků tak stále rostl. Jejich snaha směřovala k dalšímu velkému staroboleslavskému výročí, totiž k roku 1938, kdy se zde slavilo třísté výročí (1638) návratu milostného obrazu po saském uloupení.\n\nStále větší pozornost Čechů k Palladiu také soustředily obavy o budoucnost Československa, ohrožovaného nacistickým Německem. Pouti do Staré Boleslavi získávaly stále více manifestační charakter. Hlavní jubilejní slavnosti Palladia se roku 1938 konaly 7.–11. září. Paladium bylo na několik dní převezeno slavnostní kolonou do Prahy na Vyšehrad a odtud na Staroměstské náměstí a do Týnského chrámu. Oslav se zúčastnilo přes sto padesát tisíc lidí. Slavnost také přenášel československý rozhlas. Poutě do Staré Boleslavi pokračovaly i po zabrání Československa od března do září 1939. V obavě před Němci bylo tehdy Palladium tajně ukryto a nahrazeno kopií. Nacisté po něm údajně usilovně pátrali a říká se, že měli v plánu zničit celou Starou Boleslav. Z úkrytu bylo Palladium vyjmuto den před začátkem slavností na poděkování Panně Marii za ochranu země a osvobození Československa, které se konaly do 24. června do 1. července 1945. První zastávkou byl kostel sv. Cyrila a Metoděje v Karlíně, kde již od čtvrté hodiny ranní čekali lidé na jeho přivezení. Další zastávkou byl Plečnikův vinohradský chrám Nejsvětějšího Srdce Páně, kde nové tisíce věřících vítaly Ochránkyni a její posvátný obraz. K večeru pak byl obraz převezen do kostela sv. Václava na Smíchově a následující den do Vincentina, ústavu slepců, do nemocnice apod. Chrám sv. Antonína v Holešovicích byl Palladiu vyhrazen další den. Slavnost vyvrcholila uctíváním u sv. Ignáce na Karlově náměstí.\n\nNaposledy Palladium opustilo Boleslav nedobrovolně v době komunistického teroru. V dubnu 1950 komunisté zrušili (spolu se všemi spolkovými mužskými církevními organizacemi v Akci K -kláštery) redomptoristickou kolej a reliéf byl po čase uložen v depozitáři banky, odkud se do Staré Boleslavi znovu vrátil r.1968.\n\nTehdy byl vystaven originál volně přístupný na hlavním oltáři Mariánského chrámu na tehdejším Václavském (dnes Mariánském) náměstí, bez dozoru.\n\nV neděli 28. září 2014, přesně na den pět let po návštěvě svatého otce Benedikta XVI. v chrámu sv. Václava a na Proboštské louce (kde celebroval jubilejní mši pro 50 000 poutníků), byla v rámci Svatováclavské poutě provedena na velkolepé mši na Mariánském náměstí korunovace Palladia země České třemi korunkami, posvěcenými v Římě Svatým otcem Františkem.\n\nKopie (autorizovaná) „Palladia země České“ byla vystavena spolu s originálem lebky svatého Václava na hlavní mešní tribuně na Mariánském náměstí při Národní svatováclavské pouti v pondělí 28. září 2015.\n\nDne 8. července 2015 bylo Palladium rozhodnutím vlády zařazeno s účinností od ledna 2016 na seznam národních kulturních památek.\n\nMalý kovový reliéf má rozměry 19 × 13,5 cm. Metalografická analýza prokázala složení: 90–95 % mědi, 4–9 % zlata. Ve své dnešní podobě reprodukuje ikonografický typ Svatovítské madony. Jeho možný vznik odborníci kladou do poměrně velkého rozpětí 80. let 14. století až doby kolem roku 1500.\n\nPíseň se zpívala 17. srpna 1650 v Jindřichově Hradci, odkud autor pocházel a kde celý život působil, při převozu zázračného obrazu P. Marie staroboleslavské – Palladia Země české – z Vídně do Staré Boleslavi. Zpívala se porůznu až do 19. století. (Titul třidcatina znamená třicátý den po smrti, kdy končí doba předepsané smuteční lhůty.)\n\nAdam Michna z Otradovic\n\nStaročeská třidcatina. Aneb slavnost nanebevzetí Panny Marie\n\n\n\n"}
{"id": "246282", "url": "https://cs.wikipedia.org/wiki?curid=246282", "title": "Ptolemaios II. Filadelfos", "text": "Ptolemaios II. Filadelfos\n\nPtolemaios II. zvaný Filadelfos („milující sestru“) , 309 – 246 př. n. l.) byl synem zakladatele Ptolemaiovského Egypta Ptolemaia I. Sótéra a královny Bereniké I. Měl nevlastního bratra Ptolemaia Kerauna, který vládl od roku 281 př. n. l. v Makedonii a zemřel během nájezdů Keltů na Balkán v letech 280 – 279 př. n. l.\n\nPtolemaios II. začal nejprve vládnout jako spoluvladař svého otce Ptolemaia I. mezi lety 288 – 285 př. n. l. a udržovat výstavní palác v Alexandrii.\n\nBěhem své vlády vedl Ptolemaios II. několik válek. Roku 274 př. n. l. vyhlásil Magas ze Cyrenaiky otevřenou válku svému nevlastnímu bratrovi, a seleukovský král Antiochos I. Sotér, toužící po oblastech Sýrie a Palestiny zaútočil na Egypťany a rozpoutal tak první syrskou válku, která trvala dva až tři roky. Nápor Antiocha I. Sotéra však byl odražen a Ptolemaiovci díky svému vítězství ještě více utužili svůj vliv v oblasti Levanty. Egyptská sféra vlivu se dále ještě rozšířila o Kykladské a Samothrácké ostrovy v Egejském moři a přístavy na pobřeží Kilíkie, Pamphylie, Likye a Karie. Avšak porážka, kterou egyptské loďstvo urtpělo od makedonského krále Antigona II. Gonata u ostrova Kós mezi léty 258 – 256 př. n. l. přerušila egyptskou nadvládu v oblasti Egejského moře.\n\nBěhem druhé syrské války vedené se seleukovským vládcem Antiochem II. Theem (vedené někdy po roce 260 př. nl. l.) Prolemaios II. utrpěl ztrátu egyptských držav na maloasijském pobřeží a nakonec souhlasil s mírem s Antiochem II., který se tak oženil Ptolemaiovou dcerou Bereniké.\n\nPtolemaiova první manželka, Arsinoe I., dcera jednoho z diadochů Alexandra Velikého Lýsimacha, byla matkou jeho legitimních potomků. Poté, co Ptolemaios II. Arsinoe I. vyhnal se oženil se svou sestrou Arsinoe II., která byla vdovou právě po bývalém tchánovi Ptolemaia II. Lýsimachovi. Podle egyptských tradic ještě z předhellénských dob byl královský incest přijatelný, avšak Řekům připadal nechutný. Ptolemaios to však udělal z praktických politických důvodů, kdy se potřeboval více přiblížit většinovému egyptskému obyvatelstvu. Dobové prameny popisují kvetoucí lesk a nádheru alexandrijského dvora Ptolemaia II. Král nechal své rodiče zbožštět, stejně tak coby „Filadelfos“ i svou sestru-manželku Arsinoe II. po její smrti kolem roku 270 př. n. l.. Přívlastek „Filadelfos“ byl v pozdější době užíván pro odlišení Ptolemaia II., ale správně měl náležet Arsinoe II. a nikoliv Ptolemaiovi.\n\nKallimachos z Kyrény, správce alexandrijské knihovny, Theokritos a další řečtí básníci a literáti proslavili ptolemaiovský rod. Sám Ptolemaios II. byl zapáleným do rozšiřování alexandrijské knihovny a podporovatelem vědeckých bádání. Také vlastnil několik exotických zvířat, které si nechal přivézt do Alexandrie. I přes jeho nadšení do hellénské kultury přijal Ptolemaios II. egyptské náboženské představy a egyptskému náboženství dále pomáhal se vzpružit v protikladu k rozpínajícímu se řeckému vlivu.\n\nPodle Plinia staršího Ptolemaios II. napsal odeslal svého vyslance jménem Dionýsios k Morjskému dvoru v Indii, pravděpodobně ke králi Ašókovi.\n\nPtolemaios II. je také zmíněn v Ašókových Ediktech, jako příjemce buddhistického proselytismu, ačkoliv se žádný západní historický záznam nedochoval.\n\n\n\n"}
{"id": "246286", "url": "https://cs.wikipedia.org/wiki?curid=246286", "title": "Biskupské gymnázium v Ostravě", "text": "Biskupské gymnázium v Ostravě\n\nBiskupské gymnázium v Ostravě je všeobecné gymnázium zřízené a provozované biskupstvím ostravsko-opavským. Nabízí čtyřletý a osmiletý studijní program. Jeho cílem je příprava studentů na vysokoškolské studium a výchova studentů podle morálních zásad a hodnot. Má kapacitu 360 žáků.\n\nBiskupské gymnázium v Ostravě zahájilo výuku ve školním roce 1991/1992 tehdy ještě jako Církevní gymnázium a zřizovatelem bylo Arcibiskupství olomoucké. Se vznikem Biskupství ostravsko-opavského (1996) došlo ke změně zřizovatele a přejmenování gymnázia na současný název.\n\nDo školního roku 2005/2006 byl na škole pouze osmiletý studijní cyklus. Od školního roku 2006/2007 byl otevřen 1. ročník čtyřletého studijního cyklu gymnázia. Od školního roku 2009/2010 byly již otevřeny všechny ročníky čtyřletého studijního cyklu a kapacita byla navýšena na 360 žáků. Během prázdnin mezi školními lety 2012/2013 a 2013/2014 proběhla rozsáhlá rekonstrukce školy - byla kompletně vybudována nová sociální zařízení, nová tělocvična a nová okna, škola byla zateplena a dostala novou fasádu.\n\nGymnázium má čtyřletý a osmiletý studijní program.\n\n\nŠkola svým studentům nabízí studium nepovinných předmětů, např.:\n\nŠkola se aktivně účastní různých akcí a soutěží, jako je:\n\nŠkola sama pořádá řadu akcí:\n"}
{"id": "246288", "url": "https://cs.wikipedia.org/wiki?curid=246288", "title": "Konvikt", "text": "Konvikt\n\nKonvikt (lat. \"convictorium\", z lat. \"convivere\" – „žít ve společenství“) obecně označuje společný domov s nějakým duchovním programem. Může se jednat například o internát pro studenty klášterních škol, či přípravku na studium kněžství (tzv. teologický konvikt), v němž povinně (biskup po zralé úvaze může kandidátovi tento rok prominout a poslat jej rovnou studovat seminář) tráví rok uchazeči o vstup do diecézních kněžských seminářů v Praze (Arcibiskupský seminář v Praze) nebo Olomouci (Arcibiskupský kněžský seminář).\n\n"}
{"id": "246290", "url": "https://cs.wikipedia.org/wiki?curid=246290", "title": "Ptolemaios III. Euergetés", "text": "Ptolemaios III. Euergetés\n\nPtolemaios III. zvaný Euergetés („dobrotivý“) byl třetí faraon z dynastie Ptolemaivců, vládnoucí v letech 246 - 222 př. n. l., také možno napsat Ptolemaios III. Euergetés I. Ptolemaios III. byl nejstarším synem Ptolemaia II. a jeho první manželky Arsinoe I. Vládnout začal po smrti svého otce roku 246 př. n. l..\n\nNejznámějším počinem jeho vlády byla invaze do oblasti severní Sýrie, kterou uskutečnil po vraždě své nejstarší sestry Bereniké. Během této války - třetí syrské války - Ptolemaios III. obsadil Antiochii (podle nedávno objevených zdrojů psaných klínovým písmem) a nakonec dosáhl Babylónu.\n\nPtolemaios III. Euergetés jako vládce podpořil přeložení židovského Starého zákona do řečtiny, známého jako Septuaginta. Ptolemaios III. také založil chrám Serapeum v Alexandrii\n\nKrál se někdy kolem let 244 - 243 př. n. l. oženil s Bereniké ze Cyrenaiky a měl s ní Arsinoe III. a budoucího faraona Ptolemaia IV. Filopatóra. Ptolemaios III. byl odpovědný za první známý příklad vydání série Bilingvinních dekretů vytesaných na velkých kamenných blocích ve třech písmech. Stéla Ptolemaia III. je vyryta na Kanopuském kameni z roku 238 př. n . l. Další takové známé je Memfiská stéla, nebo také Memfiský dekret, nesoucí na sobě \"Memfiský dekret\", přibližně z roku 218 př. n . l., vydaný Ptolemaiem IV. Filopatórem a slavná Rosettská deska, vyrobená za vlády Ptolemaia V. roku 196 př. n. l..\n\nPtolemaiův dekret z Kanopuského kamene na sobě nese kněžské příkazy a vzpomínky na jeho dceru Bereniké. Avšak dvě z celkem šestadvaceti řádků psaných hieroglyfy používají přestupný rok přidaný k egyptskému kalendáři o 365 dnech a přiřazené změny ve svátcích.\n\n\n\n"}
{"id": "246295", "url": "https://cs.wikipedia.org/wiki?curid=246295", "title": "Bøsdalafossur", "text": "Bøsdalafossur\n\nBøsdalafossur je vodopád na Faerských ostorvech. Jeho zdrojem je krátký potok Bøsdalaá tekoucí z jezera Sørvágsvatn do Atlantského oceánu. Výška vodopádu je 32 metrů.\n"}
{"id": "246297", "url": "https://cs.wikipedia.org/wiki?curid=246297", "title": "LSB", "text": "LSB\n\nLSB je zkratka pro: \n\n"}
{"id": "246302", "url": "https://cs.wikipedia.org/wiki?curid=246302", "title": "Haná (řeka)", "text": "Haná (řeka)\n\nHaná je řeka protékající Jihomoravským, Olomouckým a Zlínským krajem v České republice. S délkou 54 km je v oblasti střední Moravy druhým nejdelším přítokem řeky Moravy po řece Bečvě.\n\nNázev řeky Hané byl v minulosti bez jakýchkoliv jazykových dokladů odvozován od přídavného jména \"hajná\", tedy řeka protékající háji. Germanista a literární vědec Ernst Schwarz ještě ve 30. letech 20. století odvozoval označení řeky od slovanských slov \"ganu\" či \"goniti\" (hon a honiti), ovšem nevylučoval již předslovanský původ tohoto hydronyma. V roce 1961 již Schwarz odvozoval název řeky od germánského výrazu \"gana\" ve významu bohatý, hojný. Václav Polák v roce 1942 spojoval označení Hané s předindoevropským slovem \"gana\", kterému přikládal význam řečiště či bystřina a poukazoval na keltský původ tohoto slova. Předslovanský původ výrazu Haná pak připouštěl i jazykovědec Vladimír Šmilauer. Etymologie tohoto slova tak dosud není přesvědčivě uzavřena.\n\nZdrojnicemi této řeky jsou říčky Malá Haná a Velká Haná, které pramení na Drahanské vrchovině. Jejich soutokem v obci Dědice (část Vyškova) vzniká tok řeky Hané. Do Moravy se vlévá zprava u Hradiska na severozápadě Kroměříže.\n\n\nHlásný profil:\n"}
{"id": "246306", "url": "https://cs.wikipedia.org/wiki?curid=246306", "title": "Jacky Ickx", "text": "Jacky Ickx\n\nJacques Bernard Ickx (* 1. ledna 1945, Brusel) je belgický motocyklový a automobilový závodník a bývalý pilot Formule 1. V letech 1966–1979 působil ve Formuli 1, kde ve 116 Velkých cenách dosáhl 25 pódiových umístění, z toho osmi vítězství, dvakrát (1969, 1970) byl vicemistrem světa. Je šestinásobným (1969, 1975–77, 1981, 1982) vítězem závodu 24 hodin Le Mans.\n\nJacky Ickx je synem známého belgického motoristického novináře a taktéž bývalého závodníka Jacquesa Ickxe. Do motoristického sportu vstoupil v roce 1963, o dva roky později se na motocyklu Zündapp stal mistrem Belgie v trialu.\n\nJacky Ickx je také několikanásobným účastníkem rallye Dakar. V roce 1983 ji s hercem Claudem Brasseurem na voze Mercedes 280G vyhrál. V letech 1986 a 1989 skončil s vozy Porsche 959 a Peugeot 405 T16 na druhém místě.\n\n\n"}
{"id": "246313", "url": "https://cs.wikipedia.org/wiki?curid=246313", "title": "Robot Emil", "text": "Robot Emil\n\nRobot Emil byl jeden z prvních dětských (žánr sci-fi) televizních seriálů Československé televize, který spatřil světlo světa na počátku 60. let 20. století. Jednalo se o hraný seriál, kde hlavní humorně pojatou postavou byl roztomilý robot Emílek, kterého hrál Jiří Šašek v legračně pojaté masce. Jeho tvůrce a protihráče \"mechanika Karla\" pak ztvárnil herec Antonín Šůra (což byl tehdy poměrně známý herec, známý je například z filmu \"Hrátky s čertem\", kde hrál postavu božího anděla). Seriál byl sice velice naivní a i mírně poplatný době svého vzniku, občas zabředával do mírné komunální satiry, ale ve své době byl dětmi (a nejen jimi, ale i mnohými dospělými) velice oblíbený zejména pro svůj neotřelý naivisticko-recesistický až parodicky pojatý humor.\n\nRobot Emil rovněž v roce 1961 vycházel jako komiks v časopisu ABC. Autorem scénáře byl stejně jako u televizního seriálu Jiří Melíšek, kreslil Jiří Winter Neprakta.\n\n\n\n\n"}
{"id": "246319", "url": "https://cs.wikipedia.org/wiki?curid=246319", "title": "Grand Prix Drivers' Association", "text": "Grand Prix Drivers' Association\n\nGrand Prix Drivers' Association (Asociace jezdců Grand Prix - GPDA) má jako hlavní náplň své činnosti řešení otázek bezpečnosti na tratích. V jejím čele stojí tři ředitelé, kterými v současnosti jsou Pedro de la Rosa, Jenson Button a Sebastian Vettel.\n\nGPDA byla založena 11. května 1961 a nejvíce aktivní byla v šedesátých a sedmdesátých letech. Hlavním cílem bylo zlepšit bezpečnostní předpisy. A tak během roku 1963 byly povinně předepsány nehořlavé kombinézy, přilby a na tratích byla zavedena vlajková signalizace. Od roku 1969 se používají hasicí přístroje ve voze a o rok později mizí z trati balíky slámy, které nahrazuje svodidlo. Bezpečnost na tratích byla často na seznamu jednáni GPDA a několikrát to vedlo k bojkotům na tratích jako Spa-Francorchamps v roce 1969 a na Nürburgringu v roce 1970 a v roce 1976.\n\nDalším krokem vpřed byla paradoxně opět smrt, tentokrát musel zemřít Jochen Rindt, jediný mistr světa in memoriam. Od tohoto okamžiku musela každá trať projít schválením komisařů FIA. Přesto se našli organizátoři, kteří se čas od času bezpečnostním požadavkům FIA vzepřeli. Smutným příkladem je Grand Prix Španělska 1975, tehdy jezdci odmítli kvůli nedostatečným bezpečnostním opatřením nastoupit do závodu, organizátoři pohrozili, že jim zabaví vozy. Jezdci nakonec podlehli nátlaku, nenastoupil jen Emerson Fittipaldi, ale už po 29 kolech musel být závod stejně zastaven. Stommelen vyjel z tratě a zabil pět diváků, stojících v zakázaném prostoru. Podobná situace se opakovala o rok později na starém Nürburgringu, přezdívaným Zelené peklo. Tehdy Niki Lauda neuhořel jen díky obětavé pomoci Merzaria, Ertla, Edwardse a Lungera, FIA tento okruh okamžitě z kalendáře F1 vyškrtla, protestovat už si netroufl nikdo.\n\nFIA začala přikládat bezpečnosti při závodech větší váhu, konstruktéři vozů museli upustit od mnohdy zajímavých technických řešení, přesto se znovu na tratích umíralo. Jednou z příčin byl i fakt, že se po tratích pohyboval často nevyškolený personál z řad dobrovolníků, následky byly katastrofální. Tom Pryce při Grand Prix Jihoafrické republiky 1977 narazil do 19letého studenta Jansena van Vuurena, který vykonával službu traťového komisaře. Pryce byl při tomto incidentu zasažen hasicím přístrojem do hlavy a na místě zemřel. Japonský divák nepřežil při kolizi Villeneuva a Petersona v Grand Prix Japonska. Ronnie Peterson zemřel při nehodě v Monze, Patrick Depailler při testech Alfy Romeo na Hockenheimringu, Clay Regazzoni ochrnul po havárii v USA. FIA zareagovala tím, že na všech tratích zavedla povinnou lékařskou službu, kde sloužili specialisté na úrazy. Musely přijít další tragédie, aby se vyžadovala také přítomnost záchranného vrtulníku.\n\nKdyž už se zdálo, že situace je téměř dokonalá a GPDA pozvolna upadala a téměř zanikla, přišlo další kruté varování Grand Prix San Marina 1994. Po tragické smrti Ayrtona Senny a Rolanda Ratzenbergera na okruhu Imola, znovu jezdci navázali na tradice GPDA. GPDA i v současnosti bojuje především za bezpečnost pilotů a úzce spolupracuje s FIA.\n\nAsi největším sporem mezi GPDA a FIA byla situace kolem Grand Prix USA 2005, kdy se na Michelin, jež ze závodu odstoupil z bezpečnostních důvodů, snesla ze strany FIA vlna kritiky.\n"}
{"id": "246320", "url": "https://cs.wikipedia.org/wiki?curid=246320", "title": "Holenice (brnění)", "text": "Holenice (brnění)\n\nHolenice je část brnění, která chrání spodní část nohy, holeň.\n\nZpravidla v párech, holenice mohou být vyhotoveny z různých materiálů od vycpané látky až po ocelové pláty. Některé druhy chrání pouze spodní část holení, tzv. poloholenice a některé naopak sahají až ke stehnům.\n\nHolenice jsou většinou k nalezení jako část brnění těžké pěchoty, obvykle od dob antiky. Řečtí těžkooděnci (hoplité) nosili bronzové holenice na obou nohách. Triarii, lépe vybavení římští vojáci, nosili holenice i na stehnech. Principes a Hastati často nosili jen jednu holenici na levé noze, nebo žádnou. Římští centurioni měli standardizované holenice římských standardních uniforem. Později Imperiální Legionáři nenosili holenice, jen jejich centurioni.\n\nVe středověku se holenice vyvinuly tak, aby chránily i zadní část nohou, tyto byli nazývány plnými holenicemi.\n\nHolenice byly také zmíněny ve svědectví o Goliášovi, jako součást jeho brnění při souboji s mladým Hebrejským pastýřem, Davidem.\n"}
{"id": "246322", "url": "https://cs.wikipedia.org/wiki?curid=246322", "title": "Martin Porubjak", "text": "Martin Porubjak\n\nMartin Porubjak (18. května 1944 Bratislava – 27. března 2015 Brno) byl slovenský dramaturg, dramatik, scenárista, překladatel, divadelní a filmový režisér, politik.\n\nAbsolvoval dramaturgii a divadelní vědu na Vysoké škole múzických umění v Bratislavě. Poté působil v bratislavském Divadle Na korze, které ovšem bylo po krátké době rozpuštěno. Pracoval následně v Ústavu slovenské literatury Slovenské akademie věd a v Osvětovém ústavu v Bratislavě. K divadlu se vrátil roku 1983, kdy nastoupil do Divadla SNP v Martinu. Od roku 1990 byl dramaturgem v Slovenském národním divadle a od roku 1990 rovněž vyučoval na Divadelní fakultě VŠMU v Bratislavě.\n\nPo sametové revoluci patřil mezi zakladatele hnutí Verejnosť proti násiliu (VPN). Od 28. srpna 1991 do 24. června 1992 působil jako první místopředseda slovenské vlády Jána Čarnogurského v rámci československé federace. Po rozpadu VPN přešel do nástupnického subjektu Občianska demokratická únia-VPN (později jen Občianska demokratická únia, ODÚ), jehož předsedou byl. Ve volbách v roce 1992 ovšem ODÚ neuspěla a Porubjak pak odešel z politiky.\n\nOd 9. listopadu 2005 byl vysokoškolským profesorem v odboru divadelní vědy a umění.\n\nZemřel v březnu 2015 v Brně.\n\nSlovenský prezident Andrej Kiska mu 7. ledna 2016 na Bratislavském hradě udělil in memoriam Řád Ľudovíta Štúra II. třídy.\n\n\n\n\n\n\nGoldoniáda - původně uváděným autorem byl \"Vladimír Strnisko\", když pod Porubjakovým jménem nebylo možné za socialismu jeho díla vůbec uvádět\n\n"}
{"id": "246336", "url": "https://cs.wikipedia.org/wiki?curid=246336", "title": "Násilí", "text": "Násilí\n\nNásilí je „záměrné použití nebo hrozba použití fyzické síly proti sobě samému, jiné osobě nebo skupině či společnosti osob, které působí nebo má vysokou pravděpodobnost způsobit zranění, smrt, psychické poškození, strádání nebo újmu“ (definice Světové zdravotnické organizace WHO).\n\nPozn. k definici: může se jednat i o použití verbálních prostředků se stejnými cíli a důsledky.\n\nDle WHO (Světová zdravotnická organizace, anglicky: World Health Organisation) existují dva způsoby rozdělení násilí:\n\nNásilí obrácené vůči sobě samému je jeden z nejzákladnějších druhů násilí. Tento druh vyjadřuje násilné chování člověka vůči sobě samému s úmyslným záměrem sebepoškození (nebo alespoň potenciálního sebepoškození).\n\nNásilí mířené vůči sobě samému může mít dvě formy:\n\nZáměrné sebepoškozování může být uskutečněno třemi typy násilí, případně jejich kombinací. Jedná se o násilí fyzické, psychické nebo deprivaci. Rizikovou skupinou jsou převážně děti a adolescenti. Pod záměrné sebepoškozování se řadí i poruchy příjmů potravy jako je anorexie či bulimie. Tyto poruchy jsou časté zejména u dospívajících dívek a u žen.\n\nSebevražda (suicidium) je útok člověka proti vlastní osobě s rozdílným stupněm úmyslu zemřít. Tento čin má v mnohých případech fatální následky. Dokonané sebevraždě předchází nejprve sebevražedné myšlenky a pokusy o sebevraždu.\n\nVznik sebevraždy může být zapříčiněn mnohými faktory, například psychickými, fyzickými, rodinnými apod.\n\nInterpersonální násilí je násilí zahrnující domácí násilí (nesexuální povahy), sexuální napadení a pronásledování. Dle WHO většina agresorů interpersonálního násilí spadá do věkové kategorie 15 - 44 let. Interpersonální násilí na dětech i dospělých je závažnou formou kriminality.\n\nKolektivní násilí může být definováno jako \"použití násilí lidmi, kteří si považují za část skupiny (prozatímní nebo permanentní), proti jiné skupině lidí za účelem dosažení politických, ekonomických či sociálních cílů\". Subjektem kolektivního násilí, na rozdíl od předešlých kategorií násilí, je větší skupina lidí (stát, politická strana nebo teroristická organizace).\n\n\nVýskyt kolektivního násilí je pravděpodobnější v zemi, kde vládne autoritarismus nebo totalitarismus; např. podle marxistů je násilí obecně výsledkem třídních zájmů, které jsou zároveň podporovány vládou. S demokratickým politickým režimem míra kolektivního násilí obecně ubývá (avšak jenom uvnitř státu, demokratické vlády často používají násilí proti vnějším nepřátelům).\n\n\"Kulturní přesvědčení a obyčeje, například jižanská citlivost na zbraně a čest nebo irská záliba v nezřízeném pití, vysvětlují, proč některé regiony a skupiny vykazovaly vraždy a tělesná ublížení vždy ve vyšší míře.\"\n\nDůvodem násilí může být příslušnost k odlišnému náboženství, případně také ateismus (ze strany fanatických věřících) anebo naopak náboženská víra (ze strany militantních ateistů).\n\nRasismus\n\nV 16. století celkový počet zahynulých během ozbrojených konfliktů byl 1,6 mil., v 18. století 7,0 mil. a v 19. století 19,4 mil. Dvacáté století lze považovat za nejdrastičtější období v dějinách lidstva. Podle hodnocení odborníků 191 mil. lidí zemřelo přímo či nepřímo v důsledku ozbrojených konfliktů, přičemž víc než polovina byly civilní osoby. Hladomor související s válkou nebo genocida si vyžádaly životy 40 mil lidí ve 20. století.\n\nV roce 2000 přes 300 000 lidí zemřelo následkem ozbrojených konfliktů. Poměr úmrtí ve vyspělých zemích se pohybuje kolem 1:100 000, v rozvojových zemích dosahuje až 6,2:100 000 (nejvyšší poměr 32:100 000 je v Africe).\n\nBěhem vojenských konfliktů se dětská úmrtnost vždy zvětšuje (příčinou je neposkytování preventivní péče a následující rozšíření epidemií takových nemocí jako spalničky, tetanus a difterie). Podle dat Dětského fondu OSN v době od 1960 do 1986 došlo ke snížení dětské úmrtnosti ve všech zemích Jižní Afriky až na Angolu a Mosambik, kde konflikty pokračovaly. Během války v roce 1994 v Bosně a Herzegovině se míra dětské úmrtnosti zvětšila dvakrát; bylo očkováno o 35% méně dětí než před začátkem ozbrojeného konfliktu.\n\nZvětšení rizika onemocnění během ozbrojených konfliktů obvykle vzniká v důsledku\n\n\nFyzické násilí je forma násilí zahrnující \"facky, rány pěstí, kopání, tlučení hlavou (např. o stěnu, topení), rdoušení, tahání za vlasy, bití nějakým předmětem\" či jiné fyzické útoky. Může být namířeno jak proti člověku, tak proti zvířeti. Fyzické násilí je nezávažnějším aspektem domácího násilí, u kterého může také docházet ke svazování, přinucení k použití drog apod., kdy agresor ani nemusí obětí fyzicky ublížit.\n\n\nTermín sexuální (nebo sexualizované) násilí označuje jakékoliv narušování intimity či osobních hranic s cílem demonstrovat svoji moc, ponížit či degradovat.\n\nSvětová zdravotnická organizace (WHO) definuje sexuální násilí jako \"jakékoliv sexuální jednání zahrnující pokusy o dosažení sexuálního styku, nežádoucí sexuální poznámky a návrhy, činy směřující k obchodování či jinak namířené proti sexualitě jedince, které využívají nátlak\". Pod sexuální násilí spadají i případy, kdy druhá osoba není schopná dát souhlas k pohlavnímu styku (jazyková bariéra, intoxikace, spánek apod.).\n\nSexuální násilí se vyskytuje v mnoha formách, některé jsou trestně postižitelné, některé jsou společností přímo tolerovány.\n\n\n\nZávaznost psychických následků záleží na charakteru jedince, okolnostech, za kterých sexuální násilí proběhlo, reakci rodiny apod. Psychické násilí se rozdělují do dvou skupin - bezprostřední a dlouhodobé:\n\nK sociálním následkům se řadí zhoršení vztahů (rodinné, kamarádské, partnerské), omezení kontaktů se svými blízkými (rozvod, odchod od rodičů apod.), snížení pravděpodobnosti partnerského vztahu či manželství. Také může nastat změna v chování a zvycích oběti počínaje poruchami stravovacích návyků (např. přejídání se nebo naopak hladovění) až po užití drog a jiných návykových látek. Oběti znásilnění mají třináctkrát vyšší pravděpodobnost podlehnutí alkoholismu a šestadvacetkrát podlehnutí drogové závislostí.\n\nFatální následky se nevyskytují tak často jako sociální, fyzické a psychické. Patří mezi něj např. sebevražda obětí, následné úmrtí novorozeněte počatého při znásilnění, úmrtí oběti po nelegálním potratu, úmrtí na AIDS nebo smrt obětí přímo při znásilnění.\n\nPřibližně 60% případů sexuálních znásilnění nejsou nahlášeny. Z těchto 60% jenom v 10% dojde k zadržení podezřelého a potom s osmiprocentní pravděpodobností je pachatel soudně stíhán. Jenom 4% případů skončí ukládáním trestu odnětí svobody a 3% násilníků skončí ve vězení.\n\nV České republice se nahlásí na policii pouhých 3-8% případů sexuálního násilí.\n\nDle výzkumu na vysokých školách v České republice v roce 2009 se ukázalo, že téměř 75% studentů a studentek zažilo projevy chování, které odpovídají definici sexuálního obtěžování, ale na dotaz, jestli sexuální obtěžování přímo zažili odpověděla kladně pouhá 3 procenta.\n\nMýty o znásilnění\n\n\"Motivem pachatele je sex, chtíč\" - ve skutečnosti je motivem mnohem častěji moc, pomsta (vztek) a sadismus\n\n\"Jde o sex\" - oběti sexuálního násilí jej vnímají spíše jako týrání a mučení\n\n\"Pachatel bývá podivínský samotář\" - může to být kdokoli\n\n\"Oběť si o to řekla\" - nikdy nenese zodpovědnost oběť, vždy násilná osoba. Nezáleží na vzhledu či chování oběti, nikdo nemá právo dopouštět se sexuálního násilí. \n\nPsychické násilí lze definovat jako násilí zahrnující \"zastrašování, psychický nátlak, vyhrožování, nadávání, vytváření pocitu viny, nevhodné zacházení, nerespektování přání, ponižování, snižování důstojnosti\". Psychické násilí často přerůstá do fyzického, takže vedle psychické újmy může dojít i k tělesnému ublížení na zdraví.\n\nPodle WHO každoročně ztratí život v důsledku násilí asi 1,6 milionu lidí a násilí patří mezi nejvýznamnější příčiny úmrtí lidí mezi 15 a 44 lety věku. V tomto věkovém intervalu způsobuje zhruba 14 % všech úmrtí mužů a 7 % všech úmrtí žen. Na každé úmrtí přitom připadá mnoho obětí násilí, které sice přežijí, ale jsou jim způsobeny závažné zdravotní, psychické a ekonomické problémy. Další velké ekonomické ztráty vznikají například ztrátou pracovního potenciálu obětí násilí nebo jako náklady na prevenci násilí a stíhání jeho pachatelů.\n\nNásilí bývá z uvedených důvodů v současnosti odsuzováno, považuje se však za legální a dovolené v určitých vymezených případech, např. v rámci bojových sportů nebo jde-li o nutnou obranu.\n\nJisté formy násilí je možné zobrazovat. Sledování násilí však posiluje násilnost.\n\n\n"}
{"id": "246338", "url": "https://cs.wikipedia.org/wiki?curid=246338", "title": "Malý Jenisej", "text": "Malý Jenisej\n\nMalý Jenisej, Ka Chem, Kyzyl Chem, Šišchid gol ( , tuvinsky \"Ка-Хем, Кызыл-Хем\", ) je řeka v Tuvinské republice v Rusku a v severním Mongolsku (Chövsgölský ajmag). Je 615 km dlouhá včetně delší zdrojnice Kyzyl Chem, která pramení v Mongolsku pod jménem Šišchid gol a 563 km včetně kratší zdrojnice Balyktyg Chem, která pramení v Tuvinské republice. Povodí má rozlohu 58 700 km².\n\nPramení v Darchatské kotlině na mongolské straně Sajanů pod jménem Šišchid gol. Pod tímto jménem protéká jezerem Dód Cagán núr. Na území Tuvinské republiky se pak nazývá Kyzyl Chem. Teče v úzké dolině. V korytě se vyskytují peřeje. Po soutoku s řekou Balyktyg Chem se konečně nazývá Malý Jenisej a protéká Tuvinskou kotlinou. U města Kyzyl se stéká s Velkým Jenisejem a vytváří Horní Jenisej (\"Ulug Chem\").\n\nNa dolním toku je možná vodní doprava.\n"}
{"id": "246341", "url": "https://cs.wikipedia.org/wiki?curid=246341", "title": "Rychleby", "text": "Rychleby\n\nNázev Rychleby může znamenat:\n\n"}
{"id": "246343", "url": "https://cs.wikipedia.org/wiki?curid=246343", "title": "Dauphin", "text": "Dauphin\n\nDauphin (výsl. [\"dófé\"]), někdy také Dauphin de France, byl šlechtický titul příslušející prvorozeným synům francouzského krále a následníkům francouzského trůnu. Titul se používal v letech 1350 až 1791 a 1824 až 1830.\nTitul \"dauphin\" je obdobou názvu „korunní princ“. Druhorození synové - v případě jejich úmrtí další mladší synové - francouzských králů získávali titul vévoda orléanský (franc. \"Duc d'Orléans\").\n\nTitul \"dauphin\" původně příslušel rodu hrabat z Viennois, a to již od 12. století. Název je odvozen od erbu rodu, na němž byl vyobrazen delfín. Titul Dauphin z Viennois používali členové rodu až do roku 1349, kdy Humbert II. prodal tento titul francouzskému králi Filipu VI. Podmínkou prodeje se stal králův slib, že titul bude od této chvíle příslušet vždy korunnímu princi a následníkovi francouzského trůnu. Prvním nositelem titulu se tak stal Filipův vnuk Karel V. Moudrý. Manželky následníků trůnu pak používaly titul \"dauphine\".\n\nNaposledy se titul dauphin oficiálně používal za vlády Karla X. v letech 1824 až 1830, kdy jej nesl jeho syn Ludvík Antonín, vévoda z Angoulême, pozdější „20minutový král“ Ludvík XIX.\n\nV současnosti se tento titul používá neoficiálně pro Ludvíka, vévodu Burgundského (*2010), syna hlavy rodu Bourbonů Ludvíka Alfonse, vévody z Anjou.\n\nJako Velký a Malý dauphin (francouzsky: \"le Grand Dauphin et le Petit Dauphin\") jsou označováni Ludvík Bourbonský z Viennois (20. dauphin) (syn Ludvíka XIV.) a jeho syn Ludvík Bourbonský z Viennois, vévoda burgundský (21. dauphin). Oba žili kratší dobu než tehdy vládnoucí král Ludvík XIV., a proto se ani jeden z nich nestal nikdy panovníkem. V době, kdy žili oba dva, bylo nutné je odlišit, a tak byli nazývání \"Velký\" a \"Malý dauphin\". Jean-Baptiste Lully pro příležitost křtin Velkého dauphina (známého před narozením pouze jako \"Ludvík, dauphin francouzský\") složil moteto Plaude Laetare Gallia (\"česky: Raduj se a zpívej, Francie\").\n\n"}
{"id": "246357", "url": "https://cs.wikipedia.org/wiki?curid=246357", "title": "Martin Gabriel", "text": "Martin Gabriel\n\nMartin Gabriel (* 17. srpen 1987, Trnava) je slovenský fotbalový obránce, momentálně působící v týmu Birżebbuġa St. Peters FC.\n\nS fotbalem začal v rodné Trnavě, kde byl až do roku 2004. Poté byl poslán do týmu FC Mistelbach, kde se ale za celou sezonu neuplatnil. Vrátil se tedy zpět do Trnavy, kde začal podávat standardní výkony, kterých si v létě 2007 všimla pražská Slavia a stáhla si ho do svého týmu. Zprvu nastupoval v třetiligové rezervě, po sérii zranění v obranných řadách Slavie byl však povolán do prvního týmu. Premiéru si odbyl v Poháru ČMFS, Slavia však podlehla divizní Líšni a sám Gabriel byl po zranění střídán ve 23 min. Po sezone ve Slavii zamířil opět na Slovensko, kde působil v SFM Senec a po roce zamířil na Maltu, kde působil v klubu Birżebbuġa St. Peters FC.\n"}
{"id": "246358", "url": "https://cs.wikipedia.org/wiki?curid=246358", "title": "Berberosaurus", "text": "Berberosaurus\n\nBerberosaurus („Berberský ještěr“) je rod abelisauroidního teropodního dinosaura, který žil na území dnešního Maroka v období spodní jury (stupně Pliensbach a Toark, asi před 185 miliony let).\n\n\"Berberosaurus\" je dosud nejstarším a nejprimitivnějším známým abelisauroidem a byl popsán na základě nekompletních poskraniálních pozůstatků objevených v pohoří Velký Atlas. Fosilie nedospělého (subadultního) typového exempláře byly zevrubně prozkoumány až při sérii expedic do pohoří Atlas na počátku desetiletí. Jak se zjistilo v průběhu výzkumu, fosilie byly poznamenány pozdější tektonickou aktivitou.\n\n\"Berberosaurus\" se pohyboval jako téměř všichni ostatní teropodi po dvou zadních končetinách. Nepatřil k velkým teropodům, jeho stehenní kost měřila odhadem 50,5 cm, což vypovídá o délce kolem 5 metrů (plně dospělý exemplář by však byl větší, délka by činila asi 6,2 metru). Gregory Paul odhadl v roce 2010 délku tohoto teropoda na 5 metrů a hmotnost na 300 kilogramů.\"Berberosaurus\" žil ve stejném ekosystému jako například sauropod \"Tazoudasaurus\" a další, dosud nepopsaný drobný marocký teropod (v současné době je zkoumán).\n\n"}
{"id": "246360", "url": "https://cs.wikipedia.org/wiki?curid=246360", "title": "Lukáš Kopřiva", "text": "Lukáš Kopřiva\n\nLukáš Kopřiva je český fotbalový obránce, momentálně působící v týmu FK Pardubice.\n\nS fotbalem začínal v Pardubicích, kde si jeho výkonů všimlo vedení pražské Slavie a v létě 2007 si ho přivedlo do týmu. Kopřiva nastupoval v třetiligové rezervě, má však za sebou už dvě soutěžní utkání za A-Tým, když poprvé nastoupil v 2.kole Poháru ČMFS při utkání Slavie ve Velkých Karlovicích.\n"}
{"id": "246363", "url": "https://cs.wikipedia.org/wiki?curid=246363", "title": "Kyselina oxaloctová", "text": "Kyselina oxaloctová\n\nKyselina oxaloctová je organická dikarboxylová kyselina. Deprotonovaná forma (OOC-CH-CO-COO) je známá pod názvem oxalacetát. Oxalacetát je intermediátem Krebsova cyklu, glukoneogeneze a je konečným produktem degradace některých aminokyselin.\n\nOxalacetát je posledním, konečným, meziproduktem před vytvořením citrátu. Vzniká oxidací S-malátu působením enzymu malátdehydrogenázy. Při této reakci se redukuje NAD za vzniku NADH + H.\nΔG°´ této reakce je rovno +27,9 kJmol, což rovnováhu posouvá výrazně ve směru reaktantů (S-malátu) a koncentrace oxalacetátu je oproti S-malátu výrazně nižší. Díky tomuto oxalacetát patří mezi hlavní regulátory citrátového cyklu.\n\nReakcí oxalacetátu s acetyl-CoA vzniká S-citryl-CoA. Enzymem této reakce je citrátsyntáza. S-citryl-CoA následně podléhá hydrolýze za uvolnění HS-CoA a vzniku citrátu. Reakce je stereospecifická a vzniká pouze (S) forma citrátu.\n\nOxalacetát, jako zásobní látka nebo meziprodukt, je využíván C (Hatch-Slackův cyklus) a CAM (CAM cyklus) rostlinami.V temnostní fázi fotosyntésy je CO vázán na fosfoenolpyruvát (PEP) a vzniká tak oxalacetát. Ve světelné fázi je pak CO uvolňován do chloroplastů a vázán na ribulósa-1,5-bisfosfát a souborem dalších následných reakcí tak vzniká glyceraldehyd-3-fosfát, který je dále přeměněn na cukry (sacharidy) a další organické látky (škrob, bílkoviny, …).\n\nOxalacetát je výchozí sloučeninou glukoneogeneze, na kterou se převádějí všechny produkty glykolýzy, laktát, pyruvát, metabolity citrátového cyklu a většina aminokyselin. Jediné aminokyseliny, které nemohou živočichové převádět na oxalacetát, jsou leucin a lysin, jejichž rozkladem vzniká pouze acetyl-CoA. Dále na glukosu se u živočichů nemohou převádět mastné kyseliny, které se také odbourávají hlavně na acetyl-CoA. Glycerol, jeden z konečných produktů metabolismu mastných kyselin, je převáděn na glukosu přes glycerolfosfát a oxalacetát tedy není meziproduktem. U rostlin však jsou mastné kyseliny přeměňovány v glyoxalátovám cyklu z acetyl-CoA na oxalacetát, takže lipidy mohou u rostlin sloužit jako zdroj uhlíku.\n\nPyruvát se na oxalacetát převádí působením enzymu pyruvátkarboxylasy.\n\nV následné reakci vzniká z oxalacetátu fosfoenolpyruvát působením enzymu fosfoenolpyruvátkarboxykinasy (PEPCK).\n\nFosfoenolpyruvát je poté mnoha dalšími reakcemi převeden na glukósu, která poté kondenzuje na glykogen, zásobní polysacharid všech živočichů.\n\nOxalacetát je konečným produktem při odbourávání některých aminokyselin, patřících mezi tzv. glukogenní. Glukogenní aminokyseliny jsou aminokyseliny, které se odbourávají na některé z produktů glykolýzy.Mezi kyseliny, které se odbourávají přímo na oxalacetát, patří pouze aspartát a asparagin. Ostatní glukogenní aminokyseliny se odbourávají na jiné produkty, které se mohou v případě potřeby na oxalacetát přeměnit.\n\n"}
{"id": "246368", "url": "https://cs.wikipedia.org/wiki?curid=246368", "title": "První balkánská válka", "text": "První balkánská válka\n\nPrvní balkánská válka (říjen 1912 - květen 1913) byla jednou z balkánských válek, která vypukla 8. října 1912. Balkánské země (Bulharské carství, Srbské království, Řecké království a Černohorské království) v ní vyhlásily válku Osmanské říši s cílem dobýt její balkánské území.\n\nBulharský car Ferdinand I. pochopil, že jeho země není schopna sama vyřešit své otázky budoucnosti cestou války. Ve všem je podřízena Osmanské říši, plánem Anglie, Německa, Rakousko-Uherska, Itálie , Ruska a sousedním zemím - Srbsku, Černé Hoře, Rumunsku a Řecku. V té době se v Evropě vyformovaly dvě seskupení:\n\nCentrální mocnosti, ovládané Německem se snažily získat si Osmanskou říši na svou stranu. Bulharsko se tedy nemohlo spoléhat na jejich podporu, a tak se car Ferdinand I. rozhodl pro pomoc od Ruska. Začátkem roku 1910 spolu s ministerským předsedou a ministrem zahraničních věcí Bulharska navštívil Petrohrad, aby tam s ruským carem Mikulášem II. podepsal vojenskou smlouvu. Smlouva však nebyla podepsána, protože se ruský car obával o ztrátu vlivu a důležitých průlivů Bospor a Dardanely na Balkánském poloostrově. Rusko proto doporučilo Bulharsku uzavřít svaz se Srbskem. Car Ferdinand I. se však potřeboval zajistit a v zemi vytvořit takovou vládu, která by Rusku vyhovovala a měla v ní plnou důvěru.\n\nDne 13. března 1911 vláda Alexandra Malinova podala demisi. Na postu předsedy vlády ho nahradil Ivan Gešov, který v parlamentu předsedal dvěma rusofilským stranám - Národní straně a progresivním-liberální straně.\n\nV červenci roku 1911 5. Národní shromáždění odhlasovalo změnu článku 17 Tărnovskej ústavy, který umožňoval carovi Ferdinandovi I. a vládě uzavírat mezinárodní smlouvy bez vědomí bulharského parlamentu, čímž se oslabila jeho možnost kontroly situace na Balkánském poloostrově.\n\nRakousko-Uhersko začalo hlouběji zajímat o situaci na Balkáně. Proto Rusko muselo urychleně zaujmout svou pozici a začalo podporovat protiturecké nálady v balkánských zemích. Navíc na podzim roku 1911 vypukla válka mezi Itálií a Osmanskou říší.\n\nDne 29. února 1912 podepsali Bulharsko a Srbsko tzv. Smlouvu a přátelství a spojení, která byla později doplněna o vojenskou konvenci (úmluvu). Smlouva měla tajný dodatek, který určoval rozdělení osvobozených území Bulharska (Thrákie) v případě úspěchu. Rozdělení území Makedonie bylo těžším oříškem. Jeho území se dělilo na spornou a nespornou zónu. Účastníci podpisového aktu se dohodli, že nesporná zóna připadne Bulharsku a o spornou se budou vést další rozhovory. Pokud ani v těchto rozhovorech nedosáhnou konsensu, navštíví ruského cara, který v této otázce rozhodne. Bulharská diplomacie se tímto krokem dopustila rozdělení Makedonie.\n\nDále se Bulharsko se Srbskem dohodli, že pokud vypukne válka, tak Bulharsko přispěje nejméně 200 000 vojskem a Srbsko 150 000 armádou. Touto dohodou, která se stala součástí úmluvy mezi Sofií a Bělehradem byl upevněn základ Balkánského svazu.\n\nV květnu roku 1912 Bulharsko podepsalo smlouvu také s Řeckem, podle níž se zavázalo účastnit se války v počtu 300 000 vojáků. Řecko mělo přispět 150 000 armádou. Bulharsko se však dopustilo vážné chyby, když neotevřelo otázku rozdělení tureckých území v případě vítězství ve válce. Vznikla tak možnost, aby bylo ve válce poraženo.\n\nO něco později se k Bulharsku a Srbsku připojilo i Černohorské království. Po jejím připojení členové svazu upřesnili plán postupu vojenských pochodů. Bulharsko v nich mělo nejdůležitější roli, a to uskutečnit hlavní porážku Osmanské říše. Srbská a řecká armáda se zatím rozmístila na území Makedonie a Albánie, kde se spojila s armádou Černé Hory. Zde se však vyskytl problém. Právě Srbsko a Řecko chtělo osvobodit území Makedonie, aby si tak zajistilo vliv v této oblasti s čímž Bulharsko nesouhlasilo.\n\nV zemi se všichni kromě členů Strany úzkých socialistů, kteří po celém Bulharsku organizovali protivojenskou propagandu, připravovali na válku.\n\nV září roku 1912 se situace na Balkáně zostřila. Osmanská říše a její spojenci začali mobilizaci svého vojska. Dne 29. září 1912 dalo Bulharsko Osmanské říši ultimátum, kterým chtělo dosáhnout pro evropské území bulharského carství. Odpovědí Osmanské říše na ultimátum však bylo zrušení diplomatických vztahů s Bulharskem a vyhlášení války.\n\nPředběžné rozložení sil nahrávalo vojskům Osmanské říše. Bulharská armáda pod vedením cara Ferdinanda I. se však nevzdala a rozdělená na tři části postupovala k Cařihradu. První část vojska pod vedením generála Vasila Kutničeva ve dnech 10. - 11. října 1912 porazila střed tureckých pozic. Druhá část s generálem Nikolou Ivanovem obsadila pevnost Odrin a třetí (generál Radko Dmitriev) překvapil turecká vojska u města Lozengrad. Úspěšný postup bulharské armády donutil protivníka stáhnout se k Burgasu. Když se první a třetí armáda dostala na 40 km od Cařihradu, vojska Osmanské říše chtěla podepsat příměří. Bulharská armáda však nesouhlasila a podnikla nový vpád na osmanské území. Ten však skončil neúspěchem, a tak byla 20. listopadu 1912 podepsána mírová smlouva.\n\nZároveň s úspěšným postupem ostatních bulharských armád směrem k Cařihradu, armáda protivníka přišla o dalších 12 000 vojáků. Dařilo se i postupu srbské, řecké a černohorské armádě, která v oblasti Makedonie a Albánie postupně Turky ničila. Za méně než měsíc byla Osmanská říše poražena.\n\nDne 3. prosince 1912 začaly v Londýně mírové rozhovory. Podmínky spojeneckých států pro Osmanskou říši byly jasně stanoveny - měla se vzdát všech území v oblasti Mysie a ostrovů v Egejském moři. Turci však nechtěli o tato území v žádném případě přijít, postupně se však vzdávali. Dne 10. ledna 1913 se však v Cařihradu uskutečnil převrat. K moci se dostala nová vláda podporovaná Německem, která měla zájem na pokračování ve válce.\n\nNová osmanská vláda se snažila ve válce o obrat. Jejich plány byly však vítězstvím bulharské armády na Gallipoli velmi brzy překaženy. V rukou Turků zbyly už jen pevnosti Odrin, Janina a Skadar. Ve dnech 11. - 13. března 1913 se uskutečnila nejdůležitější bitva války. Šest měsíců předtím obléhala 105 000 bulharská vojska za pomoci 35 000 armády Srbů pevnost Odrin. Turecký velitel Šukri Paša se 13. března 1913 Bulharům vzdal.\n\nV této situaci, kdy byla Osmanská říše úplně poražena byly v Londýně obnoveny rozhovory a 30. dubna 1913 (17. květen 1913 starý styl) byla podepsána Londýnská mírová smlouva, na jejímž základě přišla Osmanská říše o všechna území v Mysii kromě oblastí v Albánii.\n\nRozpory mezi spojenci balkánských zemí se neprojevily hned po ukončení války. Byly tu i předtím, velmi však nenarušily vítězný postup Bulharska ve válce. Z kroků Řecka, i přes nevyřízené otázky rozdělení území Osmanské říše po případném vítězství Balkánského svazu, který se táhl ještě od uzavření řecko-bulharské smlouvy, bylo postupně jasné, že si chce zachovat území kolem města Soluň a část Makedonie.\n\nSrbsko zprvu přiznalo Bulharsku právo na větší část Makedonie, v průběhu války však svůj názor změnilo a prosadilo návrh, který se zakládal na principu okupace. Každá země si mohla připojit ke svému území to, jež je vojsky okupováno.\n\nNapětí do sporu přineslo Rumunsko. Během mírových rozhovorů v Londýně chtělo kompenzaci v podobě připojení nových území za svou neutralitu ve válce. Ty však mohlo poskytnout pouze Bulharsko. Požadavky jeho spojenců, kteří nechtěli ustoupit (zejména v otázce dělení území Makedonie) mu škodily. Car Ferdinand I. nechtěl v požadavku Ivana Gešova, který vyzýval k umírněnému postupu, ustoupit, a tak vznikla nová proruské vláda v čele se Stojanem Danevem, která si měla v této těžké situaci získat důvěru Petrohradu.\n\nDva dny po podpisu Londýnské mírové smlouvy dne 19. května 1913 Srbsko a Řecko podepsaly úmluvu, kterým se zavázaly, že musí mít společnou hranici, což v konečném důsledku pro Bulharsko znamenalo obsazení velké části Makedonie. Touto smlouvou si jeho bývalí spojenci zajistili společný postup proti Bulharsku, včetně použití síly. Členové Trojdohody (zejména Ruské impérium) nechtěli, aby vypukl další ozbrojený konflikt, avšak Německé císařství a Rakousko-Uhersko byly opačného názoru a chtěly, aby se Balkánský svaz definitivně rozpadl, protože vznikl pod záštitou ruské diplomacie.\n\nSituace se dále zhoršovala. Bulharská vojska se z Thrákie přesunula k západní hranici. Dne 16. června 1913 car Ferdinand I., aniž svůj krok oznámil vládě, vydal rozkaz k napadení bývalých spojenců. Bylo však již velmi pozdě, protože Srbsko a Řecko již obdržely svůj podíl a nechtěly skončit započatou válku.\n\n"}
{"id": "246397", "url": "https://cs.wikipedia.org/wiki?curid=246397", "title": "Simtek", "text": "Simtek\n\nSimtek (Simulation Technology) byl tým Formule 1. Společnost založil v roce 1989 Max Mosley a Nick Wirth jako společnost technického poradenství pro Formuli 1. Společnost byla původně zapojena do mnoha oblastí vývoje, včetně staveb aerodynamických tunelů a vývoje šasi pro jiné týmy.\n\nNick Wirth špičkový inženýr a přítel Marka Herda, syna jedno ze spoluzakladatelů týmu March F1, Robina Herda. Proto nebylo velkým překvapením, když začal pracovat na vývoji aerodynamiky u týmu March. Poté pomáhal Adrianu Neweyovi při navrhování vozu March 881 a samostatně pak na projektu March-Nissan Le Mans. Poté co dochází ke spojení March s Leyton House. Herd a Mosley ze společnosti odcházejí. Na Hardové doporučení Mosley a Wirth zakládají společnost Simtek. Jméno Maxe Mosleye způsobilo že společnost měla v krátké době záviděníhodný seznam klientů. Mezi ty kdo vyúžíval služby společnosti Simtek byly i FIA, Francouzská vláda, Ligier (pro kterého navrhovali a realizovali aerodynamický tunel v Magny Cours), Indycar, týmy Formule 3000 a další. Myšlenka vstoupit do formule 1 s vlastním týmem se začala honit hlavou obou majitelů. Původně se Simtek spojil s německou automobilkou BMW roku 1990, aby společně pracovali na projektu vozu formule 1. BMW se nakonec rozhodlo pro cestovní vozy a projekt vozu F1 byl prodán italské společnosti Andrea Moda, která jej používala v roce 1992. Ten samý rok Max Mosley prodal podíl ve společnosti Nicku Wirthovi, který se nadále věnuje práci na vývoji šasi pro tým Andrea Moda a dále i pro nově vznikající španělský projekt F1, kde se měl angažovat jako pilot i Jordi Gené. Po smrti ředitele Jeana Mosniera, se tým dostal do platební neschopnosti a od projektu bylo upuštěno.\n\nV srpnu 1993 začal pracovat na projektu vlastní stáje formule 1. Nick Wirth získal pro tým trojnásobného mistra světa Sira Jacka Brabhama jako podílníka, proto nikoho nepřekvapil, že jeho nejmladší syn David Brabham, byl oznámen jako jeden z pilotů. V roce 1994 Simtek vstoupil do světa formule 1 vozem Simtek S941, agregátem Ford HB a jezdci Rolandem Ratzenbergerem a Davidem Brabhamem. První překážky se dostavily záhy, nové šasi bylo vybaveno aktivním zavěšením, které bylo pro rok 1994 zakázáno, Wirth musel vůz přepracovat, ale nové konzervativní řešení zavěšení si s vozem tolik nerozumělo. Také motor postrádal dostatek výkonu. Proto bylo potřeba k Brabhamovi přibrat i nějakého jezdce, který přinese dostatek peněz nebo silného sponzora. Simtek vstoupil do jednání s Andreou de Cesarisem, který za sebou měl Marlboro, Gil de Ferranem, který dal přednost americkým závodům. Roland Ratzenberger měl finanční prostředky jen na část sezóny, ale hned v počátku se smrtelně zranil při Grand Prix San Marina. V týmu ho nahradil Andrea Montermini, který se zranil hned v dalším závodě. V týmu, který začal řešit finanční potíže najímáním platících jezdců, prošlo do konce sezóny několik dalších pilotů.\n\nDvacet minut po začátku poslední části kvalifikace ztratil Roland Ratzenberger kontrolu nad svým vozem Simtek, když se blížil do zatáčky Villeneuve. Narazil do betonové zdi a ačkoliv kokpit vozu zůstal takřka nepoškozen, síla nárazu zlomila Ratzenbergerovi vaz. Ratzenberger, nováček ve Formuli 1, jel rychlostí 306 km/h ve chvíli, kdy se mu ulomilo přední křídlo, které poškodil nárazem na obrubník v předchozím kole\n\nKvalifikace byla zastavena a zbývajících 40 minut bylo nakonec zrušeno. Později bylo oznámeno, že Ratzenberger podlehl mnohačetným zraněním. Šlo o první smrt při závodním víkendu Formule 1 od Grand Prix Kanady 1982, kde zahynul Riccardo Paletti. Bylo to také osm let od úmrtí Elio de Angelise, který nepřežil nehodu při testování svého Brabhamu na okruhu Paul Ricard.\n\nAčkoli by jiný tým v podobné situaci ze závodu stáhl druhý vůz, Brabham se rozhodl v závodě pokračovat, i když jen do 31 kola, kdy vyjel mimo trať. Pro debutující tým to byla zmatená situace. V Monaku se Simek prezentoval jen s jediným vozem a znovu se ocitl v nezáviděníhodné situaci. V závodě těžce havaroval Karl Wendlinger , kterého z vozu vyprostili v hlubokém bezvědomí. Mnoho lidi v týmu Simek právě pro Wendlingera pracovalo v době, jeho angažmá u týmu March. Další zářez do již tak podlomené psychiky týmu i lidí v něm zaznamenal Andrea Montermini, kterého tým povolal na místo zesnuvšího Ratzenbergera. Andrea Montermini měl hned v prvním kole nehodu , která se podobala té při které zemřel Roland Ratzenberger. Další šasi bylo zničeno, Andrea vyvázl jen se zlomeným prstem a rozdrcenou patou.\n\ntučně vyznačené závody znamenají zisk pole position\n"}
{"id": "246401", "url": "https://cs.wikipedia.org/wiki?curid=246401", "title": "Kvantifikátor", "text": "Kvantifikátor\n\nKvantifikátory jsou symboly používané v matematice a logice (predikátové logice). Slouží pro vyjadřování míry přítomnosti dané vlastnosti (predikátu) v jisté třídě objektů. Rozlišují se dva základní druhy kvantifikátorů – univerzální (∀) s významem „pro každý“ a existenční (∃) s významem „existuje“.\n\nKvantifikátor referuje vždy o celé dané třídě objektů, což je významné zejména tehdy, je-li tato třída nekonečná. V takovém případě je totiž kvantifikátor nenahraditelný ostatními výrazovými prostředky logiky. Například větu: „Každé sudé číslo větší než 2 je součtem dvou prvočísel“ (viz Goldbachova hypotéza) nelze přeříkat jako: „Číslo 4 je součtem dvou prvočísel, číslo 6 je součtem dvou prvočísel, číslo 8 je…“, neboť zápis by byl nekonečný.\n\nJak bylo řečeno výše, kvantifikátory vždy referují o objektech, jimž přisuzují nějaké vlastnosti. Nabízejícím se zobecněním je umožnění kvantifikace vlastností, tj. výrazů typu: „Pro každou vlastnost platí, že…“ či „Existuje vlastnost, že…“. Takovéto zobecněné kvantifikátory se nazývají kvantifikátory vyšších řádů.\n\nJe nutné vždy důsledně rozlišovat mezi kvantifikátory vyšších řádů a kvantifikátory klasickými. Jejich pomíchání (v teorii množin vyjádřené nerozlišováním mezi množinami a vlastními třídami) vede k mnoha paradoxům, z nichž nejznámější je Russellův paradox.\n\n"}
{"id": "246411", "url": "https://cs.wikipedia.org/wiki?curid=246411", "title": "Tramvajová doprava v Barnaulu", "text": "Tramvajová doprava v Barnaulu\n\nBarnaul, město na ruském Altaji, obsluhuje tramvajová síť od roku 1948. V současné době jezdí na síti o délce 123 km přes deset tramvajových linek a vozy jsou vypravovány z celkem tří vozoven.\n\nPrvní plány na zavedení tramvajové sítě v Barnaulu se objevily již roku 1911; americký konzulát v Moskvě se obrátil s prosbou vydat povolení na výstavbu a provozování sítě. V roce 1914 se tato žádost opět projednávala na městském zastupitelstvu, avšak krátce na to začala první světová válka, změnila se ekonomická situace v impériu a priority byly jiné. Plány tudíž nakonec realizovány nebyly.\n\n9. března 1946 podepsal Josif Stalin rozhodnutí Rady ministrů SSSR o výstavbě prvního úseku tramvajové sítě v Barnaulu. Zprovoznění prvního úseku se konalo symbolicky 7. listopadu 1948. Nasazeny byly tramvaje typu Ch (předválečné dřevěné vozy s lyrovými sběrači). Později je nahradily již rozšířenější KTM-1 s vlečnými vozy KTP-1 a KTM-2 s KTP-2. To už byla padesátá a šedesátá léta.\n\nV 70. letech 20. století se začala zvažovat i výstavba rychlodrážní tramvaje, neboť město se již blížilo hranici 900 tisíc obyvatel a nové průmyslové čtvrti potřebovaly kvalitnější dopravní spojení. Byly tak modernizovány některé tramvajové trati a zavedeny třívozové soupravy (jako jsou například v Drážďanech). Realizován však systém kompletně nebyl, neboť po roce 1991 došlo k úpadku průmyslu a počet obyvatel poklesl na 650 tisíc. Výhledově (do roku 2025) se ale počítá s podpovrchovou tramvají (obdobná jezdí například v Krivém Rogu).\n\nRoku 1971 se pak do barnaulských ulic vydaly rozšířené T3 původem z Československa. Brzy se staly základními tramvajemi vozového parku. Dodávky od pražského výrobce pokračovaly i v 80. letech; roku 1985 byly dodány první tramvaje typu T6B5. Barnaul se stal spolu s Novokuzněckem v zemi jediným městem východně od Uralu, které provozovalo v sovětských časech právě české tramvaje. V 90. letech pak některé z nich byly převezeny do Bijsku či dalších měst, jejich místo zastoupily ruské vozy typu KTM-8.\n\n"}
{"id": "246415", "url": "https://cs.wikipedia.org/wiki?curid=246415", "title": "1957 v hudbě", "text": "1957 v hudbě\n\n\n\n\n\n\n"}
{"id": "246416", "url": "https://cs.wikipedia.org/wiki?curid=246416", "title": "Roslin", "text": "Roslin\n\nRoslin, nebo také někdy Rosslyn je skotská vesnice, která se nachází v oblasti Midlothian, asi 15 kilometrů jižně od Edinburghu.\n\nUvádí se, že jméno Roslin, pochází z keltských slov Ross, tj. útes a Lynn – vodopád.\nPodle legendy byla osada založena někdy kolem roku 203 Asteriem z jednoho kmene keltských Piktů. Přestože vesnice není velká, má bohatou historii, hlavně díky zdejšímu hradu a Roslinské kapli, a také díky majitelům sídla, kteří se účastnili jedné z bitev proti Anglii v První válce o nezávislost Skotska (1303). Obec situovaná na návrší ve strategické blízkosti Edinurghu čelila opakovaným vpádům vosjk. Při poslední válce roku 1544 Angličané hrad zruinovali.\nObec žije ze zemědělství a z turistického ruchu. V přiléhlé obci Bush sídlí biologický a biochemický Roslin Institute, kde se roku 1996 narodila ovce Dolly – první klonovaný savec v dějinách lidstva.\n\nPo skotské reformaci církve roku 1560 katolické bohoslužby skončily, přestože rodina Sinclairů zůstala katolická až do začátku 18. století. Kaple byla zrekonstruována a znovu vysvěcena roku 1861 pro bohoslužby skotského episkopálního ritu. Od roku 1987 je kaple otevřena veřejnosti. V průvodcovském textu uvádí svou historii do souvislosti s řádem templářů, hledáním Svatého grálu a se svobodnými zednáři, což je fikce, odvozená z Brownova románu Da Vinciho kód, který zde byl zfilmován.\nKaple má dodnes soukromé majitele, jsou jimi Peter St Clair-Erskine, sedmý Earl z Rosslynu s manželkou a čtyřmi dětmi. K doprovodu průvodce při prohlídce kostela vždy patří černobílý kocour.\n\nKaple vyniká pozdně gotickou architekturou a zejména bohatstvím sochařské a kamenické výzdoby ve stylu pozdní gotiky. Západní předsíň byla přistavěna ve stylu viktoiánské gotiky v 19.stoltí. Z téže doby je pomník před vchodem.\n\n"}
{"id": "246417", "url": "https://cs.wikipedia.org/wiki?curid=246417", "title": "Krvinkovky", "text": "Krvinkovky\n\nKrvinkovky (Aconoidasida, Haematozoea) je třída parazitických prvoků (výtrusovců) s redukovaným apikálním komplexem nepohlavní generace. Jsou to původci závažných onemocnění lidí i zvířat, přenášených krev sajícími členovci. Významné jsou rody \"Plasmodium\", původce malárie, \"Babesia\", původce babesiózy, a \"Theileria\", která způsobuje smrtelné onemocnění skotu.\n\nJsou to obligátní parazité, v životním cyklu dochází ke střídání hostitelů – definitivním hostitelem jsou členovci, mezihostitelem pak obratlovci včetně člověka. Nepohlavní rozmnožování probíhá většinou v krevních buňkách, gamogonie a sporogonie ve střevě, slinných žlázách i jinde v těle členovce, který zároveň slouží jako vektor. Zygoty jsou pohyblivé (tzv. ookinety) a uvnitř se netvoří sporocysty, ale přímo sporozoiti. Nedochází tudíž k encystaci a infekční stadia jsou přenášena při sání krve přímo do nového hostitele.\n\nDefinitivním hostitelem prvoka Plasmodium jsou komáři rodu Anopheles, Aedes a Culex. Když se takový komár napije krve obratlovce, který trpí malárií, nasaje také samčí a samičí gamonty, které se v jeho střevě přemění na gamety. Pohyblivé zygoty pronikají do stěny střeva, kde vytvoří tenkostěnnou oocystu, vyklenutou z vnějšího povrchu střeva. V ní se vyvíjí sporozoiti, kteří po prasknutí oocysty migrují hemolymfou do slinných žláz komára.\n\nKomár při dalším nasátí krve přenese sporozoity do krve nového mezihostitele. Ty nejprve migrují do jater, kde se v buňkách jaterního parenchymu přemění na meronty, kteří se nepohlavně množí za vzniku několika tisíc merozoitů. Merozoiti pronikají do červených krvinek, kde se opět množí merogonií. Po určité době se z merozoitů začnou vyvíjet první gamonti, kteří mohou opět infikovat komára a cyklus se tak opakuje.\n\nU řádu Piroplasmida jsou definitivními hostiteli klíšťata, jinak je cyklus velmi podobný.\n\nV některých novějších systémech je třída místo Haematozoea nazývána Aconoidasida, a to podle uspořádání apikálního komplexu. Jak již bylo zmíněno, u této třídy je apikální komplex redukovaný, konoid a někdy také prekonoidální prstence totiž chybí.\n\n"}
{"id": "246421", "url": "https://cs.wikipedia.org/wiki?curid=246421", "title": "Ladislav Pešek", "text": "Ladislav Pešek\n\nLadislav Pešek (4. října 1906 Brno – 13. července 1986 Plzeň), vlastním jménem Ladislav Pech, byl český herec, dlouholetý člen činohry Národního divadla a divadelní pedagog.\n\nByl synem herce Ladislava Pecha a herečky Emy Pechové, roz. Peškové. Jeho sestrou byla herečka Marie Waltrová.\n\nStudoval na reálném gymnáziu, obchodní živnostenské škole a později na Konzervatoři v Brně (1922–1927). Během studia měl možnost krátkodobého působení jako stipendista v divadelní škole Maxe Reinhardta v Berlíně. Po škole nastoupil roku 1927 ve Státním divadle v Brně. Byl pozván Karlem Hugem Hilarem k hostování v Národním divadle v Praze dvakrát v letech 1928 a 1929. Následně se stal členem činohry ND, kterým zůstal až do svého odchodu do důchodu 31. července 1976. Na scéně ND vytvořil více než 300 rolí .\n\nV letech 1943 až 1947 byl profesorem dramatického oddělení Konzervatoře v Praze. V období 1947 až 1950 působil jako profesor na DAMU. Dne 25. února 1948 podepsal výzvu kulturních pracovníků \"Kupředu, zpátky ni krok\" na podporu nově vznikající Národní fronty. \n\nJe pochován na Vyšehradském hřbitově v Praze.\n\nV říjnu 1937 se oženil s Renatou Kuhovou. podruhé byl ženat se Zorou Pittchovou, manželství uzavřel v srpnu 1942. V druhém manželství měl dceru Zuzanu.\n\n\nBěhem svého života účinkoval v několika desítkách českých filmů. Před kamerou debutoval v roce 1931 v roli Pepiho Kulíka ve snímku \"Miláček pluku\". Mezi jeho nejvýznamnější role patří Áda Čuřil ve snímku \"Škola základ života\" (1938), Vojtěch Kulík z \"Cestě do hlubin študákovy duše\" (1939), muzikant v pohádce \"Obušku, z pytle ven!\" z roku 1955 a role Albína Bočka, penzionovaného gymnaziálního profesora ve filmu \"Adéla ještě nevečeřela\" (1977). Naposledy se objevil ve snímku \"O sláve a tráve\" (1984).\n\nZhostil se řady rolí v televizních inscenacích (\"Šibalství Scapinova\" 1961, \"Nezralé maliny\" 1980 aj.) a účinkoval často v rozhlasových hrách.\n\n\n\n\n"}
{"id": "246422", "url": "https://cs.wikipedia.org/wiki?curid=246422", "title": "Tobiáš (jméno)", "text": "Tobiáš (jméno)\n\nTobiáš je mužské křestní jméno hebrejského původu. Vzniklo pořečtěním hebrejského jména טוֹבִיָּהוּ (\"Tovijahu\") nebo טוֹבִיָּה (\"Tovija\" či \"Tuvja\") a vykládá se jako „Hospodin je dobrotivý“ případně „mým dobrem je Hospodin“. Osamostatněnou zkráceninou je Toby.\n\nPodle nového kalendáře má svátek 2. listopadu.\n\nV bibli se vyskytuje ve Starém zákoně (jméno se zde uvádí i jako Tobijáš). Existuje\na dále zde vystupuje několik Tobiášů:\n\n\n"}
{"id": "246429", "url": "https://cs.wikipedia.org/wiki?curid=246429", "title": "Kozí hřbety (Pražská plošina)", "text": "Kozí hřbety (Pražská plošina)\n\nKozí hřbety jsou skalnatý (buližníkový) hřeben na okraji území čtvrti Suchdol na severozápadním okraji hlavního města Prahy, podél hranice Únětic a nedaleko Horoměřic. Dlouhé jsou přibližně 800 m. Severozápadním úpatím hřebene protéká souběžně s hřebenem Horoměřický potok, který zde tvoří hranici Prahy. V ose hřbetů je vedena zeleně značená turistická trasa. Okolí Kozích hřbetů spolu s nedalekým Tichým údolím bylo vyhlášeno chráněnou přírodní památkou a je oblíbeným cílem výletníků.\n\nNa Kozí hřbety navazuje za údolím Únětického potoka další skalnatý kopec podobného typu, Holý vrch, na kterém se nachází Alšova vyhlídka, na niž vede od soutoku potoků značená odbočka turistické trasy, a skalní útvar Strážce, oblíbený horolezci. Na druhou stranu, směrem k Horoměřicím, navazuje na Kozí hřbety za sedlem, jímž prochází silnice II/240, mírnější hřeben s kótou Na Skalce (324,5 m).\n\nZ Kozích hřbetů pochází bronzový poklad, unikátní archeologický nález z roku 1928. Tvoří jej šest kvalitně řemeslnicky zpracovaných dýk a příslušenství, které se řadí mezi nejvýznamnější nálezy starší doby bronzové ve střední Evropě.\n"}
{"id": "246438", "url": "https://cs.wikipedia.org/wiki?curid=246438", "title": "Nissan 100NX", "text": "Nissan 100NX\n\nNissan NX je automobil vyráběný firmou Nissan Motors. Nissan NX byla v podstatě platforma B13 jako Nissan Sentra nebo Nissan Sunny akorát s rozdílem jiných tvarů karosérie. NX bylo volným nástupcem Nissanu Pulsar NX/Nissan EXA, prodávaného od roku 1987 do 1990 a mimo jiné nahradilo i Nissan Sentra hatchback.\n\nNX1600 bylo založeno na standardním motoru 1.6L který využíval Nissan Sentra (kód motoru GA16DE), a NX2000 využívalo motoru 2.0L SE-R model (kód motoru SR20DE). V severní Americe se tento sportovní vůz prodával od roku 1991 do 1993 a jako každý vůz i v současnosti i Nissan NX mel své konkurenty ve své době a těmi hlavně byli Mazda MX-3 a Honda CR-X. Roku 1995 bylo NX nahrazeno modelem 200SX a NX bylo vyráběno ještě pár let, ale už pouze v jiných zemích\nNX2000 model měl pár mechanických vylepšení oproti svému SE-R sourozenci. Mělo větší brzdy a více agresivní pneumatiky na širších 6 palcových kolech (195/55VR-14 s 14x6\" koly oproti druhému modelu, který měl 185/60HR-14 na 14x5.5”). Brzdy NX2000 jsou běžným upgradem na trhu pro B13 Sentru SE-R. NX2000 taky mělo mezi sedadly opěrku na ruce, větší dvoujádrový a lehce nižší výšku auta oproti SE-R. Nicméně targa střecha (T-top) na NX2000 spolu s mechanickými vylepšeními způsobila ze auto bylo o něco málo těžší než SE-R.\nNX2000 se svoji lehkou vahou, tuhou kostrou a diferenciálem omezujícím prokluz, byl považován za jedno z nejlépe ovladatelných aut s náhonem na přední nápravu své doby. V roce 1992 magazín Road & Track zahrnul NX2000 do testu světově nejlépe ovladatelných aut proti takové konkurenci jako například Acura NSX, Porsche 911, Nissan 300ZX, Mazda Miata a Lotus Elan\n\n100NX bylo označení Nissanu NX používané pro evropský trh. Tento model se na trhu objevil ve dvou verzích objemu motoru, a to 1.6L a 2.0L. Od roku 1990 do února roku 1993 se 100NX s obsahem 1.6L vyrábělo s elektronicky řízeným karburátorem. U této verze se však stářím začala projevovat nadměrná spotřeba a proto se od dubna roku 1993 na trh dostala verze s a účinnějším vícebodovým vstřikováním (karburátorová verze měla výkon 90hp a verze se vstřikováním měla 105hp). I v Evropě byla samozřejmě prodávána výkonnější verze s větším obsahem motoru a vícebodovým vstřikováním a to 2.0L s výkonem 143hp. Nissan 100NX byl na evropském trhu převážně ve verzi s T-bar střechou.\n\nNissan NX byl prodáván v Japonsku na vlastním trhu jako Nissan NX Coupe. Zde pouze některé modely byly vybaveny targou střechou zatímco ostatní NX měly střechu pevnou. Japonské NX Coupe se na trhu objevilo hned v několika motorových verzi. Jednou z těchto variant určené pouze pro japonský trh byl motor 1.5L DOHC s karburátorem (GA15DS) a 1.8L DOHC EFI s přímým vstřikováním (SR18DE) Dále pak bylo vyráběno v rozsáhlejší verzi 1.6 DOHC EFI (GA16DE) a jenom velmi výjimečně 2.0L DOHC EFI (SR20DE). Model NX Coupe bylo k dispozici jak s manuální, tak i automatickou převodovkou.\n\nModely s motorem 1.5 DOHC byly všechny vybaveny digitálními tachometry, zatímco ostatní modely měly standardní analogové budíky. Všechny japonské modely měly elektrická okýnka, klimatizaci, posilovač řízení, elektricky ovladatelná zpětná zrcátka a centrální zamykáni s automatickým uzamčením dveří při rychlosti 18km/h. Toto auto bylo na Japonskem trhu odlišné, protože nemělo ECO s A/C systémem. Většina japonských aut tuto možnost mela, ale NX Coupe ne.\n\nRoku 2006 byl Nissan NX, z let 1991 až 1996, hodnocen v Used Car Safety Rating (hodnoceni bezpečnosti ojetých aut) v Austrálii. Výsledek byl výrazně podprůměrný, alespoň co se týče bezpečnosti posádky auta při tak zvaném Crash Testu.\n\n"}
{"id": "246468", "url": "https://cs.wikipedia.org/wiki?curid=246468", "title": "Vizitace", "text": "Vizitace\n\nVizitace (lat. ), též kanonická vizitace je kontrola duchovně pastorační činnosti a hospodaření církevní instituce, jako je farnost, klášter nebo větší řeholní celek, kněžský seminář nebo diecéze.\n\nPředmětem kontroly je např.:\n\n"}
{"id": "246472", "url": "https://cs.wikipedia.org/wiki?curid=246472", "title": "Jakub Dvořecký", "text": "Jakub Dvořecký\n\nJakub Dvořecký (21. července 1750 Telč – 27. dubna 1814 Třebíč ) byl český římskokatolický duchovní a historik.\n\nJakub Dvořecký pocházel z rodu rytíře Prokopa Dvořeckého z Olbramovic (sťatého 21. června 1621 v Praze). Na kněze byl vysvěcen roku 1773 v Kroměříži.\n\nPoté působil v Rokytnici jako kooperátor. Do Třebíče přišel v roce 1774 nebo 1775 a setrval zde po zbytek svého života. V roce 1784 byl císařem Josefem II. jmenován prvním duchovním správcem nově zřízené jejkovské farnosti při kostele Proměnění Páně. V roce 1798 se stal farářem a děkanem při kostele sv. Martina z Tours.\n\nMimo svou duchovní službu se věnoval „sběratelství místní historie“; sepsal několik spisků a řadu záznamů, významné jsou ty o Třebíči a její historii, např.:\n\nNa sklonku života věnoval třebíčskému děkanství asi 500 svazků své knihovny.\nJméno Jakuba Dvořeckého nese jméno jedna z horeckých ulic.\n\n\n"}
{"id": "246476", "url": "https://cs.wikipedia.org/wiki?curid=246476", "title": "ZLIN Aircraft", "text": "ZLIN Aircraft\n\nZLIN AIRCRAFT a.s. je současný název moravského leteckého výrobce.\nV roce 1934 byla založena v Otrokovicích Zlínská letecká společnost, a. s.. Jejím hlavním akcionářem se stala zlínská firma Baťa. Podnik začal výrobou nejdříve bezmotorových, posléze motorových kluzáků a letadel. Záhy se výroba rozšířila na sportovní, zemědělské a cvičné letouny. Ty nesly značku Zlín, z nichž nejznámějším byl stroj Z-XII.\n\nBěhem německé okupace byla tato firma známá jako Zlínské letecké závody a byl zde vyráběn německý cvičný letoun Klemm Kl 35, označovaný po válce jako C-1, a dolnoplošník Bücker Bü 181, který byl produkován i po 2. světové válce pod čs. označením Z-181 (vojenské ozn. C-6, C-106).\n\nPo osvobození přešel podnik do státní správy a byl znárodněn. Od roku 1946 spadal pod Automobilové závody, později dostal název Zlínavion. V lednu roku 1948 se stala továrna součástí pražského podniku Let, n. p., později Letu Kunovice.\nOd 1. ledna 1953 se poprvé objevuje název Moravan, národní podnik. V tomto období zde bylo postupně postaveno mnoho typů letounů řady Z-26, Z-37, Z-42, Z-43, Z-50 a další. Velkých úspěchů dosáhly letouny řady TRENER, které v 60. a 70. letech určovaly vývoj letecké akrobacie v Evropě i ve světě, přičemž úspěchy v této disciplíně pokračovaly i nadále. Firma dále vyráběla cvičná i speciální turbovrtulová zemědělská letadla.\n\nV roce 1990 došlo k přeměně národního podniku na akciovou společnost, která se však v roce 2002 dostala do finančních problémů, a firma byla tehdejšími vlastníky přejmenována na Moravan-Aeroplanes a.s. Firma dále pokračovala ve výrobě typů Z-242L a Z-143L a začala se připravovat její varianta Z 143LSi ze vstřikovým motorem. Ani toto však firmu neuchránilo před dalšími finančními problémy a tak v roce 2005 byl na tuto kdysi slavnou firmu vyhlášen konkurs. Ve vyhlášeném výběrovém řízení firmu 20. prosince 2006 koupila společnost CzechAircraft, s. r. o., která patří irskému majiteli (QucomHaps Holding Ltd. zast. Billy Harkinem). Firma byla poté přejmenována novými vlastníky na Moravan Aviation s.r.o.\n\nSpolečnost začala pokračovat ve výrobě letounů Zlin, zejména typů Z-143L a Z-242L a již zcertifikované variantě Z 143LSi. Dalším nosným programem byly kooperace pro ostatní letecké firmy v ČR (zejména Aero Vodochody a Letecké závody Kunovice). Bohužel působení irského majitele v Moravan Aviation nemělo dlouhého trvání a díky špatným hospodářským výsledkům byla kdysi tak slavná firma poslána v roce 2009 nejprve do insolvenčního řízení a 22.1.2010 krajským soudem v Brně po druhé do konkurzu.\n\nDne 1. 7. 2009 vznikla společnost ZLIN AIRCRAFT a.s., která se po odkoupení veškerého know-how od Moravan Aviation (tč. v insolvenčním řízení) snaží oživit zašlou slávu tehdejšího leteckého výrobce. Jejím nosným programem je výroba letounů Z-143L, Z-242L a Z 143LSi, dále se věnuje opravám letounů značky ZLIN a kooperacím pro externí společnosti.\n\nV současnosti firma zaměstnává 130–160 lidí a vykazuje roční tržby kolem 100 milionů korun. Má zakázky např. v Mexiku, Spojených státech, některých zemích Evropy a buduje si kontakty v latinské Americe. V roce 2013 dodala 5 letounů za 50 milionů korun mexickému námořnictvu s tím, že dalších 15 si mexické ozbrojené síly objednaly. V roce 2014 se účastnila konkurzu pro tureckou armádu na 52 tréninkových strojů v přepočtu až za 1,5 mld. korun.\n\n"}
{"id": "246477", "url": "https://cs.wikipedia.org/wiki?curid=246477", "title": "Kanadský pohár 1981", "text": "Kanadský pohár 1981\n\nKanadský pohár 1981 byla mezinárodní soutěž v ledním hokeji hraná od 1. září do 13. září 1981 v různých městech Severní Ameriky (Montréal, Winnipeg, Ottawa, Edmonton). Šlo o druhý ročník Kanadského poháru.\n\n\n\n\n\n\n\n"}
{"id": "246480", "url": "https://cs.wikipedia.org/wiki?curid=246480", "title": "Zlín Z-42", "text": "Zlín Z-42\n\nZlín Z-42 je československý, resp. český dvoumístný sportovní a cvičný letoun. Je určen pro základní a pokračovací letecký výcvik, pro nácvik a létání akrobacie, vleky kluzáků, výcvik v přístrojovém a nočním létání.\n\nPrvní prototyp (OK-41) stroje vzlétl 17. října 1967 s motorem \"M-137A\" o výkonu 132 kW. Poháněl dřevěnou vrtuli s pevnými listy. V roce 1968 byly vyrobeny další dva prototypy (OK-XSA a OK-XSB). V letech 1970 - 1973 bylo postaveno 48 kusů sériových strojů Z-42, z nichž polovina byla vyvezena do tehdejší NDR. \n\nPoté byly některé z těchto letounů při generálních opravách modernizovány, s novou vrtulí V-503A a změněným kýlem, protaženým ze svislé ocasní plochy do hřbetu trupu, dostaly označení Z-42MU. Vedle dodatečně upravených letounů bylo v roce 1974 vyrobeno v Moravanu Otrokovice 11 nových letounů této verze. Vedle organizace Svazarm Z-42MU byly zakoupeny také NDR a BLR.\n\nV listopadu 1972 byl zalétán první letoun Z-42M, který byl do roku 1980 postaven v počtu 131 ks. Do draku stroje byla instalována pohonná jednotka M-137AZ s protiprachovým filtrem před vstupem vzduchu do sacího potrubí. Trup letadla byl zevnitř vyztužen. Z-42M byl exportován do MLR, NDR a PLR.\n\nRoku 1971 byl přestavěn druhý prototyp Z-42 zabudováním amerického plochého motoru Lycoming AIO-320-B1B o výkonu 118 kW s vrtulí Hartzel, který dostal označení Z-42L (imatrikulace OK-YSA). „Elko“, zalétané 10. srpna 1971, zůstalo pouze v prototypu.\n\n27. prosince 1978 zalétal šéfpilot Z. Polášek prototyp modernizovaného letounu Z-142 (OK-078), který měl motor \"M-337AK\" o výkonu 154 kW s vrtulí V-500A. Kromě toho došlo k modernizaci dalších součástí letounu. Výrazná je změna krytu kabiny, který se odsouvá kupředu jako celek od úrovně opěradel obou sedadel. Letouny řady Z-42 našly své uplatnění nejen v tehdejším Československu, ale i v zahraničí.\n\nPříbuzným letounem řady 40 je Zlín Z-43 s prodlouženou příhradovou střední částí trupu se čtyřmístnou kabinou. Letoun se zvětšeným rozpětím vodorovné ocasní plochy a centroplánu pohání motor M-337A. První let prototypu Z-43 (OK-XKN) proběhl 10. prosince 1968, kterého následoval druhý prototyp (OK-YKN), experimentálně vybavený třílistou vrtulí V-506. K tradičním odběratelům z řad států RVHP se připojila tehdejší NSR.\n\nV roce 1973 proběhla přestavba prvního prototypu Z-43 na sanitní verzi Z-43S (OK-076). Kryt kabiny byl upraven pro možnost vsunutí nosítek s pacientem. Stroj zalétaný v roce 1974 zůstal ve fázi prototypu.\n\nNa úspěšnou řadu Z-42/43 navázala v roce 1979 výroba varianty Z-142C, od roku 1992 pak Z-242L.\n\nÚdaje platí pro Z-42M \n\n\n\n"}
{"id": "246482", "url": "https://cs.wikipedia.org/wiki?curid=246482", "title": "Seznam měst v Bělorusku", "text": "Seznam měst v Bělorusku\n\nToto je seznam měst v Bělorusku.\n\nV Bělorusku se v roce 2010 nacházelo 112 měst. Z toho:\n\nVysvětlivky statusu:\n\n"}
{"id": "246488", "url": "https://cs.wikipedia.org/wiki?curid=246488", "title": "Římskokatolická farnost Třebíč-Jejkov", "text": "Římskokatolická farnost Třebíč-Jejkov\n\nŘímskokatolická farnost Třebíč-Jejkov je jedno z územních společenství římských katolíků v městě Třebíči s farním kostelem Proměnění Páně na Jejkově.\nDo farnosti náleží městské části města Třebíče:\n\na dále tyto přifařené obce:\n\nJejkovská farnost byla zřízena roku 1784 jako farnost třebíčských předměstí. Do té doby byla v Třebíči jen farnost při kostele sv. Martina z Tours. Nově zřízená farnost byla ustavena jako místní společenství křesťanů pro předměstí Jejkov, Nové Dvory, Nové Město, Domky a dále pro Kožichovice, Střítež a Slavice, celkem tehdy na 2000 lidí bydlících v asi 260 domech).\n\nTřebaže farnost vznikla při kapucínském klášteře, ke kapucínskému řádu byla fara inkorporována až v roce 1803. Začátkem 20. století žilo v obvodě farnosti 6247 katolíků, 35 nekatolíků a 10 židů.\n\nPrvní farář, Jakub Dvořecký, vykonával duchovní správu na Jejkově v letech 1784–1798. Jeho nástupci byli: Josef Schumpeter (1798–1800), Alois Chornitzer (1800–1802); po nich následovali administrátoři z kapucínského konventu. Těmi byli: Tertulián Přerovský (1803–1823), Hieronym Svoboda (1823–1832), Tadeáš Freiss (1832–1878), Albert Chlumecký (1878–1891) a Jan Nepomuk Rubringer, s nímž farnost vstoupila do 20. století.\n\nPosledním jejkovským kapucínem-farářem byl otec Antonín Zdeněk Kovář. Po jeho smrti v roce 2000 se správcem farnosti stalo biskupství brněnské, které ustanovilo farářem na Jejkově P. Pavla Ševelu, který byl třebíčským děkanem a farářem přibyslavickým. Od té doby byla farnost sídlem třebíčského děkanství. Když biskupství poslalo Pavla Ševelu do Brna, nastoupil po něm na třebíčskou faru P. Ervín Jansa, který byl také třebíčským děkanem. Zasloužil se o velký rozkvět farnosti. Ale po necelých dvou letech odešel do Lomnice. Po něm do farnosti nastoupil P. Jiří Plhoň, který byl ustanoven spirituálem katolického gymnázia v Třebíči. Po roce ho biskupství poslalo do Rokytnice nad Rokytnou. Po jeho odchodu do farnosti přišel P. Vlastimil Protivínský, který začal sloužit mši v tradičním římském ritu podle misálu Jana XXIII. Od 15. října 2014 je administrátorem excurendo R. D. Mgr. Jakub Holík, farář ve farnosti Třebíč-zámek.\nV roce 2015 byl vysvěcen novokněz pocházející z farnosti – Mgr. Jaroslav Rašovský.\n\n\n\n"}
{"id": "246490", "url": "https://cs.wikipedia.org/wiki?curid=246490", "title": "Tupolev Tu-244", "text": "Tupolev Tu-244\n\nTupolev Tu-244 byl projekt ruského nadzvukového dopravního letounu pro dálkovou přepravu osob, který vychází z konstrukce letounu Tu-144 modelu LL. Výroba Tu-244 však nikdy nezačala. Projekt začal v roku 1979 a byl ukončen v roce 1993, kdy byla už větší část projektu hotová.\n\n\n\n"}
{"id": "246492", "url": "https://cs.wikipedia.org/wiki?curid=246492", "title": "Ostřice hnědavá", "text": "Ostřice hnědavá\n\nOstřice hnědavá (\"Carex brunnescens\", syn. \"Carex curta\" var. \"brunnescens\", \"Carex canescens\" var. \"brunnescens\", \"Carex canescens\" subsp. \"brunnescens\", \"Vignea brunnescens\") je druh jednoděložné rostliny z čeledi šáchorovité (\"Cyperaceae\"). Někdy je udávána také pod jménem tuřice hnědavá.\n\nJedná se o rostlinu dosahující výšky nejčastěji 15-50 cm. Je vytrvalá a trsnatá s krátkými oddenky. Listy jsou střídavé, přisedlé, s listovými pochvami. Pochvy dolních lodyžních listů jsou tmavohnědé. Lodyha je trojhranná, dosti tuhá, většinou delší než listy. Čepele listu jsou zelené až žlutozelené, asi 0,5-2 mm široké. Jsou užší než u podobné ostřice šedavé, která je má cca 2-4 mm široké a spíše sivozelené. Ostřice hnědavá patří mezi stejnoklasé ostřice, všechny klásky vypadají víceméně stejně a většinou obsahují samčí i samičí květy. V dolní části klásku jsou samčí květy, v horní samičí. Klásky jsou uspořádány, cca 1,5-3 cm dlouhého lichoklasu (klasu klásků), který obsahuje 5-10 klásků. Spodní klásky bývají o sebe více oddáleny než horní, které jsou spíše sblíženy. Okvětí chybí. V samčích květech jsou zpravidla 3 tyčinky. Čnělky jsou většinou 2. Plodem je mošnička, která je vejčité až elipsoidní, cca 2-2,5 mm dlouhá, zelená nebo hnědá, za úplné zralosti až tmavohnědá, jemně žilkovaná, na vrcholu je nezřetelný drsný zobánek, který má na rozdíl od ostřice šedavé na hřbetní straně zřetelný zářez. Každá mošnička je podepřená plevou, která tmavohnědá se zelným kýlem, na okraji široce blanitě lemovaná. Počet chromozómů: 2n=56.\n\nOstřice hnědavá roste skoro v severní Evropě, méně zasahuje až dos střední Evropy. Dále je rozšířena na Sibiři a jinde v severnější Asii a v Japonsku, na Aljašce, v Kanadě, na severu USA a v Grónsku. Mapka rozšíření viz zde: .\n\nV ČR se vyskytuje možná v Krkonoších, ale její výskyt nebyl zatím s jistotou potvrzen. V ČR roste celkem běžně blízce příbuzný druh ostřice šedavá (\"Carex canescens\"), se kterou může být někdy ostřice hnědavá zaměňována.\n\n\n\n \n"}
{"id": "246496", "url": "https://cs.wikipedia.org/wiki?curid=246496", "title": "Tupolev Tu-324", "text": "Tupolev Tu-324\n\nTupolev Tu-324/414 je projekt ruského dopravního letounu pro regionální přepravu osob. Jeho vývoj začal již v 90. letech 20. století. V roce 1996 byla dána tomuto projektu vládní podpora a jsou připravovány dvě základní verze: \n\n\nLetoun by měl mít srovnatelné náklady na spotřebu paliva, jako je tomu u západní konkurence, vysokou bezpečnost, komfort i ekologický provoz. \n\n"}
{"id": "246500", "url": "https://cs.wikipedia.org/wiki?curid=246500", "title": "Skalára amazonská", "text": "Skalára amazonská\n\nSkalára amazonská (\"Pterophyllum scalare\"; Lichtenstein, 1823, někdy nesprávně zkráceně skalár) je sladkovodní a jedna z nejoblíbenějších akvarijních ryb z čeledi vrubozubcovitých. Také díky všeobecné oblibě akvaristů patří skalára amazonská k nejznámějším zástupcům vrubozobcovitých ryb (Cichlidae).\n Skalára amazonská je vzhledově velice zvláštní ryba: její velikost v dospělosti dosahuje i více než 20 cm a je to plochá ryba, což jí umožňuje splynout s okolním prostředím. Jedna z původních forem je šedá až šedostříbrná s černými pruhy, dále existuje například forma \"rio Nanay\", která je na bocích v různé míře kropenatá, či forma \"rio Manacapuru\", která má zlatooranžově zbarvený hřbet, s barvou zasahující v různé míře do těla. Existují i další přírodní formy skalár amazonských lišící se od nejznámější černošedé s černými pruhy.\n\nBěhem desetiletí chovu skaláry amazonské byly vyšlechtěny nejrůznější mutace, například dlouhoploutvé a závojové. Co se týče barevných mutací, dnes známe takové formy jako je například zlatá, zebra, mramorová, černá, kouřová, koi, černohlavá, stříbrná atd. Do Evropy byla skalára amazonská poprvé dovezena v roce 1911 a netrvalo dlouho, než se z ní stala jedna z nejpopulárnějších akvarijních ryb.\nJejí domovinou je Jižní Amerika, a to právě Amazonie, od které získala také svůj název \"amazonská\". Zde vyhledává převážně zarostlé a pomalu tekoucí vody, jelikož se jedná o velice klidnou rybu. Mimo jiné je také velice společenská - ve volné přírodě žije v hejnech čítající několik desítek kusů a proto se doporučuje i v akváriu chovat minimálně 6 až 8 kusů. Její nádrž by měla mít délku alespoň 120 cm.\n\nTěmto rybám vyhovuje teplo, na které jsou zvyklé ze své domoviny (doporučuje se teplota vody kolem 26 °C), a vyšší nádrže (minimální výška by měla být 50 cm), kde se cítí lépe kvůli svému vysokému tělu a kde také mohou předvádět své nádherné dlouhé ploutve.\n\nSkaláry amazonské nepatří mezi agresivnější ryby s výjimkou doby rozmnožování, a proto je možné je chovat spolu s dalšími menšími (!) rybami (např. s tetrou neonkovou). V tomto případě by však měla nádrž obsahovat hustý rostlinný porost, kam by se v případě nutnosti ukryly jak jiné rybky, tak samotné skaláry.\n\nOtázka, jak rozlišit pohlaví u těchto ryb, je jedna z nejčastěji kladených k tomuto druhu. Je to možné jen v době tření, kdy mají samci močopohlavní bradavky špičaté, zatímco samice tlusté a válcovité. K odchovu je nejlépe vybrat přirozeně vytvořený pár v rámci větší skupiny. Samice se vytírají především na svislé plochy jako jsou dlouhé listy, kořeny, vybavení akvária, ale někdy i na stěny akvária. Během tření může samice snést něco kolem 300 jiker. V době rozmnožování začnou být samci agresivnější, začnou si hlídat své teritorium a může se stát, že zaútočí i na jiné druhy menších ryb. Proto není na škodu v tomto období menší rybky přendat do jiné nádrže. Po nakladení jiker se o ně starají oba dva rodiče. Provádí ovívání jiker, aby jim zajistili přísun čerstvé vody a vybírají neoplodněné a plesnivé jikry. Tato činnost často chovateli připadá jako požírání jiker, ale není tomu tak. Plůdek se vykulí zhruba za dva až tři dny po nakladení jiker a rozplave se zhruba do pěti až sedmi dnů po vykulení. Mladé rybky nabývají podoby svých rodičů asi po 3-4 týdnech.\nCo se týče vybavení akvária, mělo by obsahovat častý rostlinný porost, či jiné úkryty (např. umělé jeskyňky, kořeny). Na tvrdosti vody příliš nezáleží, ale doporučuje se tak 5 - 15° dGH. Doporučené pH je 6 - 8. Co se týče krmení skalárů amazonských, tak by měl být jídelníček pestrý; střídávejte jak živou, tak mrazenou potravu, přijímají i krmiva umělá a sušená. Mláďatům by se zprvu měla dostávat živočišná potrava, například nauplie žábronožky solné či buchanky později například krájené nítěnky. Skaláři amazonští jsou velice náchylní na leknutí, které může dospět dokonce i k úhynu.\n\nPři dobré péči se můžou skaláři v zajetí dožít až 10 let.\n\n"}
{"id": "246502", "url": "https://cs.wikipedia.org/wiki?curid=246502", "title": "Skalára", "text": "Skalára\n\nSkalára (\"Pterophyllum\") je rod sladkovodních paprskoploutvých ryb z čeledi vrubozubcovití (Cichlidae). Ryby tohoto rodu se vyznačují charakteristickým zploštělým tvarem těla. Pochází z tropů Jižní Ameriky. Často se chovají v akváriích.\n"}
{"id": "246505", "url": "https://cs.wikipedia.org/wiki?curid=246505", "title": "Suchoj Su-37", "text": "Suchoj Su-37\n\nSuchoj Su-37 „Terminátor“ (kód NATO \"Flanker-F\") je modernizovaná varianta ruského stíhacího a bitevního letounu Suchoj Su-27. Letoun má prvky systému stealth, dále disponuje systémem vektorovatelného tahu, který dává letounu výborné manévrovací možnosti.\n\nLetoun, výrobcem označovaný jako T-10M2 (T-10 byl původní Su-27) ale existuje jen jako prototyp, byly vyrobeny 2 kusy, z nichž jeden byl zničen při havárii na airshow. Do výzbroje VVS RF ani žádného jiného letectva zaveden nebude - stejně jako \"předchůdce\" Su-37/T-10M2, Su-35/T-10M1. Do výzbroje VVS RF ale bude zaveden Su-35 jakožto úplně nový stroj (dříve označovaný Su-35BM či Su-27BM), který si bere avioniku z T-10M2 a konstrukčně vychází z T-10M1 s tím rozdílem, že je trup zvětšen a zpevněn, jsou odstraněny \"canardy\" a jako motory slouží nové Saturn-Ljuka 117S (označované \"výrobek-117S, motorům zatím nebyl přidělen oficiální název jako původním AL-31F pohánějícím Su-27).\nDále bylo zavedeno trojnásobně zálohované elektronické řízení FBW (fly-by-wire) a nový radar Irbis-E s dosahem okolo 380km na vzdušný cíl s RCS 3m a schopností současně sledovat 30 cílů.\n\n\n"}
{"id": "246509", "url": "https://cs.wikipedia.org/wiki?curid=246509", "title": "Suchoj Su-9", "text": "Suchoj Su-9\n\nSuchoj Su-9 (v kódu NATO \"Fishpot\") byl sovětský proudový stíhací letoun pro protivzdušnou obranu z druhé poloviny 50. let 20. století. Kromě základní verze byla vyráběna ještě verze cvičná, která dostala označení Su-9U (v kódu NATO: Maiden, vyrobeno asi 50 kusů).\n\nJednalo se o jednomotorový, jednomístný, nadzvukový, celokovový stíhací středoplošník s deltakřídlem o šípovitosti 53° pro činnost za každého počasí. Pod křídlem byly čtyři závěsníky APU-7 pro protiletadlové řízené střely K-5/RS-2US (AA-1 Alkali) (respektive RS-2U u prvních strojů) s pasivním radiolokačním naváděním. Ozáření cíle zajišťoval radar RP-9 Safir (CD-30) (případně RP-9U (CD-30T)) umístěný v přídi. Na dvou trupových závěsnících mohly být neseny přídavné palivové nádrže. Doktrína leteckého boje té doby považovala kanónovou výzbroj za zbytečnou a zastaralou a proto rakety tvořily jedinou výzbroj tohoto letounu.\n\n\n\n\n\n"}
{"id": "246510", "url": "https://cs.wikipedia.org/wiki?curid=246510", "title": "Via Sacra", "text": "Via Sacra\n\nVia Sacra (\"Posvátná cesta\") je patrně nejstarší a zároveň i nejslavnější ulice antického Říma. Kamenná cesta začíná na vrcholku pahorku Kapitol, pokračuje skrz Forum Romanum, kde se rozšiřuje, a končí před branami Kolosea.\n\nPosvátná cesta byla tepnou Fora Romana a tím pádem i tepnou celého Říma. Konaly se zde různé posvátné obřady, velkolepé slavnosti vítězství a denně jí prošlo několik tisíc lidí, kteří mířili do chrámů, zaměstnání či do Kolosea. Právě díky mnoha svatyním vděčí Via Sacra za své jméno.\n\nPrvní primitivní základy cesty byly položeny již v 5. století př. n. l., avšak při deštích byla cesta prakticky nepoužitelná. Dláždění se Via Sacra dočkala až za vlády císaře Nerona po velkém římském požáru v roce 64. Zajímavé je, že nynější dláždění, po kterém se můžete v současné době projít, pochází již z doby Augustovy. Archeologové totiž Neronovo dláždění zařadili do středověku a kopali ještě níž. To vysvětluje fakt, že všechny stavby, které byly postavené v horní části cesty po Neronově vládě, se dnes nacházejí nad úrovní Via Sacry.\n"}
{"id": "246511", "url": "https://cs.wikipedia.org/wiki?curid=246511", "title": "Ptolemaios IV. Filopatór", "text": "Ptolemaios IV. Filopatór\n\nPtolemaios IV. zvaný Filopatór (řecky , vládl 221 – 205 př. n. l.), syn Ptolemaia III. a Bereniké II., byl čtvrtým egyptským faraonem z dynastie Ptolemaiovců. Za vlády Ptolemaia IV. Filopatóra začalo ptolemaiovská říše upadat.\n\nJeho nástup na egyptský trůn byl uveden vraždou Ptolemaiovy matky, ale sám faraon byl pod vlivem svých oblíbenců a oblíbenkyň a vyžíval se spíše v neřestech než vládě, kterou vedl tím směrem, jak si přáli jeho nejbližší dvořané. Ptolemaiovi ministři sledovali vlastní zájmy k vážné přípravě na setkání s seleukovským vládcem Antiochem III., který pomýšlel na dobytí Palestiny, ale roku 217 př. n. l. dosáhli Egypťané v Gaze velikého vítězství. Ptolemaios IV. který byl také přítomen tak zabezpečil severní hranice Palestiny ve prospěch ptolemaiovského Egypta po zbytek své vlády.\n\nV tomto tažení měli ozbrojení Egypťané neblahý dopad na civilní egyptské obyvatelstvo, což nakonec vedlo k oddělení horního Egypta pod Horovskými (známi také jako Hugroforové) a Ankmachiskými faraony a vytvořili tak na obsazeném území království, které mělo trvání okolo dvaceti let.\n\nPtolemaios IV. se zatím věnoval bizarním formám náboženství a literárnímu diletantismu. Nechal vybudovat chrám zasvěcený Homérovi a sepsal tragédii, které jeho blízký dvořan Agathoklés přidal komentář. Ptolemaios IV. okolo roku 220 př. n. l. pojal za manželku svou sestru Arsinoe III., ale dále vládl spolu se svou milenkou Agathokléou, sestrou dvořana Agathokléa.\n\nPtolemaios IV. se také nechal vybudovat obrovskou loď, řecky zvanou \"tessarakonteres\" („čtyřicet“), větší verzi galéry. Označení „čtyřicet“ bylo této lodi kvůli jejím čtyřiceti řadám vesel. „Čtyřicítka“, postavená pro Ptolemaia IV. Filopatóra je také jediný zaznamenaný příklad tohoto typu plavidla. O „čtyřicítce“ se také zmiňuje hellénistický autor Kallixenus z Rhodu ze 3. století, Athenaeus z 2. století a Plútarchos.\n\nPtolemaios IV Filopatór byl také největším protagonistou apokryfní 3. knihy Makabejské možné důsledky bitvy u Raphia v Jeruzalémě a Alexandrii.\n\n\"This article incorporates text from the\" Encyclopædia Britannica\" Eleventh Edition, a publication now in the public domain.\"\n\n\n\n"}
{"id": "246515", "url": "https://cs.wikipedia.org/wiki?curid=246515", "title": "Státní hranice Maďarska", "text": "Státní hranice Maďarska\n\nSoučasné státní hranice Maďarska ustavila po první světové válce Trianonská smlouva, podepsaná 4. června 1920. Do té doby existovala pouze část hranice na Drávě, zbytek hranice neexistoval jako státní hranice vůbec. Uhersku totiž do roku 1918 patřilo celé dnešní Slovensko (s výjimkou osady U Sabotů; včetně částí Oravy a Spiše, které nyní náleží Polsku), celá Podkarpatská Rus, Sedmihradsko, většina srbské Vojvodiny a severovýchodní části Bělehradu, rakouská spolková země Burgenland, části Chorvatska (Mezimuří a Baranja), slovinské Zámuří a okrajové části Polska. Trianonskou smlouvou ztratilo Uhersko celých 67,05 % svého území, které byly připojeny k okolním státům. To se týkalo i území obydlených převážně Maďary, jako například Sedmihradsko připojené k Rumunsku.\n\nDnes Maďarsko hraničí s těmito státy:\n\n\nV letech 1949–1989 hraničila Maďarská lidová republika s těmito státy:\n\n\n\nČeskoslovensko-maďarská hranice (prvorepublikové období)\n\nČeskoslovensko-maďarská hranice (socialistické období)\n"}
{"id": "246516", "url": "https://cs.wikipedia.org/wiki?curid=246516", "title": "Anakena", "text": "Anakena\n\nAnakena je písčitá pláž a záliv na severním pobřeží Velikonočního ostrova. Je spolu s pláží Ovahe jednou ze sedmi částí Národního parku Rapa Nui. Je to jedno z mála míst ostrova, umožňující dobrý přístup z moře, protože jinak\nv podstatě celé pobřeží Velikonočního ostrova se vyznačuje strmými, obtížně přístupnými útesy.\nV okolí pláže se nachází dvě plošiny Ahu. Na první, Ahu Ature Huki, je pouze jedna socha Moai, na druhé Ahu Nau Nau je sedm soch. V blízkosti pláže je palmový háj a parkoviště.\n\nPláž Anakena byla, podle ústních legend, místem kde přistáli dvě kánoe prvních polynéských osadníků, vedených Hotu Matu'ou. Později se pláž stala obřadním centrem, kde\nostrované předčítali texty Rongorongo.\n\nNa pláži byly nalezeny čtyři památky polynéského osídlení datované okolo roku 1200 n. l. Lingvistické a další analýzy ale naznačují, že první osídlení ostrova nastalo již po roce 300 n. l.\n\nNa Anakeně se provedlo několik archeologických vykopávek během expedice Katherine Routledge roku 1914. V padesátých letech dvacátého století expedice Thora Heyerdahla vztyčila na Ahu Ature Huki do té doby svrženou sochu moai. Za účasti dvanácti lidí mu trvalo vztyčení sochy 18 dní.\nNa druhé Ahu na Ankeně, na Ahu Nau Nau, je sedm soch moai, z nichž čtyři mají nasazeny klobouky Pukao. V okolí Ahu byly nalezeny zbytky korálových očí soch moai. Dnes jsou uloženy v místním muzeu.\n\nNa pláži Anakena se odehrává část děje filmu Kevina Costnera Rapa Nui.\n\n"}
{"id": "246517", "url": "https://cs.wikipedia.org/wiki?curid=246517", "title": "MiG-AT", "text": "MiG-AT\n\nMiG-AT (\"Advanced Trainer\") je ruský dvoumotorový cvičný letoun, který měl v ruském letectvu nahradit československé stroje L-29 a L-39. Letoun měl být vyráběn ve spolupráci se zahraničními firmami Turboméca, SNECMA a Sextant Avionique. První prototyp MiG-ATV vzlétl 16. března 1996, letové zkoušky započaly 21. března 1996. Letoun je určen pro základní výcvik s upravenou verzí avioniky společnosti Sextant. Druhý prototyp MiG-ATR je standardní cvičný letoun s ruskou avionikou. Třetí prototyp MiG-ATS je určen pro bitevní výcvik.\n\nV roce 2001 již létaly všechny tři prototypy a měla být zahájena počáteční sériová výroba 16 letounů. V roce 2002 byl však projekt ukončen ve prospěch stroje Jakovlev Jak-130,\n\n\n\n"}
{"id": "246524", "url": "https://cs.wikipedia.org/wiki?curid=246524", "title": "Lubomír Dorůžka", "text": "Lubomír Dorůžka\n\nLubomír Dorůžka ( Praha – ) byl český muzikolog, novinář, překladatel, hudební organizátor, hudební publicista a pedagog. Jeho syn Petr Dorůžka je také hudebním publicistou, vnuk David Dorůžka je kytaristou.\n\nJeho překladatelské a publikační dílo je velice obsáhlé a neobyčejně bohaté. V roce 1963 byl odborným hudebním poradcem pro film \"Revue pro banjo\". Až do úmrtí byl stálým přispívatelem na hudebním webu Muzikus. V roce 1999 získal Cenu F. X. Šaldy za celoživotní dílo. Jednalo se také o dlouholetého spolupracovníka Českého rozhlasu, kde se po mnoho let věnoval popularizaci kvalitní populární hudby, zejména pak hudby jazzové. V roce 1971 Dorůžka odešel do zahraničního oddělení Supraphonu, kde měl na starost subdodavatelské nakladatelské smlouvy. Velmi cenná byla i jeho činnost organizační a dramaturgická.\n\nCeloživotním přítelem mu byl český spisovatel Josef Škvorecký.\n\nJednalo se o velkého znalce celé rozsáhlé oblasti současné populární hudby, zejména pak americké černošské hudby včetně hudby jazzové, což bylo primární téma, kterému se věnoval po celý svůj život.\n\n\n\n\n"}
{"id": "246525", "url": "https://cs.wikipedia.org/wiki?curid=246525", "title": "Vystěhovalecký fond pro Čechy a Moravu", "text": "Vystěhovalecký fond pro Čechy a Moravu\n\nVystěhovalecký fond pro Čechy a Moravu (německy Auswanderungsfond für Böhmen und Mähren) byl založen říšským protektorem 5. března 1940 jako složka Ústředny pro židovské vystěhovalectví (Zentralstelle für jüdische Auswanderung). Do tohoto fondu byl převáděn likvidovaný majetek židovských nadací a spolků, zejména finanční. Z fondu pak byly financovány deportace Židů do koncentračních táborů.\n\nFond byl ustaven v rámci nařízení říšského protektora Konstantina von Neuratha o péči o Židy a židovské organizace, vydaného 5. března 1940, a spadal pod Ústřednu pro židovské vystěhovalectví, kterou zpočátku vedl Adolf Eichmann. Na účet fondu byl převáděn zejména finanční majetek židovských obcí a spolků, ostatní majetek (zejména movitý) byl Židům ponecháván, aby se německé úřady zbavily zodpovědnosti za jejich správu a údržbu. Tento majetek většinou přecházel do fondu, až když byli Židé z příslušného místa deportováni do koncentračních táborů.\n\nZábor židovského majetku se odehrával pod rouškou regulérních kupních smluv. Avšak kupní smlouvy se soukromými osobami obsahovaly dodatek, že prodávající Žid dostane peníze až ve chvíli, kdy opustí Říši, což však nebylo možné legálně učinit. Dalším typem smluv byly smlouvy mezi obcí či městem a židovskou organizací – jenže částka obcí zaplacená šla do vystěhovaleckého fondu, ze kterého se pak financovaly deportace Židů.\n\n"}
{"id": "246532", "url": "https://cs.wikipedia.org/wiki?curid=246532", "title": "Kohout (České středohoří)", "text": "Kohout (České středohoří)\n\nLesnatý vrch Kohout ( 589 m n. m.) v Českém středohoří se nachází severozápadně od Valkeřic na Děčínsku. Zhruba 150 m východně od vrcholku kopce se nalézá stará kamenná rozhledna Spolku německých turistů z roku 1908, původně pojmenovaná po rakouském císaři Františku Josefovi I. Stavba nebyla zcela dokončena. Na kamennou podezdívku byla umístěna provizorní kovová konstrukce, která časem zchátrala. Po rekonstrukci byla rozhledna znovu otevřena 16. dubna 2011. Na vrchol vede odbočka z modře značené turistické trasy z Benešova nad Ploučnicí do Valkeřic.\n\nČedičový vrch je významným bodem geomorfologického okrsku Bukovohorské středohoří. Má tvar kupy s plochým vrcholem a balvanitými sutěmi na svazích.\n\n"}
{"id": "246541", "url": "https://cs.wikipedia.org/wiki?curid=246541", "title": "Sedm divů Ukrajiny", "text": "Sedm divů Ukrajiny\n\nSedm divů Ukrajiny — 7 nejzajímavějších památek na Ukrajině, které byly vyhlášeny 21. srpna 2007 jako výsledek stejnojmenné celoukrajinské akce, jejímž iniciátorem byl politik a historik Mykola Tomenko.\n\nV prvním kole byli vybráni kandidáti za jednotlivé ukrajinské oblasti. Finální hlasování pak probíhalo dvěma způsoby:\n\n\n\n"}
{"id": "246547", "url": "https://cs.wikipedia.org/wiki?curid=246547", "title": "Novotel", "text": "Novotel\n\nNovotel je jeden z hotelových řetězců vlastněných francouzskou hotelovou skupinou Accor.\n\nPokoje jsou zařízeny jako každý hotel, který je zaměřen na zákazníky z obchodní branže. Obvykle zde najdeme dvoulůžkovou postel a pohovku, stůl s internetovým připojením, satelitní televizi, šatník, klimatizaci a telefon. Všechny pokoje mají obvykle koupelnu se základním vybavením.\n\nHotely Novotel mají všeobecně jednu nebo více restaurací a kavárnu, dále plavecký bazén a fitness centrum. Protože jde o hotely orientované na obchodnickou klientelu, mají k dispozici též konferenční místnosti a obchodní centra.\n\n"}
{"id": "246549", "url": "https://cs.wikipedia.org/wiki?curid=246549", "title": "Kratochvílova rozhledna", "text": "Kratochvílova rozhledna\n\nKratochvílova rozhledna (208 m n. m.) v Roudnici nad Labem v okrese Litoměřice je po rozhledně Romanka (204,5 m n. m.) u obce Hrubý Jeseník na Nymbursku jednou z nejníže položených rozhleden v České republice. Nachází se zhruba 0,5 km jižně od centra města na návrší v Žižkových sadech poblíž zastávky \"Roudnice nad Labem město\" na železniční trati Roudnice nad Labem - Straškov (Zlonice).\n\nJedná se o architektonicky velice zajímavou stavbu z období největšího rozmachu českého funkcionalismu z dílny architekta Otakara Štěpánka. Návrh na postavení rozhledny zazněl v roce 1934 u příležitosti oslav 60. výročí vzniku Rolnické záložny Podřipské. Stavba, realizovaná staviteli A. Hádlem a F. Hájkem, byla slavnostně otevřena 11. října 1935. Rozhledna byla pojmenována po zakladateli zmíněné záložny Václavu Kratochvílovi, sedlákovi z nedaleké vesnice Lounky a významném politickém představiteli Podřipska v 19. století. Osobnost V. Kratochvíla připomíná pamětní deska, umístěná v průčelí rozhledny. Na parapetu ve vyhlídkovém ochozu byly umístěny rytiny s popisem krajiny v různých směrem, tyto tabulky však byly postupem doby zničeny.\n\nNa počátku 21. století byla připravena celková rekonstrukce rozhledny, po roce 2005 se sem vrátily i orientační tabulky s popisy. V roce 2014 ještě byly opraveny omítky. V srpnu roku 2015 byla rozhledna vyhlášena kulturní památkou České republiky.\n\nRozhledna je vzdálena od železniční zastávky Roudnice nad Labem město asi 300 metrů. Autem je možno nejblíže dojet do ulice Dr. Slavíka, případně lze dojít k rozhledně podle orientačních ukazatelů z roudnického Kalova náměstí. Rozhledna je přístupná v době denního světla, na noc se uzamyká.\n\n"}
{"id": "246550", "url": "https://cs.wikipedia.org/wiki?curid=246550", "title": "Ostřice ježatá", "text": "Ostřice ježatá\n\nOstřice ježatá (\"Carex echinata\", syn.: \"Carex stellulata\", \"Vignea echinata\") je druh jednoděložné rostliny z čeledi šáchorovité (\"Cyperaceae\"). Někdy je udávána také pod jménem tuřice ježatá.\n\nJedná se o rostlinu dosahující výšky nejčastěji 10–30, mimo ČR vzácněji až 90 cm. Je vytrvalá a trsnatá s krátkými oddenky. Listy jsou střídavé, přisedlé, s listovými pochvami. Lodyha je trojhranná, hladká nebo nahoře trochu drsná, většinou delší než listy. Čepele jsou asi 0,7–3,3 mm široké. Ostřice ježatá patří mezi stejnoklasé ostřice, všechny klásky vypadají víceméně stejně, nicméně u tohoto druhu jsou dosti pohlavně odlišeny. Pouze v dolní části nejvyššího klásku jsou samčí květy, v horní části jsou samičí, zbylé klásky bývají samičí zcela nebo obsahují při bázi jen málo samčích květů. Klásky jsou uspořádány, cca 1–3 cm dlouhého lichoklasu (klasu klásků), který obsahuje nejčastěji 3–5, vzácněji až 8 víceméně kulovitých klásků, které od sebe nejsou příliš oddáleny. Mošničky jsou za zralosti ježovitě rozestálé, odtud název. Okvětí chybí. V samčích květech jsou zpravidla 3 tyčinky. Čnělky jsou většinou 2. Plodem je mošnička, která je kopinatá až vejčitá, cca 2,9–4,7 mm dlouhá, zelenohnědá až tmavohnědá, vně vyklenutá, na vrcholu zúžená do drsného dvouklaného zobánku. Každá mošnička je podepřená plevou, která červenohnědá nebo bledší, se zelným kýlem, na okraji široce blanitě lemovaná. Kvete nejčastěji v květnu až v červenci. Počet chromozómů: 2n=56 nebo 58.\n\nOstřice ježatá roste skoro v celé Evropě, na úplném jihu však skoro chybí, výjimečně přesahuje až do severní Afriky. Dále roste v některých částech Asie a Severní Ameriky, méně i v Mexiku a ve Střední Americe a snad i v Austrálii a na Novém Zélandu. Mapka rozšíření viz zde: . Druh je značně variabilní, jsou popsány alespoň 3 subspecie.\n\nV ČR se vyskytuje roztroušeně od pahorkatin po hory. Ve vlhčích a chladnějších krajích je běžnější, naopak skoro chybí v teplých a suchých oblastech bez vhodných biotopů. Je to druh rašelinišť a zrašelinělých luk a pramenišť, někdy ji najdeme i na různých mokřinách při lesních cestách aj.\n\n\n\n \n"}
{"id": "246555", "url": "https://cs.wikipedia.org/wiki?curid=246555", "title": "Marcel Renault", "text": "Marcel Renault\n\nMarcel Renault (1872 – 25. května 1903) byl francouzský automobilový konstruktér a závodník.\n\nSpolečně se svými bratry Louisem a Fernandem založil Marcel Renault v roce 1898 v Billancourtu firmu \"Renault Frères\", která se později stala automobilkou Renault.\n\nK propagaci svých výrobků se Marcel i Louis účastnili několika závodů, k největším úspěchům patří vítězství v závodě Paříž–Vídeň v roce 1902. Marcel se účastnil i závodu Paříž–Madrid o rok později. 24. května 1903, během etapy z Versailles došlo k několika haváriím, při nichž zemřelo nejméně osm lidí. Marcel Renault o den později podlehl následkům zranění, která utrpěl při jedné z nich. Závod byl toho dne v Bordeaux přerušen.\n\n"}
{"id": "246564", "url": "https://cs.wikipedia.org/wiki?curid=246564", "title": "Silnice I/11", "text": "Silnice I/11\n\nSilnice I/11 je silnicí I. třídy v Česku o délce 316 km spojující města Hradec Králové, Šumperk, Opava, Ostrava a Havířov pokračující na Slovensko. Je nejpřímější páteřní komunikací ve směru západ – východ ČR. Jedná se o nejdelší silnici první třídy v České republice.\n\nV úseku Český Těšín – Mosty u Jablunkova je součástí evropské silnice E75. Celá trasa je velmi vytížená. Již brzy by jí však měla ulehčit dostavba dálnice D35, plánovaná přeložka její trasy v okolí Vamberka a Žamberka, v současnosti budované přeložky v kapacitnějším provedení mezi Opavou a Ostravou (tzv. Prodloužená Rudná). Uvažuje se také nad přeložkou v oblasti města Havířova obchvatem mimo centrum města. V Ostravě v úseku MÚK Plzeňská (s I/58 a II/647) až MÚK Frýdecká (s II/477) je po ní veden pomyslný okruh kolem centra. Okruh je veden po ulicích Rudná, Frýdecká, Bohumínská, Muglinovská, Mariánskohorská a Plzeňská.\n\n\n\nPřed vybudováním dálnice D11 vedla československá státní silnice I/11 už z Prahy, dnes je úsek od Horních Počernic ke Kuklenám přeznačen jako II/611. \n\nNa východě pokračuje jako Silnice I/11 přes hraniční přechod Svrčinovec na Slovensku do Žiliny, přičemž ve Svrčinovci je návaznost na slovenskou dálnici D3.\n\n\n"}
{"id": "246567", "url": "https://cs.wikipedia.org/wiki?curid=246567", "title": "Národní park Jasper", "text": "Národní park Jasper\n\nNárodní park Jasper je největší park v kanadských Skalnatých horách zabírající více než 10 tisíc km². Nachází se v provincii Alberta, severně od Národního parku Banff a západně od Edmontonu. V parku se nachází ledovce v Columbia Icefield, horké prameny, jezera, vodopády a samozřejmě hory. Park je také domovem pro mnoho divokých zvířat jako je medvěd grizzly, medvěd baribal, los, sob, kamzík bělák nebo bobr.\n\nPark je pojmenován po Jasperu Hawesovi, který v oblasti zajišťoval obchod pro North West Company. Před tím se uváděl název Fitzhugh. Park byl založen jako Lesní park Jasper 14. září 1907 a statusu národního parku nabyl v roce 1930. V roce 1984 byl park společně s ostatními parky kanadských Skalnatých hor prohlášen za světové přírodní dědictví UNESCO. V roce 2004 Jasper navštívilo 1 908 000 turistů.\n\nCentrem parku je stejnojmenné město, které se nachází v údolí obklopené jezery. Kousek od města se nachází známá lanovka na horu Whistlers, odkud je nádherný výhled na město i velkou část parku. Na jihu parku se nachází Columbia Icefield, což je ledovcová oblast, kde se nachází osm hlavních ledovců, které zabírají rozlohu 325 km² a dosahují tloušťky až 365 metrů. V jednom z údolí se nachází 23 km dlouhé jezero Maligne. Vodopády Athabasca jsou sice jen 23 m vysoké, ale svojí zajímavostí ročně lákají tisíce turistů a patří tak k hlavním lákadlům parku.\n\nOdehrává se zde děj kreslené pohádky Alfa a Omega (2010).\n\n"}
{"id": "246570", "url": "https://cs.wikipedia.org/wiki?curid=246570", "title": "Louis Renault", "text": "Louis Renault\n\nLouis Renault (12. února 1877, Boulogne-Billancourt, Paříž – 24. října 1944, Paříž) byl francouzský průmyslník, spoluzakladatel firmy Renault a jeden z předních průkopníků automobilismu.\n\nLouis Renault byl nejmladším z pěti dětí buržoazní pařížské rodiny. Jeho otec, Alfred Renault byl úspěšným obchodníkem s textilem, jeho matka Louise pocházela také z bohaté rodiny. Již od dětství se Louis zajímal o mechaniku.\n\nRenault v roce 1898 postavil svůj první automobil na bázi De Dionovy čtyřkolky s dvoudobým motorem o objemu 273 cm³ v dílně na zadním dvoře domu svých rodičů. 24. prosince 1898 vyhrál sázku se svými přáteli. Vsadil se, že jím postavený vůz dokáže vyjet svah ulice \"Lepic\" na Montmartre. Jakmile toto dokázal, obdržel 12 závazných objednávek na tento automobil. Na základě objednávek i předpokladu komerčního úspěchu a rozvoje automobilismu se spojil se svými staršími bratry Marcelem (1872–1903) a Fernandem (1865–1909) a 25. února 1899 založil firmu \"Société Renault Frères\". Ta už o dva roky později měla 347 objednávek a v továrně v Billancourtu zaměstnávala 110 pracovníků.\n\nLouis Renault se také společně s Marcelem úspěšně účastnil motoristických závodů. V přerušeném závodě Paříž–Madrid v roce 1903, ve kterém Marcel Renault, jedoucí na prvním místě ve své třídě, zahynul, dojel Louis na druhém místě. Louis však svou kariéru závodníka ihned ukončil a věnoval se už jen prosperující firmě. Následujících čtyřicet let plně kontroloval chod rozvíjející se společnosti. Podílel se na jejím rychlém růstu a také na návrzích mnoha technických řešení používaných dodnes. Těmi jsou hydraulické tlumiče, bubnové brzdy, turbodmychadlo ale i taxametr. Po první světové válce byl vyznamenán Řádem čestné legie za úspěšné návrhy vojenské techniky, zejména revoluční tank Renault FT-17. V roce 1929 postavil podle Fordova vzoru novou továrnu s pásovou výrobou a moderními metodami montáže vozů. Světová hospodářská krize v třicátých letech však těžce postihla i firmu Renault.\n\nPo vpádu Němců do Francie v roce 1940 a obsazení Paříže byl Louis postaven před těžkou volbu, buď bude\njeho firma (jako všechny francouzské společnosti) spolupracovat s okupanty a opravovat německé nákladní automobily a tanky, nebo bude zrušena a on ji bude muset opustit. Renault se tedy rozhodl pro spolupráci, což mu později, stejně jako podání ruky Adolfu Hitlerovi v roce 1939 v Berlíně, bylo vyčítáno a považováno za kolaboraci.\n\nPo osvobození Paříže francouzskými a spojeneckými vojsky v srpnu 1944 byl Louis Renault jako kolaborant zatčen. Zemřel ve vězení Fresnes 24. října 1944. Přesná příčina smrti však nebyla nikdy objasněna. Oficiální zpráva hovoří o smrti na následky urémie, existuje i podezření na špatné zacházení ze strany věznitelů.\n\n\n"}
{"id": "246575", "url": "https://cs.wikipedia.org/wiki?curid=246575", "title": "Výhrada svědomí", "text": "Výhrada svědomí\n\nVýhrada svědomí je koncept umožňující řešit závažné konflikty svědomí. Na jejím základě může člověk odmítnout konat něco, co je v příkrém rozporu s jeho svědomím. Definována může být pouze na základě svědomí, nebo případně na konkrétnějším základě (například morálním a věroučném učení církve, ke které se dotyčný hlásí). Výhrada je zavedena v právních systémech mnoha států, zejména pak v oblastech týkajících se vojenské služby a medicínské praxe.\n\nVýhrada svědomí vychází z předpokladu, že jednotlivec je svobodnou bytostí, která se může dobrovolně podrobit autoritě, ovšem nesmí být k takovému jednání nucena. Uplatnění nachází především v těch společnostech, v nichž státní moc prostřednictvím legislativy zasahuje do morální sféry.\n\nV případě vojenské služby řada států, zejména demokraticky orientovaných, umožňuje či umožňovala (před profesionalizací ozbrojených sil) obvykle z důvodu svědomí odmítnout jinak povinnou službu v armádě či službu se zbraní; stát pak ale často má zavedenou nějakou formu civilní služby (např. v Česku umožněna v letech 1990–2005).\n\nV případě medicínské praxe dochází k uplatňování výhrady svědomí zejména v otázce účasti personálu na provádění interrupcí a eutanazie. Tento typ je zaveden např. ve Velké Británii, Česku a na Slovensku.\n\nVýhradu svědomí mají ve svých předpisech zakomponovány v různých souvislostech i mediální organizace, například Česká televize v bodu 4.2 Kodexu České televize zaručuje právo na výhradu svědomí, která umožní tvůrci předem odmítnou účast na zpracování určitého tématu, aniž by za to byl sankcionován.\n\nV současné době se objevuje nová výbušná oblast, ve které se církve snaží prosadit výhradu svědomí. Jde zejména o oficiální svazky homosexuálů, o výhradu svědomí se ucházejí úředníci, kteří odmítají homosexuály oddávat či registrovat jejich svazky – např. ve Španělsku, a možnost homosexuálních párů adoptovat děti (ve Velké Británii byl po dlouhé debatě přes odpor církví schválen zákon, podle kterého nemohou výhradu svědomí uplatnit ani církvemi zřizované instituce a musí zařadit homosexuály mezi uchazeče o adopci; katolická církev poté oznámila, že postupně patrně zruší všechny své adopční programy).\n\nOtázka výhrady svědomí je v některých oblastech velmi kontroverzní a často se o ni vede tvrdý boj.\n\nEncyklika \"Evangelium vitae\" papeže Jana Pavla II. zdůrazňuje, že „\"odmítnutí účasti na nespravedlivém konání není pouze morální povinností, ale je to i základní lidské právo, které občanský zákon musí uznat a chránit.\"“ a že „\"lékaři, zdravotničtí pracovníci, vedoucí zdravotnických zařízení a nemocnic musí umožnit zaměstnancům odmítnutí účasti při povolování, přípravě i výkonu takovýchto zločinů proti životu\"“.\n\nNa Slovensku například je sice výhrada svědomí v medicínské praxi zavedena, ale ve sporu nad jejím ukotvením v rámci mezinárodní smlouvy s Vatikánem padla vláda. V současné době navíc slovenský ministr zdravotnictví vydal prohlášení, že ji hodlá zrušit – v katolickém Slovensku je totiž podíl lékařů a zdravotnického personálu odmítajících provádět interrupce tak velký, že se projevuje až na úrovni významného podílu celých státních nemocnic – buďto z důvodu postoje jejich vedení, nebo z toho důvodu, že nemocnice není schopná dát dohromady chirurgický tým k provedení zákroku.\n\n"}
{"id": "246586", "url": "https://cs.wikipedia.org/wiki?curid=246586", "title": "Ústředna pro židovské vystěhovalectví", "text": "Ústředna pro židovské vystěhovalectví\n\nÚstředna pro židovské vystěhovalectví ( \"Zentralstelle für jüdische Auswanderung\") bylo několik nacistických institucí, které založil Adolf Eichmann 20. srpna 1938 ve Vídni a 21. července 1939 v Praze. Ústředna měla v kompetenci veškeré záležitosti týkající se Židů a jejím hlavním cílem bylo zprvu vystěhování Židů. Po vytvoření plánu „konečného řešení židovské otázky“ byla česká Ústředna pod novým jménem Ústřední úřad pro uspořádání židovské otázky v Čechách a na Moravě ( \"Zentralamt für die Regelung der Judenfrage in Böhmen und Mähren\") pověřena naplňováním tohoto plánu.\n\nZřizovatel a nejvyšší autorita Ústředny Adolf Eichmann byl vedoucím oddělení IV B 4 Hlavního říšského bezpečnostního úřadu (Reichssicherheitshauptamt), které mělo na starosti židovskou otázku. Českou Ústřednu zprvu vedl Walter Stahlecker, jehož však brzy nahradil Hans Günther. Základní strategie Ústředny spočívala v tom, že přinutila vídeňskou a pražskou židovskou obec ke spolupráci a pak je pověřovala realizací nacistických nařízení.\n\nPod českou Ústřednu spadal také Vystěhovalecký fond pro Čechy a Moravu (podobně jako ve Vídni), který spravoval majetek Ústředny a později také prováděl likvidaci majetku deportovaných Židů. Z prostředků fondů byla také financována realizace šoa, část zabaveného majetku také posloužila nacistickým pohlavárům k sebeobohacení.\n"}
{"id": "246589", "url": "https://cs.wikipedia.org/wiki?curid=246589", "title": "MiG I-320", "text": "MiG I-320\n\nI-320 (R) byla prototypová řada sovětského dvojmístného stíhacího letounu pro každé počasí, vybaveného výkonným radarem Izumrud.\n\nPrvní prototyp I-320 R-1 vzlétl 16. dubna 1949. Zalétávali jej piloti A. A. Věrnikov, J. Naščikin a J. A. Antipov. Letoun měl objemný trup, v němž byla umístěna kabina pro dva členy osádky sedící vedle sebe. Konstrukce vycházela ze stroje MiG-15, v přední mohutnější části trupu byl však před kabinou umístěn druhý motor, jehož tryska ústila pod křídlem. Zadní část trupu – kromě zvětšených ocasních ploch – odpovídala (včetně motorové instalace) MiGu-15. Pohon zajišťovala dvojice motorů RD-45F s tahem po 22,26 kN, výzbroj tvořily tři kanóny N-37 ráže 37 mm se zásobou 50 nábojů na hlaveň. \n\nV roce 1950 byly postaveny další dva prototypy: I-320 R-2 a I-320 R-3. Od prvního prototypu se odlišovaly zesílenou konstrukcí, vylepšenou elektronikou a upravenými překryty kabiny. Pohon obstarávaly dva motory VK-1 s tahem po 26,47 kN. Zadní část trupu byla obdobou stroje MiG-17. R-3 měl navíc upravené křídlo se třemi aerodynamickými plůtky na horní straně. Druhý a třetí prototyp zalétávali J. A. Antipov, M. L. Gallaj, S. N. Anochin a také pozdější kosmonaut Georgij Beregovoj. Zásoba nábojů byla zvětšena o 10 na zbraň.\n\nSériově se nakonec letoun nevyráběl, protože stejné parametry měl konkurenční Jakovlev Jak-25.\n\n"}
{"id": "246593", "url": "https://cs.wikipedia.org/wiki?curid=246593", "title": "Vešebt", "text": "Vešebt\n\nVešebt je drobná soška nejčastěji v podobě mumie používaná ve starověkém Egyptě jako součást pohřební výbavy. Měla zastoupit zemřelého při plnění pracovních povinností, které mu mohly být uloženy v podsvětí. Někdy byly chápány také jako služebníci zemřelého. Český egyptolog Břetislav Vachala je dává do možné souvislosti s mnohem pozdější představou golema.\n\nVešebt byl v egyptštině označován jako \"šabtej\", \"šauabtej\" a později \"vešebtej\". To je na základě lidové etymologie zpravidla překládáno jako „ten, který odpovídá“; v tom případě je označení dáváno do souvislosti se slovesem \"vešeb\" – „odpovídat“. Může být ovšem také odvozeno ze slova \"šabet\" – „dřevěná hůl“.\n\nVešebty jsou doloženy od doby 9. a 10. dynastie, hojněji se pak vyskytují od Střední říše; součástí pohřební výbavy zůstaly až do doby ptolemaiovské. Břetislav Vachala za vešebty pokládá voskové figurky, které se objevují na počátku Střední říše v podobě nahých lidských postav zavinovaných do obinadel a ukládaných do miniaturních rakví. \n\nZprvu byly vešebty ukládány v hrobkách soukromých osob, od počátku 18. dynastie také panovníků, v pozdních obdobích se objevují i v pohřbech posvátných zvířat. Byly zhotovovány ze dřeva, z fajánse nebo keramiky, nejstarší známé sošky jsou kamenné.\n\nPodle nejstarších exemplářů se zdá, že původně byly sošky ztotožňovány se zemřelým a že jsou odvozeny od povinných prací ve prostěch státu doložených ze Střední říše, kdy se příslušníci vyšších vrstev společnosti vyhýbali pracovní povinnosti tím, že za sebe poslali sluhu. Od konce 12. dynastie zpravidla nesou nápis zaznamenávající 6. kapitolu pozdější Knihy mrtvých, která poskytuje návod, jak vešebta „oživit“. Od doby Nové říše mívají v rukou pracovní nářadí, případně pytel přes rameno. V hrobkách byly vešebty ukládány do zvláštní schránky, v některých případech do samostatných rakví.\n\nPůvodně byl počet figurek pro jednotlivý pohřeb nízký – na počátku Nové říše se do hrobky ukládal zpravidla jediný. Postupem doby se ale zvyšoval až na poměrně velké soubory. Od konce Nové říše jich může být až 400 – jedna pro každý den v roce (tj. 365). Za tímto číslem mohla stát snaha, aby se vešebty na onom světě příliš neunavily. V tomto modelu tvořily 36 skupin, které odpovídaly stejnému počtu desetidenním „týdnům“ podle egyptského kalendáře. V čele každé skupiny stál představený, který dohlížel na odvedenou práci a celému souboru pak velel vrchní představený. Slavným příkladem takového souboru jsou vešebty nalezené v Tutanchamonově hrobce.\n\nÚčel vešebtů vysvětlují příslušné egyptské pohřební texty: pro případ, že zemřelý bude v podsvětí vybídnut k jakékoli práci (osev polí, čerpání vody do zavlažovacího kanálu, přenášení písku), mají odpovědět na toto zavolání a zastoupit jej:\n\n\"„Pokud je tento (zemřelý) vyzván k povinné práci… ´Zde jsem!´přihlas se každému svolavateli, který kdy přijde pro tohoto (zemřelého), jako jeho náhradník. Seber své krumpáče, své motyky, své tyče na nošení nákladů, své košíky, hle, tak jak to činí pro svého pána každý.“\"\n\nJe možné, že nepřímým předchůdcem vešebtů jsou tzv. pohřební modely vkládané do hrobů už dříve. Jejich účel však byl poněkud jiný – sloužily k uspokojování potřeb zemřelého, nikoli k jeho zastoupení.\n\n"}
{"id": "246594", "url": "https://cs.wikipedia.org/wiki?curid=246594", "title": "Benedikt XII.", "text": "Benedikt XII.\n\nBenedikt XII., rodným jménem Jacques Fournier (asi 1280, Francie – 25. dubna 1342, Avignon), byl papežem od 20. prosince 1334 až do své smrti. Svůj křesťanský život začal jako cisterciácký mnich a začal studovat v Paříži. V roce 1317 se stal biskupem. Kardinálem se stal o deset let později. Francesco Petrarca ho nazval „ovíněným kormidelníkem církve\", poněvadž si podle pamětníků občas poněkud více přihnul; nejvíce mu ale zazlíval, že neuposlechl jeho výzev k opuštění Avignonu a návratu do Říma.\n"}
{"id": "246595", "url": "https://cs.wikipedia.org/wiki?curid=246595", "title": "Tetřeví vrch", "text": "Tetřeví vrch\n\nTetřeví vrch (německy \"Auerhübel\", 569 m) je lesnatý vršek, který je znám také pod dřívějším názvem Kohout. Nachází se v Lužických horách mezi obcemi Horní Prysk a Mlýny. Jedná se o relativně ploché čedičové návrší ve tvaru kupy porostlé převážně listnatým lesem, s výskytem kamenných suťových polí a malým kamenným hřbítkem na jeho vrcholku.\n\nVe vzdálenosti asi 500 metrů jižně se v jeho sousedství nalézá vyšší i významnější Ovčácký vrch (623 m). Oba vrcholy náleží do katastru \"Horní Prysk\" 734047.\n\n"}
{"id": "246597", "url": "https://cs.wikipedia.org/wiki?curid=246597", "title": "Suchoj Su-26", "text": "Suchoj Su-26\n\nSuchoj Su-26 je jednomotorový jednomístný sovětský akrobatický letoun z poloviny 80. let 20. století.\n\nPrvní prototyp stroje vzlétl 30. června roku 1984 pilotován Jevgenijem Frolovem. Následující druhý prototyp 02 byl společně s prvním předán reprezentačnímu družstvu SSSR, které nové akrobatické speciály poprvé předvedlo na XII. mistrovství světa v letecké akrobacii v maďarské Békéscsabě. Na samotných závodech již oba stroje létaly s třílistými vrtulemi Hoffman, které nahradily do té doby používané sovětské dvoulisté vrtule V-350. Piloti Kairas, Paksas a Špigovskij se však neumístili ani do první dvacítky soutěžících.\n\nZ konstrukčního týmu byl odvolán dosavadní hlavní konstruktér Vjačeslav Kondratěv, kterého nahradil L. S. Jesajan. Poté začaly práce na výkonnějším a odlehčeném typu Suchoj Su-26M. Tato verze má boční zasklení trupu a hranaté zakončení směrového kormidla. Do V. mistrovství Evropy v letecké akrobacii v Českých Budějovicích, konaného v srpnu 1985, byly postaveny tři Su-26M, avšak na soutěž byl přivezen pouze letoun 05. Sověti všechny akrobatické sestavy odlétali na letounech Jak-55 a 05 sloužil pouze jako náhradní stroj. Úspěch stroje se dostavil až o rok později, kdy získal ocenění na mistrovství světa v South Cerney roce 1986. Užíval se v aeroklubech, několik kusů bylo vyvezeno i do USA a Švýcarska. Exportní verze nese označení Su-26MX. Celkem do roku 1986 bylo vyrobeno 70 kusů.\n\n\n\n"}
{"id": "246601", "url": "https://cs.wikipedia.org/wiki?curid=246601", "title": "Suchoj Su-29", "text": "Suchoj Su-29\n\nSuchoj Su-29 je ruský dvoumístný sportovní a akrobatický letoun z počátku 90. let 20. století. První prototyp stroje vzlétl v roce 1991. Postupně vzniklo několik obměn a modernizací. Stroj se užívá nejen v ruských aeroklubech, ale je vyvážen i do mnoha zemí světa (Argentina, Austrálie, Velká Británie, Itálie, Jižní Afrika, USA). \n\n"}
{"id": "246602", "url": "https://cs.wikipedia.org/wiki?curid=246602", "title": "Ovčácký vrch", "text": "Ovčácký vrch\n\nZalesněný Ovčácký vrch (německy \"Schäferberg\", 623 m) se nachází se v Lužických horách mezi obcemi Horní Prysk (severovýchodně asi 1 km) a Mlýny (asi 1,5 km jižním směrem).\n\nJedná se o relativně výraznou čedičovou kupu porostlou převážně listnatým lesem (javor, buk, habr, jeřáb), s výskytem kamenných suťových polí a malým kamenným hřbítkem na jeho vrcholku. Asi 500 metrů severně od něj se v jeho sousedství nalézá menší a plošší Tetřeví vrch (569 m), někdy též nazývaný \"Kohout\". Oba vrcholy náleží do katastru \"Horní Prysk\" 734047. Výhled z vrcholu hory je kvůli vzrostlým stromům dosti omezený.\n\nV geomorfologickém členění náleží pod Kytlickou hornatinu (IVA-2B), její okrsek Klíčská hornatina (IVA-2B-a).\n\nPo severovýchodním úbočí je vedená zeleně značená turistická trasa z Práchně a Horního Prysku. Z Horního Prysku do Mlýnů po západní straně vrcholu Ovčáckého vrchu vede trasa značená žlutě.\n\n"}
{"id": "246609", "url": "https://cs.wikipedia.org/wiki?curid=246609", "title": "Suchoj Su-80", "text": "Suchoj Su-80\n\nSuchoj Su-80 Copper je ruský dvoumotorový víceúčelový dopravní hornoplošník s dvojitou SOP, který má schopnost přistání a vzletu na nezpevněných plochách. \n\nNa konci 80. let 20. století byla v tehdejším SSSR vyhlášena soutěž na lehké víceúčelové dopravní letadlo, určené jak pro civilní tak vojenské využití. Prvotní zadání požadovalo dvoumotorový turbovrtulový stroj pro přepravu 30 cestujících, nebo nákladu do 3300 kg. Za pohon byly vybrány motory TVD-1500 o výkonu po 1119 kW. \n\nV roce 1992 konstrukční kancelář OKB Suchoj ve spolupráci s leteckým výrobním závodem KnAAPO v Komsomolsku na Amuru oživila a přepracovala svůj projekt pod názvem Suchoj Su-80. Nový stroj již měly pohánět americké turbovrtulové motory General Electric CT7-9B o výkonu 1305 kW se čtyřlistou vrtulí Hamilton Sundstrand.\n\nStavba prototypu Su-80GP s kapacitou 19 až 30 cestujících byla dokončena v roce 2000.\n\nPrvní prototyp zalétal zkušební pilot Igor Votincev 4. září 2001. Druhý prototyp (82912) se odlišoval konstrukcí ocasních ploch. \n\nV únoru 2002 začal výrobce s produkcí čtyř předsériových Su-80GP, které se měly podrobit certifikačním zkouškám. V roce 2003 byla zahájena výroba první dvojice sériových letadel, se kterými bylo počítáno při dokončovacím procesu certifikačních zkoušek. Na rok 2004 výrobce deklaroval zahájení výroby osmi souprav konstrukčních dílů pro výrobu první výrobní série Su-80GP. Celý projekt, včetně výroby, byl ovšem na podzim 2006 kompletně zastaven bez ukončení certifikačních zkoušek.\n\nNeúspěšné byly také pokusy o prodej projektu do ČLR v období 2006 až 2007. \n\nPlánované verze:\n\nÚdaje dle\n\n"}
{"id": "246611", "url": "https://cs.wikipedia.org/wiki?curid=246611", "title": "Reverzní transkripce", "text": "Reverzní transkripce\n\nReverzní transkripce je proces, při kterém dochází k přepisu genetické informace z ribonukleové kyseliny (RNA) do deoxyribonukleové (DNA). \n\nJde o obrácený postup, než jaký probíhá v naprosté většině případů přenosu genetického kódu – při transkripci, kdy se genetická informace přepisuje z DNA do RNA. \n\nPři reverzní transkripci dochází k úpravě genetického kódu a napadená buňka a její potomci provádějí jinou činnost, než je její obvyklá – např. produkci toxinů nebo přímo virů, které buňku původně napadly. Schopnost používat reverzní transkripci mají v přírodě retroviry (podskupina RNA virů), u kterých se proces podporován enzymem reverzní transkriptázou.\n\n"}
{"id": "246619", "url": "https://cs.wikipedia.org/wiki?curid=246619", "title": "Chroot", "text": "Chroot\n\ncodice_1 je v informatice název pro unixové systémové volání (a též příkaz), které slouží ke změně kořenového adresáře pro daný proces a jeho potomky vzniklé voláním fork(). Chroot nebyl původně navržen jako bezpečnostní prvek, a proto je nutné ho pokládat spíše za ochranu před nechtěnými omyly. Bezpečnější uzamčení programu zajišťuje sandbox.\n\nPři používání chrootu je nutné dbát zvýšené opatrnosti. Změna kořenového adresáře může být provedena pouze uživatelem root, což je nutné například kvůli bezpečnostnímu riziku, kdy by běžný uživatel systému mohl například „podstrčit“ v chrootu nově vytvořený soubor codice_2. Program poté nový kořenový adresář již nemůže běžným způsobem změnit na nadřízený adresář nebo operaci odvolat. Problémem je však oprávnění správce, které umožňuje zbavit se chroot prostředí jinými způsoby. Program se sice může oprávnění správce zbavit, avšak kvůli chybě v programu uvnitř chroot nebo chybě v jádře systému je může opět získat. Proto není možné chroot považovat za bezpečnostní opatření (jak se však často chybně děje), nýbrž spíše za ochranu před rutinními chybami (například omylem provedené smazání souboru). Proto se chroot využívá např. při testování programů, které by mohly dělat nežádoucí změny v souborovém systému, při vytváření Live CD, opravě poškozeného systému, instalaci systému nebo při sledování prvních kroků potenciálních útočníků.\n\nV současnosti je mnoho démonů poskytujících služby mimo počítač (do počítačové sítě) uzavřena do tzv. \"chroot jail\" (změna kořenového adresáře pomocí systémového volání codice_3). Implementováno je například pro webové servery (Apache, Lighttpd), FTP servery (FTPD, vsftpd), databázové servery (MySQL, PostgreSQL), DNS servery (BIND).\n\nProtože některé operace (např. otevření síťového portu) vyžadují administrátorská oprávnění (v unixových systémech uživatel root), je typicky nejprve provedena tato operace a následně se program uzamkne do chroot jailu a zbaví se administrátorských oprávnění. To však způsobí například nepřístupnost konfiguračních souborů (v unixových systémech typicky v adresáři codice_4), speciálních zařízení (codice_5) nebo knihoven, které je pak nutné do chrootu nakopírovat.\n\n"}
{"id": "246620", "url": "https://cs.wikipedia.org/wiki?curid=246620", "title": "Jakovlev Jak-12", "text": "Jakovlev Jak-12\n\nJakovlev Jak-12 byl sovětský víceúčelový letoun, jehož vývoj spadá do doby druhé světové války. Postupem času byly vyrobeny různé prototypy, ovšem konečné řešení vzniklo roku 1947, kdy vzlétl první prototyp Jaku-12, který se začal okamžitě sériově vyrábět. Po produkci první série o počtu 788 kusů vznikaly postupně další modernizace. Letoun byl licenčně vyráběn i v Číně. Používal se jak k civilním, tak i k vojenským účelům. Jeden letoun Jak-12R imatrikulace OK-JEN létal i v Československu a nyní je uložen v depozitáři Leteckého muzea Kbely.\n\n\n"}
{"id": "246624", "url": "https://cs.wikipedia.org/wiki?curid=246624", "title": "Medvědí ostrov", "text": "Medvědí ostrov\n\nMedvědí ostrov (norsky ) je ostrov patřící Norskému království. Na ostrově je umístěna meteorologická stanice. Nachází se v Severním ledovém oceánu mezi samotným Norskem a Špicberky, s nimiž vytváří administrativní oblast \"Svalbard\". Rozloha ostrova je 178 km². V roce 2002 byl celý Medvědí ostrov s výjimkou 1,2 kilometru čtverečních kolem norské meteorologické stanice v Herwighamne vyhlášen přírodní rezervací, jejíž území sahá až čtyři námořní míle (7,4 kilometrů) do moře.\n\nMedvědí ostrov má tvar trojúhelníka směřujícího na jih. Rozloha ostrova je 178 kilometrů čtverečních a jeho délka v severojižním směru je asi dvacet a šířka přibližně 15,5 kilometru. Jižní část ostrova je hornatá s množstvím kopců s plochými vrcholy pohybující ve výšce mezi 360–440 metrů nad mořem. Na východě ostrova se nachází pohoří \"Miseryfjellet\" s vrcholy \"Urd\" (536 m n. m.), \"Vardan\" (462 m n. m.) a \"Skuld\" (454 m n. m.), dalšími pohořími jsou \"Antarcticfjellet\" na jihovýchodě a \"Fuglefjellet\", \"Hamburgfjellet\", a \"Alfredfjellet\" na jihozápadě. Severní část ostrova je rovinatá.\n\nPrůměrná teplota se v lednu pohybuje kolem −7,9 °C a v letních měsících okolo +4,4 stupňů Celsia. Průměrné roční srážky se zde pohybují kolem 350 milimetrů za rok. Polární noc zde trvá od 8. listopadu do 3. února a polární den od 2. května do 11. srpna. Jedinými obyvateli Medvědího ostrova je asi deset zaměstnanců místní meteorologické a rádiové stanice na severu ostrova v Herwighamne.\n\nOstrov byl objeven 10. června roku 1596 Barentsovou expedicí. Protože se jejím členům podařilo zde zabít ledního medvěda, byl ostrov pojmenován \"Medvědí ostrov\". Ostrov byl zmapován švédskými a norskými výzkumníky.\n\nV minulosti se ostrov stával základnou pro ruské a norské velrybáře, kteří zde přezimovávali. Trvalé osídlení zde nebylo až do roku 1916, kdy se na ostrově krátce těžilo uhlí.\n\nBěhem druhé světové války a později i za studené války byly vody kolem Medvědího ostrova strategicky důležité pro lodě plující z Atlantiku do Murmansku a dalších přístavů v Bílém moři. Ačkoliv nebyly Špicberky během druhé světové války nikdy okupovány nacistickým Německem, tak zde Němci postavili několik meteorologických stanic. Roku 1941 byla na Medvědím ostrově umístěna radiostanice. Ve vodách kolem Medvědího ostrova německé síly několikrát zaútočily na atlantské konvoje s dodávkami pomoci pro Sovětský svaz. Konvoj PQ-17 zde v červnu 1942 utrpěl těžké ztráty. Vody jižně od ostrova byly dějištěm mnoha námořních bitev roku 1943. V listopadu 1944 Sovětský svaz navrhl zrušení \"Špicberské smlouvy\" se záměrem získat kontrolu na Medvědím ostrovem. Nicméně vyjednávání s norskou vládou v exilu však nevedlo k jejímu souhlasu až do konce války a sovětské návrhy nebyly nikdy realizovány. Sovětský svaz a později Rusko si však na Špicberkách udržovaly svou přítomnost.\n\n7. dubna 1989 se 180 km jihozápadně od ostrova potopila sovětská jaderná ponorka K-278 Komsomolec. Vrak leží na souřadnicích 73° 46,3' severní šířky a 13° 15,9' východní délky a do okolí stále uniká radioaktivita.\n\n"}
{"id": "246625", "url": "https://cs.wikipedia.org/wiki?curid=246625", "title": "Zvon (Nízký Jeseník)", "text": "Zvon (Nízký Jeseník)\n\nVrch Zvon (592 m n. m.) se nachází u obce Řídeč v Nízkém Jeseníku v okresu Olomouc. K vrchu samotnému se vztahuje starodávná a dosti strašidelná pověst, podle níž vrch dostal i svůj název, který pochází od městského zvonu, který začal sám od sebe zničehonic zvonit během jedné ze starodávných válek. Zvuk z tohoto strašidelného zvonu prý lze i dnes občas zaslechnout.\n\n\n\n"}
{"id": "246626", "url": "https://cs.wikipedia.org/wiki?curid=246626", "title": "Jakovlev Jak-18", "text": "Jakovlev Jak-18\n\nJakovlev Jak-18 (V kódu NATO \"Max\") byl sovětský cvičný letoun, který byl ve svých pozdějších obměnách užíván i k jiným účelům. Práce na projektu začaly již roku 1945, první prototyp vzlétl roku 1946 a sériová výroba započala v roce 1947. Roku 1953 koupila licenci Čína jako \"Nanchang CJ-5\", od roku 1956 se letoun vyráběl i v Maďarsku. Celkem bylo vyrobeno kolem 7000 kusů v různých verzích a obměnách.\n\n\n\n\n\nJak-18T je úplně jiné letadlo než Jak-18, jde o čtyřmístné letadlo vyvinuté dvacet let po stroji Jak-18. Je to čtyřmístná verze určená pro rekreační létání.\n\n"}
{"id": "246630", "url": "https://cs.wikipedia.org/wiki?curid=246630", "title": "Kanadský pohár 1984", "text": "Kanadský pohár 1984\n\nKanadský pohár 1984 byla mezinárodní soutěž v ledním hokeji hraná od 1. září do 18. září 1984 v různých městech Severní Ameriky (Halifax , Montréal, Calgary, Edmonton, Vancouver, Buffalo, London). Šlo o třetí ročník Kanadského poháru.\n\nBrankáři: Grant Fuhr, Réjean Lemelin a Pete Peeters. \nGlenn Anderson, Brian Bellows, Mike Bossy, Bob Bourne, Ray Bourque, Paul Coffey, Mike Gartner, Michel Goulet, Randy Gregg, Wayne Gretzky, Charlie Huddy, Kevin Lowe, Mark Messier, Rick Middleton, Larry Robinson, Peter Šťastný, Brent Sutter, John Tonelli, Doug Wilson a Steve Yzerman.\nTrenéři: Glen Sather, John Muckler, Ted Green, Tom Watt\n\nBrankáři: Rolf Ridderwall, Peter Lindmark, Göte Wälitalo\nHåkan Loob, Kent Nilsson, Bengt-Åke Gustafsson, Patrik Sundström, Peter Sundström, Thomas Steen, Anders Håkansson, Thomas Gradin, Per-Erik Eklund, Mats Näslund, Tomas Sandström, Jan Claesson, Mats Thelin, Anders Eldebrink, Jan Lindholm, Michael Thelvén, Bo Ericson, Peter Andersson, Thomas Eriksson\nTrenéři: Leif Boork, Curt Lindström\n\nBrankáři: Tom Barrasso, Glenn \"Chico\" Resch. \nBob Brooke, Aaron Broten, Neal Broten, Bobby Carpenter, Chris Chelios, Dave Christian, Bryan Erickson, Mark Fusco, Tom Hirsch, Phil Housley, David A. Jensen, Mark Johnson, Rod Langway, Brian Lawton, Brian Mullen, Joe Mullen, Ed Olczyk, Mike Ramsey, Gordie Roberts a Bryan Trottier.\nTrenéři: Bob Johnson\n\nBrankáři: Vladimir Myškin, Alexandr Tyžnych\nVladimir Krutov, Igor Larionov, Sergej Světlov, Irek Gimajev, Michail Varnakov, Sergej Šepelev, Sergej Makarov, Sergej Jašin, Alexandr Skvorcov, Michail Vasiljev, Alexandr Koževnikov, Anatolij Semjonov, Vladimir Kovin, Vladimir Zubkov, Igor Stělnov, Vasilij Pěrvuchin, Alexej Kasatonov, Alexej Gusarov, Sergej Starikov, Zinetula Biljaletdinov\nTrenéři: Viktor Tichonov, Vladimir Jurzinov\n\nBrankáři: Karl Friesen, Bernard Engelbrecht\nPeter Schiller, Ernst Höfner, Franz Reindl, Manfred Wolf, Peter Obresa, Marcus Kuhl, Holger Meitinger, Gerd Truntschka, Roy Roedger, Dieter Hegen, Helmut Steiger, Michael Betz, Andreas Niederberger, Udo Kiessling, Rainer Blum, Joachim Reil, Peter Scharf, Dieter Medicus, Ignaz Berndaner, Uli Hiemer\nTrenéři: Xaver Unsinn\n\nBrankáři: Dominik Hašek • Jaromír Šindel\nAntonín Stavjaňa • Jaroslav Benák • Miloslav Hořava • Eduard Uvíra • František Musil • Arnold Kadlec • Jiří Hrdina • Jiří Lála • Dušan Pašek • Petr Rosol • Igor Liba • Petr Klíma • Vladimír Růžička • Jaroslav Korbela • Vladimír Caldr • Vincent Lukáč • Jiří Dudáček • Ladislav Svozil • Vladimír Kameš • Radoslav Svoboda\nTrenéři: Luděk Bukač • Stanislav Neveselý\n\n"}
{"id": "246635", "url": "https://cs.wikipedia.org/wiki?curid=246635", "title": "Mýtina", "text": "Mýtina\n\nMýtina či větší paseka je vykácená (vymýcená) část lesa. V rámci lesního hospodaření může být mýtina oplocena a opětovně zalesněna. Jiné mýtiny mohou sloužit pastevectví.\n\nMýtiny tvoří v lese oblasti, kde žijí někteří živočichové či rostou různé rostliny, které by v lese nerostly. Na vymýcené ploše se může rozrůst jeden druh, který vytlačuje jiné, například ostružiník.\n"}
{"id": "246636", "url": "https://cs.wikipedia.org/wiki?curid=246636", "title": "Mýtina (Lipová)", "text": "Mýtina (Lipová)\n\nMýtina (do roku 1948 \"Starý Albenreuth\", něm. \"Altalbenreuth\") je místní částí obce Lipová, nacházející se v okrese Cheb, kraj Karlovarský. V roce 2011 zde trvale žilo 23 obyvatel.\n\nMýtina leží asi 10 km jjv. od Chebu, poblíž hranice se SRN, na jv. okraji Smrčin v podhůří Dyleňského lesa. Současný název je novodobý, ves se vždy jmenovala Altalbenreuth (na rozdíl od Neualbenreuthu na německé straně hranice).\n\nPrvní písemná zmínka o vesnici pochází z roku 1284. Ve středověku zde existovala tvrz, která později zcela zanikla. Před druhou světovou válkou byla Mýtina poměrně velkou obcí, ve které žilo přes 800 obyvatel, téměř výhradně Němců.\n\nTo se radikálně změnilo po odsunu roce 1945 a po roce 1948, kdy se vesnice ocitla izolována v těsné blízkosti hraničních zátarasů. Přes devadesát procent zástavby bylo zbořeno, dnes zůstává v devastované vsi jen několik posledních domů z nichž některé jsou navíc v havarijním stavu. Období socialismu naopak „obohatilo“ ves o rozsáhlý areál kasáren pohraniční stráže (dnes stanice pohraniční policie).\n\nPo roce 1990 byl obnoven hraniční přechod do Neualbenreuthu. Jižně od vsi poblíž cesty do Bavorska se nachází národní přírodní památka Železná Hůrka - bývalá čtvrtohorní sopka, podobná mnohem známější Komorní Hůrce u Chebu.\n\n\n\n"}
{"id": "246637", "url": "https://cs.wikipedia.org/wiki?curid=246637", "title": "Krásný Buk (hrad)", "text": "Krásný Buk (hrad)\n\nKrásný Buk (též a původně ) je zřícenina gotického hradu nedaleko stejnojmenné vesnice u Krásné Lípy v okrese Děčín. Hrad založený na konci třináctého století stával ve Šluknovské pahorkatině na žulové ostrožně nad pravým břehem Křinice. Opuštěn byl již v první polovině čtrnáctého století a dochovaly se z něj jen terénní relikty a drobné fragmenty zdiva, které jsou chráněné jako kulturní památka České republiky.\n\nPrvní písemná zmínka o hradu pochází z roku 1319, kdy jej Jindřich z Lipé vyměnil spolu s dalšími majetky na Žitavsku s králem Janem Lucemburským za jiné statky na Moravě. Podle archeologického výzkumu však hrad vznikl nejspíše již ve druhé polovině třináctého století. Roku 1337 dobylo žitavské vojsko blízký hrad Tolštejn, který patřil Vaňkovi z Vartenberka a jehož ozbrojenci škodili hornolužickým zájmům. Výboje posádky Krásného Buku však pokračovaly, a proto žitavští hrad roku 1339 dobyli. Hrad ztratil svou funkci, a nebyl obnoven.\n\nRoku 1850 byly na hradě prováděny archeologické vykopávky, při kterých byly nalezeny různé kovové předměty, mimo jiné prý i zbraň podobná husitskému palcátu. Na poli pod hradem byla udajně nalezena římská mince pocházející z doby císaře Hadriána.\n\nDvojdílný hrad bergfritového typu byl tvořen předhradím a hradním jádrem. Opevnění předhradí z větší části zaniklo. Dochoval se z něj příkop, náznak valu a zahloubený pozůstatek nějaké stavby. Malé jádro obklopuje mohutný příkop vytesaný ve skále. Jedinou částečně dochovanou zděnou stavbou je torzo okrouhlého bergfritu, který svou hmotou chránil malý palác na jižní straně. Archeologický výzkum prokázal, že obvodová hradba jádra vznikla až po bergfritu.\n\n"}
{"id": "246638", "url": "https://cs.wikipedia.org/wiki?curid=246638", "title": "Čaroděj (Středozem)", "text": "Čaroděj (Středozem)\n\nČarodějové (quenijsky Istari, tj. Moudří) ve fantasy příbězích ze Středozemě J. R. R. Tolkiena jsou skupinou pěti vyslanců z Nejzazšího Západu poslaných Valar, aby pomohli svobodným národům čelit Sauronovu stínu.\n\nByli to Maiar, odění do lidského těla.\n\nCelkem bylo pět členů řádu Istari:\n\nGandalf Šedý (později Bílý, ve Valinoru zvaný Olórin a elfy nazýván Mithrandir) byl podle valinorského postavení druhý nejvyšší člen řádu Istari. Patřil do domu Irmova, učil se u Nienny a jako třetího vyslance si jej vyžádal sám Manwë. Varda však už tehdy nesouhlasila s tím, aby byl považován za třetího.\n\nDo Středozemě přijel jako poslední, zhruba když byly zpozorovány první známky povstávajícího stínu, opětné objevení a šíření se zlých tvorů. Círdan v něm rozpoznal nejmoudřejšího z řádu a předal mu Naryu, Prsten ohně, s mocí povzbuzovat ostatní k boji proti zlému a probouzet víru v naději. Gandalf cestoval po Středozemi, ale nezajímala ho příliš centra moci stojící proti Sauronovi vyjma časů jejich slabosti. Spíše se přátelil s elfy a dalšími dobrými bytostmi, jejichž přirozenou hodnotu vnímal. Zkoumal jejich srdce a povzbuzoval je k odvážným činům. Byl ostražitý vůči známkám probouzení Nepřítele. Seznámil se s hobity a nakonec objevil Jeden prsten. Vedl Společenstvo prstenu a ve chvíli nebezpečí se pro dobro ostatních obětoval, postavil se proti Balrogovi v Morii a poté, co jej zahubil, zemřel také.\n\nByl však znovu vzkříšen a posílen, aby dokončil své poslání. Stal se Gandalfem Bílým a vzhledem ke zradě a pádu Sarumana hlavou řádu Istari. Velel armádám Západu ve Válce o Prsten a především jeho strategií a zásluhou se nakonec podařilo Saurona porazit. Pak odplul za Moře.\n\nSaruman Bílý (jméno pochází od Seveřanů s významem „dovedný muž“, Curunír 'Lân v sindarštině, Curumo v quenijštině) byl hlavou řádu Istari, prvním z vyslanců, z Aulëho lidu. Mezi jeho přednosti patřily dovedné ruce, schopnost odhalovat tajemství a jeho přesvědčivý hlas. Nejprve cestoval po Východě a pak se usadil v Orthanku v kruhu Železného pasu. Nejvíce studoval Sauronovy praktiky a proto se stal předsedou Bílé rady.\n\nSaruman se stal pyšným a netrpělivým, miloval moc a snažil se Saurona odstranit silou a vychytralostí, bez ohledu na ty, v jejichž prospěch měl konat, a padl do jeho pasti. S žárlivostí pohlížel na Gandalfa, až tyto jeho pocity vyústily v utajenou a pak i zjevnou zlovůli. Nakonec sám pěstoval skřety a zaútočil na svého souseda, Rohan. Po porážce jej Gandalf sesadil, zlomil mu hůl. Saruman odmítl nabízené druhé šance a nakonec zcela pokořen zahynul rukou Červivce, potlačovaného otroka. Jeho duch odešel ze Středozemě a již se do ní nevrátil.Saruman, jakožto Maia, ve skutečnosti nezemřel, ale jeho nahý duch se nyní bez jakékoliv moci potácí po Středozemi.\n\nRadagast (jméno je ve starém númenorejském jazyce a znamená „pečovatel o zvířata“, ve Valinoru jej zvali Aiwendil) nepatřil mezi tři původně vybrané vyslance, byl až čtvrtý. Radagast měl mnohem menší moc a moudrost než Gandalf. Sarumanovi jej „vnutila“ Yavanna, která ho prosila, aby jej vzal s sebou. Velmi jí záleželo na tom, aby mezi Istari patřil někdo se zvláštní láskou vůči věcem, které stvořila. Tato informace pocházející z \"Nedokončených příběhů\" je poněkud v rozporu s tím, že v \"Silmarillionu\" se říká, že Saruman byl první a Radagast přišel až po něm.\n\nRadagast se usadil v Rhosgobelu na okraji Temného hvozdu. V příběhu hrál jen drobnou úlohu, když jej Saruman využil k tomu, aby Gandalfa vlákal do pasti. Jinak jím opovrhoval. Radagast ale, i když byl manipulován, jednal v dobré víře, splnil Gandalfovo přání a poslal do Orthanku posla, díky čemuž byl Gandalf vysvobozen. Celkově Radagast selhal, zanedbal hlavní poslání, opustil elfy i lidi a trávil svůj čas s divokými zvířaty. Někteří ovšem říkají, že právě to byl úkol, který mu uložila Yavanna. \n\nV knize \"Pán prstenů\" vystupují tři čarodějové, Gandalf, Saruman a Radagast. První narážka na další dva zde zazněla z úst Sarumana, který se v hněvu zmínil o prutech Pěti čarodějů. Počet pěti je potvrzen i v dodatcích v Návratu krále, není zde ale řečeno nic bližšího. V roce 1956 Tolkien v dopise uvedl, že jména a příběhy zbylých čarodějů neexistují ani v jeho poznámkách. V dalším dopise z roku 1958 Tolkien opakuje, že o příběhu těch dvou nic neví, a obává se, že selhali, byť jiným způsobem než Saruman a stali se zakladateli tajných kultů a 'čarodějných' tradic, které přežily Sauronův pád.\n\nPodrobnější informace lze najít v knize \"Nedokončené příběhy\", kde je v eseji o Istari zmíněno, že tito čarodějové na Západě (ve Středozemi) neměli jména, protože odešli s Curunírem na východ, odkud se nevrátili. Říkalo se jim jen \"Ithyn Luin\", „Modří čarodějové“. V této knize je představen i další zajímavý materiál se stručným popisem rady Valar, na níž byli vybráni jednotliví vyslanci. Původní rozhodnutí bylo poslat tři vyslance. Alatar, první z Modrých čarodějů, předstoupil na radě jako druhý z vyslanců (po Curumovi), poslal ho Oromë. Později si nad rámec původního počtu tří vzal Alatar svého přítele Pallanda. J. R. R. Tolkien ho přiřadil též k Oromëmu, i když původně přemýšlel i o jeho zařazení k Mandosovi a Nienně. Christopher Tolkien spatřuje důvod této volby v tom, že Oromë ze všech Valar nejlépe znal vzdálené končiny Středozemě. Jméno Pallando podle Christophera Tolkiena patrně vychází ze slova \"palan\" („z dálky“), nacházející se například ve slově palantír.\n\nDalší odlišnou verzi publikoval Christopher Tolkien v knize \"The Peoples of Middle-Earth\" na základě poznámek svého otce, které dříve nebyl schopen interpretovat. Příjezd Modrých čarodějů v ní je na rozdíl od předchozích kladen už do Druhého věku, do času, kdy přijel i elf Glorfindel. Jsou jmenováni Morinehtar a Rómestámo, v angličtině Darkness-slayer a East-helper (což lze přeložit jako „Zabíječ temnoty“ a „Pomocník východu“). Jejich úkolem bylo zaskočit Saurona tím, že budou pomáhat lidem, kteří odmítají uctívání Melkora, podporovat vzpoury, rozbroje a zmatky na dalekém Východě. Po Sauronově prvním pádu hledali místo, kde se skryl (ale v tom selhali). Měli silný vliv na historii Druhého a Třetího věku, bránili Sauronovi přečíslit Západ.\n\n\n"}
{"id": "246641", "url": "https://cs.wikipedia.org/wiki?curid=246641", "title": "Emmanuel Mounier", "text": "Emmanuel Mounier\n\nEmmanuel Mounier (1. března 1905 Grenoble – 23. března 1950 Châtenay-Malabry u Paříže) byl francouzský katolický publicista a filosof, zakladatel personalistického hnutí.\n\nMounier studoval v letech 1924–1927 filosofii v Grenoblu a 1927–1928 v Paříži, učil na středních školách ve Francii a v Belgii a roku 1932 založil s přáteli revue \"Esprit\". Roku 1936 vydal \"Manifest personalismu\", kde klade na první místo starost o prospěch lidské osoby a ostře se vymezuje jak vůči kapitalistické bezohlednosti, tak vůči socialistickému a fašistickému kolektivismu. Po propuštění z válečného zajetí 1940 byl opakovaně vězněn a žil do konce války v ilegalitě. Po osvobození v roce 1944 obnovil časopis \"Esprit\", mnoho psal a cestoval a významně se zasadil o francouzsko-německé smíření. Sebrané spisy vyšly ve čtyřech svazcích 1962-4.\n\nUž v Grenoblu se Mounier zblízka seznámil s hmotnou i duchovní nouzí dělnických čtvrtí a rozhodl se proti ní něco udělat. Východiskem Mounierovy „personalistické revoluce“ je uznání svrchované hodnoty každé lidské osoby. Osoba ovšem není izolovaný jednotlivec, nýbrž potřebuje žít ve svobodném společenství, ve vztazích a zejména v lásce. Uspořádání lidské společnosti musí být zaměřeno především na osobu a její svobodu, nikoli jen na hospodářský rozvoj. \n\nMounierovo personalistické hnutí, jež vycházelo z myšlenek Maurice Blondela a Charles Péguyho, mělo velký význam v poválečných letech v Evropě i v USA, přispělo k poválečnému smíření a bylo také – alespoň zpočátku - myšlenkovým základem poválečných křesťansko-demokratických stran i odborových organizací. Trvale ovlivnilo katolickou teologii i některé protestantské teology, např. B. Brunnera a P. Gogartena. Mezi významné personalistické myslitele a autory patří Jean Lacroix, Paul Ludwig Landsberg, Nikolaj Berďajev, Jacques Maritain, Gabriel Marcel, François Mauriac, Romano Guardini, Heinrich Böll a Paul Ricoeur. \n\n\n"}
{"id": "246648", "url": "https://cs.wikipedia.org/wiki?curid=246648", "title": "Jakovlev Jak-50", "text": "Jakovlev Jak-50\n\nJakovlev Jak-50 je sovětské, resp. ruské cvičné a sportovní letadlo z poloviny 70. let 20. století, které navazuje na typ Jakovlev Jak-18. První prototyp stroje Jak-50 vzlétl v roce 1975, téhož roku začala jeho sériová výroba. Do roku 1985 bylo vyprodukováno 312 kusů.\n\n\n"}
{"id": "246653", "url": "https://cs.wikipedia.org/wiki?curid=246653", "title": "Kanadský pohár 1987", "text": "Kanadský pohár 1987\n\nKanadský pohár 1987 byla mezinárodní soutěž v ledním hokeji hraná od 28. srpna do 15. září 1987 v různých městech Severní Ameriky (Calgary, Hamilton, Regina, Halifax, Montréal, Sydney). Šlo o čtvrtý ročník Kanadského poháru.\n\nBrankáři: Ron Hextall, Kelly Hrudey, Grant Fuhr\nGlenn Anderson, Dale Hawerchuk, Mark Messier, Mike Gartner, Kevin Dineen, Michel Goulet, Brent Sutter, Rick Tocchet, Brian Propp, Doug Gilmour, Claude Lemieux, Mario Lemieux, Wayne Gretzky, Doug Crossman, Craig Hartsburg, Normand Rochefort, James Patrick, Ray Bourque, Larry Murphy, Paul Coffey\nTrenéři: Mike Keenan, John Muckler, Jean Perron, Tom Watt\n\nBrankáři: Vitālijs Samoilovs, Sergej Mylnikov, Jevgenij Bělošejkin\nVjačeslav Fetisov, Alexej Gusarov, Igor Stělnov, Vasilij Pěrvuchin, Michail Tatarinov, Alexej Kasatonov, Sergej Starikov, Anatolij Fedotov, Igor Kravčuk, Andrei Chistiakov, Jurij Chmyljov, Vladimir Krutov, Andrej Lomakin, Igor Larionov, Valerij Kamenskij, Andrej Chomutov, Sergej Světlov, Alexander Semak, Sergej Karin, Sergej Němčinov, Sergej Makarov, Vjačeslav Bykov, Gerhan Volgin, Anatolij Semjonov, Mikhail Kravets, Sergej Prjachin\nTrenéři: Viktor Tichonov, Igor Dmitrijev\n\nBrankáři: Jarmo Myllys, Kari Takko, Jukka Tammi\nTimo Blomqvist, Jari Grönstrand, Matti Hagman, Raimo Helminen, Iiro Järvi, Timo Jutila, Jari Kurri, Markku Kyllonen, Mikko Mäkelä, Jouko Narvanmaa, Teppo Numminen, Janne Ojanen, Reijo Ruotsalainen, Christian Ruuttu, Jukka Seppo, Ville Siren, Petri Skriko, Raimo Summanen, Esa Tikkanen, Hannu Virta\nTrenéři: Rauno Korpi, Juhani Tamminen\n\nBrankáři: Anders Bergman, Åke Lilljebjörn, Peter Lindmark\nTommy Albelin, Mikael Andersson, Peter Andersson, Jonas Bergkvist, Anders Carlsson, Thom Eklund, Anders Eldebrink, Peter Eriksson, Bengt-Åke Gustafsson, Tomas Jonsson, Lars Karlsson, Mats Näslund, Kent Nilsson, Lars-Gunnar Pettersson, Magnus Roupé, Thomas Rundqvist, Tommy Samuelsson, Håkan Södergren, Peter Sundström, Mikael Thelvén\nTrenéři: Tommy Sandlin, Curt Lindström, Ingvar Carlsten\n\nBrankáři: Tom Barrasso, Bob Mason, John Vanbiesbrouck\nJoe Mullen, Curt Fraser, Corey Millen, Aaron Broten, Kelly Miller, Mark Johnson, Bob Brooke, Wayne Presley, Pat LaFontaine, Bobby Carpenter, Ed Olczyk, Joel Otto, Chris Nilan, Dave Ellett, Mike Ramsey, Kevin Hatcher, Rod Langway, Phil Housley, Gary Suter, Chris Chelios\nTrenéři: Bob Johnson, Ted Sator, Doug Wood\n\nBrankáři: Petr Bříza • Dominik Hašek • Jaromír Šindel\nAntonín Stavjaňa • Jaroslav Benák • Miloslav Hořava • Drahomír Kadlec • Luděk Čajka • Bedřich Ščerban • Mojmír Božík • Jiří Hrdina • Jiří Doležal • Dušan Pašek • Petr Rosol • Igor Liba • Ladislav Lubina • Vladimír Růžička • David Volek • Jiří Šejba • Rostislav Vlach • Petr Vlk • Jiří Kučera • Ján Jaško\nTrenéři: Ján Starší • František Pospíšil\n\n"}
{"id": "246655", "url": "https://cs.wikipedia.org/wiki?curid=246655", "title": "Jakovlev Jak-52", "text": "Jakovlev Jak-52\n\nJakovlev Jak-52 je sovětské, resp. ruské cvičné a sportovní letadlo z poloviny 70. let 20. století, které je v podstatě modernizací stroje Jakovlev Jak-50 a jeho úpravou na dvojmístný letoun. První prototyp stroje Jak-52 vzlétl v roce 1976, sériová výroba začala roku 1979.\n\nLicence letounu byla prodána i do Rumunska, kde Jaky-52 vyráběla firma Aerostar. Roku 2004 byl v Rusku zalétán modernizovaný typ Jak-52M. Letoun se vyrábí do současnosti a exportuje se i na vyspělé západní trhy.\n\n\n\n"}
{"id": "246657", "url": "https://cs.wikipedia.org/wiki?curid=246657", "title": "Vše o mé matce", "text": "Vše o mé matce\n\nVše o mé matce (španělsky \"Todo sobre mi madre\") je španělský film od režiséra Pedra Almodóvara. Byl oceněn na mnoha festivalech a v roce 2000 získal Oskara za nejlepší cizojazyčný film. Celkovou náladu filmu podtrhuje skvělá hudba od Alberta Iglesiase.\n\nHlavním motivem filmu je hledání ztraceného otce. Mladý \"Esteban\" (\"Eloy Azorín\") se chce stát spisovatelem a tak si pečlivě vede deník. V něm je zachyceno jeho největší přání – poznat svého otce, se kterým se nikdy nesetkal.\n\nV den svých sedmnáctých narozenin však umírá pod koly automobilu a pravdu se už nedozví. Jeho matka \"Manuela\" (\"Cecilia Rothová\") se se synovou smrtí nedokáže vyrovnat a tak odjíždí do Barcelony, zde pátrá po Estebanově otci – tím je transsexuál \"Lola\" (\"Toni Cantó\"). Aby se k Lole dostala blíž, seznámí se s řádovou sestrou \"Rosou\" (\"Penélope Cruzová\"). Rosa se stará o narkomany a prostitutky, tím si zasluhuje odpor a odsouzení vlastní rodiny. Později Manuela navštíví \"Humu Rojo\", která nepřímo zavinila Estebanovu smrt (pozn. ten zahynul když přebíhal cestu, aby získal autogram této herečky). Huma Rojo nabídne Manuele místo asistentky. Všechny osudy spojuje jediná osoba – Lola. A jak tomu bývá u Almodóvara zvykem, vše končí paradoxně: Manuela pečuje o těhotnou a HIV pozitivní Rosu, otcem dítěte, které nakonec skončí v péči Manuely, je opět Lola, která také umírá na AIDS.\n\n\"Vše o mé matce\" je spletitý příběh o hledání vlastní identity a znovuotvírání starých ran. Pro Almodóvara je typické, že zkoumá ženskou mentalitu ze všech možných úhlů a ve všech někdy až nepochopitelných situacích. Almodóvarovy transsexuální postavy umožňují převrátit zaběhlá schémata, tento prvek se objevuje také ve filmu Špatná výchova. Vše o mé matce vychází ze známých aspektů, šokuje i něžně hladí zároveň.\n"}
{"id": "246659", "url": "https://cs.wikipedia.org/wiki?curid=246659", "title": "Pohár Intertoto 2002", "text": "Pohár Intertoto 2002\n\nV poháru Intertoto 2002 zvítězily a zároveň postoupily do poháru UEFA tři týmy Málaga CF, Fulham FC a VfB Stuttgart.\n\n"}
{"id": "246660", "url": "https://cs.wikipedia.org/wiki?curid=246660", "title": "Jakovlev Jak-55", "text": "Jakovlev Jak-55\n\nJakovlev Jak-55 je sovětský, resp. ruský jednomístný jednomotorový celokovový akrobatický středoplošník z 80. let 20. století, postavený na bázi stroje Jakovlev Jak-50.\n\nKonstrukční práce a stavba prototypu byly zahájeny v květnu 1980 v závodě č. 116 v Arseněvu, následně se tým i prototypová dílna přestěhovala do závodu č. 475 ve Smolensku.\nPrvní prototyp stroje Jak-55 vzlétl v květnu roku 1981 za jehož řízením seděl zkušební pilot Oleg Buligin. Další prototypy testovali zejména M. Molčanjuk, V. Smolin a N. Nikitjuk.\n\nDne 5. května 1989 byla zalétána modifikovaná verze Jak-55M. Křídlo mělo zmenšené rozpětí s křidélky se zvětšenou plochou. Vylepšen byl také podvozek s novými koly a účinnějšími hydraulickými brzdami.\n\nPrvní soutěž absolvoval v srpnu 1982 na XI. mistrovství světa v rakouském Spitzerbergu Jakovlev Jak-55 s č. 3. M. Molčanjuk se strojem skončil na šestnáctém místě.\n\nNa XII. mistrovství světa v maďarské Békéscsabě již startovaly dva Jaky-55 (č. 3 a 07) s nově upraveným křídlem. Rozpětí bylo prodlouženo a profil ztenčen. V. Smolin se strojem vylétal páté místo, Ch. Makagonová byla první.\n\nNa V. mistrovství Evropy letecké akrobacie v Českých Budějovicích, konaném v roce 1985, soutěžili sovětští piloti na dvou letounech Jak-55 (č.3 a 55) s novými třílistými automaticky stavitelnými vrtulemi Hofmann, které byly zaměněny za původní dvoulisté stavitelné V-530TA-D35. V. Smolin obsadil čtvrté místo, V. Jajkovová první.\n\nLetoun se užívá zejména v aeroklubech zemí bývalého SSSR, vyváží se i na zahraniční trhy.\n\n\n\n"}
{"id": "246665", "url": "https://cs.wikipedia.org/wiki?curid=246665", "title": "Jakovlev Jak-112", "text": "Jakovlev Jak-112\n\nJakovlev Jak-112 je ruský cvičný, dopravní a přepravní letoun z 90. let 20. století. První prototyp stroje vzlétl 20. října 1992. Letoun se užívá pro přepravu až tří pasažérů, dopravu nakládu do hmotnosti 270 kg (např. pošta), na vlekání kluzáků, pro kontrolu ropovodů, pro lékařské účely, pro cvičné účely apod.\n\n\n"}
{"id": "246667", "url": "https://cs.wikipedia.org/wiki?curid=246667", "title": "Elektronický stabilizační program", "text": "Elektronický stabilizační program\n\nElektronický stabilizační program, označovaný zkratkou ESP z anglického \"\", je rozšíření funkce systémů ABS a ASR. Program pomáhá stabilizovat automobil pomocí přibrzdění některého z kol a omezením výkonu motoru (tedy snížením kroutícího momentu) například při rychlém průjezdu zatáčkou. \n\nProgram je rozšířením systémů ABS a ASR. Shromažďuje informace o rychlosti jednotlivých kol, krouticím momentu motoru, otáčkách motoru, natočení volantu - tedy předních kol automobilu a snímač dostředivého zrychlení (obvykle umístěným ve středu vozu). Z těchto veličin dokáže systém zjistit, jestli se vozidlo nepohybuje ve smyku, a pak případně zasáhnout tak, že provede pomocí akčního členu přibrzdění některého z kol a také snížení výkonu motoru.\n\n\n"}
{"id": "246671", "url": "https://cs.wikipedia.org/wiki?curid=246671", "title": "Klasická japonština", "text": "Klasická japonština\n\nKlasická japonština (: 中古日本語, \"čúko nihongo\"; : \"Late Old Japanese\") byl jazyk, kterým se mluvilo a psalo v Japonsku během období Heian (794–1185). Spolu s doposud používanými čínskými znaky se k zápisu japonštiny začaly používat dvě nové slabičné abecedy: hiragana a katakana. To vedlo k rozkvětu literatury a vzniku takových děl, jako byly \"Gendži Monogatari\", \"Taketori Monogatari\" a \"Ise Monogatari\".\n"}
{"id": "246676", "url": "https://cs.wikipedia.org/wiki?curid=246676", "title": "Praga BH-39", "text": "Praga BH-39\n\nPraga BH-39 (vojenským označením E-39) byl československý jednomotorový školní dvouplošník konstruktérů Beneše a Hajna vyráběný v letadlovém oddělení ČKD Praga v Karlíně. \n\nPrvní prototyp stroje vzlétl z továrního letiště 27. srpna 1931 a poté se podrobil letovým vojenským zkouškám ve VTLÚ. Testy se protáhly do ledna 1934 z důvodu dolaďování nedostatků v konstrukci kormidel. Roku 1932 byl vyroben druhý prototyp, na němž byly provedeny některé změny. Oba prototypy o délce 7 m a hmotnosti 554 kg byly poháněny hvězdicovými devítiválci Walter NZ-120 o 88 kW (120 k) s dvoulistou dřevěnou, okovanou vrtulí. \n\nLetoun byl pro sériovou výrobu schválen až roku 1934. Osm kusů sériových strojů E-39N bylo vyrobeno v továrně Letov. Pozdější série s hvězdicovými devítiválcovými motory Walter Gemma nesla označení E-39G, nebo s motory Walter Mars s výkonem 113 kW E-39M. Deset strojů vyrobených v roce 1937 létalo s importovanými britskými sedmiválcovými motory Armstrong Siddeley Genet Major a značily se Praga E-39AG. \n\nDvojplošníky se vyráběly až do roku 1939, poslední série deseti kusů byla dodána samostatnému Slovenskému státu. 125 strojů převzala Luftwaffe a používala je pro vlastní výcvik. V době SNP byly povstalci využívány k průzkumným, spojovacím a zásobovacím letům.\n\nPo válce byl jeden letuschopný stroj pod označením C-19 používán pro vlek větroňů na aeroklubovém letišti v Kralupech nad Vltavou (imatrikulace OK-SNA). \nÚdaje platí pro E-39G\n\n\n"}
{"id": "246679", "url": "https://cs.wikipedia.org/wiki?curid=246679", "title": "Diego Abatantuono", "text": "Diego Abatantuono\n\nDiego Abatantuono (* 20. května 1955, Milán, Itálie) je italský divadelní a televizní herec a scenárista.\n\nDiego se narodil v Miláně, kde i vyrostl. Jeho první herecké výkony spočívaly ve vystupování v kabaretu Derby, jehož majitelem byl jeho strýc. Vystupoval především v rolích maloměstských, zato však mazaných a chytrých prostých lidí. Jednou jeho roli zhlédl i showman, filmový režisér a vyhledávač talentů, Renzo Arbore a Diegovi nastal nový život.\n\nRenzo Arbore obsadil Diega do filmu Il pap´occhio a jeho kariéra šla strmě vzhůru. Nejúspěšnější rolí byla role fanouška v inscenaci Eccezzziunale...veramente, které také napsal scénář. Představuje se zde jako fanda tří nejúspěšnějších italských klubů, AC Milán, Inter Milán a Juventus Turín. O 24 let měla inscenace pokračování, kde se objevily i hvězdy AC Milan, jako Paolo Maldini, Massimo Ambrosini, Alessandro Costacurta, Dida a Gennaro Gattuso. Poté se například objevil v tragikomedii Vánoční dárek režiséra Avatiho. Zahrál si i vojáka Mussoliniho armády ve filmu Středozemí, který byl oceněn Oscarem.\n\nDiego založil společně s režisérem G.Salvatoresem a se svým manažerem M.Tottim produkční společnost Colorado films.\n\nDiego je populární osobností italské televizní scény a je dlouhodobým fandou AC Milán.\n"}
{"id": "246684", "url": "https://cs.wikipedia.org/wiki?curid=246684", "title": "Kohout (Novohradské podhůří)", "text": "Kohout (Novohradské podhůří)\n\nKohout (871 m n. m.) je nejvyšší horou Slepičích hor, Soběnovské vrchoviny a celého podhůří Novohradských hor. Nachází se asi 7 km severovýchodně od města Kaplice, v okrese Český Krumlov.\n\nHora má kuželovitý tvar, její svahy jsou pokryté balvany a sutí z četných kryoplanačních teras. Vrcholek hory tvoří malebná soustava rozvětraných granodioritových skalisek.\n\nNa vrcholu se nalézá žulový sloup označující bod I. řádu trigonometrické sítě, kterým se Kohout stal při vyměřování v letech 1860−1867. Ve 20. století zde stávala dřevěná dvoupatrová měřická věž. Po jejím pádu zde v roce 1965 vznikla dřevěná vojenská pozorovatelna, která podle Vladimíra Pohoreckého byla postavena ministerstvem vnitra. Tato věž byla turisty později užívána jako rozhledna. Po svém zchátrání však byla v roce 1993 stržena. Od poloviny devadesátých let usilovalo vedení obecního úřadu Besednice o postavení rozhledny − plán postavit na Kohoutu vysílač s rozhlednou však neprošel schvalovacím řízením a v roce 2002 byla postavena telekomunikační věž s vyhlídkovou plošinou na návrší Slabošovka západně od Besednice. Vrchol Kohoutu má od společnosti Lesy obcí Trhové Sviny a Besednice s.r.o. v pronájmu Ministerstvo vnitra. V roce 2003 zde byla postavena kovová věž, na níž je podle starosty Besednice Petra Trajera vysílací zařízení tajného charakteru. Věž tak není přístupná pro veřejnost, které zůstává odepřena možnost spatřit daleké výhledy, neboť vrchol Kohoutu je zalesněný.\n\nKohout, respektive kamenný sloup na vrcholu, bývá mylně považovaný za střed Evropy. K chybné domněnce přispěl latinský nápis ve zkratkách, který sloup ve tvaru čtyřbokého komolého jehlanu nese:\n\nV plném znění: \"„Caesaro Regalis Operation Astronomica Trigonometrica pro Mensura Graduum Mediae Europae 1867“\". Nápis tedy nezmiňuje střed Evropy, jak se laici na základě posledních slov domnívají, ale střední Evropu, konkrétně v překladu: \"„Císařsko královská komise astronomicko trigonometrická pro vyměření (zeměpisných) stupňů ve střední Evropě v r. 1867“\".\n\nTento mezník byl vyměřen vojenskými úřady kvůli zjištění vzdáleností na německých vojenských mapách a v roce 1867 (jako ostatní body) doplněn kamenným sloupem nesoucím zmíněný nápis. Důvody vzniku těchto bodů vysvětloval vlastivědný sborník Pod Lipany:\n\"„Staré vyměřování i mapy bývaly velice nepřesné a nedokonalé. Vojenské (i berní) potřeby však vyžadovaly, aby byly mapy stále doplňovány a opravovány. Země byla proto pro usnadnění správného měření rozdělena na trojúhelníky (triangly) s vrcholy na temenech zdaleka viditelných kopců. Nadmořské výšky byly vypočteny a určeny až na desetinu milimetru.“\"\n\nZcela chybné informace o kamenném sloupu a jeho významu uváděl J. N. König ve Waldheimat. Podle něj se jednalo o vyznačení středu (či srdce) Evropy a nápis uváděl ve znění: \"„Oper. Astr. Trig. Imp. F. I. 1846“\", což prý mělo znamenat \"„Operatio Astronomica Trigonometrica Imperante Ferdinand I, 1846“\". Tento nápis ani vysvětlení ale neodpovídá skutečnosti a autor je zřejmě převzal odjinud.\n\nKohout je součástí Přírodního parku Soběnovská vrchovina a na jeho jižním svahu se nachází přírodní rezervace Ševcova hora (zbytek přirozených suťových bučin).\n\nV sedle mezi vrcholy Kohouta a sousedního vrchu Vysoký kámen (též Slepice) se nalézá rozcestí několika značených turistických cest:\n\n"}
{"id": "246685", "url": "https://cs.wikipedia.org/wiki?curid=246685", "title": "Letov Š-19", "text": "Letov Š-19\n\nLetov Š-19 byl československý jednomotorový dopravní dvouplošník pro čtyři cestující z poloviny 20. let 20. století.\n\nV podstatě se jednalo o přestavbu bombardovacího Letov Š-6 na dopravní stroj. První prototyp Letov Š-19 (imatrikulace L-BADA) byl upraven ze 17. sériového stroje Š-6. Pohonná jednotka Maybach Mb.IVa o výkonu 191 kW zůstala zachována a byla použita rovněž u druhého prototypu (L-BADB) a tří sériových Š-19M (výr. č. 4, L-BALM, 6, L-BALO a 7, L-BALP).\n\nOstatní sériové letouny, označené Š-19W, létaly s motory Walter W-IV o výkonu 176 kW (výr. č. 1, L-BALI, 2, L-BALK, 3, L-BALL a 5, L-BALN).\n\nKonstrukce typu umožňovala i dopravu nákladů, případně mohl sloužit jako vojenský bombardovací letoun. Vzhledem k zachování pevnosti trupu nebyly v boku dveře a cestující nastupovali a vystupovali po žebříku poklopem na stropu kabiny. Kabina cestujících byla umístěna hned za motorovým ložem, takže uvnitř byl značný hluk. Pilotní kabina byla otevřená a byla umístěna až za kabinou cestujících. Celková koncepce tedy nebyla k cestujícím přátelská.\n\nStroje sloužily u ČSA v letech 1925 až 1927 a celkem nalétaly 1039 hodin, převážně na lince Praha-Bratislava-Košice (L-BALI až L-BALK nesly později imatrikulaci OK-ALI až OK-ALL). Po ukončení provozu byly stroje v r. 1928 předány Ministerstvu veřejných prací. OK-ALL létal v r. 1929 u Masarykovy letecké ligy v Olomouci až do roku 1936.\n\nÚdaje dle\n\n\n"}
{"id": "246686", "url": "https://cs.wikipedia.org/wiki?curid=246686", "title": "Peter Abbay", "text": "Peter Abbay\n\nPeter Abbay, vlastním jménem Peter Martin Jewitt (* 3. květen 1966, New York, USA) je americký herec, který se proslavil v americké televizní soutěži Deal or No Deal v roli bankéře.\n\nNepřehlédli ho poté tvůrci některých amerických seriálů, kteří ho obsadili do menších rolí. Mezi tyto seriály patří například \"Dr.House\" či \"Another World\" a byl i členem štábu show \"Punk´d\", ve které si herec Ashton Kutcher dělá legraci ze známých osobností (podobné českému \"Hogo Fogo\" s Hanou Zagorovou a Štefanem Margitou). Účinkoval také v americkém nezávislém filmu \"Manhattan Minutiae\".\n\nVůbec poprvé se před televizní kamerou objevil již v roce 1981, konkrétně ve snímku \"Ms. 45\".\n\n\n"}
{"id": "246688", "url": "https://cs.wikipedia.org/wiki?curid=246688", "title": "Aero A-14", "text": "Aero A-14\n\nAero A-14 byl československý dvoumístný jednomotorový cvičný, pozorovací a dopravní dvouplošník z 20. let 20. století. Jednalo se o licenční výrobu typu Hansa-Brandenburg C.I, protože se ukázalo, že začínající československý letecký průmysl nebude schopen v dohledné době vyrábět letoun s užitnými a letovými vlastnostmi překonávající C.I. Ministerstvo národní obrany proto u továrny Aero objednalo jeho stavbu ve třech základních verzích. Dvě poháněné motory Hiero o výkonu 172 kW pod označením A-14 a A-15, třetí s motorem BMW IIIa o výkonu 138 kW označený A-26 (A26.1-A26.23). Letouny se v Československé armádě používaly jako cvičné a pozorovací. V roce 1923 byla těmito stroji zahájena pravidelná doprava Československých státních aerolinií. V letech 1924–1925 byl letoun A-14 hlavním typem u ČSA.\n\nV roce 1922 objednalo MNO 25 školních letounů označených A-14 až A-14.25 s motory Hiero N o výkonu 172 kW dodávanými firmou Breitfeld a Daněk v Praze. Objednávka zněla na 5 letounů s dvojím řízením a 20 s jednoduchým řízením.\n\nPrvní letoun byl vojenskou správou převzat 25. srpna 1922, dalších 6 v září, 12 v listopadu a poslední v prosinci. Většina strojů sloužila u VLU v Chebu, několik zůstalo v Praze u cvičné letky leteckého pluku 1. Byly dodávány bez výzbroje a od rakouských originálů se lišily vybavením i konstrukčními detaily. A-14 měly obě poloviny křídla o tři žebra více, pásky žeber byly o 2 mm širší a přišívání (letectví)potahu u šesti krajních žeber bylo zesíleno křížovým šitím. Řízení bylo přepracováno z volantového na pákové, upraven byl tvar pilotního sedadla a palivové nádrže. Spádová nádrž měla zvýšený objem z 16 l na 25 l a byla rozdělena na 3 sekce. Změny se týkaly rovněž ochranných lyží pod konci spodního křídla, které se vyráběly z ohnutých ocelových trubek.\n\nPočátkem roku 1923 byly letouny Aero A-14 stahovány k vojenské dopravní skupině a vojenští piloti s nimi v březnu 1923 zahájili pokusné lety z Prahy do Bratislavy. Pravidelné lety na vojenské poštovní lince zahájil 1. března 1923 major Skála s A-14 civilní poznávací značky L-BARA (01) a cestujícím při tomto letu byla jeho manželka. Během následujícího dvouměsíčního provozu se nalétalo 250 hodin a 27 000 km při průměrné cestovní rychlosti 110 km/h.\n\nHlavní období používání A-14 započalo zahájením pravidelné činnosti ČSA 28. října 1923 v čele s ředitelem majorem Hupnerem. Pro nepříznivé počasí se lety na trati neuskutečnily a tak pilot Brabenec s letounem L-BARC pouze symbolicky oblétl kbelské letiště v Praze. Pravidelné lety na lince Praha-Bratislava a opačným směrem se uskutečnily až následující den. Pilot Brabenec odstartoval s L-BARC (sériové číslo 18) do Bratislavy a opačným směrem do Prahy letěl pilot Cinibulk s L-BARI. V listopadu 1923 se pak na této trati uskutečnilo celkem 19 letů, v prosinci odlétaly ČSA ještě 5. Celkový počet sedmnácti letounů A-14 přidělených MNO pro službu u ČSA se v průběhu sezóny 1924 ukázal jako nadměrný. V červenci a srpnu bylo 6 strojů upraveno pro dopravu dvou cestujících ve Vojenské továrně na letadla (L-BARW (16), -BART (10), -BARO (06), -BARS (08), -BARL (11), a -BARM (13) ), neupravené letouny se používaly jako záložní. Pět A-14 bylo vráceno MNO a na konci roku 1924 se jejich počet snížil na 5 dvoumístných a 1 jednomístný. O vyřazování A-14 bylo rozhodnuto i z důvodů překročení životnosti jejich draků. Ve dvou prvních úplných sezónách 1924 a 1925 byla činnost ČSA zabezpečena z 90% letouny A-14 a linka byla rozšířena o spoj z Bratislavy do Košic.\n\nV roce 1926 hlavní úkoly ČSA převzaly nové Aero DH-50, podíl A-14 se zmenšil na necelých 8% a stala se z nich letadla záložní. Poté se stroje vracely k vojenskému letectvu a jejich služba u ČSA skončila několika málo lety v roce 1927 posledním strojem A-14 L-BARS.\nPoslední A-14 (19, OK-LIQ, dříve L-BARI) bylo z rejstříku vymazáno 8. května 1936 sloužící u MLL v Užhorodě.\n\nV roce 1922 objednalo MNO také 24 školních pokračovacích A-15.1 až A-15.24 s motory Hiero L o výkonu 172 kW, které byly dodány ze zahraničí. První Aero A-15 převzala vojenská správa 16. března 1923, 7 dalších do konce března, 5 v dubnu, 3 v červnu, dalších 5 v červenci a poslední 3 v srpnu. Byly dodávány s výzbrojí a bombardovacím zařízením, řízení bylo originální volantové.\n\nNěkolik jich létalo ve VLU v Chebu (později i v Prostějově), a u všech tří tehdejších leteckých pluků. Od roku 1929 byly navíc zařazeny k nově vzniklým plukům číslo 4 a 6. Velký význam strojů A-15 spočívá v rozvoji nočního létání v tehdejší ČSR. Pro tuto činnost byly jako typ An-15 vybavovány elektrickým osvětlením teploměrů a kompasu, polohovými světly a přistávacími reflektory pod spodním křídlem. Výfukové roury byly upraveny a vedeny tak, aby neoslňovaly osádku.\n\nStroje A-15 byly využity i jako pokusné při testování nových typů pum a radiostanic. V listopadu 1926 přidělilo MNO letouny A-15.1 k pokusné letce VLÚS v Praze a A-15.6 k leteckému pluku 3 ve Vajnorech. Oba byly opatřeny speciálním zařízením pro nesení a shazování figurín při zkouškách nových padáků. A-15.12 byl jako první v historii našeho letectví v roce 1926 nasazený na Opavsku k rozprašování přípravku na hubení mnišky.\nPoslední Aero A-15 (12, OK-ASA) bylo z rejstříku vymazáno 7. ledna 1935 a patřilo SAK Bratislava.\n\nÚdaje platí pro A-14\n\n\n"}
{"id": "246689", "url": "https://cs.wikipedia.org/wiki?curid=246689", "title": "Bruce Abbott", "text": "Bruce Abbott\n\nBruce Abbott (* 28. července 1954, Portland, Oregon, USA) je americký herec.\n\nZačínal jako tanečník a herec na známém festivalu Williama Shakespeara v Ashlandu v Oregonu. Po třech letech se přestěhoval do Hollywoodu, kde také ve filmu \"Tag\" poznal svoji první ženu Lindu Hamiltonovou. Jejich syn, Dalton, si zahrál malou roli ve filmu \"Terminátor 2\".\n\nV roce 1989 se však s Lindou rozvedl a ve stejném roce při natáčení filmu \"Trapped\" poznal svou druhou ženu Kathleen Quinlanovou, se kterou se roku 1994 oženil a má s ní jednoho syna.\n\nObjevil se i v několika seriálech, jako \"To je vražda, napsala\" nebo \"\". Obdržel také velmi malou roli v seriálu \"Síť\", založeném na stejnojmenném filmu se Sandrou Bullockovou. Jako herec je uznáván, avšak ne příliš obsazován.\n\nDůležitější role si zahrál v několika filmech, jako například \"Re-Animator\", \"Bad Dreams\", \"The Prophecy II\", \"Out of time\" nebo \"Trapped\".\n"}
{"id": "246690", "url": "https://cs.wikipedia.org/wiki?curid=246690", "title": "Limbo Messiah", "text": "Limbo Messiah\n\nLimbo Messiah je páté studiové album punk rockové německé kapely Beatsteaks, které vyšlo 30. března 2007 i v takzvané \"Deluxe Editions\" s DVD nazvaném \"Demons Galore\". Album debutovalo v prvním týdnu prodeje na třetím místě německé albové hitparády a je to jejich nejvyšší umístění v kariéře.\nZpěvák kapely Arnim Teutoburg-Weiß v jednom interview řekl, že na album pracovali tři roky. Začali téměř ihned po vydání předchozí desky Smack Smash. V roce 2005 vydala kapela DVD nazvané \"B-Seite\" a rozhodli se dát si od hudby krátkou pauzu. Na Limbo Messiah začali pracovat v létě 2006.\n\nCelkový zvuk Limbo Messiah je temnější než na Smack Smash. Některé písně například \"Sharp, Cool & Collected\" nebo \"Demons Galore\" jsou označovány za rychlý a agresivní punk rock. Avšak další písně jako \"Cut Off the Top\" nebo \"She Was Great\" nabízejí zcela jinou hudební polohu kapely. V She Was Great zpívá Arnim falzetem.\n\nOproti Smack Smash se na albu pěvecky podílejí další členové kapely. Bubeník Thomas Götz zpívá refrén \"Jane Became Insane\", kytarista Peter Baumann zpívá v písni \"E-G-O\" a v koncertní podobě \"Hail to the Freaks\".\nPrvní singl vyšel 9. března 2007 a jmenuje se \"Jane Became Insane\", ke kterému kapela natočila i vtipný videoklip, který ocenila i německá mutace MTV Zlatou deskou. 29. června 2007 vyšel druhý singl \"Cut Off the Top\", který je na albu v jiné, pomalejší verzi, než v jaké je k slyšení ve videoklipu nebo na singlu. Píseň byla zařazena i na evropskou edici soundtracku k filmu Spiderman 3. Třetím singlem se stane píseň \"Demons Galore\", která vyjde 5. října 2007 společně se stejnojmenným EP.\n\nPosledním singlem z desky je píseň Meantime, ke které natočili v Praze animovaný videoklip proložený záběry z koncertu.\n"}
{"id": "246691", "url": "https://cs.wikipedia.org/wiki?curid=246691", "title": "Avia BH-9", "text": "Avia BH-9\n\nAvia BH-9 byl československý dolnokřídlý dvoumístný jednoplošník, který se používal jako cvičný a turistický letoun. Slavil úspěchy v mnoha závodech a získal několik rekordů i na dálkových tratích. \n\nDne 11. července 1928 dosáhli štábní kapitán letectva Josef Heřmanský a podporučík Macháček na dvoumístné verzi letounu světového rekordu na uzavřené trati výkonem 1 500 km za 11 hodin.\n\n"}
{"id": "246693", "url": "https://cs.wikipedia.org/wiki?curid=246693", "title": "Jorge Enrique Abello", "text": "Jorge Enrique Abello\n\nJorge Enrique Abello (* 28. února 1968, Bogotá, Kolumbie) je kolumbijský herec.\n\nObsazován je především v telenovelách. K nejznámějším patří Las Ejecutivas a La Viuda de Blanco, kde si zahrál po boku herečky Yolandity Monge, obě z roku 1996, La mujer en el espejo a Perro Amor z roku 1998, dále pak v Česku známé Ošklivce Betty a návazně Ecomodě, La costena i el cachaco z roku 2002, Anita, no te rajes z roku 2004, Merlina, mujer divina z roku 2005 či nejnověji v telenovele En los tacones de Eva, která se natáčela a vysílala v letech 2006-2008. \nV roce 2007 hrál Lišáka v divadelní inscenaci El Principito, kterou uvedlo bogotské divadlo Mapa Teatro a od 23.4.2008 hraje spolu s Patricií Tamayo postavu Daniela ve hře Tu ternura Molotov, na prknech Teatro Nacional v Bogotě. Od srpna 2008 ho kolumbijští diváci mohli vidět v roli gaye Fera v remake španělského seriálu Aquí no hay quién viva. V roce 2010 se objevil v záporné roli Dr. Mauricia Hernandeze v A corazón abierto. Od dubna 2012 účinkoval v seriálu \"RCN Dónde está Elisa?\", kde hraje detektiva jménem Cristobal Rivas. \n\nNarodil se 28. 2. 1968 v rodině obchodníka Alberta Abello a malířky Heidi Moreno. K jejich čtyřem dětem tak přibyl po 10 letech další syn.\n\nJorge strávil mnoho času v rodinné knihovně, okouzlovaly ho encyklopedie, sám sebe si představoval jako středověkého rytíře nebo objevitele pirátských pokladů. Dodnes je vášnivým čtenářem a jeho knihovna má přes 3 000 svazků. Jorge ale nebyl typickým knihomolem, měl rád také sport, během studia na Gimnasio Moderno byl členem školního basketbalového družstva, jezdil na koni, věnoval se šermu. V současné době si oblíbil squash a aby se udržel v kondici, tráví několik hodin týdně v tělocvičně.\n\nPo ukončení střední školy začal studovat na univerzitě sociální komunikaci, později literaturu, ale studia nedokončil a nastoupil do televize, kde pracoval jako kameraman, také režíroval hudební klipy. V roce 1992 se zcela náhodou ocitl před kamerou, když se při natáčení „Esperame al final“ nedostavil jeden z epizodních herců a tím se odstartovala jeho úspěšná herecká kariéra.\n\nJeho zatím největším úspěchem byla role Armanda, cholerického prezidenta společnosti Ecomoda v telenovele „Betty, la fea“ , která obletěla svět a u nás byla vysílána pod názvem „Ošklivka Betty“. Zajímavá je i dvojrole v \"En los tacones de Eva\", kde ztvárnil jednak záletníka Juana Camila a zároveň vdovu Evu. V roce 2007 získal za \"Evu\" cenu India Catalina v kategorii herec v hlavní roli.\n\nJorge je otcem dcery s neobvyklým jménem Candelaria, narozené 12. 2. 2002 v manželství s Marcelou Salazar. S Marcelou se však v roce 2006 rozvedl.\n\n"}
{"id": "246694", "url": "https://cs.wikipedia.org/wiki?curid=246694", "title": "Zděř", "text": "Zděř\n\nZděř je součástka, která slouží k nerozebíratelnému spojování masivních strojních částí - kol, setrvačníků, řemenic. Zděře se vyrábí z podobného materiálu jako části, které spojuje.\n\nDruhy zděří:\n"}
{"id": "246701", "url": "https://cs.wikipedia.org/wiki?curid=246701", "title": "Ostřice prodloužená", "text": "Ostřice prodloužená\n\nOstřice prodloužená (\"Carex elongata\", syn.: \"Vignea elongata\") je druh jednoděložné rostliny z čeledi šáchorovité (\"Cyperaceae\"). Někdy je udávána také pod jménem tuřice prodloužená.\n\nJedná se o rostlinu dosahující výšky nejčastěji 30-70 cm. Je vytrvalá a výrazně trsnatá s krátkými oddenky. Listy jsou střídavé, přisedlé, s listovými pochvami. Lodyha je trojhranná, drsná, asi stejně dlouhá jako listy. Čepele jsou asi 2-3, vzácněji až 6 mm široké, na vrcholu zakončené vlasovitou špičkou. Ostřice prodloužená patří mezi stejnoklasé ostřice, všechny klásky vypadají víceméně stejně a většinou obsahují samčí i samičí květy. Dolní klásek bývá trochu oddálen a někdy je celý samičí. Klásky jsou uspořádány do cca 4-6 cm dlouhého lichoklasu (klasu klásků), který obsahuje nejčastěji 8-12 klásků. Okvětí chybí. V samčích květech jsou zpravidla 3 tyčinky. Čnělky jsou většinou 2. Plodem je mošnička, která je kopinatá, cca 3-3,5 mm dlouhá, vně vyklenutá a na hřbetě výrazně žilkovaná, na vrcholu zúžená do nekřídlatého jen nevýrazně dvouklaného zobánku. Každá mošnička je podepřená plevou, která je rezavě hnědá se zelným kýlem, na okraji široce blanitě lemovaná. Kvete nejčastěji v květnu až v červnu. Počet chromozómů: 2n=56.\n\nOstřice prodloužená roste v Evropě, hlavně střední a východní, v jižní Evropě je rozšířena jen málo.Na východ zasahuje až na jižní Sibiř. Mapka rozšíření viz zde: .\n\nV ČR se vyskytuje roztroušeně od nížin do podhůří. Nejčastěji roste v mokřadních olšinách sv. \"Alnion glutinosae\". Někdy ji najdeme na březích rybníků nebo na mokrých loukách.\n\n\n\n \n"}
{"id": "246705", "url": "https://cs.wikipedia.org/wiki?curid=246705", "title": "F. Murray Abraham", "text": "F. Murray Abraham\n\nFahrid Murray Abraham (* 24. října 1939 Pittsburgh, Pensylvánie) je americký herec asyrského původu.\n\nNarodil se v Pittsburghu italské matce, domovnici, a asyrskému otci, automechanikovi, který emigroval ze své rodné země v roce 1920. Studia začal na univerzitě v El Pasu. Mezitím studoval také pod vedením herečky Uty Hagen v New Yorku. Jeho herecká kariéra začala v Los Angeles rolí v inscenaci \"The Wonderful Ice Cream Suit\".\n\nVe druhé polovině osmdesátých let poskytl lekce herectví velšskému hudebníkovi a skladateli Johnu Caleovi.\n\nVe filmu debutoval minirolí policisty po boku Ala Pacina ve filmu \"Serpico\". Do povědomí veřejnosti se zapsal sérií televizních reklam na spodní prádlo Fruit of the Loom. Největší úspěch mu však zajistil režisér Miloš Forman, který ho obsadil do filmu \"Amadeus\", kde si zahrál Mozartova protivníka, italského skladatele Salieriho. Tato role mu vynesla Oscara a Zlatý glóbus. Poté byl hodně obsazován v divadle, především do rolí Shakespearových her jako \"Othello\" nebo \"Richard III.\" Mezi jeho další filmy patří např. \", Děti revoluce, Jméno růže\" nebo \"13 duchů\".\n\nOd roku 1962 je ženatý s Kate Hannanovou, s níž má dvě děti. Vyučoval herectví na Brooklyn College.\n\n"}
{"id": "246706", "url": "https://cs.wikipedia.org/wiki?curid=246706", "title": "Léon Serpollet", "text": "Léon Serpollet\n\nLéon Serpollet (25. listopadu 1858, Culoz – 11. února 1907, Paříž) byl francouzský podnikatel, konstruktér a průkopník automobilismu.\n\nPocházel z rodiny truhláře z departementu Ain. První parní tricykl postavil v roce 1875. Se starším bratrem Henrim (1848–1915) se od roku 1878 zabývali vývojem prvního trubkového parního generátoru, jehož princip objevil Henri náhodou. O patent požádali 25. října 1879, ale zapsán byl až v roce 1881. V tomto roce vyrobil Léon svou druhou tříkolku s jednoválcovým motorem syceným parou z tohoto generátoru.\n\nLéon našel v osobě průmyslníka Larsonneau silného a nadšeného partnera, s jehož pomocí Léon a jeho bratr Henri (1848–1915) založili v Paříži roce 1886 společnost \"Société des Moteurs Serpollet frères et Cie\". Zde byly parní tříkolky poprvé průmyslově vyráběny. Mimo parních tříkolek vyráběl a prodával Serpollet také parní motory pro kolejová vozidla a hnací stroje. V roce 1889 zakoupil Armand Peugeot několik Serpolletových motorů pro své první vozy, avšak později se už věnoval vozům s benzínovými motory. První parní tříkolka vzešla z jejich spolupráce v roce 1889, představena byla na Světové výstavě v Paříži. Celkem vznikly čtyři tříkolky Serpollet-Peugeot.\n\nSerpollet se v roce 1900 v důsledku nedostatku financí na další provoz spojil se zámožným američanem Frankem Gardnerem a vznikla tak firma Gardner-Serpollet. Vozy používaly generátor vytápěný petrolejovými hořáky, poskytující páru pro čtyřválcový uzavřený motor, podobný současným zážehovým motorům. Léon Serpolet také jako první řidič s neelektricky poháněným vozidlem překonal rychlostní rekord C. Jenatzyho z roku 1899. Se svým parní vozem \"Oeuf de Pacques\" (\"velikonoční vajíčko\") dosáhl 13. dubna 1902 v Nice rychlosti 120,77 km/h. Jeho jezdec Le Blon s tímto speciálem dokonce v srpnu toho roku dosáhl rychlosti 132 km/h.\n\nParní automobily vyráběla firma Gardner-Serpollet až do Serpolletovy smrti v roce 1907. Od roku 1904 byl posledním typem model 15 HP.\n\nLéon Serpollet byl krátce před smrtí vyznamenán hodností „Rytíř Řádu čestné legie“.\n\n\n"}
{"id": "246708", "url": "https://cs.wikipedia.org/wiki?curid=246708", "title": "Zlín Z-XII", "text": "Zlín Z-XII\n\nZlín Z-XII byl československý jednomotorový sportovní a cvičný dvoumístný celodřevěný dolnoplošník z poloviny 30. let 20. století.\n\nPrvní Z-XII (výrobní číslo 101, OK-BTA) vzlétl v dubnu roku 1935 poháněný motorem Continental A-40-2 o výkonu 27 kW. Pohonná jednotka byla později nahrazena zlínskou kopií motoru Persy I o 26 kW.\n\nDruhý prototyp Z-XII (výr. č. 102, OK-BTB) byl osazen motorem Walter Mikron. První sériové stroje létaly s motory Persy I, brzy je však vystřídala silnější verze s vzduchem chlazeným čtyřválcem Persy II o výkonu 33 kW. Následně byla do výroby zařazena další výkonnější varianta s pohonnou jednotkou Persy III o výkonu 42 kW, to se již ale vyráběl také zdokonalený typ Z-212 s motorem Walter Mikron II o 45 kW vyšlý z druhého prototypu.\n\nLetouny Z-XII a Z-212 byly nabízeny se zakrytým i otevřeným pilotním prostorem, s řízením pouze u zadního sedadla, nebo s řízením dvojitým. V průběhu výroby byl Z-XII nadále zdokonalován, například zvětšením vzepětí křídla, úpravou sklonu čelního štítku kabiny, nebo přidáním statického vyvážení kormidel.\nJiž první dva prototypy Z-XII byly vyslány k Národnímu letu Republiky československé ročník 1935. OK-BTA s osádkou Šťastný a Šebesta skončila na 29. místě, OK-BTB s osádkou Jaroslav Lonek a Roček na 50. místě.\n\nV říjnu 1936 v soutěži První letecký okruh Moravou zvítězil letoun Z-XII s osádkou Brtník-Úředníček, druhé místo patřilo osádce Šťastný-Ladislav Šváb rovněž na „dvanáctce“ a ženská osádka Železníková-Veletová obsadila se Z-XII místo deváté.\n\nV roce 1936 uspořádal také Slovenský aeroklub II. ročník Štefánikova memoriálu, kterého účastnily i tři Z-XII ze zlínského aeroklubu. První cenu si odnesl pilot Vítek se strojem Z-XII, další se umístily na šestém a dvanáctém místě.\n\nV únoru 1937 pořádal Egyptský královský aeroklub třetí letecký závod nad oázami, který aeroklub RČS obeslal také dvojicí Z-XII. Zlíny byly dopraveny po železnici do Itálie, odkud pokračovaly vzdušnou cestou přes Středozemní moře, Tunis a Tripolis do Káhiry. V samotném závodu obsadil Z-XII s osádkou mjr. let. J. Ambruš a ing. Š. Šmela sedmé místo.\n\nV dubnu 1937 obsadil Z-XII (OK-TBI) devátou pozici v přeboru čs. pilotů vysokoškoláků a 30. května 1937 na Letu pravidelnosti Moravou zývítězil Z-XII s osádkou Hula-Hill. Další obsadily 5.-7. a 9. místo. V následujícím cílovém závodu v Olomouci vyhrál Z-XII.\n\n29. června 1937 překonal kpt. M. Seidl s cestujícím K. Radou s letounem Z-XII (OK-BTU) na trati dlouhé 1200 km dva mezinárodní rekordy ve třídě lehkých letadel 4. kategorie. Trať 100 km letěl průměrnou rychlostí 113,845 km/h a trať 1000 km průměrnou rychlostí 109,433 km/h. Mezinárodní leteckou federací v Paříži byly oba výkony uznány jako světové rekordy v kategorii lehkých letadel třídy »C«.\n\nV dalším ročníku Národního letu Republiky československé získala stříbro A. Železníková a J. beneš letící na Z-XII (OK-BTX). Další Z-XII obsadily 8., 11.-14., 16., 19. a 20. místo. Na I. přeboru čs. pilotů v Klarovech obsadil v celkové klasifikaci druhé místo s Z-XII otrokovický pilot Hruška.\n\nPo okupaci 15. března 1939 byly Z-XII zabaveny a některé z nich prodány na Slovensko a do Maďarska. Němci pak další ze zabavených strojů dodali vlastní letecké organizaci NSFK.\n\nJediným letounem Z-XII létajícím po II. světové válce na území ČSR byl stroj s imatrikulací OK-ZJD z letiště Nitra. Nadále však létaly v Itálii, Francii, nebo Palestině.\n\nRepliky těchto úspěšných strojů jsou stavěny i v současné době.\n\nÚdaje platí pro Z-XII s motorem Percy II\n\n"}
{"id": "246714", "url": "https://cs.wikipedia.org/wiki?curid=246714", "title": "Jon Abrahams", "text": "Jon Abrahams\n\nJon Abrahams (* 29. říjen 1977, New York, USA) je americký filmový a televizní herec.\n\nAbrahams už byl obsazen do desítky i českým divákům známých filmů, jako například Scary Movie nebo Fotr je lotr. Roli si zahrál i po boku Susan Sarandon a Seana Penna ve filmu Mrtvý muž přichází a za sebou má i dotočení filmu Ideál s Meryl Streep a Umou Thurman. Mohli jsme ho také vidět ve filmech Texas Rangers nebo Dům voskových figurín.\n"}
{"id": "246719", "url": "https://cs.wikipedia.org/wiki?curid=246719", "title": "Skálholt", "text": "Skálholt\n\nSkálholt je vesnice na jihu Islandu. Vesnicí protéká řeka Hvítá. Stejně jako vesnice Hólar i z Skálholtu pocházejí významní biskupové. Dlouho dobu tu sídlilo biskupství a ještě dnes tu stojí velký luteránský kostel s deskou se jmény všech biskupů. V kostele je nad oltářem krásná nástěnná malba zobrazující Ježíše. Biskupové po sobě jmenovali své syny a ti zase své. Když byla r. 1783 místní katedrála zničena, přestěhovalo se biskupství do Reykjavíku. Vedle luteránského kostela stojí replika původního kostela z 10. století.\n\n"}
{"id": "246720", "url": "https://cs.wikipedia.org/wiki?curid=246720", "title": "Ostřice zaječí", "text": "Ostřice zaječí\n\nOstřice zaječí (\"Carex ovalis\", syn.: \"Carex leporina\", \"Vignea ovalis\") je druh jednoděložné rostliny z čeledi šáchorovité (\"Cyperaceae\"). Někdy je udávána také pod jménem tuřice zaječí.\n\nJedná se o rostlinu dosahující výšky nejčastěji 5–70 cm. Je vytrvalá, trsnatá s krátkými oddenky. Listy jsou střídavé, přisedlé, s listovými pochvami. Lodyha je trojhranná, nahoře drsná, delší než listy, na bázi s podlouženými internodii, proto je listnatá. Čepele jsou asi 1,5–3 mm široké, žlábkovité a tuhé. Pochvy bazálních listů jsou hnědé a vláknitě rozpadavé. Ostřice zaječí patří mezi stejnoklasé ostřice, všechny klásky vypadají víceméně stejně a většinou obsahují samčí i samičí květy. Dolní květy v klásku jsou samčí, horní samičí. Klásky jsou uspořádány do cca 2–4 cm dlouhého lichoklasu (klasu klásků), který je dosti hustý a obsahuje nejčastěji 3–7 klásků. Okvětí chybí. V samčích květech jsou zpravidla 3 tyčinky. Čnělky jsou většinou 2. Plodem je mošnička, která je vejčitá, cca 3,5–5 mm dlouhá, bez výrazných žilek, na vrcholu zúžená do křídlatého dvouklaného zobánku. Každá mošnička je podepřená plevou, která je bledě až rezavě hnědá se zelným kýlem, na okraji úzce blanitě lemovaná. Kvete nejčastěji v květnu až v srpnu. Počet chromozómů: 2n=64, 66 nebo 68.\n\nOstřice zaječí roste v Evropě, pouze na úplném jihu a úplném severu jen málo. Dále roste na Kavkaze a na jižní Sibiři. Byla zavlečena do Severní Ameriky a na Nový Zéland. Mapka rozšíření viz zde: .\n\nV ČR se vyskytuje hojně od nížin do hor, jen v suchých a teplých krajích může být místy vzácná. Nejčastěji roste na různých mokřinách u lesních cest a na vlhkých pasekách, ale najdeme v lesích, na vlhkých loukách a na rašeliništích.\n\n\n\n \n"}
{"id": "246725", "url": "https://cs.wikipedia.org/wiki?curid=246725", "title": "Sociální darwinismus", "text": "Sociální darwinismus\n\nSociální darwinismus nebo Společenský darwinismus je teorie, která se snaží aplikovat Darwinovy úvahy o přírodním výběru a „přežití nejschopnějších“ (\"survival of the fittest\") na lidskou společnost, její vrstvy a jednotlivce. Tak jako v přírodě i ve společnosti lidé soutěží o přežití, lépe adaptovaní jedinci vítězí a ti hůře adaptovaní mají být ponecháni svému osudu. Termín užívali spíše Darwinovi kritici, Darwin sám důsledky této úvahy (např. eugeniku) výslovně odmítl. Lidská solidarita totiž podle něho dopady přírodního výběru do značné míry omezuje.\n\nSociální darwinisté například tvrdí (tvrdili), že altruismus a milosrdenství jsou proti přírodě, nebo že podle evoluční teorie mají silní právo potírat slabé, jinak dojde k postupné degeneraci lidstva.\nMyšlenka soutěže jako hlavního motoru lidského a společenského vývoje se od 17. století objevuje hlavně u britských myslitelů (např. Thomas Hobbes, Adam Smith), nesmírný vliv měl spis anglického duchovního T. Malthuse o nebezpečí přelidnění (\"An Essay on the Principles of Population\", 1798). Sám Malthus nebyl sociálním darwinistou, poskytl však myšlenkový základ pro bezohledný raný kapitalismus: neúspěšným lidem nemá smysl pomáhat, sociální problémy se tím totiž jen zhoršují. Spencer, Darwin i Galton jeho knihu četli.\n\nMyšlenky sociálního darwinismu poprvé vyjádřil britský filosof a teoretik liberalismu Herbert Spencer v knize „O zákonech a příčině pokroku“ (\"Progress: its Law and Cause\", 1857), kde také používá pojem „přežití nejschopnějších“. O dva roky později vyšel Darwinův spis „O původu druhů“. Darwinův nevlastní bratranec Francis Galton pak ze Spencerova a Darwinova učení vyvodil tyto společenské důsledky: dobročinnost a sociální péče udržují naživu méně schopné, a tak jim umožňují, aby se dále množili. Protože lidské schopnosti jsou přísně dědičné, dochází tak ke zhoršení kvality lidské populace. Tomu by měla bránit eugenika.\n\nNa evropském kontinentě tyto myšlenky zpopularizoval německý biolog Ernst Haeckel svým bestselerem „Záhady světa“ (\"Welträtsel\") z roku 1899. Kniha byla brzy přeložena do mnoha jazyků (česky vyšla roku 1905). Haeckel byl militantním ateistou a materialistou (tzv. „monistou“). Galtonovy myšlenky spojil s myšlenkou francouzského spisovatele A. de Gobineau a zavedl pojem rasové hygieny, s nímž pak pracoval německý nacismus.\n\nPojem sociální darwinismus poprvé použil E. Gautier (1880) a rozšířil jej americký historik R. Hofstadter (1944), oba v kritickém smyslu. Přes rané své kritiky byl sociální darwinismus velmi rozšířený, zejména v Británii a v Německu na přelomu 19. a 20. století. Byli jím ovlivněni například i biolog T. H. Huxley, dramatik August Strindberg, H. G. Wells, Jack London nebo Charles Lindbergh.\n\nMezi prvními kritiky byli křesťanští myslitelé jako John Henry Newman, Maurice Blondel nebo Jacques Maritain. Nietzsche proti sociálnímu darwinismu namítal, že právě lidé nějak postižení mohou mít pro společnost velký význam. Odmítali jej také levicoví a socialističtí myslitelé, z liberálů pak například Karl Popper a Ludwig von Mises. Po zkušenostech s nacismem, válkou a holokaustem byly sociální darwinismus a zejména rasové teorie ostře odsouzeny, nadále se však objevují v USA i v Evropě, často v souvislosti s krajní pravicí.\n\n\n\n"}
{"id": "246727", "url": "https://cs.wikipedia.org/wiki?curid=246727", "title": "Joss Ackland", "text": "Joss Ackland\n\nSidney Edmond Jocelyn „Joss“ Ackland (* 29. únor 1928, North Kensington, Spojené království) je britský herec.\n\nBěhem své kariéry si zahrál ve více jak 130 filmech, některé z nich jsou známy českému divákovi. Vystudoval školu Central School of Speech and Drama. Kromě filmů se objevil i v hudebních videoklipech, především hudební skupiny Pet Shop Boys.\n\nMěl za manželku Rosemary Kirkcaldy, se kterou byl ženatý 51 let až do její smrti při nehodě v roce 2002. Mají spolu 7 dětí, které jim dohromady přinesly 32 vnoučat.\n\nOku českého diváka mohou být známy tyto filmy:\n\n"}
{"id": "246728", "url": "https://cs.wikipedia.org/wiki?curid=246728", "title": "Metro v Limě", "text": "Metro v Limě\n\nMetro v Limě ( ) tvoří významný druh dopravy v hlavním městě Peru. V současné době existuje jediná linka o délce 9,8 km a sedmi stanicích, nachází se ve východní části města. Na rozdíl od ostatních měst zde metro není vedeno primárně v tunelu, ale na vyvýšených estakádách, jako například na některých úsecích je metro v Ciudad de México.\n\nPřestože limské metro je poměrně mladé (jeho první a zatím jediný úsek byl otevřen v roce 2003), první návrhy se objevovaly již ve studii konsorcia \"METROLIMA\" z let 1972 a 1973. Projekt v ceně přes 300 milionů USD však v tehdejší situaci, kdy zemi sužovala ekonomická krize, uskutečněn nebyl. Teprve v druhé polovině let osmdesátých (1986) se opět situace pohnula. Vládním dekretem č. 001-86 MIPRE byla zřízena organizace \"Autoridad Autónoma del Proyecto Especial Sistema Eléctrico de Transporte Masivo de Lima y Callao\", která měla za úkol ještě upřesnit, jak bude systém městské dráhy vypadat. Nakonec se začalo na počátku 90. let s výstavbou, která byla ovšem několikrát přerušena. První zkušební vlaky vyjely na trať v roce 1995, avšak normální provoz, který měl následovně začít, byl neustále odkládán. Dobudovaný úsek zatím tvoří pouze polovinu plánované linky, a to její jižní část (stále chybí úsek o zhruba dvojnásobné délce přes centrální a severní část města). Cestující se mohli metrem svézt již 18. února 2003, avšak provoz byl vzhledem k nedostatku finančních prostředků od července 2003 do ledna 2004 přerušen.\n\nSoučasný projekt tak počítá výhledově se sítí sedmi linek (existovala ale i jiná schémata, například síť s pěti linkami), které zajistí dopravu po celém městě. Výstavbu dalších úseků, hlavně dobudování první linky 1 do centra města a pak také prvního úseku linky 2 zajistí investoři hlavně ze Španělska, Japonska, Německa a Itálie. Vláda Peru již dohodla jistá partnerství jednak s veřejným sektorem, jednak se španělskou vládou.\n\n\nS cestujícími běžně jezdí elektrické pětivozové soupravy, dlouhé celkem 107 m. Jejich výrobcem je Ansaldo Breda, napětí v troleji je jmenovitých 1500 V.\n\nV roce 2016 začaly dodávky další řady vozidel, určených pro linku 2 a větev linky 4, kde budou jezdit v automatickém režimu bez strojvedoucího. V roce 2014 bylo objednáno celkem 42 šestivozových souprav, jejichž výrobcem je Hitachi Rail Italy (nástupce firmy AnsaldoBreda), závod v Reggio di Calabria. Zatímco první souprava byla dodána v září 2016 do Peru, jiná souprava podstupovala typové zkoušky na Železničním zkušebním okruhu v Cerhenicích. \n\n\n"}
{"id": "246734", "url": "https://cs.wikipedia.org/wiki?curid=246734", "title": "Adewale Akinnuoye-Agbaje", "text": "Adewale Akinnuoye-Agbaje\n\nAdewale Akinnuoye-Agbaje (* 22. srpna 1967 v Londýně, Velká Británie) je britský herec.\n\nOn sám se narodil v Anglii, ale jeho rodiče pochází z Nigérie. Má čtyři sestry a plynule ovládá čtyři jazyky, angličtinu, italštinu, jazyk Yoruba (rodný jazyk rodičů) a svahilštinu. Proslulost mu přinesly až seriály \"Oz\" a \"Ztraceni\", kde si zahrál roli Pana Eka. Českým diváků může být známý i z filmů \"\", \"Legionář\", \"Zotročení\", \"Mumie se vrací\", \"Sebevražedný oddíl\" nebo \"Agent bez minulosti\".\n\n"}
{"id": "246737", "url": "https://cs.wikipedia.org/wiki?curid=246737", "title": "Giffordovy přednášky", "text": "Giffordovy přednášky\n\nGiffordovy přednášky byly založeny díky finanční podpoře a úsilí lorda Adama Gifforda (zemřel 1887). Byly ustanoveny na \"podporu a rozšíření přirozené teologie, a to v tom nejširším slova smyslu - jinými slovy, k podpoře znalostí o Bohu\". Termín \"přirozená teologie\" v pojetí lorda Gifforda znamenal bádání o náboženských věcech přísně vědeckým způsobem. Přednášky se konaly a dosud konají na skotských univerzitách: University of St Andrews, University of Glasgow, University of Aberdeen a University of Edinburgh.\n\nVystupovat zde je pro přednášející veliká čest. Přednášky jsou pravidelně vydávány knižně.\n\n\n\n\n\n\n"}
{"id": "246738", "url": "https://cs.wikipedia.org/wiki?curid=246738", "title": "Elio de Angelis", "text": "Elio de Angelis\n\nElio de Angelis (26. března 1958, Řím – 15. května 1986, Marseille) byl italský automobilový závodník. V letech 1979–1986 pilot Formule 1. V mládí se stal mistrem Evropy v motokárách. Kromě automobilových závodů byl také excelentním pianistou.\n\nNarodil se v Římě 26. března 1958 v rodině váženého a zámožného stavitele Giulia de Angelise, který nebyl jen stavitelem, ale také pětinásobný mistr světa v závodech motorových člunů. Již v útlém mládí prokázal nadání ve hře na piano a stal se z něj skvělý pianista. V roce 1972, ve svých 14 letech začal závodit na motokárách a o dva roky později získal titul italského šampióna ve třídě 100 cm³ a spolu s Riccardo Patresem a Eddie Cheeverem dostal šanci v národním týmu. V roce 1975 se stal vicemistrem světa a o rok později mistrem Evropy, navíc získal i Trofej CSAI ve třídě 100 cm³ a titul národního šampióna ve třídě 125 cm³ Super.\n\nZa podpory svého otce se v roce 1977 dostal do formule 3. Hned ve třetím závodě zvítězil. Nejvíce ve formuli 3 na sebe upozornil v závodě v Monaku, kde nestačil pouze na Didiera Pironiho. V polovině roku dostal od svého otce zcela nový monopost Ralt RT1 a k prvnímu vítězství z Mugella přidal další tři vítězství v Monze, Misanu a Maggiore. V první sezóně formule 3 získal titul italského šampióna a sedmé místo v mistrovství Evropy. Tentýž rok dostal šanci ve formuli 2, kde v týmu Scuderia Everest nahradil Lamberta Leoniho. S vozem Ralt RT1, který poháněl motor Ferrari Dino, zazářil hned v prvním závodě v Misanu, kde v první jízdě na 30 kol po souboji o čelní pozice dojel na čtvrtém místě. Ve druhé jízdě po kolizi s Cheeverem dojel patnáctý a v celkovém součtu obou jízd získal celkově osmé místo. Poslední dva závody sezóny si odbyl v Estorilu a Doningtonu, v prvně jmenovaném musel odstoupit v prvním kole a v Doningtonu si dojel na 10. místě. Koncem roku získal Bronzovou přilbu jako ocenění časopisu Autosprint.\n\nV roce 1978 dostal příležitost testovat vozy Ferrari a za jejich podpory absolvovat celý seriál mistrovství Evropy formule 2. Šasi Chevron však vykazovalo značné výkyvy ve výkonnosti a jeho vůz trpěl poruchami a tak jediným úspěchem bylo třetí místo v předposledním závodě v Misanu. Morální podporou mu bylo vítězství s vozem formule 3 v Monaku, kde si ho všiml Jackie Stewart a představil ho Kenu Tyrrellovi. Koncem roku získal Zlatou přilbu jako ocenění časopisu Autosprint.\n\nPrvní možnost svézt se s vozem formule 1 dostal během testování motoru Ferrari Dino pro F2, na dráze ve Fioranu si ho všiml jak Gilles Villeneuve tak i Mauro Forghieri, hlavní konstruktér Ferrari. Brzy testoval vůz Ferrari 312T3 s kterým najezdil přes 500 testovacích kilometrů. V časech na jedno kolo zaostával za Villeneuvem o 0,2 s. Ve Ferrari pro něj ale místo nebylo, a tak začal vyjednávat s britskými týmy. Ken Tyrrell mu nabídl smlouvu a slíbil třetí vůz pro Grand Prix Kanady 1978, ale nakonec vůz připraven nebyl. Přes přítele Nikiho Laudu vyjednával s týmem Brabham, ale sponzor Parmalat si přál Nelsona Piqueta. Nakonec si zajistil místo v týmu Shadow. Svůj debut si odbyl v Grand Prix Argentiny 1979, v kvalifikaci porazil nejen svého týmového kolegu Jana Lammerse, ale také Claye Regazzoniho, Laudu a Jamese Hunta. Startoval z 16 místa a do cíle dojel na 7.místě. Sezónu zakončil čtvrtým místem v deštivém Watkins Glen, přesto nebyl spokojený a rozhodl se ze smlouvy u Shadow vyvázat a začal startovat v sérii Procar s vozem BMW M1.\n\nNásledující rok mu místo nabídl Colin Chapman v týmu Lotus. Získal tak místo v úspěšném týmu po boku Maria Andrettiho. V prvním závodě s vozem Lotus dojel na 5. místě a v Brazílii na 2. místě. Poprvé dosáhl na stupně vítězů. V této sezóně dokázal ještě několikrát bodovat a překonal zkušenějšího Andrettiho, který dokázal získat jen jeden bod. Rok 1981 byl pro celou stáj neúspěšný. Ze stáje odešel Mario Andretti, de Angelise doplnil v týmu Nigel Mansell. Potíže se nevyhnuli ani novému konceptu Lotus 88, vozu se dvěma šasi, byl prohlášen za ilegální a než byl přepracován, museli jezdci závodit s konkurencí s rok starými vozy. Přesto dokázal s vozem pravidelně bodovat, což mu vyneslo 8. místo v šampionátu.\n\nRok 1982 začal stávkou jezdců v Kyalami, při které Elio bavil své kolegy klavírním vystupováním. Znovu dokázal pravidelně bodovat a v Grand Prix Rakouska 1982 si připsal své první vítězství. Již v kvalifikaci s motorem bez turba získal 7. místo hned za vozy s turbem. V závodě pak jeho soupeře potkaly technické problémy a tak pět kol před cílem se dostal do vedení, které si pak ohlídal před dotírajícím Rosbergem až do cíle s nejtěsnějším rozdílem 5 setin vtěřiny. V týmu se slavilo, ale Colin Chapman krátce na to podlehl infarktu. Tým Lotus prožíval jedno těžké období a přestože získal přeplňované turbomotory Renault, výsledkově se mu nedařilo. Elio de Angelis dokončil 2 z 15 závodů. Oba jezdci zahájili sezonu se starým typem 91 a 92, od druhého závodu měli být konkurencí s novým motorem Renault. Spásou pro tým byl příchod konstruktéra Gerarda Ducarouge, který přizpůsobil Lotus 91 novému motoru a označil ho jako 94T. S tímto vozem dokázal Elio dojet v Monze na bodovaném místě a Brands Hatch si vyjel pole position, nebýt kolize s Partesem, mohl si připsat i vítězství.\n\nPozději se Lotusu podařilo vyřešit všechny potíže a opět se stát konkurenceschopným. V úvodu sezóny 1984 Elio získal druhé pole position a v závodě dojel na třetím místě. Jeho Lotus patřil mezi nejlepší a nestačil jen na dvojici McLarenu. Elio zaznamenal nejúspěšnější sezonu, když získal třetí místo v šampionátu. Na konci sezóny došlo v týmu k neshodám, po které odchášel Nigel Mansell a ani Elio s novým vedením nevycházel. Jeho novým kolegou se mu stal Ayrton Senna. Začátek sezóny mu vyšel fantasticky, po prvních čtyřech závodech byl v čele šampionátu a v Grand Prix San Marina si dojel pro své druhé vítězství. Přesto se veškerá pozornost týmu soustředila na Sennu, a tak Elio musel tým opustit, přesto dokázal v šampionátu dojet pátý.\n\nS podporou firem Olivetti a Armani odešel do týmu Brabham. Brabham BT55 byl nejnižším vozem ve startovním poli, prot i uložení motoru bylo nakloněno. Ale nový koncept konstruktéra Gordona Murraye trpěl řadou nedostatků. Vůz neměl trakci, motor se nedostatečně chladil i mazal a tak v prvním závodě dojel na 8. místě, v dalších třech závodech nedojel. Po Grand Prix Monaka se tým rozjel k testování do Paul Richard. Elio de Angelis byl na trati sám, když mu v rychlosti okolo 300 km/h ulétlo zadní přítlačné křídlo, monopost skončil po sérii kotrmelců o 200 m dál za svodidly koly vzhůru a vzňal se. Zabezpečení okruhu bylo nedostatečné, a tak první, kdo se k němu dostal, byl Alan Jones, Alain Prost a Nigel Mansell. Kvůli ohni se jim nepodařilo rychle obrátit vůz. To se podařilo až po 10 minutách, následně museli čekat dalších 30 minut na záchranný vrtulník. Přestože příčinou jeho smrti bylo poškození mozku následkem nedostatku kyslíku, v oficiální zprávě stálo: „Vážná poranění hlavy a hrudníku“. Elio de Angelis plánoval, že po skončení kariéry ve formuli 1 by se stal hudebním skladatelem.\n\ntučně vyznačené závody znamenají zisk pole position\n\n"}
{"id": "246744", "url": "https://cs.wikipedia.org/wiki?curid=246744", "title": "Barely Legal", "text": "Barely Legal\n\nBarely Legal je debutové album švédské kapely The Hives, které vyšlo v roce 1997. Album pojmenovali takto z důvodu, že v té době měli už všichni 18 let a mohli se začít legálně objevovat v pornografických filmech.\n\nSamo album je pokládáno mnoha fanoušky za extrémní, protože je daleko syrovější než třeba album Veni Vidi Vicious, které zaznamenalo ve světě obrovský úspěch.\n\nK písni A.-K.-A. I-D-I-O-T byl dokonce natočen videoklip, ale samotná píseň nikdy nebyla vydána.\n\n"}
{"id": "246745", "url": "https://cs.wikipedia.org/wiki?curid=246745", "title": "Mercerace", "text": "Mercerace\n\nMercerace je způsob úpravy bavlněných textilií, který vyvinul Angličan John Mercer v polovině 19. století.\n\nPůsobením koncentrovaného louhu sodného vlákna nabobtnají, ledvinovitý průřez se změní na kruhový a délka vlákna se zmenší až o 25 %.\n\nNásledkem těchto změn mají pak mercerované výrobky vyšší pevnost a afinitu k barvivům, lesk podobný hedvábí a příjemnější omak. \n\nK merceraci se používají nejčastěji výrobní linky s kombinací válcového stroje a rozpínacího rámu. \n\nLinka má 3 hlavní díly: Louhovací, stabilizační a prací (neutralizační), merceruje se většinou za mokra (metodou „mokré na mokré“).\n\nKoncentrace (hustota) louhu bývá 28° Bé, doba louhování při horkém louhu 25-30 sec. (studený louh 45-50 sec.), spotřeba louhu 220-240 g / kg textilie.\n\nMercerací se zušlechťují zejména popelíny a damašky. Některé tkaniny a pleteniny se mercerují jen pro zlepšení afinity k barvivům (při nižší koncentraci a kratším působení louhu). \n\nTechnologické podmínky jsou podobné jako u tkanin. Příze se nejčastěji dodává ve formě přaden, která se k mercerování navlékají na nosiče a vypraná a vysušená příze se pak zpravidla přesoukává na konické cívky.\nVýrobci strojů udávají možnou produkci stroje 130 kg/h a spotřebu louhu 380 g/kg příze.\n\nMercerování příze se také dá provádět na kontinuálních linkách. Těm se předkládají vály s cca 1000 nitěmi, které probíhají vedle sebe mercerační linkou a navíjí se jednotlivě na cívky nebo na společný vál. Výroba zde dosahuje cca 80 kg/h. \n\nMercerované příze jsou žádané především na šicí nitě a skané příze na ruční pletení a háčkování. \n\n"}
{"id": "246749", "url": "https://cs.wikipedia.org/wiki?curid=246749", "title": "Adam Gifford", "text": "Adam Gifford\n\nLord Adam Gifford (29. února 1820, Edinburgh - 20. ledna 1887) byl skotský soudce.\n\nByl radikálním politikem a zasloužil se o vznik tzv. Giffordových přednášek, které měly za úkol rozšířit na veřejnost vědecké poznatky o náboženství.\n"}
{"id": "246754", "url": "https://cs.wikipedia.org/wiki?curid=246754", "title": "Geografie Slovenska", "text": "Geografie Slovenska\n\nSlovensko je vnitrozemský stát ve střední Evropě. Slovenská státní hranice je dlouhá 1 766 km. Na severu má 597 km dlouhou hranici s Polskem, na východě 98 km s Ukrajinou, na jihu 679 km s Maďarskem, na západě 127 km s Rakouskem a 265 km s Českem. Se svou rozlohou 49 036 km² je 1,6× menší než Česká republika. Zabírá 1,1 % rozlohy Evropské unie, jejíž je 20. největší zemí.\n\nNejvyšší horou na Slovensku je Gerlachovský štít ve Vysokých Tatrách s výškou 2 655 m n. m. Nejnižší bod je na hranicích s Maďarskem, kde řeka Bodrog opouští území ve výšce 94 m n. m.\n\nSlovensko jako země spojuje několik geografických typů. Na jihu nížinná krajina přechází v pahorkatinu a vrchovinu, na severním okraji pak až ve velehory s četnými dolinami. Většina území Slovenska je však mírně zvlněná, kopcovitá (například východ země).\n\nÚzemí Slovenska je jednou z hlavních geologických jednotek Evropy - alpidy, které vznikly mezi střední křídou a miocénou kolizí afrického a středoevropského kontinentu. Alpidy jsou zastoupené na slovenském území Karpatskou soustavou. Z hlediska horninového složení je hlavním znakem převaha sedimentů a z hlediska tektoniky příkrá stavba.\n\nKarpaty jsou relativně mladou geologickou jednotkou, jejíž vývoj probíhal v posledních 100 milionech let alpinským vrásněním a jsou součástí mladých pásmových pohoří v Evropě tzv. alpinského oblouku, zasahujícího od severozápadní Afriky (pohoří Atlas) až do malé Asie. Na území Slovenska jsou zastoupeny převážně Západní Karpaty a část Východních Karpat, které pokračují na území Ukrajiny a Rumunska.\n\nVývoj Karpatské soustavy byl až do karbonu podobný vývoji Českého masivu. Starohorní a prvohorní sedimenty vzniklé v geosynklinálních mořích byly několikrát zvrásněny a regionálně přeměněné na pararuly a svory. Vrásové procesy byly provázané magmatickou činností. Začátkem druhohor sem začalo pronikat od jihu moře, na které se v druhohorách usazovali mocné souvrství karbonátových hornin - vápenců, dolomitů, atd. Na severním okraji Středních Karpat došlo k výraznému prohlubení moře a vytvořila se tak druhá geosynklinála. Při vrásnění flyšové geosynklinály byly znovu zvrásněné i starší sedimenty na severním okraji Středních Karpat. Vzniklo tak území s velmi složitou tektonickou stavbou tzv. bradlové pásmo.\n\nŘeky na Slovensku většinou pramení a jsou málo vodné. Všechny řeky jsou nejvodnější na jaře, když taje sníh. Jedinou výnimkou je Dunaj, která je nejvodnější v létě, když taje led v Alpách. Vodstvo Slovenska se dělí na úmoří Baltského (4 % území) a Černého moře (96 % území). K úmoří Baltského moře patří povodí řeky Poprad a Dunajec. K úmoří Černého moře patří povodí řek Morava, Dunaj, Tisa. Plesa na Slovensku vznikly ústupem horského ledovce např. Štrbské pleso (morénového původu, plocha 18 ha), Veľké Hincovo pleso (největší slovenské jezero, karové, plocha 20,1 ha), Popradské pleso, anebo Skalnaté pleso.\nNejvíc přehrad je na Váhu. Jsou to např. Liptovská Mara, Drahovce - Sĺňava, Kráľová, Nosice a další. Zvláště diskutovanou nádrží je dunajské Gabčíkovo. Účel přehrad je hydroenergetický, protizáplavový, na zavlažování, rekreaci, anebo k zásobování pitnou vodou.\nNejvíce podzemní vody je na Žitném ostrově.\nPodzemní voda se dělí na 3 druhy. Jsou to: 1. krasová voda - nachází se v jeskyních; 2. minerální voda; 3. termální voda - Nejteplejší termální voda na Slovensku je v Piešťanech (69 stupňů);\n\nSlovensko se stejně jako Česká republika nachází v mírném pásu s pravidelným střídáním ročních období. Vzhledem k poměrně malé vzdálenosti země od moře, neboť dokonce i nejvýchodnější část Slovenska, Kráľovský Chlmec, leží pouze 680 kilometrů od pobřeží Baltského, Jaderského a Černého moře, klima země výrazně ovlivňují mořské vzdušné hmoty. Na Slovensku se v průběhu roku vyskytují převážně vzdušné hmoty mírného pásu s obecně známými teplotami a dalšími klimatickými aspekty. V zimě lze někdy pozorovat neobvyklé situace, kdy do země občas zabloudí tzv. tropický vzduch přicházející ze subtropické oblasti a přinášející výrazné oteplení (až +10 °C). Zcela opačný případ nastává, když od polárního kruhu zavane arktický vzduch, což vždy znamená výrazné ochlazení a mrazy dosahujícími až -30 °C.\n\nJedním z výrazných klimatických činitelů působících na území Slovenska jsou tamní fyzicko-geografické poměry. Členitý terén země podstatně ovlivňuje jednotlivé klimatické prvky, a proto na Slovensku existují výrazné rozdíly v teplotě a vlhkosti vzduchu.\n\nPodle regionálního rozložení tepelných průměrů je nejteplejším slovenským územím Podunajská nížina, kde průměrná roční teplota dosahuje 10,4 °C (ve Štúrově). O stupeň nižší (9,4 °C) průměrnou roční teplotu pak vykazuje Východoslovenská nížina, a to díky delším zimám.\nNejchladnějším místem je Lomnický štít s průměrnou roční teplotou – 3,7 °C. Všeobecně polohy nad 2 000 m n. m. vykazují zápornou průměrnou roční teplotu.\n\nPodle chodu teplot je nejteplejším měsícem červenec, v horách se maximum posouvá na srpen. Nejstudenějším měsícem je leden a v horách únor. Nejteplejší je červenec v Podunajské nížině (Štúrovo 20,9 °C, Bratislava 20,5 °C) a Jihoslovenské kotlině (Lučenec 20,5 °C). V horách má nejstudenější červenec Lomnický štít (3,8 °C).\nLeden je nejchladnější v horách - Lomnický štít vykazuje – 11,2 °C. V Podunajské a Záhorské nížině je průměrně v lednu – 1 až – 2 °C (v Bratislavě jen – 1 °C), ve Východoslovenské nížině – 3 až – 4 °C.\nPrudké stoupnutí jarních teplot nastává na Slovensku od března do dubna (v českých zemích mezi dubnem a květnem). Léto je teplotně nejstálejší. Letních dnů (tj. dnů s nejvyšší teplotou od 25 °C a výše) je ve slovenských nížinách cca 70 (Bratislava 68, Lučenec 75, Trebišov); části pohoří nad 1 500 m n. m. jsou vůbec bez letních dní. Tropických dní (s nejvyšší teplotou od 30 °C výše) je v Bratislavě 17, Lučenci 19 a Trebišově 16.\nVelký podzimní pokles teplot nastává na Slovensku od září do října (v českých zemích mezi říjnem a listopadem). Mrazové dni (s nejnižší denní teplotou\nod – 0,1 °C níže) začínají v nížinných oblastech v polovině až koncem října a končí v polovině až koncem dubna; na tatranských vrcholech mohou být v kterémkoli dni v roce. Mrazových dnů je v Bratislavě 87, Východoslovenské nížině 110 a na Lomnickém štíte 286. Počet ledových dnů (s celodenním mrazem) se pohybuje v nižších polohách kolem 30 (Podunajská nížina 30, Východoslovenská nížina 40); na Lomnickém štítu je jich 190 a jsou i v letních měsících. Arktických dnů (s teplotou nevystupující nad – 10 °C) je v Bratislavě 1,4 a na Lomnickém štítu více než 30.\n\nAbsolutní maximum teplot bylo naměřeno v Hurbanovu roku 2007, konkrétně 40,3 °C. Absolutní minimum teplot bylo naměřeno roku 1929 v lokalitě Víglaš - Pstruša, a to – 41 °C.\n\nVydatnost srážek závisí na nadmořské výšce a návětrné poloze míst vůči dešťonosným větrům. Průměrný roční úhrn srážek je\n\n\nRoční chod srážek ukazuje, že největší množství srážek je v létě. Vliv nadmořské výšky, expozice, regionální evropské vlivy a jejich nepravidelnosti způsobují velkou rozkolísanost srážkových poměrů, ale neporušují základní kontinentálnost srážkového chodu. Nejvíce srážek má červenec z bouřkových lijáků a nejméně únor (na horách březen). Na jihu Slovenska se červencové maximum přesouvá na červen, někdy i květen vlivem z Balkánu a v karpatských pohořích i na srpen. Od října do listopadu se objevuje na jižním Slovensku podružné srážkové maximum, které je spojeno s putováním cyklón od jihu a jihozápadu ze Středomoří a jejich stagnací nad Panonskou pánví. V Nízkých Tatrách podzimní podružné srážkové maximum přináší sníh.\n\nMnožství sněhových srážek a trvání sněžení roste s nadmořskou výškou. V nížinách je jen 10 až 30 dní se sněhovými srážkami, v horách nad 1 200 m n. m. je přes polovinu srážkových dní v roce se sněhem. Nížiny mají nejvýše 20% sněhových srážek, Lomnický štít 70%. V horách může sněžit kterýkoli den v roce. Trvalá sněhová pokrývka začíná v nejvyšších horách Karpat koncem září nebo v první polovině října a končí začátkem června nebo v polovině května. V nížinách začíná začátkem prosince a končí koncem února nebo začátkem března. V horách trvá sněhová pokrývka v průměru 120 až 200 dní, v nížinách cca 40 až 50 dní.\n\nNejkratší doba slunečního svitu je v horách, avšak v zimě a na podzim jsou hory až dvojnásobně slunnější než nížiny, a to díky inverzním situacím. Slovensko má asi 40 až 50% možného svitu (české země jen 40 %), přičemž nejvíce slunečního svitu vykazuje Podunajská nížina (cca 2 200 hodin) a nejméně Orava (1 500 hodin). Nejvyšší vrcholy Tater mají také cca 2 200 hodin slunečního svitu, neboť přečnívají patro největší oblačnosti.\n\nOchrana přírody se provádí hlavně v Karpatech, kde se nachází většina slovenských národních parků. Dále je na Slovensku několik chráněných parků a také tzv. chráněné areály. Chráněný areál je menší území, zpravidla o výměře do 1 000 ha, které představují biokoridory nebo biocentra místního nebo regionálního významu. Také menší přírodní rezervace a nebo kvalitně zmapované přírodní památky nejsou na Slovensku ničím výjimečným.\n\nJádrem slovenské ochrany přírody jsou hory západního a severního Slovenska, neboť tam národní parky a chráněné krajinné oblasti takřka souvisle na sebe navazují. Slovensko má jen tři nížinné chráněné krajinné oblasti, a to Záhorie, Dunajské luhy a Latorica.\nNejstaršími chráněnými územími na Slovensku jsou Šalková a Ponická dúbrava (zřízeno 1895) a Javorina (1909).\n\nZ mezinárodních kategorií chráněných území se na Slovensku nachází biosférické rezervace - NP Slovenský kras, CHKO Poľana, Tatranský NP a CHKO Východné Karpaty - a ramsarská stanoviště (mokřady mezinárodního významu) - Šúr (u Jura pri Bratislave), Parížske močiare (Žitný ostrov) a Senné rybníky.\n\nPřírodní lokalitou na seznamu světového kulturního a přírodního dědictví UNESCO jsou Jeskyně Aggteleckého a Slovenského krasu. Na Slovensku sem patří 13 jeskyní a propastí - Domica, Gombasecká, Jasovská, Dobšinská ledová, Stratenská, Ochtinská aragonitová, Kunia priepasť, Snežná diera. UNESCO takto nazývá jeskyně nejen v oblasti vlastního Slovenského krasu, ale i v okolních jednotkách (např. Slovenském ráji).\n"}
{"id": "246765", "url": "https://cs.wikipedia.org/wiki?curid=246765", "title": "Albert Réville", "text": "Albert Réville\n\nJméno a příjmení Albert Réville nese více osob:\n\n"}
{"id": "246768", "url": "https://cs.wikipedia.org/wiki?curid=246768", "title": "1950 v hudbě", "text": "1950 v hudbě\n\nTento článek obsahuje události související s hudbou, které proběhly v roce 1950.\n\n\n\n\n\n\n"}
{"id": "246779", "url": "https://cs.wikipedia.org/wiki?curid=246779", "title": "Blazar", "text": "Blazar\n\nBlazar je označení pro aktivní galaktické jádro, jehož výtrysk plazmatu směřuje směrem k Zemi. Plazma ve výtrysku se pohybuje téměř rychlostí světla a výrazně září v ultrafialové, rentgenové nebo gama oblasti spektra. Je spojován s obřími černými děrami v centrech galaxií. Blazary jsou jedním z energeticky nejintenzivnějších jevů ve vesmíru. \n\nOznačení blazar poprvé použil astronom Ed Spiegel v roce 1978, když spojil názvy dvou typů blazarů – BL Lac a OVV kvasar.\n\nBlazary se obvykle dělí na 2 typy:\n\nProtože ultrafialové záření proniká zemskou atmosférou jen v omezené míře (rentgenové a gama záření už prakticky vůbec ne), získává se mnoho informací o blazarech až v poslední době díky pozorování dalekohledy vynesenými na oběžnou dráhu – např. z Hubblova vesmírného dalekohledu nebo již dříve z družice IUE (International Ultraviolet Explorer).\n\n"}
{"id": "246781", "url": "https://cs.wikipedia.org/wiki?curid=246781", "title": "Université Libre de Bruxelles", "text": "Université Libre de Bruxelles\n\nUniversité Libre de Bruxelles (ULB) je belgická frankofonní univerzita, jejíž název v češtině by zněl „Svobodná univerzita Brusel“. Slovo svoboda (\"liberté\") odkazuje na nezávislý (sekulární) charakter zmíněné školy vzhledem k církvi, neboť v Belgii existuje stále silná tradice katolického školství. S vyučovacím jazykem francouzským je jednou ze dvou pokračovatelek původní Svobodné univerzity v Bruselu, která se rozdělila v roce 1969.\n\nSvobodná univerzita byla v Bruselu založena roku 1834, tedy v období, po vyhlášení nezávislosti Belgie a následné reorganizaci vysokoškolského systému. Právník Pierre-Théodore Verhaegen vyzval v červnu 1834 liberální belgické kruhy k založení univerzity, která by byla svobodná, bojovala proti předsudkům a šířila osvícenské myšlenky. Tato myšlenka byla ale považována za utopistickou, neboť chyběli jak profesoři, tak prostory a finance pro tak odvážný projekt. Díky podpoře bruselského starosty Nicolase-Jeana Rouppa se však přesto podařilo najít vhodné prostory v bývalém paláci Karla Alexandra Lotrinského. Vyučování probíhalo dlouhou dobu pouze ve francouzštině, postupně ale začalo být zaváděno i vyučování ve vlámštině, až se nakonec v roce 1969 původní univerzita rozdělila na dvě – frankofonní \"Université Libre de Bruxelles\" a vlámskou \"Vrije Universiteit Brussel\".\n"}
{"id": "246784", "url": "https://cs.wikipedia.org/wiki?curid=246784", "title": "Andrew Lang", "text": "Andrew Lang\n\nAndrew Lang (31. března 1844 Selkirk - 20. července 1912, Banchory, Kincardineshire) byl známý skotský intelektuál, básník, romanopisec, literární kritik a antropolog. Dnes je nejvíce znám jako sběratel pohádek a folklorista.\n\nLang byl nejstarší z osmi dětí úředníka Johna Langa a jeho ženy Jane Plenderleath Sellarové. Základní vzdělání nabyl v Selkirkské základní škole a poté navštěvoval Edinburskou akademii, University of St Andrews a Balliol College v Oxfordu. Jako novinář, básník, kritik a historik si brzy vybudoval reputaci všestranně nadaného spisovatele. Zemřel na angínu pectoris.\n\n"}
{"id": "246790", "url": "https://cs.wikipedia.org/wiki?curid=246790", "title": "Edmund Barton", "text": "Edmund Barton\n\nSir Edmund Barton (18. ledna 1849, Sydney – 7. ledna 1920, Medlow Bath) byl australský politik a právník, první premiér Austrálie a soudce tamního Nejvyššího soudu.\n\nNarodil se v Sydney, kde také v roce 1871 vystudoval univerzitu a složil advokátní zkoušky. O prázdninách v roce 1870 poznal Jane Mason Rossovou, kterou si v roce 1877 vzal. Byl dobrým hráčem kriketu a později také kriketovým rozhodčím.\n\nJeho politická kariéra je těsně spjata právě s kriketem. Byl jedním ze dvou rozhodčích ve slavném zápase družstev Nového Jižního Walesu a Anglie v roce 1879. Po kontroverzním rozhodnutí ze strany druhého sudího došlo k historicky první potyčce na kriketovém zápase (tzv. \"Sydney Riot of 1879\"). Barton pomohl tuto situaci zmírnit, což mu získalo popularitu ze strany médií, která mu pomohla v následující politické kariéře.\n\nV roce 1876 kandidoval do Zákonodárného shromáždění státu Nový jižní Wales (\"New South Wales Legislative Assembly\"), byl ale těsně poražen. S tímtéž výsledkem kandidoval v roce 1877, v roce 1879 ale zvítězil. V různých místních institucích zasedal až do roku 1879.\n\nBarton stál na straně podporovatelů federace autonomních australských států (tehdy byla Austrálie britskou kolonií) s jednotnou vládou. Po ustanovení australské vlády v roce 1901 se také stal jejím prvním premiérem, kterým zůstal do roku 1903.\n\nPrvním zákonem, schváleným Bartonovou vládou byl \"Immigration Restriction Act\" (Zákon o omezení přistěhovalectví), který oficiálně započal tzv. „politiku bílé Austrálie“. Součástí politiky omezení přistěhovalectví byla zásada, že se v Austrálii mohly usadit pouze osoby bílé barvy pleti. Ve víceméně nezměněné formě toto rasistické pravidlo přetrvalo až do padesátých let 20. století.\n\nV roce 1902 získal od anglického krále šlechtický titul, v roce 1903 se stal soudcem australského Nejvyššího soudu. Měl čtyři syny a dvě dcery.\n"}
{"id": "246792", "url": "https://cs.wikipedia.org/wiki?curid=246792", "title": "Nisko", "text": "Nisko\n\nNisko je město ležící ve východním Polsku na řece San. Status města obdrželo roku 1933.\n\nVe 2. polovině října 1939 v rámci Akce Nisko dorazily do Niska z Moravské Ostravy, Katovic a Vídně dva deportační transporty Židů, které představovaly vůbec první transporty evropských Židů a jež zahrnovaly více než 2 000 osob. Židé byli donuceni si pak v sousední vesnici Zarzecze na své vlastní náklady vybudovat tábor. Nejednalo se však o tábor likvidační, jako tomu bylo v pozdějších nacistických koncentračních táborech. Nacisté již na podzim roku 1939 vyhodnotili tento pokus o „řešení židovské otázky“ jako nezdařilý, a na jaře 1940 byl proto tábor zrušen a vězni se mohli vrátit domů.\n"}
{"id": "246797", "url": "https://cs.wikipedia.org/wiki?curid=246797", "title": "Through the Ages: Příběh civilizace", "text": "Through the Ages: Příběh civilizace\n\nThrough the Ages: Příběh civilizace je desková hra českého autora Vladimíra Chvátila.\n\nVe hře hráči budují civilizaci. V závislosti na její vyspělosti mají v rámci tahu určitý počet civilních a vojenských akcí, které využívají k jejímu vylepšování.\n\nV roce 2007 obdržela hra ocenění International Gamers Awards.\n\n"}
{"id": "246798", "url": "https://cs.wikipedia.org/wiki?curid=246798", "title": "Viktor Zubkov", "text": "Viktor Zubkov\n\nViktor Alexejevič Zubkov (* 15. září 1941, vesnice Arbat ve Sverdlovské oblasti, SSSR) je bývalý ruský předseda vlády a ekonom. Do 12. září 2007 byl vedoucí odboru hospodářské kriminality federálního ministerstva financí, odkud byl Vladimirem Putinem nominován do funkce předsedy vlády Ruské federace. Ve funkci vystřídal rezignujícího Michaila Fradkova.\n\nV roce 1965 promoval na Ekonomické fakultě Zemědělského institutu v Leningradu (dnes Petrohrad, \"oficiálně Sankt Petěrburg\"). Mezi lety 1966 a 1967 absolvoval povinnou vojenskou službu a od roku 1967 do roku 1985 zastával různé manažerské funkce v kolchozech v oblasti Pěrvomajskoje v Razdoli (přijezerský okres, severní Rusko).\n\nJeho politická kariéra začala v roce 1985, kdy se stal tajemníkem okresního stranického výboru v Příjezeří. V období tranzice Sovětského svazu a jeho se stal zástupcem vedoucího oddělení zahraničních vztahů na Petrohradské radnici, kde byl jeho nadřízeným Vladimir Putin.\n\nMezi lety 1993 a 2001 je ředitelem daňové služby v Petrohradě, v roce 1999 neúspěšně kandidoval na pozici gubernátora Petrohradské oblasti. Od roku 2001 byl ředitelem odboru hospodářské kriminality Federálního ministerstva financí Ruské federace a zároveň jedním z náměstků ministra. Dne 12. září byl jmenován v pořadí desátým předsedou vlády Ruské federace (potvrzen státní Dumou) 14. září 2007 poměrem 381:47 hlasům.\n\n"}
{"id": "246800", "url": "https://cs.wikipedia.org/wiki?curid=246800", "title": "Muzikál ze střední", "text": "Muzikál ze střední\n\nMuzikál ze střední (anglicky: High School Musical) je americký filmový muzikál. Premiérově byl odvysílán 20. ledna 2006.\n\nVelmi úspěšný byl i soundtrack, který se stal nejprodávanějším albem roku 2006.\n\nHlavní postavy ve filmu jsou \"Troy Bolton\" (Zac Efron), kapitán basketbalového mužstva Wildcats - \"Tygři\" a \"Gabriella Montez\" (Vanessa Hudgens), intelektuálka kterou zajímá matematika a vědy. Společně se chtějí zúčastnit školního muzikálu, jejich soupeři jsou dvojčata Evansovi jménem Sharpay a Ryan (Ashley Tisdale a Lucas Grabeel). Další důležitou postavou je \"Kelsi Nielson\" (Olesya Rulin), která ke školnímu muzikálu skládá hudbu.\n\nTroy s Gabriellou se potkají o zimních prázdninách, na silvestrovském večírku, kde je vyberou do karaoke soutěže, kde zpívají píseň Start of Something New. Od té doby, co se potkají i ve škole, mají k sobě zvláštní vztah. Troy se ale bojí říct svým kamarádům, že umí zpívat a tak to drží v tajnosti. Dokud si ale jejich největší soupeři Sharpay a Ryan, kteří v divadle září už od malička, nevšimnou jejich zájmu na školním muzikálu. Při zkouškách na hlavní roli, jsou tito dva jasní vítězové, dokud nezpívá Troy a Gabriella, a tak se uskuteční druhé kolo. Ale basketbalový tým a tým \"chytrých\" to jen tak nechtějí nechat, a tak na ně udělají past, do které se Troy chytne a Gabriella slyší Troye, jak říká, že už mu na ní nezáleží. Troy však neví, že to Gabriella slyšela a tak je překvapen, když se mu vyhýbá a odmítá jít na druhé kolo. Oba dva jsou smutní, a tak se nejlepší kamarád Troye, Chad s kamarádkou Gabrielly, Taylor, rozhodnou udělat něco s tím, aby se tak netrápily a dali se zase dohromady. Troy souhlasí, ale Gabriela se nedá tak lehce přemluvit. Troy se staví u Gabrielly doma, ale ta se zapře, že si píše úkoly, ale Troy se nenechá jen tak odbýt, a tak jí začne volat. Gabriella si rozsvítí v pokoji a Troy vyleze na její balkón, kde ji zazpívá kousek písničky, u které se seznámili. Od toho dne spolu začnou trénovat na druhé kolo. Ale bohužel je uslyší Sharpay a Ryan, a vědí, že pokud by se druhé kolo přesunulo na další den, ani jeden z nich by to nestihl, protože Gabriella má desetiboj, a Troy zápas v basketbalu. Snaží se proto přemluvit paní profesorku, aby druhé kolo přesunula, což se jim nakonec povede. Tygři a Gabriela s Taylor však neztrácejí hlavu a podaří se jim udělat zkrat v tělocvičně a zároveň ukončit desetiboj, a tak můžou zpívat. Všem se jejich píseň líbí, a tak dostanou role. Konec se odehrává na hřišti, kdy Tygři vyhrají zápas a vše končí písní, o tom že sny se mohou vyplnit.\n\n\n"}
{"id": "246805", "url": "https://cs.wikipedia.org/wiki?curid=246805", "title": "Plešivec (Brdská vrchovina)", "text": "Plešivec (Brdská vrchovina)\n\nHora Plešivec leží v Brdské vrchovině, v severní části Třemošenské vrchoviny (Brdy), nad údolím Litavky. Obecně je hora přiřazována do jiné části Brdské vrchoviny, na Hřebeny, z geomorfologického hlediska tomu tak však není. Jde o velmi výrazný vrch s dobrými rozhledovými možnostmi zejména na západ - do oblasti tzv. Středních Brd (kde se nalézá Chráněná krajinná oblast Brdy, dříve Vojenský újezd Brdy), ale z několika míst i k severovýchodu, do oblasti Českého krasu a na Hřebeny. Na vrcholu se nacházelo rozsáhlé (57 ha) plešivecké hradiště z pozdní doby bronzové, jedno z největších v Čechách, jehož zbytky se zde na několika místech ještě dochovaly. Nejvýznamnějšími rozhledovými body jsou Čertova kazatelna v blízkosti vrcholu, Malá skála a Krkavčí skály v jeho jihovýchodních svazích.\n\nPlešivec je znám a populární mezi trampy, kteří si v jeho svazích vybudovali několik osad.\n\nNěkteré zdejší místní názvy (např. Fabiánova zahrada) připomínají ducha a pána Brd, Fabiána, který však má mít své hlavní sídlo na Velké Babě (614 m).\n\nZajímavými místy jsou: tzv. Smaragdové jezírko v SV svazích, nedaleko obce Lhotka, vzniklé zatopením malého lomu a Plešivecký viklan, k němuž vede značená odbočka. Většina zajímavých míst je zpřístupněna turistickým značením, samotný vrchol je však skrytý v lese, červená a zelená turistická značka jej těsně míjejí.\n\nVhodná východiště: Jince, Rejkovice, Lhotka, Lochovice, Hostomice pod Brdy, Čenkov, ze vzdálenějších Příbram, Dobříš.\n\n"}
{"id": "246811", "url": "https://cs.wikipedia.org/wiki?curid=246811", "title": "National Zeitung", "text": "National Zeitung\n\nDie National Zeitung (zkráceně i NZ, česky \"Národní noviny\") je německý radikálně pravicový týdeník, vycházející v Mnichově. Vydavatelem je Gerhard Frey, zakladatel a předseda pravicové politické strany Deutsche Volksunion.\n\n\"National Zeitung\" začal vycházet v roce 1951 pod názvem \"Deutsche Soldaten-Zeitung\". Jeho zakladateli byli bývalí členové Wehrmachtu a Waffen-SS. Roku 1958 se jako vydavatel začal angažovat Gerhard Frey, který název novin změnil nejprve na \"Deutsche Soldaten-Zeitung und National-Zeitung\" (1960) a později na \"Deutsche National-Zeitung\" (zkráceně \"DNZ\", 1963). V roce 1986 Frey koupil noviny \"Deutsche Wochen-Zeitung\" (\"DWZ\", orgán pravicové strany NPD) a připojil je ke svému impériu. V roce 1999 sloučil tyto noviny s \"Deutsche Wochen-Zeitung - Deutscher Anzeiger\", které též vlastnil, výsledný týdeník nese od té doby název \"National Zeitung\".\n\nSpektrum zájmů novin zahrnuje různá témata, mimo jiné oprávněnost vysídlení Němců z Východní a Střední Evropy, otázky viny za druhou světovou válku, otázky rehabilitací lidí jako Rudolf Hess, otázky vnímání a rozsahu holocaustu, negativní důsledky rozšíření Evropské unie o státy někdejšího východního bloku a o Turecko, hrozbu německému národu v důsledku přistěhovalectví aj. Ministerstvo vnitra spolkové země Severní Porýní-Vestfálsko témata novin označuje jako revisionistické, antisemitské, proticizinecké ap.\nRoku 1969 požádal tehdejší ministr vnitra Ernst Benda u Spolkového ústavního soudu o zjištění viny zneužití svobody tisku (článek 18 německé ústavy), žádost byla zamítnuta. Ve výročních zprávách Spolkového úřadu pro ochranu ústavy však tento časopis bývá pravidelně zařazován do kategorie „pravicově extrémní“.\n\n\n\n"}
{"id": "246821", "url": "https://cs.wikipedia.org/wiki?curid=246821", "title": "Konstantin I. Řecký", "text": "Konstantin I. Řecký\n\nKonstantin I. (2. srpna 1868, Athény, Řecko – 11. ledna 1923, Palermo, Itálie) byl řecký král v letech 1913–1917 a 1920–1922.\n\nKonstantin I. se narodil v roce 1868 jako prvorozený syn řeckého krále Jiřího I. a jeho manželky Olgy, řecké královny. 27. října 1889 v Athénách si Konstantin bere za manželku dceru bývalého německého císaře Fridricha III. a sestru tehdy současného německého císaře Viléma II. Pruského Sofii Pruskou. Z manželství vzešlo šest dětí:\n\nV roce 1896 se angažoval v zařizování prvních letních olympijských her. Ustanovil výbory, který měl na starost přípravu Athén na chystané olympijské hry a sám kontroloval, zda jejich úkol byl zcela dokončen.\n\nPřed začátkem první světové války byl v roce 1914 velitelem řeckých vojsk během Řecko-turecké války a vedl řecké síly během Balkánských válek v letech 1912–1913. Konstantin I. 18. března 1913 nastoupil na trůn poté, co anarchista Alexandros Schinas spáchal na jeho otce, Jiřího I., atentát.\n\nKonstantin studoval na německé univerzitě v Heidelbergu, byl také na cvičení v pruské armádě.\n\nV červenci roku 1916 řádil kolem královského paláce v Tatoi velký požár. Při požáru zemřelo šestnáct lidí. Královská rodina se zachránila.\n\nRoku 1917 se Konstantin vzdal trůnu ve prospěch svého druhého syna Alexandra a 11. června odešel do švýcarského exilu. Alexandr však 25. října 1920 umírá a Venizelos, který chtěl převzít v Řecku vládu, utrpěl ve volbách porážku. V následném hlasování se 99% hlasů vyslovilo pro návrat Konstantina I. Ten se vrátil na trůn 19. prosince 1920.\n\nAvšak údobí 1920–1922 se během dvou let Řecko-turecké války ukázaly být pro Řeky katastrofální. Turci získali zpět do svých rukou území Anatolie a Smyrny. Dne 27. září 1922 se Konstantin vzdává trůnu a usedá na něj jeho prvorozený syn, Jiří II. Řecký\n\nKonstantin strávil zbytek svého života v exilu v Itálii a zemřel v Palermu na Sicílii 11. ledna 1923.\n\n\n"}
{"id": "246822", "url": "https://cs.wikipedia.org/wiki?curid=246822", "title": "Žmuď", "text": "Žmuď\n\nŽmuď, Žemaitsko nebo Dolní Litva (; žemaitsky \"Žemaitėjė\"; ; ) je jedním z pěti etnografických regionů Litvy. Rozkládá se na severozápadě země mezi řekou Němen, Lotyšskem, Baltským mořem a tzv. Malou Litvou. Území má rozlohu přibližně 21 000 km² a zhruba půl milionu obyvatel. Oproti ostatním částem Litvy je řidčeji osídlená a méně průmyslová. Oblast je také bohatá na jezera.\n\nTradičním centrem regionu je město Telšiai, dalšími většími městy jsou Tauragė a Mažeikiai, na východním okraji území pak leží největší město Šiauliai.\n\nV minulosti zde sídlil kmen Žmuďanů (Žemaitů). Od konce 13. století pronikal do Žmudě Řád německých rytířů. V roce 1411 připadla Toruňským mírem Polsko-litevské unii. V dobách Polsko-litevského státu tvořila Žmuď jedno z jeho vojvodství. Dodnes se zde hovoří žmuďštinou (žemaitštinou), jedním z hlavních nářečí litevštiny.\n\n\n"}
{"id": "246823", "url": "https://cs.wikipedia.org/wiki?curid=246823", "title": "Geografie náboženství", "text": "Geografie náboženství\n\nGeografie náboženství (\"religiózní geografie\") je vědní disciplína, která zkoumá vztah a vzájemný vliv krajiny a prostoru na utváření náboženství a naopak. Kořeny geografie náboženství sahají až do antiky. Zabývá se též počtem věřících v jednotlivých zemích apod. Za novověkého předchůdce geografie náboženství se pokládá Charles Louis Montesquieu.\n\n\n"}
{"id": "246824", "url": "https://cs.wikipedia.org/wiki?curid=246824", "title": "Spolkové ústředí pro politické vzdělávání", "text": "Spolkové ústředí pro politické vzdělávání\n\nSpolkové ústředí pro politické vzdělávání (\"Bundeszentrale für politische Bildung\") je instituce německého Spolkového ministerstva vnitra založená 25. listopadu 1952. Její úlohou je podporovat demokratickou uvědomělost obyvatelstva a jeho politickou participaci. Dosahuje toho vydáváním publikací, přednáškami, různými pořady v médiích a podobně.\n\n\n"}
{"id": "246831", "url": "https://cs.wikipedia.org/wiki?curid=246831", "title": "Filosofie náboženství", "text": "Filosofie náboženství\n\nFilosofie náboženství je vědní disciplína, která se zabývá studiem náboženství v souvislosti s filozofickými problémy (např. vztah náboženství a etiky, argumentační strategie snažící se dokázat/vyvrátit existenci Boha apod.).\n\nKořeny filozofie náboženství sahají několik století do minulosti. Hlavní postoje, jak lze k náboženství přistupovat můžeme rozdělit na:\n\n"}
{"id": "246837", "url": "https://cs.wikipedia.org/wiki?curid=246837", "title": "Empty Walls", "text": "Empty Walls\n\nEmpty Walls je první single a první píseň na sólovém albu Elect the Dead od Serje Tankiana zpěváka ze skupiny System of a down. K písni byl natočen videoklip režisérem Tonym Petrossianem.\n\n\n"}
{"id": "246906", "url": "https://cs.wikipedia.org/wiki?curid=246906", "title": "Voda na Marsu", "text": "Voda na Marsu\n\nVoda na Marsu je souhrnné označení veškeré vody, která se nachází na planetě Mars . Oproti Zemi však nemá Mars výskyt vody ve všech třech skupenstvích v množství obdobném pozemskému. Na povrchu neexistují rozsáhlé oblasti kapalné vody v podobě hydrosféry, ale voda je vázána převážně v kryosféře (ve formě permafrostu, polárních čepiček) jako led nebo malá část v atmosféře jako vodní pára.\n\nSoučasné podmínky na povrchu Marsu neumožňují dlouhodobou existenci kapalné vody. Průměrné hodnoty tlaku a teploty jsou příliš nízké, což vede k tomu, že voda začíná okamžitě mrznout a následně sublimovat. Výzkum planety však naznačuje, že se na povrchu Marsu tekoucí voda v minulosti vyskytovala, tvořila souvislé vodní plochy a dnešní otázka spíše zní, kam se tato voda poděla.\n\nO výskytu vody na povrchu či pod jeho povrchem existuje celá řada přímých i nepřímých důkazů jako v podobě říčních koryt, polárních oblastí, spektrometrických měření, erodovaných kráterů, či minerálů přímo spojených s existencí kapalné vody. Díky zásobám kapalné vody je pravděpodobné, že se značně zmenší potřebné zásoby pro budoucí kosmické mise k planetě.\n\nV 70. letech 19. století se Mars dostal do popředí veřejného zájmu, když italský astronom Giovanni Schiaparelli ohlásil objevení kanálů (v originále ), které on sám nejprve pokládal za přírodní útvar. Vlivem špatného překladu, kdy došlo k záměně přírodních kanálů za uměle vytvořené, se začaly kolem Marsu šířit příběhy o umírající civilizaci, která se snaží přivádět z polárních čepiček vodu do vysychajících oblastí kolem rovníku. Pozdější pozorování vyvrátilo existenci kanálů a první fotografické snímky povrchu i představu, že se na povrchu nachází tekoucí voda. Následná měření ukázala, že současný stav atmosféry dlouhodobější výskyt kapalné vody na povrchu neumožňuje.\n\nVědci studující snímky ze sondy Viking brzy začali rozeznávat struktury velmi nápadně se podobající pozemským oblastem, které vznikly vodní činností. Snímky ukazovaly rozsáhlá říční koryta, hluboké kanály, kaňony a objekty, které vypadaly jako starodávné pobřežní útvary. Následující sondy Mars Pathfinder, Mars Global Surveyor, Mars Express či dvě povrchová vozítka Mars Exploration Rover ukázaly rozsáhlé oblasti, ve kterých existují důkazy o projevech tekoucí vody na povrchu planety. Někteří vědci dokonce tvrdí, že objevili oblast, kde tekla řeka 10 000× mohutnější než Mississippi.\n\nV červnu roku 2000 došlo díky opakovanému snímkování bezejmenného kráteru sondou Mars Global Surveyor k náhodnému objevu, který naznačil, že se tekoucí voda v malém množství a po krátký čas na povrchu stále nachází. Pozdější studie ale vyvrátily účast vody na vzniku útvaru, spíše se jedná o výsledek svahového sesuvu jemnozrnného materiálu.\n\nVědci využívají k detekci vody celou řadu vědeckých přístrojů založených na různém fyzikálním základu. Mezi nejjednodušší a nejstarší metody patří optické pozorování planety, které už v 17. století přineslo informace o existenci polárních čepiček Marsu. Astronomové ale tehdy byli odkázáni jen na optická pozorování, a tak nemohli jasně určit, z čeho jsou čepičky složeny.\nV roce 1854 předložil William Whewell teorii, že se na Marsu nacházejí moře, země a pravděpodobně i mimozemský život. Na základě pozorování domnělých kanálu vydal v roce 1895 americký astronom Percival Lowell knihu „Mars“ a později v roce 1906 „'“ či v roce 1910 „'“. V roce 1894 začal americký astronom William Wallace Campbell provádět první spektroskopické analýzy atmosféry Marsu, které prokázaly, že atmosféra neobsahuje žádnou vodní páru a ani kyslík. V roce 1909 se Mars nacházel v nejlepší pozorovací pozici vůči Zemi od roku 1877, což za pomoci dokonalejších teleskopů přineslo důkazy, že kanály na Marsu ve skutečnosti neexistují a že se jednalo o optický klam. Definitivní pád teorie inteligentních Marťanů přinesla až první globální mapa planety pořízená sondou Mariner 9 v roce 1972.\n\nS rozvojem technických možností lidstva rostla i výzkumná činnost na planetě Mars. Postupem času byly k Marsu vyslány první sondy (např. úspěšná sonda Mariner 4 z programu Mariner), které pořídily nejprve hrubé a později detailní snímky povrchu, čímž začala další fáze v hledání vody na povrchu pomocí fotografií. První snímky ukázaly, že se na povrchu tekutá voda v současnosti nenachází, ale současně se objevila celá řada důkazů, že v minulosti byla situace jiná. Fotografie ukazovaly říční sítě, koryta, oblasti připomínající pobřeží a další útvary, u kterých existovala velká pravděpodobnost, že vznikly vlivem tekoucí vody. Současně došlo k objevení sezónního počasí, které bylo později podrobně pozorováno v rámci sond Viking, které přistály na povrchu Marsu a po několik let prováděly podrobná meteorologická pozorování.\n\nMimo přímého pozorování povrchových projevů vody se využívají i další fyzikální zařízení pro detekci vody, a to jak v minulosti tak i v současnosti, na palubě obíhajících sond. Aktuálně se pro hledání vody využívá několik druhů přístrojů na sondách Mars Global Surveyor, Mars Express a hlavně na sondě Mars Odyssey, která je pro detekci vody a určování chemického složení povrchu vybavena neutronovým spektrometrem, čidlem gama záření a detektorem vysokoenergetických neutronů. Tyto přístroje mají za úkol detekovat přítomnost množství protonů v jádrech atomů, jenž naznačují výskyt vody. Na základě těchto měření se zjistilo, že velká koncentrace vodíku je v oblasti pólů, což odpovídá složení polárních čepiček z vodního ledu. Problémem těchto zařízení je jejich schopnost proniknout řádově jen několik desítek centimetrů pod povrch planety a nemožnost tak zjistit skutečné zásoby vody v rámci celé planety.\n\nDalším prostředkem, jak se voda na Marsu hledá, jsou pojízdná vozítka či nepohyblivé sondy operující přímo na povrchu planety, které mohou provádět přímou chemickou analýzu povrchových hornin a tak detekovat minerály vzniklé působením vody. V minulosti na povrchu Marsu úspěšně přistály nepohyblivé sondy Viking, dále pak pojízdné vozítko Sojourner v rámci mise Mars Pathfinder, které zkoumalo oblast Ares Vallis. V současnosti se na povrchu nacházejí dvě funkční vozítka Spirit (místo přistání kráter Gusev) a Opportunity (místo přistání pláň Meridiani) v rámci mise Mars Exploration Rover. V roce 2008 přistála v severní polární oblasti další americká sonda Phoenix, která má za úkol zkoumat složení regolitu, obsah ledu a historii vody na planetě.\n31. července 2008 sonda potvrdila přítomnost vody, ve formě ledu, který našla několik centimetrů pod povrchem Marsu.\n\nV dnešní době nepanuje jasná shoda o tom, jak Mars v dávné minulosti vypadal. Jedna část vědecké obce zastává teorii, že Mars vypadal podobně jako dnes – studený a s řídkou atmosférou. Tekutá voda na jeho povrchu se objevovala jen dočasně, když se uvolnila z napjaté kůry či byl rozpuštěn půdní led sopečnou činností. Druhá část zastává teorii, že Mars byl v minulosti teplejší s hustší atmosférou, která umožňovala výskyt oceánu tekuté vody po delší časové období.\n\nDle této teorie se předpokládá, že v minulosti byl povrch Marsu zaplaven oceánem, který se rozkládal nejspíše na severní polokouli v oblasti nížin, jelikož jižní část planety je tvořena tzv. Jižními vysočinami. Tento oceán existoval v období noachianu. Vlivem ochlazování planety během hesperianu došlo k jeho zamrznutí. Povrchová voda se přeměnila v led a část ji zřejmě unikla i do kosmického prostoru.\n\nNásledné erozivní procesy pohřbily část zmrzlého ledu pod povrch Marsu.\n\nDíky fotografickým snímkům byly na povrchu Marsu rozlišeny morfologické pozůstatky vodní činnosti v podobě říčních koryt, sedimentů, pozůstatky zaplavených oblastí či relikty po rychlém úniku vody z kryosféry Marsu vlivem vulkanické aktivity. Předpokládá se, že jeden podobný obrovský únik vytvořil i údolí Valles Marineris, které vzniklo v dávné historii Marsu. Dalším příkladem může být Cerberus Fossae, u které se předpokládá vznik před 5 milióny let. Prolomení vyvrhlo vodu do oblasti Elysium Planitia, kde vytvořila ledové moře viditelné do dnešních dnů.\n\nOtevřenou otázkou zůstává, jaká změna způsobila, že se klimatické podmínky na povrchu Marsu radikálně změnily tak, že tekoucí voda na jeho povrchu přestala existovat. Dle některých teorií globální změnu způsobil impakt obrovského tělesa, které změnilo rotační dobu či orientaci rotační osy. Další teorie předpokládají, že proces byl mnohem pozvolnější a že docházelo k postupnému ustávání sopečné aktivity, což vedlo k ochlazování planety. Část atmosféry současně unikala do okolního kosmického prostoru, což celý proces zamrznutí urychlilo. V současnosti se nedá jasně říci, co se přesně v historii na Marsu stalo. Obecnější shoda panuje v tom, že se na povrchu nacházela tekoucí voda přibližně před 4 až 3,5 miliardami let.\n\nSnad nejsnadněji rozpoznatelné útvary vzniklé tekoucí vodou na povrchu v minulosti jsou vyschlé říční sítě, u kterých je velmi dobře vidět spádová oblast, ze které vodu získávaly. Jednotlivé potoky se spojují do říček a řek, které pak sváděly vodu z \"Jižních vysočin\" do severních nížin. Vzniklá koryta mají shodné znaky s těmi pozemskými, ať už se jedná o zařezávání do skalního podloží, vzniklé sedimenty či meandrující koryta řek. Říční sítě napovídají, že klima v historii Marsu muselo být jiné než to dnešní. Podobné sítě vznikají v oblastech, kde jsou dostatečně napájena tekoucí vodou, která na povrch dopadá z atmosférických srážek. Pro jejich vznik tak musel být Mars teplejší s proměnlivým počasím umožňujícím déšť.\n\nPředpokládá se, že řeky z povrchu planety zmizely přibližně v době před 3,5 miliardami let. Proti teorii o povrchových řekách hovoří fakt, že některá potenciální říční údolí nemají na svém dně vyhloubené říční koryto, kterým voda proudí. Někteří vědci se domnívají, že takto vzniklá údolí mohla vzniknout proudící vodou pod zemí a následným zřícením stropu do vzniklého vodního tunelu.\n\nZvláštní skupinou jsou obrovská řečiště vymykající se pozemským srovnáním, která mohou dosahovat 100 až 200 km na šířku a 1000 až 2000 km na délku vyskytující se převážně na severní polokouli. Předpokládá se, že tyto útvary jsou výsledkem obrovských záplav, ke kterým několikrát na povrchu Marsu došlo. Vznikají nejspíše jako projev porušení marsovské kůry vlivem impaktů nebo zemětřesení, ve které se nachází obrovské vodní rezervoáry a následným únikem této vody do okolí. Dle pozorování se zdá, že k těmto událostem došlo vícekrát v období mezi 2,5 až 1,5 miliardami let. Přesný mechanismus není doposud znám. Množství vody ale mohlo být tak obrovské, že mohlo umožnit vzniknout oceánu.\n\nJednou ze základních otázek je, jestli na Marsu skutečně existoval komplexní oceán anebo jestli se jednalo jen o několik lokálních zaplavených oblastí. Existují předpoklady, že oceán nejspíše existoval. Mezi doklady jeho existence se většinou počítají geologické útvary, které zdánlivě připomínají mořské pobřeží tak, jak jsou známé ze Země. Celá severní oblast je vedle toho zcela hladká, zdánlivě vyhlazená erozivní silou vody. Předpokládá se, že dříve tvořila oceánské dno.\n\nMyšlenka, že se na Marsu vyskytoval oceán pochází z 80. let 20. století, kdy se jí začala část vědců podrobněji zaobírat. Během výzkumu se objevily názory, že na Marsu mohl existovat oceán ve dvou oblastech:\n\nPrůzkumná vozítka Spirit a Opportunity objevila na některých místech sírany vznikající během vypařování mořské vody. Jejich předchozí výskyt na povrchu byl pro vědce neznámý a potvrzuje teorii o oceánu na Marsu. Jelikož má Mars rozdílné složení atmosféry než Země, bylo i chemické složení mořské vody rozdílné. Vysoký obsah železa a síry v půdě nejspíše zapříčinil, že voda na Marsu byla mnohem více kyselá než ta pozemská. Kyselé prostředí bránilo srážení karbonátů z atmosférického oxidu uhličitého, které je dobře pozorováno na Zemi. Sopečná aktivita v noachianu vypouštěla do atmosféry stále další množství sopečných plyn v podobě oxidu uhličitého, což zvyšovalo jeho koncentraci až na současný stav (oxid uhličitý tvoří 95,32 %). Pomocí modelu kyselého oceánu se dají vysvětlit chybějící karbonáty, které by s oceánem nejspíše vznikly.\n\nKrátery, které vznikly v rané historii Marsu, jeví silné známky eroze, a to jak větrné, tak i vodní. Krátery, které byly menší než 15 km, jsou zcela zarovnány a jen velmi obtížně se nyní detekují. Větší krátery nesou silné známky tekoucí vody na okrajích, což napovídá tomu, že byly vystaveny vlhkému klimatu se srážkovou činností. Krátery, které jsou mladší 3,5 miliard let, však podobné poškození nenesou či je mnohem menší. Je tedy možné, že v této době došlo k další změně klimatu a že se planeta stala opět suchou.\n\nRychlost eroze kráterů je poměrně dobře známý jev popsaný z Měsíce s přesnou datací díky dovezeným vzorkům měsíčních hornin uplatněný na povrch Marsu. Při srovnání jeví krátery na Marsu mnohem silnější stupeň eroze. Na Marsu sice vanou silné větry, které erozi také způsobují, ale ty nemají dostatečnou sílu pro takto silnou erozi. K tomu některé krátery jsou přímo napojeny na říční síť a jejich dno je vyplněno sedimenty či se v některých nacházejí útvary připomínající říční delty.\n\nNa povrchu Marsu jsou pozorovány oblasti, na kterých jsou vidět vrstvy sedimentu, které nemohou vznikat (dle současných znalostí) bez přítomnosti vody. Pomocí spektrometrických měření se dosud nepodařilo na povrchu lokalizovat jílové horniny například palagonit, které vznikají hydratací vulkanického materiálu při kontaktu s tekutou vodou a jenž by na převážně bazaltovém Marsu měl být poměrně hojný. Na druhou stranu měření ukazují velké zastoupení sulfátů, chloridů a dalších solích spadající do skupiny evaporitů vznikajících vodní alterací. Transportované části jsou přenášeny na nová místa, kde začínají postupně sedimentovat a vytvářet nové horniny s typickou strukturou a texturou. Na Zemi jsou tyto oblasti hlavním zdrojem fosílií, které byly unášeny a pak uloženy. Dá se předpokládat, že pokud na Marsu někdy život existoval, jeho zbytky by se daly nalézt v těchto oblastech.\n\nOblasti, kde se sedimenty vyskytují, jsou rozesety po celé planetě na nejrůznějších místech. Nejčastěji se vyskytují v impaktních kráterech v západní oblasti Arabia Terra, v severní části Terra Meridiani, v roklích Valles Marineris a v severovýchodní části pánve Hellas. Některé oblasti jsou podobné pozemským útvarům, jako například v oblasti Grand Canyon či Painted Desert v Arizoně.\n\nSedimenty vznikaly nejspíše na dně oceánu či jezer, které vyplňovaly krátery a další deprese na povrchu. Jejich vznik a stáří je spojeno s výskytem kapalné vody na povrchu, která se nacházela na povrchu asi před 3,5 miliardami let. Obdobně jako na Zemi tvoří vrstvy podrobnou dataci jednotlivých epoch historie Marsu dle pravidla superpozice.\n\nAktuální podmínky na povrchu Marsu neumožňují existenci tekuté vody v delším časovém horizontu, a tak se většina vody nachází ve formě ledu, buď v polárních oblastech, permafrostu, anebo schována v podzemí ve formě aquifer. Po její existenci na povrchu zbyly jen pozůstatky ve formě zaoblených kamenů, koryt, řečišť, atd. Mars se zdá být v současné době suchým světem bez tekoucí vody. Tato představa platila do roku 2000, kdy americká sonda Mars Global Surveyor přinesla snímky, které ukázaly, že i v současnosti se zde mohla tekoucí voda nacházet, nebo nachází. Na pořízených fotografiích byla stěna kráteru poblíž hory Centauri Montes, na které se objevila nová vrstva sedimentů napovídající, že zde došlo ke krátkému výlevu tekuté vody a jejímu stékání po stěně kráteru. Převratný objev oživil spekulace o přeživším mimozemském životě. Při pozdějším zkoumání této nové vrstvy spektrometrem CRISM sondy Mars Reconnaissance Orbiter však nebyly nalezeny stopy ledu ani minerálů obsahujících vodu. Vědci v NASA tedy předpokládají, že nová vrstva sedimentů odlišného zbarvení vznikla spíše než výlevem tekuté vody, sesutím suché horniny jiného stáří po příkrém svahu kráteru.\n\nPro existenci kapalné vody musí být splněny některé podmínky v podobě tlaku a teploty. Atmosférický tlak musí být vyšší než 610 Pa a teplota nad bodem mrazu (tedy nad 0,01 °C) dosahovat hodnot tzv. trojného bodu. Na povrchu Marsu se hodnoty tlaku pohybují právě okolo hodnoty 610 Pa či pod touto hranicí a teploty většinou hluboko pod bodem mrazu.\n\nNepatrná část vody připadá i na atmosférickou vodní páru, ale nemuselo tomu být vždy tak. Existují teorie, že většina vody zmizela z Marsu do okolního kosmického prostoru, jelikož Mars má mnohem slabší gravitační pole, a tak částice snadněji unikají do okolního prostředí.\n\nMalé procento vody (0,03 %) se nachází v atmosféře Marsu ve formě vodní páry, což odpovídá 1 mg vody na 1 m vzduchu. V minulosti byl podle fyzikálních modelů její podíl asi větší. Přibližně před 3,5 miliardami let měl Mars teplejší a vlhčí atmosféru, která existovala po dobu asi 10 až 10 let.\n\nOblačnost na Marsu je tvořena většinou krystalky suchého ledu (zmrzlý oxid uhličitý). Sonda Mars Global Sureyor definitivně potvrdila, že některé krystalky jsou tvořeny i vodou v pevném skupenství. První pozorování uskutečnila již sonda Mariner 9, ale její výsledky se daly interpretovat více způsoby. Vznik ledových krystalků je spojen převážně se severní polární čepičkou, která je z větší části tvořena vodním ledem. Během marsovského jara a léta dochází k evaporaci nad oblastí čepičky, vzniku oblačnosti a jejímu přesunu do rovníkových oblastí, kde mraky zmrznou a dopadnou na povrch v podobě ledových krystalků, čímž dochází ke vzniku jinovatky tvořené zmrzlou vodou. Výskyt ledových mraků je sezónní, největší bývá mezi L = 40 až 150.\n\nVedle těchto vodních zdrojů se na pólech nacházejí dvě polární čepičky, které jsou částečně tvořeny vodním ledem a částečně suchým ledem. Polární čepičky jsou vzájemně rozdílné v chemickém složení. Jižní čepička je tvořena převážně ze suchého ledu (zmrzlý oxid uhličitý) a malé části vody (i když výzkum z roku 2007 ukázal, že se zde nachází možná až 1,6 miliónu km vody, což by bylo větší množství, než obsahuje severní čepička). Oproti tomu severní polární čepička je tvořena převážně z vodního ledu, který v letních měsících sublimuje a zásobuje vodní mraky. Objevení vodního ledu v severní polární čepičce je objev, který byl v rozporu s předpovědí z roku 1966 po zjištění, že se většina atmosféry skládá z CO. Tehdejší model počítal s čepičkou složenou obdobně jako jižní čepička převážně ze suchého ledu. Sonda Viking přinesla sice nové poznatky o vodním ledu, ale vědci stále věřili, že je pouze minoritní složkou. Až v roce 2003 došlo k revizi tohoto názoru na základě termálních snímků sondy Mars Global Surveyor a Mars Odyssey. Ze snímků vyšlo najevo, že se polární oblast zahřívá na vyšší teplotu, než při jaké může suchý led existovat, což jeho výskyt vyloučil.\n\nSeverní polární čepička zabírá plochu o průměru přibližně 1 200 km s průměrnou tloušťkou ledu 1,03 km (maximální 3 km), a rozkládá se tak na území velkém jako 1,5 Texasu, což odpovídá po přepočtu přibližně 13,2 násobku rozlohy Česka. Její povrch je značně zbrázděn kaňony a trhlinami. Odhadované množství vody, kterou by po roztátí obsahovala, se odhaduje na 1,2 miliónů km, což odpovídá polovině všeho ledu v Grónsku (k roku 1998) či 4 % ledové pokrývky Antarktidy. I přes tyto obrovské zásoby, ale nemůže tvořit veškeré množství, které dříve tvořilo na povrchu oceán.\n\nPoblíž severního pólu v oblasti Vastitas Borealis byl v roce 2005 objeven kráter, který je z části vyplněn vodním ledem. Kráter je 35 kilometrů široký s maximální hloubkou 2 kilometry od báze po okraje kráteru. Původní názor, že se jedná o suchý led byl vyvrácen, jelikož v době vzniku fotografie již oxid uhličitý z oblasti vlivem marsovského léta sublimoval.\n\nVyjma koncentrace vody v polárních čepičkách se voda nachází také v podobě věčně zmrzlé půdy tzv. permafrostu, který by se mohl vyskytovat ve výrazném zastoupení do oblastí kolem 60° rovnoběžek, či dokonce se v menším množství rozkládat na celé planetě. Odhaduje se, že by se mohl skládat až z 50 % z vodního ledu.\n\nPrvní poznatky o jeho existenci přinesly fotografie pořízené sondou Viking. Na jejich základě rozpoznali vědci objekty, které připomínaly pozemské oblasti, kde se permafrost vyskytuje. Na Marsu jsou to převážně oblasti, kde se dříve nejspíše vyskytoval severní ledový oceán, oblast Hellas Planitia, Argyre, dna kráterů, koryt (obzvláště v oblasti Ares Valley, kde přistál povrchový modul Sojourner sondy Mars Pathfinder). V současnosti jsou oblasti s permafrostem stabilní, ale pokud by došlo k oteplení povrchu, nastal by rozsáhlý kolaps a sesuvy půdy. Některé modely předpokládají, že by se permafrost mohl v oblasti pólů vyskytovat až do hloubky 1 km a v rovníkových oblastech několik set metrů. Průzkum těchto podzemních zásob a jejich hloubky je extrémně složitý. Pro jeho odhady se využívá změny gravitačního pole, ale i tato metoda je značně nepřesná a přináší jen hrubé představy o skutečném stavu.\nJádro Marsu je obdobně jako to zemské polotekuté a generující značné množství tepla, které se vlivem tepelných proudů dostává do svrchnějších oblastí. Plášť a kůra část tohoto tepla získávají a teoreticky umožňují v hloubkách 5 km (na rovníku) až 10 km (na pólech) existenci oblastí, ve kterých panují dostatečné teploty pro existenci tekuté vody. Odhaduje se, že by tato vrstva mohla být 50 až 500 metrů silná a obepínat celou planetu.\n\nAnalogicky k Zemi se i na Marsu nacházejí místa, kde se geotermální energie dostává blíže k povrchu. V těchto oblastech se voda nachází méně než 500 metrů pod povrchem. Některé snímky pak ukazují, že na mnoha místech došlo k výlevu podzemní vody na marsovský povrch. Znamenalo by to, že tekutá voda je mnohem blíže povrchu než se obecně soudí. Zajímavostí byl snímek z roku 1999 ukazující oblast Noachis Terra, kde byl objeven kráter s patrnými stopami výronu podzemní vody. Tyto jevy vyvracejí pochyby o přítomnosti vody v kapalném skupenství na Marsu. Teploty v oblasti dosahují −70 °C, voda se dostala z hloubky okolo 100 metrů. Z oblasti, která by měla být trvale zamrzlá.\n\nObjevení vody na Marsu se stalo významným faktorem i při plánování budoucích kosmických misí k Marsu s lidskou posádkou, jelikož znamenalo snížení zásob, které budou nuceni astronauti s sebou přepravovat. Naskytuje se reálná možnost, že potřebná voda se bude těžit přímo z povrchu Marsu či z polárních čepiček, což značně ušetří nákladový prostor. Voda se bude moci získávat několika způsoby, ať už z regolitu, z permafrostu, z aquiferů nebo z polárních čepiček. Pro její získání bude potřeba dodávat teplo, aby došlo k rozpuštění ledu na kapalnou vodu.\n\nExistují smělé plány, které se zaměřují na přeměnu Marsu na člověkem obyvatelnou planetu – terraformace Marsu. Jedním ze základních předpokladů je ohřátí povrchu, vytvoření hustší atmosféry umožňující existenci kapalné vody na povrchu a vytvoření biosféry. Tento proces je se současnými technologiemi nejspíše neproveditelný či proveditelný za vynaložení extrémních nákladů, ale již dnes vznikají návrhy, jak tento úkol provést. Mnoho těchto projektů se objevuje ve vědecko fantastické literatuře jako v případě Trilogie o Marsu. Mezi nápady, jak rozpustit vodní led, je využití jaderných náloží v podzemí, ohřátí planety pomocí soustavy zrcadel, vypouštěním speciální směsi skleníkových plynů do atmosféry a mnoho dalších odvážných plánů.\n\nCelkové množství vody na Marsu je značné. Je vázána v různorodých zdrojích popsaných výše. Teoretické odhady jejího celkového množství se neustále mění v závislosti na nových poznatcích sond. Přesné vyčíslení je tedy zatím složité. V roce 2007 NASA provedla odhad množství vody zachycené pouze v jižní polární čepičce. Dle počítačového modelu by veškerá voda uvolněná z této čepičky zaplavila celý Mars do výšky okolo 11 metrů. K tomu by bylo nutno připočíst ještě množství vody vázané v severní polární čepičce (až 1,2 miliónu km vody). Dále se odhaduje, že na jeden kilogram marsovského regolitu připadá až 40 gramů vody.\n\nV roce 2006 byl proveden odhad vody v polárních oblastech Marsu, který odhaduje množství vody obsažené ve zmrzlé formě na ~5 miliónů km v polárních čepičkách, více než 6×10 km ve středních šířkách ve formě sedimentů bohatých na led a okolo ~3×10 km účastnící se sublimace sezónních polárních čepiček do atmosféry a padající zpět na povrch ve formě sněhu. Počítačový model odhaduje, že kdyby veškerá tato voda roztála, vytvořila by se okolo celé planety souvislá vodní vrstva o síle 35 metrů.\n\n"}
{"id": "246915", "url": "https://cs.wikipedia.org/wiki?curid=246915", "title": "Don Edmunds", "text": "Don Edmunds\n\nDon Edmunds byl všestranně talentovaný pilot, startoval jak s takzvanými \"midget cars\", tak i s plnokrevnými vozy pro 500 mil v Indianapolis. V roce 1957 se mu podařilo kvalifikovat se právě do 500 mil v Indianapolis a to jako “Rookie of the Year” neboli nováček, a dokázal si poradit s takovými jmény jako Eddie Sachs, Bill Cheesbourg, Elmer George a Mike Magil. Nicméně byly to především závody pro \"midget cars\", které ho proslavily po celých spojených státech. Sezónu 1958 uzavřel nešťastnou nehodou v Indianapolis. V následujícím roce se mu do závodu nepodařilo kvalifikovat.\n\nDon Edmunds jako konstruktér závodních vozů se specializoval především na \"midget cars\" a na vozy určené pro sprint. Obchod Don Edmunds Autosearch, měl v Anaheimu v Kalifornii. Závodní vozy s jeho šasi vyhrálo několik národních šampionátů, především koncem šedesátých a začátkem sedmdesátých let. Svou lásku k automobilům v sobě nezapřel po celý život, proto se také rozhodl stát se sběratelem a hlavně restaurátorem starých závodních vozů.\n\ntučně vyznačené závody znamenají zisk pole position\n\n"}
{"id": "246916", "url": "https://cs.wikipedia.org/wiki?curid=246916", "title": "Ludvík Filip II. Orleánský", "text": "Ludvík Filip II. Orleánský\n\nLudvík Filip II. Josef, vévoda Orleánský (13. dubna 1747 Saint-Cloud – 6. listopadu 1793 Paříž) byl liberální politik v období Velké francouzské revoluce a otec pozdějšího francouzského krále Ludvíka Filipa. Známý byl též pod přezdívkou Filip Egalité (\"Philippe Egalité\").\n\nOtcem Ludvíka Filipa II. byl Ludvík Filip I. Orleánský z dynastie Orléans a matkou byla Luisa Bourbon, pocházející rovněž z vedlejší rodové větve francouzského panovnického rodu Bourbonů.\n\nPo svém narození získal Ludvík Filip titul vévody z Montpensier a po smrti svého dědečka v roce 1752 se stal ve svých pěti letech vévodou z Chartres. Otci Ludvíka Filipa pak připadl touto smrtí dědičný titul vévody Orleánského. V roce 1769 se Ludvík Filip oženil s Luisou Marií Adélou Bourbonskou, dcerou francouzského velkoadmirála vévody Ludvíka Marie Jana Bourbonského, který byl vnukem Ludvíka XIV. Značné věno, které si Louisa přinesla do manželství, umožnilo Ludvíku Filipovi stát se jedním z nejbohatších mužů ve Francii a zaujmout obdobné společenské postavení, jaké měl jeho pradědeček Filip II. Orleánský.\n\nSvou slibnou společenskou i politickou kariéru si ale Ludvík Filip velmi záhy poškodil, když v roce 1771 rezolutně odmítl plán kancléře Reného de Maupeou, který se snažil dle králova přání silou zlomit odpor opozičního parlamentu. Plán Reného de Maupeou vyšel, Ludvík Filip byl za své nepatřičné názory potrestán vyhnáním od královského dvora a následně byl nucen žít na svém venkovském sídle Villers-Côtterets. Jeho životní situace se příliš nezlepšila ani poté, co v roce 1774 usedl na francouzský trůn Ludvík XVI. Ludvík Filip byl u královského dvora nadále považován za podezřelého a politicky nespolehlivého a stále pociťoval odmítavý postoj královského dvora ke své osobě. Navíc jej bytostně nesnášela manželka nového krále Marie Antoinetta, přičemž nenávist a opovržení byly v tomto případě oboustranné.\n\nV roce 1778 dostal Ludvík Filip konečně šanci a mohl sloužil u námořnictva, v eskadře hraběte d'Orvilliers, s níž se zúčastnil námořní bitvy u Ouessant (1778). Ve službě u námořnictva chtěl Ludvík Filip pokračovat i nadále, ale byl nucen odejít. Příčinou k nucenému odchodu se stala zčásti nenávist královny a zčásti jeho vlastní neschopnost a údajná zbabělost v boji. Král Ludvík XVI. mu ale jako odškodné udělil čestnou funkci generálplukovníka husarů. Po smrti svého otce v roce 1785 zdědil Ludvík Filip titul vévody Orleánského. Po svém nuceném odchodu z námořnictva se Ludvík Filip začal bezstarostně věnovat společenským radovánkám, často navštěvoval Londýn a stal se důvěrným přítelem prince z Walesu (pozdějšího krále Jiřího IV.). Ludvík Filip své osobní okouzlení Anglií přenesl i do Paříže, kde nejprve úspěšně propagoval anglickou módu a životní styl anglické šlechty. Nakonec se mu podařilo vyvolat velký zájem o vše anglické i ve šlechtických kruzích své rodné země a stal se tak iniciátorem vypuknuvší anglománie. Díky tomu získal konečně i určitou oblibu u královského dvora. Závratně však stoupala i jeho popularita mezi pařížským lidem, který tehdy trpěl velkou bídou a hladem. Ludvík Filip totiž rozdával chudým a potřebným dary a peníze a zpřístupnil veřejnosti své zahrady u paláce Palais-Royal.\n\nČastý pobyt v Anglii měl také velký vliv na utváření jeho politických názorů – stal se z něj liberál a příznivec konstituční monarchie. V roce 1787 měl řeč před shromážděním francouzské šlechty a zde se otevřeně a statečně přihlásil k myšlenkám liberalismu. Své liberální názory ale netajil ani před králem a tak byl ještě téhož roku opět poslán do vyhnanství na své panství Villers-Côtterets.\n\nKdyž byly do Paříže svolány Generální stavy, stal se Filip pohotově politicky aktivním a hojně psal a vydával pamflety své i pamflety svých přátel. V následujících volbách byl natolik úspěšný, že získal dokonce tři poslanecké mandáty – jeden od pařížské šlechty a další za volební obvody Villers-Côtterets a Crépy-en-Valois. V Generálních stavech se stal příznivcem opoziční menšiny složené z liberálních šlechticů, kteří požadovali zrušení králova absolutismu. Zpočátku byl v Generálních stavech členem stavu šlechticů, ale v roce 1789 překvapivě přestoupil do třetího stavu, kam patřili měšťané, svobodní rolníci a obchodníci, tedy neprivilegovaní občané. Tento jeho čin, jeho postoje a role, kterou sehrál v událostech roku 1789, jsou dodnes mezi historiky předmětem diskusí. U královského dvora byl díky svým názorům a svým šokujícím politickým rozhodnutím považován za zrádce a přízemního populistu, který touží po moci a dost možná i po trůnu. Král Ludvík XVI. jej samozřejmě nenáviděl, jelikož Ludvík Filip prosazoval sepsání nové ústavy dle anglického vzoru, která by v zemi zavedla konstituční monarchii a omezila tak moc krále. Členové královského dvora navíc Ludvíka Filipa podezřívali z toho, že revoluce je z větší části financována právě z jeho peněz a on tak rychle získal přezdívku „Zlato Orleánské“. Co ovšem popuzovalo krále a královnu ze všeho nejvíce, to byla stále rostoucí popularita Ludvíka Filipa u pařížského lidu. Pravdou je, že obyvatelé Paříže Ludvíka Filipa v jeho politických plánech skutečně podporovali, stejně jako jeho osobní přátelé z řad inteligence, zejména Adrien Duport a Choderlos de Laclos.\n\nVe věku 23 let se stal Filip zednářem. Po smrti Ludvíka Bourbona, hraběte de Clermont se stal Filip v roce 1771 velmistrem Velké Lóže Francouzské a po čase i velmistrem všech lóží, seskupených do Grand Globe de France. V roce 1773 se stal velmistrem nadřízené lóže Grand Orient de France. V roce 1793 ze všech zednářských lóží vystoupil a zdůvodnil to tím, že v této nové a lepší době už nebude žádných tajných organizací třeba.\n\nZa hlavu reformistů byl na politické scéně uznán generál la Fayette, který přemluvil krále k tomu, aby vyslal Ludvíka Filipa na diplomatickou misi do Anglie, kde Ludvík Filip strávil následující rok.\n\nPo nepovedeném pokusu o útěk královské rodiny z Francie a po jejich dopadení ve Varennes v roce 1791 Ludvík Filip kupodivu neprojevil sebemenší zájem o získání uvolněného trůnu a bylo zjevné, že podobné ambice ani nikdy neměl. Podezření královského dvora bylo tedy po celou dobu mylné. Namísto boje o moc strávil v roce 1792 se svými dvěma syny krátký čas u armády a do Paříže se vrátil až těsně před revolučním převratem, který proběhl z 9. na 10. srpna.\n\nPo vyhlášení republiky se zřekl všech svých šlechtických titulů i svého otce Ludvíka Filipa Orleánského a prohlásil, že jeho skutečným otcem byl údajně podkoní na zámku Saint-Cloud. Označil se za „syna lidu“ a úředně si změnil jméno na \"Filip Egalité\" (z franc. \"egalité\" – rovnost). Na druhou stranu je ale třeba říci, že i nadále pomáhal svým šlechtickým přátelům s útěkem do exilu. Jako „syn lidu“ a běžný občan zůstal nadále členem revolučního Konventu, kde se jako poslanec podílel na hlasování, které proběhlo 16. ledna 1793. Tehdy se hlasovalo o otázce života či smrti krále Ludvíka XVI. a Filip Egalité se postaral o největší překvapení, když hlasoval pro smrt svého příbuzného a tedy popravu krále.\n\nAni tento jeho jasně republikánský postoj ale nemohl nic změnit na faktu, že i sám Ludvík Filip pocházel původně z šlechtické (a dokonce královské) rodiny a mnozí lidé z řad republikánů se na něj proto dál dívali s jistou dávkou nedůvěry. Jeho osobní i politické nepřátele nejvíce pobuřovalo to, že jeho nejstarší syn neskrýval své přátelství k šlechtici Charlesi Francoisovi Dumouriezovi, girondiny dosazenému veliteli francouzské Severní armády. V roce 1793 pak dokonce tento Ludvíkův syn, Ludvík Filip II. (pozdější král Ludvík Filip I.), uprchl v dubnu 1793 i s Dumouriezem z Francie. Tímto rozhodným činem mladý Ludvík Filip zásadně ovlivnil nejen budoucí život svůj, ale také život svého otce – občana Filipa Egalité –, kterého synův útěk do ciziny nakonec přivedl až na popraviště. Po této emigrační aféře revoluční tribunál okamžitě přikázal uvěznit všechny Bourbony ve Francii.\n\nFilip Egalité byl zatčen 5. srpna 1793. Ve vězení zůstal až do října a do začátku tzv. Vlády teroru. Dne 3. 10. 1793 byl obžalován, 6. 11. odsouzen k trestu smrti a týž den gilotinován. Na popravu šel údajně s úsměvem a bez sebemenší známky strachu. Všechen jeho majetek byl konfiskován. Během svého věznění prý prohlásil, že lituje smrti krále a že se tímto činem podílel na vraždě nevinného člověka.\n"}
{"id": "246919", "url": "https://cs.wikipedia.org/wiki?curid=246919", "title": "Věra Sládková", "text": "Věra Sládková\n\nVěra Sládková-Hořavová (1. května 1927, Brno – 2. dubna 2006, Bílovice nad Svitavou) byla česká básnířka, prozaička a dramatička.\n\nOtec Věry Sládkové byl bývalý legionář, později pracoval jako listonoš. V letech 1930–1938 žila ve Frývaldově (dnešní Jeseník), kde jí v šesti letech zemřela matka, získala matku nevlastní. V roce 1938 byla s otcem a nevlastní matkou z Frývaldova vyhnána při německých etnických čistkách. Rodina se uchýlila do Brna-Králova Pole. Za války byla totálně nasazena v německé pojišťovně. Po válce vystudovala Obchodní školu UNRRA.\n\nPo ukončení školy nastoupila jako knihovnice v Uměleckoprůmyslovém muzeu v Brně. V roce 1948 se vdala za středoškolského profesora a spisovatele Jiřího Jobánka (1923–2002). V roce 1952 odešla s manželem do Kunštátu, odkud se v roce 1956 vrátila do Brna. Po potratu dvojčat a po návratu do Brna porodila dceru a v roce 1965 se rozvedla. Střídala brigádnická zaměstnání a intenzivně se věnovala literární tvorbě. Publikovala v kulturních časopisech, zaujmula zejména básní \"Kůň\", která jí přinesla první střetnutí s mocí. Její první díla přijala oficiální kritika vlažně.\n\nV počátcích normalizace nepublikovala a pracovala jako uklízečka.\n\nV letech 1980–1994 žila v Praze, poté se vrátila do Brna. V roce 1983 se podruhé vdala, za dramatika a scenáristu Antonína Hořavu (*1939), v roce 1984 odešla do starobního důchodu. Zemřela v léčebně dlouhodobě nemocných v roce 2006.\n\nVe své tvorbě se vracela k válečným zážitkům. \n\n\"Pověry budoucnosti\" (román dokončený v roce 1984), rozhlasová hra \"Zářivé hostiny\" a další.\n\nSeriál byl dokončen v roce 1985 a ohlášen k vysílání; vysílání bylo odvoláno a seriál byl poprvé vysílán až na jaře 1989. Od té doby byl opakovaně vysílán Českou televizí i v zahraničí.\n\n\n\n"}
{"id": "246920", "url": "https://cs.wikipedia.org/wiki?curid=246920", "title": "Petr Heinzel", "text": "Petr Heinzel\n\nPetr Heinzel (* 9. listopadu 1950) je český astronom, který se zabývá studiem Slunce. V letech 2004–2012 byl ředitelem Astronomického ústavu Akademie věd ČR. 2. dubna 2017 byl zvolen předsedou České astronomické společnosti.\n\nPetr Heinzel vystudoval v roce 1974 Matematicko-fyzikální fakultu Univerzity Karlovy. V roce 1982 získal titul kandidáta věd a v roce 1992 doktora věd. V té době již pracoval v Astronomickém ústavu, kde se stal vedoucím slunečního oddělení. Do čela Astronomického ústavu nastoupil v červenci 2004 a tuto funkci obhájil i v roce 2007, kdy se ústav transformoval na veřejnou výzkumnou instituci.\n\nOblastí výzkumu Petra Heinzla je sluneční fyzika. Zabývá se především modely hvězdných atmosfér nebo erupcemi ve sluneční atmosféře.\n\nPetr Heinzel vyučuje hvězdné atmosféry na katedře astronomie Matematicko-fyzikální fakulty Univerzity Karlovy, kde je od roku 2005 docentem.\n\nV zahraničí přednáší přenos záření v hvězdných atmosférách na Komenského univerzitě v Bratislavě ().\nVyučuje také na univerzitě ve Vratislavi ().\n\n\n\n"}
{"id": "246926", "url": "https://cs.wikipedia.org/wiki?curid=246926", "title": "Chalupská slať", "text": "Chalupská slať\n\nChalupská slať (německy \"Großer Königsfilz\") je rašeliniště přechodného typu mezi údolním a horským vrchovištěm. Nachází se v katastrálním území Svinná Lada, zhruba 1 km severně od Borových Lad, v nadmořské výšce 900–950 m. Rozloha slati je 137 ha. Náleží do I. zóny Národního parku Šumava. Slať je zpřístupněna naučnou stezkou, která vede po 260 metrů dlouhé poválkové cestě. Na okraji se v minulosti těžila rašelina. Území je chráněno coby přírodní památka Borová Lada. Přes slať vedla tzv. „Kiliánova trasa“.\n\nSlať leží na levém břehu Teplé Vltavy nad jejím soutokem s Vydřím potokem. Nachází se zde Chalupské jezírko, největší rašelinné jezero v Česku – má rozlohu 1,3 ha. V jezírku je několik plovoucích ostrůvků.\n\nPorost tvoří smrky, břízy, kleč (Pinus mugo var. pseudopumilio), rašeliníky, suchopýr pochvatý, vřes obecný, vlochyně, klikva, kyhanka sivolistá, ostřice, rosnatka okrouhlolistá.\n\nChalupská slať je specifická značnou biodiverzitou bezobratlých, zvláště motýlů, k čemuž přispívá přítomnost jezírka. Pozoruhodné jsou severské druhy vážek (druh \"Aeschna\"), dvoukřídlých (\"Diptera\"), pavouků. Mezi subarktické druhy patří také motýli žluťásek borůvkový (\"Colias palaeno\") a obaleč (\"Elethreutes arbutella\") – vytvářejí zde početnou izolovanou populaci.\n\n"}
{"id": "246927", "url": "https://cs.wikipedia.org/wiki?curid=246927", "title": "Sofie Pruská", "text": "Sofie Pruská\n\nSofie Dorothea Ulrike Alice (14. června 1870, Postupim, Německo – 13. ledna 1932, Frankfurt nad Mohanem, Německo) byla rodem pruská princezna a jako manželka Konstantina I. řecká královna.\n\nNarodila se roku 1870 německému korunnímu princi Fridrichovi Vilémovi a britské princezně Viktorii, dceři britské královny Viktorie. Byla sestrou německého císaře Viléma II., princezny Charlotty, Margarety a Viktorie a prince Heinricha. Další dva její bratři, Waldemar a Sigismud, zemřeli ještě před jejím narozením.\n\n27. října 1889 se provdala za korunního prince Konstantina, který se v roce 1913 stal řeckým králem.\n\nV roce 1916 vypukl v okolí královského paláce v Tatoii velký požár. Při přímém ohrožení paláce popadla Sofie svoje nejmladší dítě, Kateřinu, a běžela půldruhé míle ukrýt ji do bezpečí. Celá rodina vyvázla. Při pozdějším ohledání byla zjištěna cizí příčina požáru.\n\n11. června 1917 odešla se svým manželem do emigrace do Švýcarska. Trůnu se ujal její druhorozený syn Alexandr. Ten však 25. října 1920 zemřel a na trůn opět nastoupil Konstantin. Po porážce v Řecko-turecké válce se Konstantin dobrovolně vzdal trůnu a odešel zpět do exilu, kde v roce 1922 zemřel.\n\nV Německu byla Sofii diagnostikována rakovina, na kterou v roce 1932 bývalá královna ve Frankfurtu nad Mohanem zemřela.\n\nS manželem Konstantinem I. měli šest dětí:\n\n"}
{"id": "246930", "url": "https://cs.wikipedia.org/wiki?curid=246930", "title": "Bohuslav Schnirch", "text": "Bohuslav Schnirch\n\nBohuslav Schnirch (10. srpna 1845 Praha-Malá Strana – 30. září 1901 Praha) byl jeden z nejvýznamnějších sochařů generace Národního divadla, dlouholetý předseda výtvarného odboru Umělecké besedy, aktivní sokol a přesvědčený český vlastenec. Byl také prvním předsedou v roce 1888 založené organizace Česká asociace šachová a 80. letech 19. století navrhl originální tvar šachových figurek, se kterými se pod názvem české klubovky hraje dodnes. Pocházel z významné rodiny pražských stavitelů. Jeho otec byl známý stavitel a inženýr Josef Emanuel Schnirch (1802 Sobotka - 1877 Praha). Jeho prastrýcem pak byl Bedřich Schnirch, projektant železnic a mostů, autor Mostu císaře Františka I. v Praze. \n\nJeho sochařský styl vycházel z klasicismu, novorenesance a dospěl k realismu. Je autorem celé řady známých děl, jako jsou výzdoba Národního divadla, Rudolfina, Národního muzea, Zemské banky či Pražské městské pojišťovny. Vytvořil také pomníky Jana Žižky, Jana Palackého, Karla IV. a Jiřího z Poděbrad (1891). Naopak neúspěšný byl s návrhy na pražské pomníky Josefa Jungmanna, Jana Husa a zejména v soutěži na Svatováclavský pomník v Praze (1894), v níž veřejnost preferovala Schnirchův model, ale porota k realizaci vybrala projekt jeho významného konkurenta, sochaře J. V. Myslbeka.\nPůsobil v Komisi pro soupis památek Prahyod jejího vzniku v roce 1883 (1884) a jako její člen spoluvytvářel první systém památkové péče v Čechách.\n\nStudoval pozemní stavitelství a architekturu na Polytechnice v Paze, kde byl posluchačem architekta Josefa Zítka. Studium absolvoval nejprve ve Štýrském Hradci, v dalším studiu pokračoval ve Vídni u profesorů Franze Bauera a Františka Melnického a Mnichově u profesora Maxe Widenmanna. Pobyt v Itálii (především v Římě) v letech 1871–1873, kde jej velice ovlivnila renesance, měl pro jeho tvorbu velmi zásadní význam.\n\nPo návratu do Čech byl osloven architektem Josefem Zítkem, který právě projektoval budovu Národního divadla, aby tuto důležitou budovu ozdobil. Lodžie s korintskými sloupy nad hlavním vstupem do budovy nese jeho sochy \"Apollon a devět múz\". Největší a bezesporu nejznámější Schnirchovo dílo jsou obrovské bronzové \"Trigy (antická trojspřeží) s bohyněmi vítězství\" na nárožních pylonech budovy, na kterých pracoval tři desítky let. Původní trigy však byly zničeny při požáru Národního divadla a nově je vytvořili jeho žáci, sochaři František Rous, Emanuel Hallmann a Ladislav Šaloun. Na divadle umístěny v roce 1911, tedy až po Schnirchově smrti.\n\nDalším projektem na kterém se podílel byla stavba Rudolfina, jež společně projektovali Josef Zítek a Josef Schulz. Byl jedním ze sochařů, kteří vytvořili sochy slavných hudebníků na atice budovy.\n\nJosef Schulz novorenesančním návrhem stavby Národního muzea byl pro Schnircha velkou pobídkou k účasti v soutěži na sochařskou výzdobu budovy. Při neúčasti J. V. Myslbeka, v konkurenci s Antonínem Wagnerem a Antonínem Poppem uspěl realizací monumentálních sousoší zdobících nárožní pilíře hlavní kupole Národního muzea. Schnirch vytvořil čtyři alegorické skupiny \"Obětavost\", \"Nadšení\", \"Láska k pravdě\" a \"Láska k minulosti\" (1887–1890) na nárožních pilířích, jež představují charakterové vlastnosti a záliby, které stály při vzniku muzea a jeho sbírek. Čtyři sokly sloupů v průčelí navíc zdobí reliéfy zhotovené podle jeho modelů, jež představují alegorie \"Země\" (dvojice andílků se štítem, na němž jsou rohy hojnosti a pochodeň), \"Vody\" (štít s trojzubcem ovinutým delfínem), \"Ohně\" (štít s lyrou a sluncem) a \"Vzduchu\" (dvojice andílků se štítem, na němž je okřídlená ženská hlava). Římsu tympanonu na obou krajích zdobí dvě pískovcové akroterie v podobě gryfů (bájných okřídlených zvířat), které vytvořil v roce 1887.\n\nDále se podílel na výzdobě dvorany hlavního schodiště, jež je ústředním prostorem budovy Národního muzea. V úrovni druhého patra je kolem schodištní dvorany je osazeno 17 bronzových bust mužů zasloužilých o muzeum. Vytvořil čtyři z nich (Josef Maria hrabě Kolovrat Krakovský, Antonín Veith, Joachim Barrande a Jan Karel hrabě Kolovrat-Krakovský), z toho první dvě v roce 1898 a ostatní v roce 1900.\n\nSoutěžní a prováděcí modely z patinované sádry většiny uvedených soch a sousoší jsou uloženy v Lapidáriu Národního muzea, pět z nich je vystaveno, stejně jako pískovcový originál sedícího gryfa.\n\nPrůčelí budovy Uměleckoprůmyslového muzea v Praze, vystavěné v letech 1897—1899 ve stylu italské renesance dle projektu architekta Josefa Schulze, vyzdobili společně sochaři Schnirch a Antonín Popp.\n\nJednou z jeho posledních prací je dvojice sousoší umístěná po stranách vrcholu štítu Pražské městské pojišťovny na Staroměstském náměstí. Vlevo se nachází socha pojmenovaná \"Hasič\", představující hasiče zachraňujícího oběť z plamenů, která je jedním z jeho posledních děl před smrtí. Druhé sousoší, pojmenované jako \"Volání na poplach\" už Schnirch před smrtí v roce 1901 nedokončil a musel ho dokončit jeho žák Ladislav Šaloun.\n\nSchnirch spolupracoval na výzdobě fasády Městské spořitelny pražské v Rytířské ulici od arch. Antonína Wiehla a Osvalda Polívky (536/I v Praze 1, Rytířská 2, 22, 29) (1892 - 1894)\n\nPro ozdobu vstupu do areálu ústředních jatek (dnes Pražská tržnice) v Holešovicích architekta Josefa Srdínka z let 1893–1895, vytvořil společně s Čeňkem Vosmíkem dvojici soch. Pro toto místo vytvořil sousoší \"Muž s býkem\".\n\nVe své době byl nesmírně oblíbený autor (veřejné pomníky slavných osobností, které vytvořil zdobí dodnes česká města). Za nejzdařilejší a dnes také nejznámější bývá považován pomník Jiřího z Poděbrad v Poděbradech. Pomník vystihuje Jiřího z Poděbrad v okamžiku, kdy po bitvě u Vilémova podává na usmířenou ruku Matyáši Korvínovi. Socha je ve dvojnásobné životní velikosti a byla, pro snížení výrobních nákladů, vytepána z měděných plátů, které pod autorovým vedením na železnou kostru osadil pražský kovotepec Richard Schnorcht. K Poděbradům měl docela blízký vztah, jeho sestra se sem provdala a z nedalekých Nových Mlýnů si přivedl svou manželku.\n\nDále zde vytvořil kamenné reliéfy se znakem proboštství, umístěné nad portály vstupních dveří kostela Povýšení sv. Kříže a proboštství v Poděbradech. Jeho plastiky zdobí průčelí kostela Nanebevzetí Panny Marie a také pamětní deska Františka Turinského na budově staré radnice v Poděbradech je jeho dílem.\n\nO Schnirchově architektonickém názoru vypovídá jeho dům v Mikovcově ulici čp. 548/5 na Vinohradech. Návrh domu si objednal u Antonína Wiehla, pro kterého to byla jeho první realizace. Schnirch vybíral postupně ze 4 návrhů. Ve Wiehlově pozůstalosti je zachován původní návrh (1874) výrazně ovlivněný italskou renesancí. Wiehl se inspiroval florentským palácem Quadagni (bosovaná rustika v parteru, okna mezi portály, obruba oken a portálů obíhající kolem a nekončící v oblouku, otevřená lodžie se sloupy v 3. patře, sgrafitové vlysy a rozety) a Riccardi (odstupňování fasády od bosáže po hladkou zeď, tvar oken, sgrafitový vlys pod prvním patrem a pod hlavní konzolí domu). Skutečně realizovaný návrh z roku 1875 je založen na stejných motivech ale je podstatně jednodušší. Schnirch si sám na svůj dům zpracoval návrhy sgrafit a vlysu. \n\n\n"}
{"id": "246931", "url": "https://cs.wikipedia.org/wiki?curid=246931", "title": "Velká Tisová", "text": "Velká Tisová\n\nVelká Tisová (německy \"Großer Eibenberg\") je táhlý zalesněný znělcový vrch o nadmořské výšce 692 metrů nad mořem, v Klíčské hornatině Lužických hor na severu České republiky v okrese Děčín, asi 2 km na západ od železniční stanice Jedlová, 2 km na jihovýchod od Chřibské přehrady. Vysokým částečně listnatým lesem porostlý hřbet se svažuje západně k Malé Tisové a je rozvodím Kamenice a Chřibské Kamenice, nabízí jen ojedinělé dílčí výhledy. Po severním úbočí kopce vede mezinárodní červená turistická cesta E3, kolem níž jsou rozesety řopíky čs. pohraniční opevnění postavené v letech 1937-1938.\n\n"}
{"id": "246934", "url": "https://cs.wikipedia.org/wiki?curid=246934", "title": "Franz Boas", "text": "Franz Boas\n\nFranz Boas (9. července 1858, Minden, Vestfálsko – 21. prosince 1942, New York) byl americký průkopník moderní antropologie. Často nazýván „otec americké antropologie“.\n\nNarodil se v německém Mindenu. Jeho prarodiče byli Židé. I když Franz Boas později odmítal jak antisemitismus, tak konverzi ke křesťanství, ve skutečnosti se za Žida nikdy nepovažoval. Již od mateřské školy projevoval zájem o historii. Vydal mnoho publikací na různorodá témata. Původním vzděláním byl přírodovědec, vystudoval geografii a fyziku (doktorát obhájil v roce 1881 ) a matematiku na univerzitách v Heidelbergu, Bonnu a Kielu.\n\nRozhodující převrat v jeho životě znamenala účast na expedici do Baffinovy země v roce 1883, kde se věnoval výzkumu eskymácké kultury. Na základě svých výzkumů prokázal, že eskymácká kultura není mechanicky determinována přírodním prostředím, ale že různé skupiny Eskymáků kontrolují a využívají podobné přírodní prostředí odlišným způsobem. Kontakt s eskymáckými kulturami jej natolik ovlivnil, že po návratu do Německa začal pracovat v Královském etnografickém muzeu v Berlíně a jako soukromý docent přednášel na zdejší univerzitě.\nOd roku 1895 prováděl Boas jako jeden z prvních antropologů systematický průzkum indiánů severozápadního pobřeží Ameriky. Studoval zde kmeny Cimšjanů, Tlinkitů, Haidů, Nutků, Selišů, Bellakulů aj. Ve středu jeho zájmu stál především kmen Kwakiutlů z ostrova Vancouver. Hlavním předmětem Boasových výzkumů byla mytologie, folklór, jazyk a umění. Spolu s E. Goddardem má osobní podíl na vzniku nejvýznamnějšího časopisu pro výzkum amerických domorodých jazyků, Mezinárodního časopisu americké lingvistiky\n\nVedle Boasových terénních výzkumů je významná i jeho činnost organizátorská a pedagogická. Boas v roce 1887 založil časopis Science, organizoval antropologické sbírky pro chicagskou světovou výstavu (1893) nebo modernizoval časopis American Anthropologist (1898). Byl jedním ze zakladatelů Americké antropologické společnosti, působil jako správce antropologických sbírek v Americkém muzeu přírodní historie. V roce 1889 stanul v čele nově založené katedry antropologie na Kolumbijské univerzitě, která se za jeho života stala centrem moderních antropologických výzkumů.\n\nNa rozdíl od francouzských sociologů se Boas nezabýval teoretickými úvahami, ale kladl důraz na empirický výzkum. Byl ovlivněm představiteli difuzionismu, zejména Fridrichem Ratzelem, ale stýkal se i s evolucionisty Adolfem Bastianem a Edwardem Taylorem. V roce 1886 odešel do USA, kde působil na několika vysokých školách. Franz Boas zavedl v americké antropologii interdisciplinární přístup, založený na datech z archeologie, etnografie, jazykovědy a fyzické antropologie. Kulturu Boas chápe jako komplex, složený z kulturních znaků, který se přizpůsobuje změnám přírodního prostředí. Tento synchronní přístup spojuje s důrazem na historii jednotlivých kulturních fenoménů. Boas neusiloval o sestavení vývojové řady od nejjednoduššího k nejsložitějšímu, jak se o to snažili evolucionisté (např. Herbert Spencer), ale o analýzu společného původu společenství, které se vyznačovaly obdobnými kulturními znaky. Každá kultura je proto považována za jedinečný sociální útvar, který má svou vlastní historii.\n\nPrvní vážný útok na základy evolucionismu učinil Boas ve své slavné přednášce Omezení komparativní metody v antropologii, se kterou vystoupil na vědeckém sympoziu v roce 1896. Zdůraznil zde, že podobnost kulturních prvků není důkazem jejich historických vztahů. Realističtější přístup při zkoumání jednoty kulturních procesů spočívá podle jeho názoru ve výzkumu historického původu konkrétních kulturních prvků.\nBoas zdůrazňoval lingvistický aspekt antropologického výzkumu. Jazyk pokládal za neodmyslitelnou součást studované kultury a prvořadé svědectví o jejím charakteru. Franze Boase můžeme považovat za zakladatele lingvistické antropologie. Boas tvrdil, že základním předpokladem úspěšného terénního výzkumu je antropologova znalost jazyka společnosti, kterou zkoumá.\nV názorech na předmět a cíl antropologických výzkumů byl Boas ovlivněn evropskou filozofií druhé poloviny 19. století, především novokantovstvím řešením vztahu přírodních a společenských věd. Proto Boas definuje kulturní antropologii jako historickou vědu, která se zabývá dějinami lidské společnosti : „Předmět antropologie vyžaduje historickou vědu, jednu z věd, jejichž zájem se koncentruje na pochopení individuálního fenoménu více než na ustanovení všeobecných zákonů, které budou nesmírně vágní“. Základní úkol antropologie vidí v rekonstrukci kulturní historie, objasnění příčin dynamiky kultury, pochopení podstaty sociálních vztahů a významu kulturních jevů v konkrétním historickém kontextu.\n\nBoas rozlišuje dva základní typy faktorů, které ovlivňují vývoj kultury. První typ představují faktory „limitující“ (vnější a statické), které vystupují především jako vnější prostředí. Podle Boase geografické nebo ekologické činitele nepředstavují rozhodující determinanty kulturních procesů. Podstatně větší pozornost věnoval druhému typu faktorů, které vystupují jako „tvořivé“ (vnitřní a dynamické) a projevují se především jako tendence modifikovat převzaté kulturní prvky a reinterpretovat je v novém kontextu. Charakteristickým rysem Boasových výzkumů byla vždy snaha proniknout za oponu, která nás dělí od modelů jednání a myšlení cizích kultur a porozumět jim z perspektivy členů zkoumané společnosti. Tento přístup logicky vyústil v kritiku evropocentrismu, který považoval kulturu preliterálních společností za projev retardujícího nebo nevyspělého intelektuálního vývoje. Zprávy podávané například cestovateli proto Boas označoval za nepochopení a chybnou snahu hodnotit cizí kultury evropskými měřítky.\n\nBoasův interdisciplinární přístup s důrazem na empirismus a terénní výzkum je dodnes charakteristický pro americkou kulturní antropologii. Ostře vystupuje proti pokusům koncipovat teorii kultury jako filozofický nebo logický systém založený na spekulaci. Základním východiskem jsou podle něho empirická data získaná prostřednictvím terénních výzkumů. Při výzkumu kultury proto rozpracoval přísně empirické metody induktivního charakteru, které mohou jako jediné podle něho sloužit jako základ konzistentní vědecké teorie. Mezi nástupce konfiguracionistické školy Franze Boase se řadí většina jeho žáků. Franz Boas a jeho studenti vnesli do americké antropologie novou metodologii a perspektivu. Jako profesor Kolumbijské univerzity vychoval tak významné představitele kulturní antropologie, jakými jsou Alfred Louis Kroeber, Robert Lowie, Edward Sapir, Melville J. Herskovits, Paul Radin, Ruth Benedictová.\n\n\n"}
{"id": "246936", "url": "https://cs.wikipedia.org/wiki?curid=246936", "title": "Brda (Brdská vrchovina)", "text": "Brda (Brdská vrchovina)\n\nBrda je název hory, ležící ve střední části Brdské vrchoviny cca 2,5 km severozápadně od obce Drahlín (hora je v současné době oficiálně nepřístupná - leží ve VVP Brdy/Jince) a současně také název cílové plochy dělostřelecké střelnice. Ta se nalézá v SZ svazích hory Brda a J svazích vrchu Stará Baština (677 m). Někdy je tato cílová plocha také nazývána \"Baštinou\", nebo \"Jineckou Baštinou\".\n\nJedná se o vícevrcholovou horu, nejvyšší bod se nachází v místě, zvaném Černá skála. Hřeben pak pokračuje na SV, přes vrch Sádka (709 m), na kterém byla vybudována radioreléová stanice, tzv.směrová anténa, sloužící pro komunikaci ozbrojených sil. (V současnosti došlo k modernizaci zařízení). Hřeben dál pokračuje přes Klouček (681 m) a dále se snižuje a suťovým Slonovcem se sklání do údolí Litavky.\nK JZ klesá hřeben Brdy do sedla U křížku (674 m), v němž najdeme křižovatku silnice z Příbrami a Obecnice do Zaječova, resp. Komárova s horskou silničkou, zvanou Aliance nebo také Alianka, stoupající SV svahy nejvyšší hory Brd, Toku (865 m) a dále pokračující až před lovecký zámeček Tři trubky v Třítrubeckém údolí.\n"}
{"id": "246937", "url": "https://cs.wikipedia.org/wiki?curid=246937", "title": "Dušan Zbavitel", "text": "Dušan Zbavitel\n\nDušan Zbavitel (7. května 1925, Košice – 7. srpna 2012, Praha) byl český indolog a překladatel.\n\nIndologii studoval u prof. Vincence Lesného na Karlově univerzitě v letech 1945–1948. Po obhájení kandidátské dizertace v oboru bengálské literatury (1954) nastoupil jako vědecký pracovník do Orientálního ústavu Akademie věd, kde působil až do svého vynuceného odchodu v roce 1971. Pak pracoval jako překladatel na volné noze a od roku 1978 jako učitel sanskrtu a bengálštiny na pražské Jazykové škole. I v pokročilém věku byl odborně činný, zejména jako překladatel. Překládal ze sanskrtu, pálijštiny, bengálštiny, angličtiny a němčiny. \n\nJeho dcerou je tlumočnice a překladatelka Gita Zbavitelová.\n\nJeho odbornou specializací byla bengálská literatura a na tomto poli získal světový věhlas. Mezi jeho nejcitovanější knižní práce patří studie k lidovým baladám z východního Bengálska (\"Bengali Folk-Ballads from Mymensingh and the Problem of their Authenticity\") a přehledné dějiny bengálské literatury (\"Bengali Literature\"), které vyšly v roce 1976 v prestižní řadě History of Indian Literature, editované Janem Gondou. Vedle těchto knižních monografií jsou světovou badatelskou obcí dodnes ceněny mnohé Zbavitelovy rozsáhlé časopisecké příspěvky (napsal jich více než 100), ať je to série článků věnovaných Rabíndranáthu Thákurovi, počátkům moderního bengálského dramatu či studie specifického žánru středověké a lidové bengálské literatury, \"báromásí\". Autorův význam na mezinárodním akademickém poli dosvědčovala mimo jiné i skutečnost, že byl vybrán do redakčního týmu projektu \"Dictionary of Oriental Literature\" a byl hlavním editorem jeho druhého svazku věnovaného jihoasijským literaturám, který vyšel v roce 1974 v Londýně.\n\nV domácím prostředí byl nejznámějším českým indologem. Jeho publikační činnost byla i přes nepřízeň totalitního období úctyhodná. Byl autorem či spoluautorem řady odborných i populárněnaučných prací a iniciátorem a editorem množství kolektivních děl, jež dodnes patří k tomu nejlepšímu, co česká indologie přinesla. Do českého kulturního prostředí se zapsal svými erudovanými překlady z indických jazyků čítajícími několik desítek knih a nespočet časopiseckých příspěvků. \n\nVýznamná je též jeho pedagogická činnost, neboť vychoval několik generací českých indologů. Již v době svého působení v Orientálním ústavu přednášel bengálštinu na Filozofické fakultě Univerzity Karlovy (v letech 1950–1968). K této činnosti se pak mohl vrátit až po pádu komunistického režimu, takže po roce 1990 zde opět přednášel (dějiny sanskrtské i bengálské literatury, staroindickou poetiku, hinduismus) a vedl pokročilé četby sanskrtských i bengálských textů. S touto pedagogickou činností se pojí i autorství jazykových učebnic a dalších učebních textů.\n\nKromě indických jazyků překládal také z angličtiny a němčiny. Celkem napsal a přeložil přes 200 knih, např. Paul Williams a Anthony Tribe, \"Buddhistické myšlení\"; Michael Jordan, \"Buddha\"; Deepak Chopra, \"Buddha\"; Tom Lowenstein, \"Buddhova vize\"; Hans Küng a Heinrich von Stietencron, \"Křesťanství a hinduismus\"; Hans Küng a Heinrich Bechert, \"Křesťanství a buddhismus\"; Jeho Svatost dalajlama, \"O Tibetu a tibetském buddhismu\", \"Jak šířit Lásku\", \"Cesty k nirváně\", \"Cesta k plnohodnotnému životu\"; John Powers, \"Úvod do tibetského buddhismu\"; Michael Keene, \"Světová náboženství\"; Sogjal-rinpočhe, \"Tibetská kniha o životě a smrti\"; J. R. Porter, \"Život Ježíše Krista\"; nebo Ja'akov Newman a Gavri'el Sivan, \"Judaismus od A do Z\"; podrobný seznam obsahuje databáze Obce překladatelů.\n\nZa svou badatelskou a překladatelskou činnost byl mnohokrát odměněn řadou domácích i indických ocenění. Za své dějiny bengálské literatury \"Bengali Literature\" obdržel v roce 1977 od vlády Západního Bengálska cenu \"Tagore Memorial Award\", za svůj přínos na poli folkloristického bádání titul \"Lókaratna\" (1981) a za své thákurovské studie titul \"Rabíndratattváčárja\" (1987). Konečně v roce 2006 obdržel za své celoživotní dílo nejvyšší státní indické vyznamenání \"Padma bhúšan\". Z domácích ocenění zmiňme alespoň Státní cenu za překladatelské dílo udělenou v roce 2004.\n\nU příležitosti 75. narozenin mu světoví i domácí bengalisté připravili speciální číslo časopisu \"Archiv Orientální\". \n\n\n\n\n\n\n\n"}
{"id": "246939", "url": "https://cs.wikipedia.org/wiki?curid=246939", "title": "Tramontana", "text": "Tramontana\n\nTramontana (z latinského \"transmontanus\" – záhorský) je označení, užívané v oblastech kolem Středozemního moře pro severní vítr nebo jeho určitý druh. Význam (a také přesná jazyková varianta) tohoto označení se v různých zemích, kde je používáno, mírně liší.\n\nV Itálii se pod označením tramontana (někdy také garigliano) rozumí chladný severní či severovýchodní vítr, vanoucí na západním pobřeží Itálie a na Korsice. Vzniká, když je nad Jadranem nízký tlak vzduchu a v západní části Středozemního moře nebo v Alpách naopak vysoký.\n\nVe Francii a Katalánsku se pod tímto označením (francouzsky nazývaný tramontane, katalánsky tramuntana) rozumí severozápadní vítr v jižní části země, jakož i v severní části Katalánska. Vane podél Pyrenejí a jihovýchodní části Francouzského středohoří. Často je tu mylně označován jako mistrál, protože ten vzniká z podobných příčin a má také podobné rysy.\n"}
{"id": "246944", "url": "https://cs.wikipedia.org/wiki?curid=246944", "title": "Sebepoškozování", "text": "Sebepoškozování\n\nSebepoškozování (neboli automutilace) je záměrné ubližování sám sobě. Důvody mohou být jakékoliv: Problémy v rodině, šikana nebo rozchod s partnerem. Někteří, kteří se sebepoškozují říkají, že je to úleva a že je to nebolí fyzicky, protože psychická věc je bolestivější. Avšak jsou i případy, kdy to dotyčný praktikuje pouze z nudy či zajímavosti.\n\nSebepoškozování může být i přechodné, respektive jednorázové, ale to nemusí být nutně spojeno s psychickým stavem úzkosti a neschopností zvládat problémy. Jde o účelovou záležitost, která má jedinci přinést nějakou výhodu ve společnosti. Důvody mohou být například:\n\nV případě duševně nemocných lidí může být sebepoškozování následkem jejich stavu. Jakmile je odstraněn primární problém (podáním psychofarmak, navázáním komunikace, …), sebepoškozování odezní. \n\nNěkdy se také lidé poškozuji pálením o horké věci, jako je například horká voda nebo topení, někdy i mezi lidmi, ale tak, aby si toho nevšimli.\n\nSebepoškozování v pravém slova smyslu je závislost srovnatelná s alkoholismem nebo závislostí na drogách. Člověk se sebepoškozením snaží vyřešit nepříjemný stav (viz níže), ale pokud se to povede, opět se objeví něco, co jej do mizerného stavu přivede a opět dochází k sebepoškozování. Navíc se to jedinec snaží skrýt a stydí se za to, takže samo sebepoškozování se stává důvodem nepříjemných pocitů a vzniká tak kruh, v němž se zvyšuje intenzita, s jakou si jedinec ubližuje. \n\nSebepoškozovat se člověk může sebou samým (škrábání, kousání, štípání, zarývání nehtů, bití především hlavou o cokoli je po ruce, …) nebo pomocí nástroje (užívá se nůž, žiletka, jehla, nůžky, provaz, oheň nebo cigareta a podobné). Objevují se i taková zranění, která byla nesmírně náročná na vykonání (jedinec se například musel zkroutit do extrémní polohy, aby se dokázal zranit tam, kde se zranil). Jak a kde si jedinec způsobuje zranění záleží na původu jeho duševních stavů.\n\nČlověk se dostane do stavu, se kterým si sám neporadí a který mu je nepříjemný a nutně potřebuje úlevu. Jak se do tohoto stavu dostali, jak se při něm cítili a proč je napadlo zrovna ublížit si sami sobě, si většinou lidé již nedokážou vzpomenout. Důvodů může být celá řada: pocit frustrace, vzteku, lítosti, přetížení, negativní emoce, osamělost, flashbacky (náhlé a intenzivní vzpomínky na prožitá traumata). To, že se sám člověk zraní, mu může pomoci hned z několika důvodů:\nToto působení je však jen dočasné a problémy se objeví znovu a ve vážnější formě(ať už ty staré, kvůli nimž se jedinec poranil, nebo zcela nové, podobného charakteru) a člověk se poraní opět, protože jednou to pomohlo (stejně jako u drogy se tu vypěstuje spojení pocitu úlevy s tímto aktem a vzniká závislost).\n\nNavíc se za své jednání (například slabost nebo ublížení si) stydí, protože ví, že společnost by jej neakceptovala. K pocitu studu se přidává pocit strachu, že se to někdo dozví a snaha stopy po zranění skrýt (nechodit na koupaliště, nosit dlouhé rukávy, …) nebo nepřipustit, jak se to stalo (tvrzení, že se zranil nějakou nehodou, nebo že už si ani nevzpomíná, jak se mu to přihodilo) a izolovat se od okolí. Tyto pocity vyústí v negativní emoce a často ještě ve spojení s jinak způsobenými negativními emocemi jsou opětovným důvodem k ublížení si.\n\nČlověk je pak plně odhodlán před svým okolím vše utajit, rozhodně se k ničemu nepřizná a sám sobě nepřizná, že potřebuje pomoc, a tak se na takovéto případy přichází většinou náhodou.\n\nSklony k sebepoškozovaní mají především:\n\nPokud se psychoterapeutovi podaří odstranit primární problém (neboli důvod, proč k prvnímu sebepoškozování došlo), problém sebepoškozování vymizí. Tedy léčba traumatu, terapie zaměřující se na rodinné a sociální vztahy, sebeobviňování a podobně. V některých případech se podávají i léky.\n\nMetody se samozřejmě kombinují a existuje i celá řada nových terapií a metod, speciálně zaměřených na tento problém. Mezi takové patří i DBT (Dialectical Behavioral Therapy), kterou vyvinula americká psycholožka Marsha M. Linehan. \n\nLéčba však rozhodně není krátkodobou záležitostí, protože člověk musí změnit své chování a znovu se naučit řešit problémy a regulovat emoce. Naučí se technikám, jak zvládat vypjaté situace, nebo jak se jim vyhnout.\n\n\n"}
{"id": "246947", "url": "https://cs.wikipedia.org/wiki?curid=246947", "title": "Michael Kamen", "text": "Michael Kamen\n\nMichael Kamen (15. dubna 1948 New York, USA – 18. listopadu 2003 Londýn, Spojené království) byl americký hudební skladatel a dirigent.\n\nSložil hudbu pro víc než 80 celovečerních filmů a televizních show. Za svou tvorbu získal dva Zlaté glóby a Cenu Emmy.\n\n21. a 22. dubna 1999 dirigoval a aranžérsky se podílel v Berklee Community Theater na společném záznamu skupiny Metallica a Sanfranciského symfonického orchestru. Společný nácvik trval 80 hodin, záznam vyšel na 2 CD s názvem \"S&M\" a v roce 2000 pod stejným názvem na DVD.\n\nOd roku 1996 byl nemocný, měl roztroušenou sklerózu a po dlouhé chorobě zemřel 18. listopadu 2003 ve věku 55 let v Londýně na zástavu srdce.\n\n"}
{"id": "246948", "url": "https://cs.wikipedia.org/wiki?curid=246948", "title": "Princip relativity", "text": "Princip relativity\n\nPrincip relativity je fyzikální princip, který určuje vlastnosti fyzikální teorie při popisu určitého jevu při použití různých přístupů.\n\n\n"}
{"id": "246952", "url": "https://cs.wikipedia.org/wiki?curid=246952", "title": "Věteřov", "text": "Věteřov\n\nVěteřov () je obec v okrese Hodonín v Jihomoravském kraji, 6 km západně od Kyjova. Žije zde obyvatel. Obec je obehnána polnostmi, pouze z malé části na východě hraničí s lesem. Část okolí náleží k chráněným oblastem, jelikož zde rostou vzácné druhy bylin. Od roku 2002 je členem mikroregionu Babí lom. V jižní části katastru se nachází nejvyšší kopec Kyjovské pahorkatiny Babí lom s výškou 417 m n. m. Přes kopec vedou zeleně a žlutě značené turistické trasy. O vlastnictví této lokality vede Věteřov spor se sousední obcí Strážovice.\n\nPrvní písemná zmínka o obci pochází z roku 1131, avšak historie Věteřova je starší. Po zde nalezené keramice je pojmenována i část mladší doby bronzové tzv. věterská mladší doba bronzová. Jde o keramiku, kde jsou u hrdla nádoby dvě vlnky kolem dokola a náhodně mezi nimi vyryty malé tečky. Poloha obce se čas od času měnila. Zprvu lidé žili zřejmě pod tvrzí, aby byli v bezpečí před vpády nájezdníků. V klidnějších dobách se zase přesunuli blíže k vodním tokům. Dnes opět obec leží jen pár desítek metrů pod kopcem, kde kdysi stávala tvrz.\n\nNa východním okraji katastru bývala ves Chrástovice, která se ve 14. století uvádí jako pustá. Dnes místo připomíná hájenka a les s názvem \"Chrástovec\". V roce 1935 byl v obci založen spolek Sokol a v roce 1950 postavena škola.\n\n\n\n\n"}
{"id": "246960", "url": "https://cs.wikipedia.org/wiki?curid=246960", "title": "Liiga", "text": "Liiga\n\nLiiga je nejvyšší finská a plně profesionální klubová soutěž v ledním hokeji. Byla založena 24. května 1975 v Tampere přeměnou její předchůdkyně SM-sarja, která se hrála od roku 1928. Liga se tím odloučila od ostatních amatérských soutěží, o které se i nadále stará Finský svaz ledního hokeje ( ). Název vznikl zkrácením výrazu „Suomen mestaruus“ (Finské mistrovství).\n\nSezóna se dělí na základní část a play-off.\nČtrnáct týmů je rozděleno do divizí po třech kromě dvou (helsinské kluby Jokerit Helsinky a IFK Helsinky), které jsou jen v dvoučlenné divizi. Každý tým hraje dva zápasy venku a dva doma s každým dalším týmem v lize a navíc dva zápasy s každým týmem v divizi. Týmy dvoučlenné divize hrají navíc čtyři vzájemné zápasy. Každý klub tak hraje 56 zápasů.\n\nZápas trvá 60 minut. Pokud základní hrací doba skončí nerozhodně, následuje pětiminutové prodloužení s náhlou smrtí. Pokud ani to nerozhodne, pokračuje se samostatnými nájezdy. Tři body náleží vítězi v základní hrací době a dva vítězi v prodloužení. Jeden bod získá tým, který podlehne až v prodloužení.\n\nPrvních šest týmů základní části soutěže postupuje přímo do čtvrtfinále. O zbylá místa hrají další čtyři týmy (7. s 10. a 8. s 9.) v předkole na dva vítězné zápasy. Ve čtvrtfinále play-off hraje nejlepší tým s nejhorším postoupivším, druhý nejlepší s druhým nejhorším atd. Lepší tým hraje první zápas doma, druhý venku a dále se takto střídají. Play-off se hraje na čtyři vítězné zápasy. Poražení ze semifinále hrají jeden zápas o bronzovou medaili.\n\nZápas play-off trvá 60 minut. V případně nerozhodujícího výsledku se hrají další dvacetiminutová prodloužení s náhlou smrtí tak dlouho, dokud jeden z týmů nedá gól.\n\n\n"}
{"id": "246961", "url": "https://cs.wikipedia.org/wiki?curid=246961", "title": "Siebel Fh 104", "text": "Siebel Fh 104\n\nSiebel Fh 104 Hallore byl německý dopravní dvoumotorový dolnoplošník z 30. let 20. století. Projekt vznikl u německé firmy Klemm, která zřídila pobočku v saském Halle. Tuto továrnu koupil populární německý letec Friedrich Siebel, který převzal projekt Fh 104, přičemž tento letoun pojmenoval Siebel Fh 104. Letoun poprvé vzlétl 25. února roku 1937 (D-IQPG) a sériově se začal vyrábět roku 1939. Letouny byly za druhé světové války využívány ke kurýrní a spojovací službě a k dopravě vysokých důstojníků letectva. Po druhé světové válce byly stroje, které zůstaly na území Československa, přejmenovány jako C-30, později D-54 a užívány k cvičným a dopravním účelům.\n\n"}
{"id": "246970", "url": "https://cs.wikipedia.org/wiki?curid=246970", "title": "Kostel Proměnění Páně", "text": "Kostel Proměnění Páně\n\nKostelů zasvěcených Proměnění Páně je více:\n\n\n…a mnoho dalších.\n"}
{"id": "246973", "url": "https://cs.wikipedia.org/wiki?curid=246973", "title": "Dentacita", "text": "Dentacita\n\nDentacita (neboli vaznost) je vlastnost ligandů vyjadřující počet koordinačně-kovalentních vazeb, kterými se váží na centrální atom. Platí, že se ligand k témuž centrálnímu atomu váže různými atomy nesoucími volné elektronové páry. Z toho vyplývá, že například oxidový ion (O) se nemůže vázat dvěma vazbami k témuž centrálnímu atomu, přestože nese čtyři volné elektronové páry. Slovo dentacita je odvozeno ze slova dentis, latinsky zub. Na ligand bylo pohlíženo jako by se zakusoval do kovu v jednom či více bodech vazby. Pro označení denticity se používá řecké písmeno κ s pravým horním indexem vyjadřující počet vycházejících vazeb. Jednoduché anorganické ligandy jsou bez výjimky monodentální. Mezi dvou a vícevazné ligandy patří většinou složitější organické molekuly, např. ethylendiamin (en). Tyto poskytují s kovy komplexní sloučeniny nazývané cheláty.\n\nMezi vazností (dentacitou) a hapticitou je podstatný rozdíl. Hapticita, označovaná řeckým písmenem η, vyjadřuje počet atomů ligandu zapojených do koordinace s centrálním atomem. Hodnoty η a κ mohou být stejné, ale mohou se i lišit. Např. ethylen má η, protože koordinační vazbu tvoří elektrony π-vazby uhlík-uhlík, které jsou sdílené oběma atomy, ligand je ale jednovazný. Podobně je tomu i u cyklopentadienylových komplexů (např. ferrocen), které mají\nη, protože vazby s centrálním atomem jsou zprostředkovány šesti delokalizovanými elektrony π-vazeb, sdílenými pěti atomy uhlíku. Ani v tomto případě se hapticita neshoduje s dentacitou, protože cyklopentadienyl je jako ligand třívazný.\n"}
{"id": "246975", "url": "https://cs.wikipedia.org/wiki?curid=246975", "title": "Metrogorodok", "text": "Metrogorodok\n\nMetrogorodok je jedním z rajónů Moskvy. Nachází se na severovýchodě města, je součástí Východního administrativního okruhu. Nachází se nedaleko od rajónu Sokolniki a rozlehlého sokolnického parku. Žije zde na rozloze 54 km² přes 30 000 lidí.\n\nMetrogorodok, jak už název napovídá, byl vybudován v 30. letech 20. století, v době, kdy se začalo budovat Moskevské metro. Předtím se zde nacházelo pouze několik menších chat, osídlení bylo roztroušené. Postupem času se však Metrogorodok stal spíše průmyslovou oblastí, neboť je zde dobré napojení na železnici (na železniční okruh kolem metropole). V současné době probíhá rekonstrukce některých domů.\n"}
{"id": "246978", "url": "https://cs.wikipedia.org/wiki?curid=246978", "title": "Dopravní uzel", "text": "Dopravní uzel\n\nDopravní uzel, nebo také dopravní křižovatka nebo dopravní hub, je soustředění dopravních cest a tahů. Lze tak označit buď konkrétní dopravní terminál (nádraží, autobusové nádraží, stanice metra, křižovatka, náměstí), nebo, v širším významu a v kontextu dálkové dopravy, celé město. \n\nDochází zde k výměně cestujících nebo nákladu mezi vozidly nebo mezi způsoby přepravy. Veřejné dopravní huby (dopravní terminály) zahrnují železniční nádraží, rychlodráhu, autobusové a tramvajové zastávky, letiště a přístavní mola, nákladní huby pak zahrnují depa, překladiště, přístavy a terminály nákladních vozidel nebo jejich kombinaci. Pro soukromou přepravu mohou jako hub fungovat parkoviště. \n\nDopravním uzlem v širším významu bývá buď větší město (Praha, Vídeň, Budapešť, Štětín, Londýn) nebo i město menší, které leží u křížení nebo větvení dopravních cest (Česká Třebová, Svidník, Hegyeshalom, Września, Ystad). Je obvyklé, že křížení železničních či jiných tras vede k oživení obchodu města a následně k jeho rozvoji. Tak tomu bylo u mnohých sídel, například u Českých Budějovic či Zlína. Dopravními uzly bývají i velká přímořská přístavní města, města s významnými letišti atd.\n\nZvláštní postavení má uzlové letiště, které aerolinky užívají jako přestupní místo, aby dopravily cestující do cílového místa určení. Společnost Delta Air Lines zavedla organizaci letecké přepravy s využitím hubu a paprsků v roce 1955 ze svého letiště v Atlantě (USA), aby konkurovala společnosti Eastern Air Lines. Společnost FedEx přijala model hubu a paprsků pro přepravu nočních zásilek během 70. let. Po deregulaci leteckého průmyslu v USA (1978) byl systém hubu přijat několika aerolinkami.\n"}
{"id": "246984", "url": "https://cs.wikipedia.org/wiki?curid=246984", "title": "Euscorpius", "text": "Euscorpius\n\nEuscorpius je rod lesních evropských štírů patřící do čeledi Euscorpiidae. Největší druh, štír italský (\"Euscorpius italicus\"), dorůstá až 5 cm, naopak nejmenší druh, štír německý (\"Euscorpius germanus\"), pouhých 1,5 cm. Vyznačují se hnědou barvou, která může být v až černá (např. štír italský) nebo hnědožlutá (Štír baleárský (\"Euscorpius balearicus\"). Hlavní potravou jsou mouchy. Lidé se s těmito štíry setkávají nejčastěji na dovolené v Itálii a Chorvatsku, kde se žádní jiní štíři nevyskytují. Jinak se vyskytují v celé subtropické Evropě a v okolních středomořských státech, jako jsou např. Tunisko, Egypt, Alžírsko.\n\nRod \"Euscorpius\" prošel v ohledu taxonomie velkými změnami. Druh \"E. carpathicus\" byl rozdělen na několik druhů. Při revizi rodu bylo za druhy označeno několik dalších poddruhů i mimo \"E. carpathicus\". Stále nevyřešený zůstává poddruh \"Euscorpius \"carpathicus\" fanzagoi\" z Francie a Španělska. Z Řecka \"Euscorpius \"carpathicus\" aegaeus\", \"Euscorpius \"carpathicus\" ossae\", \"Euscorpius \"carpathicus\" scaber\". Chovatelům se jednotlivé druhy z \"E. \"complex\" carpathicus\" nedaří rozlišit. Někdy jsou tito štíři prodávaní\npod jmény \"E. krapovini\" nebo \"E. parvulus\". Žádní takoví však nebyli popsáni.\n\nŠtíři rodu \"Euscorpius\" jsou vděčnými chovanci a hodí se jako štír pro začátečníka. Chov těchto štírů je především českou specialitou v ostatních částech světa je chován jen vzácně. Pro chov postačí terárium 20 × 20 × 20 cm. Na dno je nutné dát vrstvu rašeliny nebo lépe lignocelu a na ni vrstvu sterilizované hrabanky s listy a kůrou jako úkryty. Dobrá je také mělčí napáječka s kamínky, aby se štír neutopil a rozbitý květináč jako úkryt. Část terária může být sušší a část vlhčí. Jako potrava jsou vhodní menší cvrčci, potemníci, kukly potemníků a mouchy. Toto postačí pro veškeré druhy rodu. Pro drobnost mláďat a občasný kanibalismus není odchov pro začátečníka příliš snadný, ale při dostatku potravy je většinou zvládnut. Jako potrava jsou vhodné nelétavé octomilky, velcí chvostoskoci, drobní cvrčci a v nouzi postačí larvy škůdce jírovce klíněnky, kterou je třeba pracně vytáhnout ze světlých tunelů v listech.\n\nPoblíž obce Nebřich u Slapské přehrady existovala početná kolonie Štíra kýlnatého, pravděpodobně důsledek zavlečení: Taktéž nejbližší lokalita, v Rakousku na suché stráni u města Krems, je považována za důsledek vysazení. Štíři tohoto rodu byli několikrát vysazeni nebo zavlečeni do Česka. V Praze Krči existuje kolonie pravděpodobně Euscorpius tergestinus.\nNa Moravě, v její nejjižnější části je možný výskyt štíry Euscorpius italicus, který však nebyl nikdy doložen. Bylo nalezeno několik štírů tohoto druhy, ale je možné zavlečení.\n\nVšichni tito štíři jsou pro člověka neškodní a ani nejsou příliš útoční. Bodnutí má na člověka minimální účinky, není téměř bolestivé. Obecně se účinky přirovnávají k bodnutí vosy, ale pravdou je, že jed je velice slabý a stěží jej lze srovnávat s vosou. Štíry rodu Euscorpius lze přenášet bez pomoci pinzety i holou rukou. Štír se nesnaží bodnout a považuje ruku za úkryt, zvláště když je ve stínu. Takto lze přenášet většinu štírů. Neměli bychom však takto přenášet jedovaté nebo agresivní druhy. Setkal jsem se s bodnutím štírem Euscorpius oglasae, kdy se jednalo o nervozní březí samici. Bodnutý pociťoval svědění.\n\n\n"}
{"id": "246985", "url": "https://cs.wikipedia.org/wiki?curid=246985", "title": "Bohumil Muzikant", "text": "Bohumil Muzikant\n\nPlukovník Bohumil Muzikant (11. května 1914, Loštice – 23. května 1986, Praha) byl český voják, účastník zahraničního československého protinacistického odboje za druhé světové války.\n\nPo maturitě na gymnáziu v Kroměříži vstoupil do československé armády, kde působil jako důstojník z povolání až do začátku okupace. Po rozpuštění armády se vrátil domů, již tehdy s úmyslem emigrovat do zahraničí.\n\nPrvní pokus překročit hranice protektorátu do Polska se nezdařil. V lednu 1940 však úspěšně překročil hranice na Slovensko, odkud se přes Maďarsko, Jugoslávii, Řecko a Turecko dostal do Libanonu. Zde byl zařazen do jednotky chystající se na cestu do Francie.\n\nDo Francie dorazil do středomořského přístavu Agde, kde se soustřeďovali českoslovenští uprchlíci, hlásící se do armády. Přidělen byl k 1. pluku československé divize, se kterým se v červnu 1940 účastnil obraných bojů francouzské armády. Poté co němci odrazili francouzský odpor, byla divize nucena ustoupit na jih až k přístavu Sète, odkud se na egyptském parníku v anglických službách přeplavila do britského Liverpoolu. Odtud se 13. června, den po připlutí, přesunula do stanového tábora v parku Cholmondeley.\n\nV Anglii se podílel zejména na protiletecké obraně a obraně pobřeží. Roku 1942 prodělal parašutistický výcvik, pro případ výsadku v Protektorátu.\n\nV roce 1944 byl spolu s dalšími asi 50 československými důstojníky převelen do Sovětského svazu, kde měl doplnit velitelský sbor 1. československé samostatné brigády v SSSR. Kapitán Muzikant byl přidělen k 2. paradesantní brigádě pod velením podplukovníka Vladimíra Přikryla, se kterou se účastnil těžkých bojů v podhůří Karpat.\n\nDne 10. října 1944 přiletěla brigáda na letiště Tri Duby, aby pomohla v bojích Slovenského národního povstání. Zapojila se do obraných bojů v okolí Zvolena a Dobré Nivy.\n\nPo porážce povstání, se brigáda na Přikrylův rozkaz rozdělila na několik menších skupin a přešla na partyzánský způsob boje. Jedné z těchto skupin velel kapitán Muzikant. V těžkých podmínkách, kdy vojáci strádali hladem a zimou, se 15. února 1945, po třech a půl měsících partyzánského boje probili u Brezna nad Hronom k postupující sovětské armádě.\n\nDne 28. května 1945 navštívil, tehdy už v hodnosti štábního kapitána, rodné Loštice, kde byl svými spoluobčany vítán jako hrdina.\n\nI po válce zůstal u armády. Sloužil v Hradci Králové, Českých Budějovicích, ve Vysokém Mýtě a Rokytnici. V letech 1946 až 1948 absolvoval v Praze Válečnou školu, do roku 1954 byl náčelníkem vojenského učiliště v Hranicích a v Praze přednášel taktiku. Vojenskou kariéru zakončil v hodnosti plukovníka jako náčelník vojenského učiliště v Praze.\n\nJako účastník československého zahraničního odboje i on pocítil represe komunistického režimu, i když zdaleka ne v takové míře, jako mnoho jeho kolegů. V roce 1958 byl ve svých 44 letech předčasně poslán do zálohy a ocitl se bez zaměstnání. Našel si pak práci jako frézař, později se stal správcem budov Fakulty jaderné fyziky v Praze. Při zaměstnání vystudoval vysokou školu a získal titul inženýra.\n\nZemřel v Praze 23. května 1986.\n\nMezi množstvím ocenění jak ze západní, tak východní fronty to byl především Československý válečný kříž 1939 (třikrát) a Medaile za chrabrost.\n\n"}
{"id": "246986", "url": "https://cs.wikipedia.org/wiki?curid=246986", "title": "Štír baleárský", "text": "Štír baleárský\n\nŠtír baleárský (\"Euscorpius balearicus\") je endemitní druh štírů, který se vyskytuje pouze na Baleárských ostrovech. Tento druh má jasně žlutohnědou barvu a dříve byl považován za poddruh štíra karpatského (\"E. carpathicus\"). Na Baleárských ostrovech se kromě štíra baleárského ještě vyskytuje štír žlutoocasý (\"Euscorpius flavicaudis\"). Oba druhy jsou pro člověka neškodné. Štír žlutoocasý se vyskytuje na vlhčích a štír baleárský naopak na sušších místech.Výskyt štíra žlutoocasého nebyl potvrzen. Přes své zbarvení a velikost až 44 mm není v ČR často chován. Světlejší štíři mají nižší úmrtnost v chovu a prý více mláďat (až 30).\n\n"}
{"id": "246987", "url": "https://cs.wikipedia.org/wiki?curid=246987", "title": "Štír německý", "text": "Štír německý\n\nŠtír německý (\"Euscorpius germanus\") je štír z čeledi Euscorpiidae.\n\nJe nejodolnějším evropským štírem, běžně zimuje v teplotách až -30 °C. Navzdory svému názvu se v Německu nevyskytuje, žije však v Rakousku. Dorůstá pouze 1,5 cm. V Alpách jej lze nalézt i ve výškách nad 2000 m. Jeho jed není pro člověka nebezpečný. Vytváří poddruh Euscorpius germanus germanus. V porovnání s druhy \"E. tergestinus\", \"E. sicanus\", \"E. candiota\" a \"E. flavicaudis\" a pravděpodobně i s dalšími druhy rodu má v průměru menší počet mláďat (i když jejich počet může dosáhnout i třiceti).\n"}
{"id": "246989", "url": "https://cs.wikipedia.org/wiki?curid=246989", "title": "Pirkštejn", "text": "Pirkštejn\n\nPirkštejn (též Pirkenštejn) je hrad v Ratajích nad Sázavou, zvaný \"dolní\". Byl vystavěn ve 14. století v jihozápadní části ratajské ostrožny Jindřichem z Lipé. Areál hradu je chráněn jako kulturní památka.\n\nDějiny hradu úzce souvisí s dějinami druhého ratajského hradu přestavěného na zámek. Jejich společným zakladatelem byl v první třetině čtrnáctého století Jindřich z Lipé, ale první písemná zmínka o obou hradech pochází až z roku 1346. Pánům z Lipé Pirkštejn patřil až do poloviny šedesátých let čtrnáctého století, kdy hrad získali páni z Pirkštejna, kteří hrad pojmenovali Pirkštejn podle svého rodového hradu Sloupu (). Z jejich rodu pocházel významný politik doby po skončení husitských válek Hynce Ptáček z Pirkštejna. Zemřel 27. srpna 1444 v Ratajích a je zde i pochován v kostele svatého Matouše. Za pánů z Pirkštejna byl právě Pirkštejn sídelním ratajským hradem, kterým zůstal až do šestnáctého století, kdy Malešičtí z Černožic přestavěli druhý horní hrad na renesanční zámek. Mezitím se však v držení hradu vystřídali páni ze Švamberka, Viktorín z Poděbrad a řada dalších rodů. I po přestěhování panského sídla zůstal Pirkštejn udržován. Během selského povstání v roce 1627 byl poškozen, a opuštěn. V letech 1713–1724 ho přestavěli na faru se zvonicí.\n\nHrad je v majetku církve, od roku 2015 je pronajat pražskému kavárníkovi Ondřeji Kobzovi a je veřejnosti – až na výjimky – nepřístupný. Každoročně jsou zde na konci srpna zahajovány \"Slavnosti Pirkštejnské růže.\"\n\nPirkštejn patří mezi pokročilejší varianty hrady bergfritového typu. Vzhledem k těsné návaznosti na městečko zřejmě neměl předhradí. Ostrožnu od města odděloval šíjový příkop. Za ním volně stojí okrouhlý bergfrit obepnutý pláštěm hradby, z jejíhož ochozu bylo možné kontrolovat kulisovou bránu. V nejlépe chráněné zadní části ostrožny stojí palác se třemi místnostmi v každém patře, který byl níže ve svahu obehnaný parkánem. Částečně dochované hospodářské budovy stály po obou stranách nádvoří.\n\n\n\n"}
{"id": "246990", "url": "https://cs.wikipedia.org/wiki?curid=246990", "title": "Albert Réville (teolog)", "text": "Albert Réville (teolog)\n\nAlbert Réville (4. listopad 1826 Dieppe – 25. října 1906) byl známý francouzský protestantský teolog.\n\nMezi lety 1851 a 1872 zastával funkci faráře v Rotterdamu. V roce 1880 se stal profesorem historie náboženství na pařížské univerzitě College de France. Napsal mnoho prací o tématech týkajících se náboženství.\n"}
{"id": "246991", "url": "https://cs.wikipedia.org/wiki?curid=246991", "title": "Štír kýlnatý", "text": "Štír kýlnatý\n\nŠtír kýlnatý (\"Euscorpius tergestinus\") je druh štíra z rodu \"Euscorpius\", který se kdysi vyskytoval v ČR a dnes je nezvěstný. Informace o opětovném nálezu štírů dosud nebyly potvrzeny, ale ani oficiálně vyvráceny.Tento druh je patrně nejmenší štír.\n\nJeho současný výskyt je poměrně omezený, vyskytuje se v Chorvatsku, Itálii, Rakousku a Slovinsku, kde je však jeho výskyt limitován jen na malou část území zmíněných států. Podobně jako v České republice je ostrůvek populace na slapské lokalitě podobné stráni blízko rakouského města Kremže. Obývá prakticky totožný kontinentální biogeografický rámec ve všech pěti zemích svého výskytu.\n\nObývá rozmanitá stanoviště: okraje a nitra lesů, sklepy, půdy, zídky ve stínu apod. Dorůstá délky okolo 4 cm a jeho jed není pro člověka nebezpečný. Mláďata se rodí v létě a samice je nosí do prvního svlékání na zádech. Po tuto dobu nepřijímají potravu. U tohoto druhu se objevuje kanibalismus.\n\nV Praze Krči je malá kolonie pravděpodobně tohoto štíra. Dne 5. června 2007 nedaleko potoka bylo nalezeno 12 dospělých štírů a 3 starší mláďata. Štíři byli vysazeni nebo zavlečeni. 23. srpna 2007 nebyl nalezen žádný štír a 4. září 2007 13 mláďat a 1 dospělec. Populace je zřejmě nepůvodní a její současný stav je neznámý.\n\nTento štír není zas tak běžně chovaný zástupce u nás, ale i tak je svou velikostí a nenáročností chovu velmi atraktivní. Teplota v teráriu by se měla pohybovat od 22-27 stupňů Celsia a toho docílíme přitápěním ve formě bodové žárovky či topného kamene. Hodně chovatelů uvádí, že tyto štíry chová při běžné pokojové teplotě a štíry se jim daří i odchovávat. Jako substrát je vhodný lignocel, rašelina či kousky kůry a hrabanka. Na místě úkrytů, kde dobře poslouží kůra nebo rozbitý květináč.\nJako potravu předkládáme hmyz odpovídající velikosti. Nejvhodnější jsou cvrčci, švábi, kobylky a červi. Odchov těchto štírů je dost podobný ostatním zástupcům téhož rodu.\n\nU Slapské přehrady existovala kolonie (dle některých zdrojů dvě kolonie ) tohoto štíra, která zahrnovala velký počet jedinců, ale byla zničena při výstavbě hotelu dříve, než se oblast stala předmětem jakékoliv ochrany. Tato lokalita byla místem výskytu dalších vzácných pavoukovců a jižních bezobratlých, jako jsou stepníci a kudlanky. Spolu s podobnou lokalitou v Kremži a genetickým analýzám existuje teorie, že se jedná o pozůstatky dřívějšího rozšíření, které bylo drasticky zredukováno dobou ledovou. Dříve panovala domněnka o zavlečení člověkem a objevuje se ještě stále i v zahraniční literatuře. Mezi možné zdroje zavlečení se uvádělo dovážení kamene při stavbě hradu Karlštejn, nebo zavlečení chataři. Moderní zavlečení je však velmi nepravděpodobné. Výskyt štírů byl znám již z dob o něco dávnějších a kolonie, přes choulostivost mláďat sdílenou všemi štíry a množství potenciálních nebezpečí a predátorů, byla dle svědectví početná a rozsáhlá. Štíři zavlečení do jiných evropských zemí (Belgie, Německo, Švédsko, Nizozemsko či Dánsko) nevytvořili trvale existující a dlouhodobě se rozmnožující kolonie, jako ve svých původních oblastech. Synantropní Euscorpius flavicaudis se však stal prosperujícím druhem v Anglii, ačkoliv není původní druh anglické přírody. Objevil se zde již v 18.století a během staletí zde zdomácněl, bohužel i jemu hrozí vymření vlivem lidské činnosti.\n"}
{"id": "246997", "url": "https://cs.wikipedia.org/wiki?curid=246997", "title": "Štír kubánský", "text": "Štír kubánský\n\nŠtír kubánský (\"Centruroides gracilis\") je z nejrozšířenější štír rodu \"Centruroides\".\n\nTento druh obývá téměř celý areál výskytu rodu. Výjimkou je Ekvádor. Původně pochází z Mexika, ale díky částečně synantropnímu způsobu života se rozšířil do mnoha dalších oblastí Ameriky a byl zavlečen i do Nigérie a na Kanárské ostrovy. Konkrétně do La Laguna na Tenerife. V sedmdesátých a osmdesátých letech se k nám dovážel z Kuby, kde je velmi hojný.\n\nŠtír kubánský dorůstá velikosti 7-12 centimetrů. Jedná se o snadno chovatelný a snadno se množící druh a zejména díky tomu je jedním z nejčastěji chovaných štírů u nás. Může probíhat i partenogeneze.\nK chovu stačí terárium o rozměrech 30 × 30 × 25cm. Jako substrát je vhodná vlhká rašelina nebo lignocel. Jako úkryt je poslouží kus skořápky kokosu, nebo kůra. Nutná je miska s vodou. Tito štíři potřebují vyšší vlhkost vzuchu.\n\nŠtír kubánský je zdatný ve šplhání. Červená forma (Kuba) není tak jedovatá jako černá forma (Mexiko). Černá forma je nebezpečná dětem a bylo hlášeno i několik úmrtí. Příbuzný štír zlatý (\"Centruroides exilicauda\") je toxicky významný.\n"}
{"id": "246998", "url": "https://cs.wikipedia.org/wiki?curid=246998", "title": "Štír zlatý", "text": "Štír zlatý\n\nŠtír zlatý (\"Centruroides exilicauda\") je zástupce štírů rozšířený v Mexiku a v USA ve státech Arizona, Kalifornie, Nevada, Nové Mexiko a Utah. Obývá rozličná místa v horkých aridních oblastech. Patří mezi nebezpečné štíry. Bodnutí je velice bolestivé a pro malé děti a slabé osoby může být smrtelné. V západní Evropě a USA se někdy nesprávně označuje jako \"Centruroides sculpturatus\". Toto jméno však patří jinému druhu.\n"}
{"id": "247003", "url": "https://cs.wikipedia.org/wiki?curid=247003", "title": "Kostel Proměnění Páně (Třebíč)", "text": "Kostel Proměnění Páně (Třebíč)\n\nKostel Proměnění Páně je kulturní památka v Třebíči. Býval součástí kapucínského kláštera na Jejkově. Dokončen byl v roce 1693 na místě bratrského sboru. Je farním kostelem farnosti Třebíč-Jejkov.\n\nChrám stojí na podstavci, s přístupem po schodišti. Pod schodištěm je socha sv. Jana Nepomuckého pocházející z novodvorského mostu. Roh vedle schodiště zabírá malá kaplička Panny Marie Sedmibolestné.\n\nZnak a nápis nad vchodem připomíná patrona kostela a okolnosti vzniku kostela a kláštera:\n\nJe jednoduchého provedení: má jen jednu loď orientovanou k jihu a dvě kaple.\nProstě zařízený vnitřek je zaklenut valenou klenbou s lunetami.\n\nKostel je omítnut lososovou barvou. V horní části budovy je na zdi kříž v místech, kde býval obraz „Svatý František u kříže“ od malíře Rosy (namalován roku 1905). Tento obraz byl v roce 1942 při opravě kostela zamítnut a jako náhradu namaloval akademický malíř Jan Daněk z Letovic níže na místě kruhového okna obraz „Svatý František se zříká světa“, jehož od španělského malíře Murilla. Obraz i velký erb Valdštejnů opravil v roce 1992 Boris Kjulleněn.\n\nVěž, zcela netypická pro jinak dosti podobné kapucínské kostely, byla přistavěna až v roce 1884 za faráře a kvardiána kláštera P. Alberta Chlumeckého a na jeho náklad. Zvony stihly rekvizice obou světových válek (naposledy 7. dubna 1942). Dlouho zůstával jen zvonek v sanktusové věžičce nad presbytářem. Naposled se do věže zvony vrátily 5. ledna 1997 a ve 14 hodin se poprvé rozezněly. Ulity byly ve zvonařské dílně Marie Tomáškové-Dytrichové z Brodku u Přerova. Jsou čtyři a pořízeny byly Mons. Františkem Rypárem a farníky manžely Janem a Marií Mandlovými. Zasvěceny byly P. Marii, sv. Františkovi, sv. Třem králům a sv. Václavovi; tedy týmž patronům jako zvony meziválečné (které byly posvěceny 28. října 1928).\nHlavní oltář zdobí velký obraz Proměnění Krista Pána na hoře Tábor. Jeho autorem je italský malíř Josef Ceregetti (1722–1799) usedlý v Chrudimi; obraz namaloval asi v roce 1750. Jména autorů ostatních oltářních obrazů, včetně obrazů s pašijovou tematikou na odvrácené straně oltáře – v mnišském chóru – nejsou známa. Patronem bočních oltářů jsou svatý František a svatý Antonín a svatý Jan Nepomucký. V boční kapli sv. Barbory se stavívá jejkovský betlém; kaple dále slouží k udílení svátosti křtu. Druhou z kaplí kostela je kaple Panny Marie Bolestné.\n\nVnitřek kostela býval bohatě vymalován, např. vítězný oblouk zdobil obraz znázorňující svatého Františka, jak žehná Třebíči.\n\nHistorie kostela je spjata se vznikem jejkovského kapucínského kláštera. Kapucínský klášter na Jejkově byl založen na podnět Františka Augustina z Valdštejna (1666–1684) roku 1684 symbolicky na místě bývalého bratrského sboru s modlitebnou, školou, zvonicí a špitálem; kapucínský klášter měl spolupůsobit při rekatolizaci města a okolí.\n\nZákladní kámen kláštera byl položen 3. června 1687. Protože to nebyla žádná veliká stavba, byl konvent hotov koncem roku 1690 a v lednu 1691 byl obydlen. Kostel byl dokončen až na podzim roku 1693. Vysvětit ho přijel 15. října 1693 biskup Jan Josef Breuner. Dnešní zasvěcení (Proměnění Páně) je doloženo teprve od poloviny 18. století.\n\nTéměř sto let, tj. do zřízení jejkovské farnosti byl kostel konventní: sloužil zejména řeholní rodině. Tu k slavení mše svolával zvonek ze sanktusové vížky. Mniši žijící v klášteře vypomáhali v okolí. Budovu fary pro jejkovskou farnost zřízenou roku 1784 zbudovali v ulici Blatné (dnes Otmarově) v letech 1788–1793; i ona je kulturní památkou. Velkého požáru 25. května 1847, který zcela strávil konvent (i s jeho knihovnou), byl kostel uchráněn. Přítomnost kapucínů na Jejkově byla ukončena smrtí faráře Antonína Zdeňka Kováře v roce 2000.\n\n\n"}
{"id": "247005", "url": "https://cs.wikipedia.org/wiki?curid=247005", "title": "Androctonus amoreuxi", "text": "Androctonus amoreuxi\n\nAndroctonus amoreuxi, lze také Scorpio amoreuxi je největším zástupcem rodu \"Androctonus\" a největším severoafrickým štírem vůbec. Tento štír patří do čeledi Buthidae. Samci tohoto druhu nemají rozšířené poslední zadečkové články.\n\nLze jej snadno zaměnit za štíra tlustorepého (\"Androctonus australis\").\n\n\"Androctonus amoreuxi\" obývá hlavně pouště Afriky: (Alžírsko, Burkina Faso, Čad, Egypt, Etiopii, Libyi, Mauretánii, Maroko, Senegal, Súdán) a Asii: (Afghánistán, Írán, Izrael, Jordánsko, Pákistán a Saúdskou Arábii).\n\nJed tohoto štíra je nebezpečný , nevyrábí se proti němu sérum, ale přesto je v Česku často chován společně s \"A.australis\". Bodnutí tímto druhem není tak závažné jako u A. Australis nebo \"L. Quinquestriatus\", ale neobejde se bez lékařského ošetření.\n\nK chovu je nutné terárium alespoň 30 × 20 × 25 cm. Jako podklad je vhodný písek se zeminou o výšce alespoň 5 cm. Přes den je nutné vyhřívat až na 30 °C a v noci nechat klesnout až k 20 °C. Je nutná miska s vodou a jeden vlhký kout terária.\nDožívá se 10 a více let. Dokáže zabít i větší kořist a je jej možné krmit myšaty. V přírodě se ukrývá pod kameny. V norách jej nalezneme jen vzácně na rozdíl od Androctonus australis.Při odchovu je nutné po prvním svleku mlád'ata přemístit a chovat odděleně.\n\n"}
{"id": "247007", "url": "https://cs.wikipedia.org/wiki?curid=247007", "title": "Piippola", "text": "Piippola\n\nPiippola je bývalá obec v provincii Severní Pohjanmaa. Počet obyvatel obce byl před sloučením 1 255 (2008), rozloha 464,98 km² (z toho 9,28 km² připadá na vodní plochy). Hustota zalidnění je pak 2,75 obyv./km². Obec byla založena v roce 1865. Byla jednotně finskojazyčná.\n\nNa počátku roku 2009 se sloučila s Kestilä, Pulkkilou a Rantsilou do nové obce Siikalatva.\n\n"}
{"id": "247012", "url": "https://cs.wikipedia.org/wiki?curid=247012", "title": "Biologická interakce", "text": "Biologická interakce\n\nBiologické interakce či ekologické případně mezidruhové vztahy označují způsob soužití mezi několika druhy organismů. \n\nRozlišují se nejčastěji tyto typy:\n\n"}
{"id": "247013", "url": "https://cs.wikipedia.org/wiki?curid=247013", "title": "Kanadský pohár 1991", "text": "Kanadský pohár 1991\n\nKanadský pohár 1991 byla mezinárodní soutěž v ledním hokeji hraná od 31. srpna do 16. září 1991 v různých městech Severní Ameriky (Toronto, Hamilton, Montréal, Ottawa, Quebec, Saskatoon, Chicago, Detroit, Pittsburgh). Šlo o pátý a poslední ročník Kanadského poháru, pro příští ročník se změnil název na Světový pohár.\n\nBrankáři: Ed Belfour, Sean Burke, Bill Ranford\nObránci:Paul Coffey, Éric Desjardins, Al MacInnis, Larry Murphy, Steve Smith, Scott Stevens, Mark Tinordi,\nÚtočníci:Shayne Corson, Russ Courtnall, Theoren Fleury, Dirk Graham, Wayne Gretzky, Dale Hawerchuk, Steve Larmer, Eric Lindros, Mark Messier, Luc Robitaille, Brendan Shanahan, Brent Sutter, Rick Tocchet\nTrenéři: Mike Keenan, Pat Burns, Brian Sutter, Tom Webster, Tom Watt\n\nBrankáři: Pat Jablonski, Mike Richter, John Vanbiesbrouck\nObránci: Chris Chelios, Kevin Hatcher, Jim Johnson, Brian Leetch, Gary Suter, Eric Weinrich, Craig Wolanin \nÚtočníci:Doug Brown, Dave Christian, Tony Granato, Brett Hull, Craig Janney, Pat LaFontaine, Kevin Miller, Mike Modano, Joe Mullen, Ed Olczyk, Joel Otto, Jeremy Roenick, Randy Wood\nTrenéři: Bob Johnson, Tim Taylor, Mike Eaves, Jay Leach, Joe Bertagna.\n\nBrankáři: Markus Ketterer, Jukka Tammi\nObránci:Kari Eloranta, Pasi Huura, Timo Jutila, Janne Laukkanen, Jyrki Lumme, Teppo Numminen,Arto Ruotanen,Ville Siren\nÚtočníci: Janne Öjanen, Timo Peltomaa, Christian Ruuttu, Teemu Selänne, Petri Skriko, Raimo Summanen, Esa Tikkanen, Pekka Tirkkonen,Hannu Järvenpää, Iiro Järvi,Jarmo Kekalainen, Jari Kurri\nTrenéři: Pentti Matikainen, Sakari Pietila\n\nBrankáři: Fredrik Andersson, Rolf Ridderwall, Tommy Söderström\nObránci: Tommy Albelin, Charlies Berglund, Calle Johansson, Nicklas Lidström, Börje Salming, Kjell Samuelsson, Ulf Samuelsson\nÚtočníci: Mikael Andersson, Niklas Andersson, Peter Andersson, Jonas Bergkvist, Ulf Dahlén, Lars Edström, Tomas Forslund, Johan Garpenlöv, Mats Näslund, Thomas Rundqvist, Tomas Sandström, Thomas Steen, Mats Sundin\nTrenéři: Conny Evensson, Curt Lundmark\n\nBrankáři: Alexej Marjin, Michail Štalenkov, Andrej Trefilov\nObránci: Vjačeslav Bucajev, Sergej Fjodorov, Dmitrij Filimonov, Alexander Galčeňuk, Viktor Gorďuk, Alexej Gusarov, Alexej Kasatonov, Vladimir Malachov\nÚtočníci: Ravil Chajdarov, Igor Koroljov, Andrej Kovalenko, Vjačeslav Kozlov, Igor Kravčuk, Andrej Lomakin, Dmitrij Mironov, Vitalij Prochorov, Alexander Semak, Michail Tatarinov, Alexej Žamnov, Alexej Žitnik\nTrenéři: Viktor Tichonov, Igor Dmitrijev, Vladimír Jurzinov\n\nBrankáři: Dominik Hašek • Milan Hnilička • Oldřich Svoboda\nObránci: Jerguš Bača • František Kučera • Jiří Šlégr • Richard Šmehlík • Leo Gudas • František Musil • Kamil Prachař\nÚtočníci: Josef Beránek • Jaromír Jágr • Tomáš Jelínek • Martin Ručinský • Richard Žemlička • Robert Reichel • Žigmund Pálffy • Petr Hrbek • Kamil Kašťák • Michal Pivoňka • Zdeno Cíger • Ľubomír Kolník • Robert Kron\nTrenéři: Ivan Hlinka • Jaroslav Walter\n\n"}
{"id": "247014", "url": "https://cs.wikipedia.org/wiki?curid=247014", "title": "Klemm Kl 35", "text": "Klemm Kl 35\n\nKlemm Kl 35 byl německý dvoumístný sportovní a výcvikový jednomotorový dolnoplošník celodřevěné konstrukce potažený překližkou a plátnem z poloviny 30. let 20. století. \n\nPrvní prototyp Kl 35a vzlétl roku 1935, poháněný čtyřválcovým vzduchem chlazeným motorem Hirth HM 60 R o maximálním výkonu 59 kW. Kola hlavního pevného podvozku byla opatřena aerodynamickými kryty.\n\nDruhý prototyp Kl 35b představoval vzor sériové verze Kl 35 B s instalovanou řadovou čtyřválcovou pohonnou jednotkou Hirth HM 504 A-2 o maximálním výkonu 77 kW.\n\nV roce 1938 vznikla verze Kl 35 BW vybavená dřevěnými, nebo kovovými plováky, která ve své třídě překonala několik světových rekordů. Ve stejném roce byla zahájena produkce modernizované varianty Kl 35 D pro potřeby Luftwaffe. Měla zesílený podvozek bez aerodynamických krytů kol s možností záměny za plováky, nebo lyže.\n\nZ verze Kl 35 D vznikl zabudováním silnějšího motoru Hirth HM 500 o výkonu 73 kW letoun Kl 106.\n\nZa druhé světové války se Kl 35 vyráběl i na území Protektorátu ve Zlínských leteckých závodech v počtu 275 kusů. Po válce létal v Československu pod označením C-1. Licenční výroba typu probíhala rovněž ve Švédsku pod označením Sk 15 a u společnosti Fieseler.\n\nÚdaje platí pro Kl 35 D\n\n"}
{"id": "247015", "url": "https://cs.wikipedia.org/wiki?curid=247015", "title": "Flúðir", "text": "Flúðir\n\nFlúðir je vesnice na jihozápadě Islandu. Leží v obci Hrunamannahreppur nedaleko obce Skeiða- og Gnúpverjahreppur. Jižně od obce leží kopec Miðfell, na jehož vrcholu se nachází malé jezero. V roce 2018 zde žilo 432 obyvatel. \n\nObyvatelé vesnice pracují především v průmyslu a službách, zejména v cestovním ruchu. Využití geotermální energie jim umožňuje pěstování zeleniny ve sklenících. \n"}
{"id": "247016", "url": "https://cs.wikipedia.org/wiki?curid=247016", "title": "Mrchožrout", "text": "Mrchožrout\n\nMrchožrout je označení pro živočišný druh, který se živí mrtvými živočichy, kteří sami uhynuli (neloví je nebo je nedokáže ulovit). Mrchožrouti se také živí na zbytcích potravy po predátorech.\n\nMrchožrouti patří mezi saprofágy a jim je nadřazený termín dekompozitor.\n\nS mrchožrouty bývá často asociována také hyena skvrnitá (\"Crocuta crocuta\"), ta ale mnohem častěji loví živou kořist a mršiny tvoří jen poměrně malou část jejího jídelníčku. Významným mrchožroutem je naproti tomu lev (\"Panthera leo\"). V některých oblastech Afriky tvoří mršiny i více než 60% jeho potravy. V naší přírodě je nejvýznamnějším mrchožroutem mezi obratlovci krkavec velký (\"Corvus corax\").\n\n"}
{"id": "247019", "url": "https://cs.wikipedia.org/wiki?curid=247019", "title": "Suðureyri", "text": "Suðureyri\n\nSuðureyri je vesnice na severozápadě Islandu. Leží v obci Ísafjarðarbær. Ve vesnici žije 307 obyvatel. Místní komunita byla dlouhá léta značně omezována okolními horami, které znemožňovaly přístup do jiných oblastí či obcí, navíc zde byly nerovné a značně nebezpečné silnice. I kvůli tomu byl vybudován 5 km dlouhý tunel, který Suðureyri propojuje s blízkou obcí Ísafjörður. Přestože se jedná hlavně o rybářskou vesnici, jsou sem pořádány i turistické zájezdy, které mají lidem umožnit zažití opravdového života na severu Atlantiku. Přestože se na evropské poměry jedná o malou vesnici, najdeme zde restauraci, hotel nebo také geotermální bazén.\n"}
{"id": "247021", "url": "https://cs.wikipedia.org/wiki?curid=247021", "title": "Stalker (hrad)", "text": "Stalker (hrad)\n\nSkotský hrad Stalker se nachází v oblasti Argyll a Bute v západní části země. Byl vystavěn cca v roce 1320 na přílivovém ostrůvku, který je v zálivu Loch Laich, součást většího Loch Linnhe. Natáčel se zde mimo jiné film Monty Pythonů - \"Monty Python a Svatý Grál\", nebo film \"Highlander\".\n\n"}
{"id": "247022", "url": "https://cs.wikipedia.org/wiki?curid=247022", "title": "Junkers W 34", "text": "Junkers W 34\n\nJunkers W 34 byl německý celokovový jednomotorový dopravní dolnoplošník používaný na střední tratě. Jednalo se o další vývoj typu Junkers F 13. Stroj byl současně vyráběn s řadovým kapalinou chlazeným motorem Junkers L5 o výkonu 206 kW jako model W 33 a s hvězdicovým vzduchem chlazeným motorem Gnome-Rhône Jupiter VI o maximálním výkonu 309 kW jako W 34. Obě varianty byly určeny především k přepravě nákladu, ale měly také prostor pro šest cestujících. Existovala i jeho plováková verze.\n\nPrvní prototyp Junkers W 33 (Werk-Nr.794, D-921) byl zalétán koncem roku 1926. První sériový kus (Werk-Nr.2500, D-1048) byl vyroben na začátku roku 1927. Vyráběly se varianty W 33b, c, d, f a h v celkovém počtu 199 kusů.\n\nPrvní prototyp Junkers W 34 (D-922), poháněný motorem Gnome-Rhône 9A (licenční britský motor Bristol Jupiter VI), vzlétl roku 1926. První sériový exemplář (Werk-Nr.2600) nosil imatrikulaci D-1119. Dalšími variantami byly W 34b, c, d, f, g a h. Sériové stroje poháněly různé typy motorů (Jupiter VI, Armstron Siddeley Panther, Bristol Mercury, Siemens Sh 20 a Pratt and Whitney Hornet) a byly exportovány do řady zemí. Hvězdicový vzduchem chlazený devítiválec BMW 132A o výkonu 485 kW s úzkým krytem a dvoulistou vrtulí měla poslední sériová verze typu Junkers W 34hi, která byla až do počátku druhé světové války nejrozšířenějším transportním letounem Luftwaffe spolu s verzí Junkers W 34hau poháněnou motorem Bramo 322 o výkonu 478 kW s velkým krytem a čtyřlistou vrtulí. Z přibližně 2000 sériových kusů W 34 byla přibližně polovina používána civilními uživateli.\n\nVýroba obou variant byla ukončena v roce 1934.\n\nLetoun Junkers W 33 byl ve 30. letech 20. století vybrán pro přelet z Evropy do Ameriky. Z prvního pokusu sešlo kvůli havárii W 33 při cvičném letu u Lipska. Pro druhý pokus připravila společnost Junkers dva stroje W 33L (D-1167 „Bremen“ a D-1197 „Europa“), oba s tříčlennými posádkami. Vzlétly 14. srpna 1927, avšak první letoun se musel vrátit pro bouři nad Atlantikem. Druhý havaroval u města Brémy. Pro třetí pokus Junkers upravil D-1167 zvětšením rozpětí na 18,35 m a instalací překomprimovaného řadového motoru Junkers L5 o výkonu 265 kW. Smíšená německo-irská posádka Hermann Köhl, James Fizmaurice a baron Günther von Hühnefeld vzlétla z irského Baldonnelu 12. dubna 1928. Po 36 hodinách přistála na malém ostrůvku Greenly Island mezi Labradorem a Novým Founlandem. Druhý stroj „Europa“ (D-1198) letěl v říjnu 1928 po etapách z Berlína do Tokia. Trať dlouhou 14 250 km zdolal za 90 hodin letového času. 10. září 1931 vzlétl z Lisabonu na přelet Atlantského oceánu do Kanady W 33 „Esa“ (D-2027). O den později byl nucen pro nedostatek paliva přistát u nového Foundlandu na moře, kde se díky prázdným nádržím udržel týden, než byl zachráněn lodí.\n\nNěkolik kusů W 34 používala německá Legie Condor ve Španělsku. Luftwaffe typ provozovala až do konce druhé světové války. Vedle jednotky KGr.z.b.V.4 sloužily tyto letouny v četných Fliegerführer-Transportstaffeln, nebo jako kurýrní např. u LG 1. V roli cvičných letadel byly zařazeny také u FFS B 1 ve Schweinfurtu, FFS A/B 2 v Luxeuil, FFS C 3 v Alt Lönewitz, FFS A/B 5 v Quakenbrücku, FFS A/B 11 v Schönewalde, FFS A/B 14 v Klagenfurtu, FFS A 32 v Pardubicích a FFS 33 v Praze.\nS jedním strojem Junkers W 34hi ulétli v srpnu 1944 slovenští letci do SSSR. Zachovalý letoun sloužil za války u 1. československé smíšené divize.\nV době Slovenského národního povstání operoval na letišti Tri Duby jeden Junkers W 34, se kterým povstalci podnikali průzkumné lety nad územím nepřítele.\nPo ukončení druhého světového konfliktu byly Junkersy W-34, které zůstaly na území Československa jako válečná kořist, přeznačeny jako D-43 a sloužily do roku 1950.\nJeden z asi posledních W 34 byl vyřazen v Kanadě v roce 1962.\n\n\n\n\n"}
{"id": "247026", "url": "https://cs.wikipedia.org/wiki?curid=247026", "title": "Marvin (paranoidní android)", "text": "Marvin (paranoidní android)\n\nMarvin, paranoidní android je smyšlená postava robota v pentalogii jménem Stopařův průvodce po galaxii britského spisovatele Douglase Adamse.\n\nMarvin je prototyp robota \"Opravdová lidská osobnost\" firmy \"Sirius Cybernetics Corporation\", speciálně vyrobeného pro vesmírnou loď Srdce ze zlata poháněnou nepravděpodobnostním pohonem. Jeho depresivní a znuděná nálada je způsobena nevyvážeností úkolů, kterými jsou většinou vynášení odpadků nebo parkování aut, a velikosti mozku, který je velký jako planeta a je tudíž padesát tisíckrát inteligentnější než člověk. Například, když je zajat krikitskými roboty, jeho funkce je změněna na centrální bojový počítač, který má řešit jejich válečnou strategii. Marvin, krom ovládání krikitských robotů (kteří od té doby trpí ze záhadných důvodů depresemi) mimochodem vyřeší všechny hlavní matematické, psychické (ne své), chemické, biologické, sociální, filozofické, etymologické, meteorologické a psychologické problémy vesmíru třikrát. Dále také složí několik ukolébavek, např.: \"Jak nesnáším noc\".\n\nV knize je poprvé popsán takto: \"V jednom koutě zhrouceně seděl robot. Zářivě lesklá kovová hlava mu bezvládně visela mezi zářivě lesklými kovovými koleny. I on zářil novotou, ale přestože byl tak nádherně zkonstruován a vyleštěn, z nějakého neznámého důvodu vypadal, jako by jednotlivé části jeho v podstatě humanoidního těla do sebe úplně přesně nezapadaly\".\n\nV prvotních rozhlasových dílech seriálu Marvin nesl jméno Marshall, jak říká Adams, podle Andrewa Marshalla, dalšího spisovatele komedií. Aby nevznikaly řeči, a také kvůli určitým problémům s výslovností v rádiu, bylo toto jméno změněno na \"Marvin\".\n\nMarvin, i přes přídomek, který má za jménem, nejeví žádné známky paranoie. Tuto přezdívku mu přidal, až Zafod Bíblbrox. Naproti tomu Trillian mu, poněkud přesněji říkala maniodepresivní robot. Ve skutečnosti Marvin projevoval příznaky stoicismu, když bez jakýchkoli okolků čekal na své zaměstnavatele.\n\nVzhledem k častému čekání Marvin dosáhne úctyhodného věku a na konci svého života je 37 krát starší než vesmír. Na konci čtvrtého dílu Stopařova průvodce po Galaxii jeho oči vyhasnou a on zemře smířen se světem po přečtení Božského ohnivého znamení pro všecko tvorstvo: \"Omlouváme se za způsobené těžkosti\".\n"}
{"id": "247032", "url": "https://cs.wikipedia.org/wiki?curid=247032", "title": "Yvetta Simonová", "text": "Yvetta Simonová\n\nYvetta Simonová, rozená Roubalová, (* 4. listopadu 1928 Český Brod) je česká zpěvačka. Jedná se o stálici české populární hudby, která začala nejprve zpívat jako operetní a muzikálová zpěvačka v bratislavské operetě a posléze i v Hudebním divadle v Karlíně. Teprve později se z ní stala zpěvačka populárních písní.\n\nPochází z dobře situované úřednické rodiny. Jako dítě se věnovala baletu a hře na klavír. Po vystudování obchodní školy studovala soukromě hudbu a zpěv. Svoji uměleckou dráhu zahájila jako operetní a muzikálová zpěvačka v Bratislavě. Poprvé se provdala za manažera Lucerny Františka Spurného. Příjmení \"Spurná\" jí na \"Simonová\" změnil Jan Werich. Jejími dalšími životními partnery byli hudební skladatel Jaromír Vomáčka a dirigent Karel Vlach. Později začala spolupracovat s tanečními orchestry Zdeňka Bartáka a J. Procházky. Od roku 1958 spolupracuje s Orchestrem Karla Vlacha coby jeho hlavní pěvecká hvězda. Za svůj život nazpívala přes 500 písní, celou řadu z nich pak se svým dlouholetým kolegou zpěvákem Milanem Chladilem. V 60. letech 20. století zaznamenala značnou popularitu, umísťovala se na předních příčkách čtenářské ankety Zlatý slavík, kde byla na druhém místě v žebříčku popularity v letech 1962, 1964 a 1965. V té době také natočila velké množství dodnes známých písní, vystupovala velmi často v rozhlase i v televizi. Nazpívala i dvě písně do českého filmu \"Limonádový Joe aneb Koňská opera\". Je stále umělecky aktivní a doposud veřejně vystupuje.\n\nV roce 2010 obdržela dodatečně Českého slavíka za rok 1962, kdy v tehdy ještě nedělené kategorii zpěváků a zpěvaček skončila druhá za W. Matuškou. Od roku 1984 je držitelkou titulu zasloužilá umělkyně za vynikající zásluhy o československou populární hudbu. Dne 28. října 2017 převzala z rukou českého prezidenta Miloše Zemana medaili Za zásluhy. \n\n\n\n\n\n\n\n\n"}
{"id": "247035", "url": "https://cs.wikipedia.org/wiki?curid=247035", "title": "Průkaz mimořádných výhod", "text": "Průkaz mimořádných výhod\n\nPrůkaz mimořádných výhod je průkaz obdélníkového tvaru vydávaný osobám těžce postiženým (průkaz TP), osobám zvlášť těžce postiženým (průkaz ZTP) a osobám zvlášť těžce postiženým s průvodcem (průkaz ZTP/P). Občanům s těžkým tělesným, smyslovým nebo mentálním postižením, které podstatně omezuje jejich pohybovou nebo orientační schopnost, se poskytují podle druhu a stupně postižení mimořádné výhody, zejména v dopravě nebo při potřebě průvodce.\n\n\n\n\n\n\n\n"}
{"id": "247036", "url": "https://cs.wikipedia.org/wiki?curid=247036", "title": "Stupeň Baumé", "text": "Stupeň Baumé\n\nStupeň Baumé (°Bé) je měrná jednotka k určování hustoty kapalin podle zastaralého systému vyvinutého na konci 18. století Francouzem Antoine Baumé. Systém vychází z toho, že voda má 0 °Bé a kyselina sírová s koncentrací 98 % má 66 °Bé.\n\nMěření hustoty na stupně Baumé se dosud běžně používá např. při zušlechťování textilií. K přepočtu \"°Bé\" na \"kg/m³\" slouží několik rozdílných vzorců, v Evropě je nejběžnější formule: \n\nkg / m³ = formula_1 × 1000,\n\npodle které například roztok hydroxidu sodného se 28 °Bé má hustotu\n\nformula_2 × 1000 = 1241 kg / m³\n\n"}
{"id": "247039", "url": "https://cs.wikipedia.org/wiki?curid=247039", "title": "Wolfgang Winkler (sáňkař)", "text": "Wolfgang Winkler (sáňkař)\n\nWolfgang Winkler (* 21. října 1940) je bývalý západoněmecký sáňkař, který závodil v druhé polovině 60. let. Získal bronzovou medaili ve dvojsaních mužů spolu s Fritzem Nachmannem na zimních olympijských hrách roku 1968 v Grenoblu.\n\n"}
{"id": "247040", "url": "https://cs.wikipedia.org/wiki?curid=247040", "title": "Wolfgang Winkler", "text": "Wolfgang Winkler\n\nJméno Wolfgang Winkler nosilo nebo nosí více osobností:\n"}
{"id": "247043", "url": "https://cs.wikipedia.org/wiki?curid=247043", "title": "Viola (jméno)", "text": "Viola (jméno)\n\nViola je ženské křestní jméno latinského původu. Vykládá se jako „fialka“. Podle českého kalendáře má svátek 25. května. Další variantou jména je Violeta.\n\n\n\n"}
{"id": "247048", "url": "https://cs.wikipedia.org/wiki?curid=247048", "title": "Winkler (příjmení)", "text": "Winkler (příjmení)\n\nWinkler je německé příjmení. Nosily ho následující osobnosti:\n\n\n\n"}
{"id": "247052", "url": "https://cs.wikipedia.org/wiki?curid=247052", "title": "Sáva (jméno)", "text": "Sáva (jméno)\n\nSáva je mužské křestní jméno hebrejského původu. Vykládá se jako „děd, stařec“. Další variantou jména je Sába.\n\nPodle českého kalendáře má svátek 14. listopadu.\n\n\n"}
{"id": "247053", "url": "https://cs.wikipedia.org/wiki?curid=247053", "title": "Harmonika", "text": "Harmonika\n\nHarmonika je malý ruční hudební nástroj, na který hudebník hraje ústy foukáním nebo i zpětným nasáváním vzduchu.\nHráč na foukací harmoniku obvykle drží nástroj jednou rukou či oběma rukama u úst. Může ji mít připevněnu i na speciálním držáku zavěšeném na krku či na hlavě tak, aby měl volné ruce a mohl hrát rukou na jiný hudební nástroj (obvykle se jedná o hru na kytaru). Vzduch proudící skrz nástroj pak rozkmitává malé plechové jazýčky (naladěné z výroby na příslušnou výšku tónu) umístěné uvnitř nástroje. Každý otvor má dva jazýčky, jeden kmitající pro foukání (tzv. tóny foukané) a druhý při vdechování (tahané). Kmitající plechové jazýčky pak vydávají onen dosti charakteristický zvuk tohoto malého hudebního nástroje. Jeho použití v praxi leží zejména v blues a country hudbě, folku a v jazzu, v menší míře i v pop‑music. V prostředí vážné artificiální hudby se prakticky vůbec nepoužívá, jedná se o lidový hudební nástroj. Foukací harmonika patří stejně jako tahací harmonika neboli akordeon mezi aerofony.\n\nHarmoniky se primárně dělí podle rozmístění dostupných tónů.\n\nTento typ se velmi využívá v např. bluesové hudbě. Jako základ má k dispozici Diatonickou stupnici v prostřední části. V spodní části pak jsou mezi tóny různě velké rozestupy. Tato zvláštnost je jednak kvůli akordům (libovolné tři sousedící tóny při vyfukování tvoří stejný akord dle ladění dané harmoniky), tak pro techniku zvanou ohýbání. Při tomto stylu hry dojde k rozkmitání obou jazýčků v daném otvoru najednou a výsledný tón je pak někde mezi. Jak přesně vysoko bude, může hráč ovlivňovat a hrát tak i tóny, které jsou mimo standardní chromatickou stupnici. Díky čemuž je možné docílit zvuků typických právě pro diatonickou harmoniku. Obzvláště pak na druhém a třetím otvoru, kde jsou jazýčky od sebe vzdálené o tři, resp. čtyři půltóny.\n\nProtože však bez velmi pokročilých technik není možné zahrát všechny tóny, standardně se diatonické harmoniky prodávají ve všech ladění pro durové stupnice. Méně často pak i pro mollové. Existují také různé další variace, aby umožnili hráčům hrát nějaký konkrétní akord, či tón.\n\nNa rozdíl od diatonických mají chromatické dostupné všechny tóny. Toho je často dosaženo posuvným registrem, po jehož stisknutí se všechny tóny posunou o půltónu nahoru.\n\n\n\n\n\n"}
{"id": "247057", "url": "https://cs.wikipedia.org/wiki?curid=247057", "title": "Vladivoj (jméno)", "text": "Vladivoj (jméno)\n\nVladivoj je mužské křestní jméno českého původu. Vykládá se jako „vládce, velitel voje, vojska“.\n\nPodle staršího kalendáře má svátek 3. března.\n\n\n"}
{"id": "247062", "url": "https://cs.wikipedia.org/wiki?curid=247062", "title": "Srní hora", "text": "Srní hora\n\nSrní hora je zalesněná znělcová kupa o nadmořské výšce 657 m v Klíčské hornatině Lužických hor, na severu České republiky v okrese Děčín, katastru obce Kytlice, asi 1 km na jihozápad od nádraží Jedlová. Pravidelně utvářená kupa je charakteristická pro území mezi Hraničním rybníkem, Velkou Tisovou a Jedlovskými rybníky. Vrchol je díky lesu zcela bez výhledu.\n\n"}
{"id": "247064", "url": "https://cs.wikipedia.org/wiki?curid=247064", "title": "Arado Ar 66", "text": "Arado Ar 66\n\nArado Ar 66 byl německý jednomotorový dvoumístný dvouplošný školní letoun s pevným podvozkem.\n\nPrvní prototyp Ar 66a vzlétl roku 1932, poháněný osmiválcovým kapalinou chlazeným řadovým invertním motorem Argus As 10 C o maximálním výkonu 176 kW.\n\nDruhý prototyp se stejnou pohonnou jednotkou a dvěma dřevěnými plováky namísto kolového podvozku nesl označení Ar 66b. V roce 1933 bylo vyrobeno celkem 10 exemplářů sériových Ar 66 B, nesloužily však v žádné jednotce námořního letectva.\n\nTřetí prototyp Ar 66c s kolovým podvozkem byl od roku 1933 sériově vyráběn jako Arado Ar 66 C.\n\nStroje Ar 66 C se staly jedním z nejrozšířenějších školních strojů Luftwaffe, které byly používány až do konce II. světové války. Zařazeny byly u leteckých škol FFS A/B 4 v Praze-Kbelích, FFS A/B 11 v Schönwalde, FFS A/B 23 v Kaufbeurenu a FFS A/B 116 v Göppingenu.\n\nPo vzniku Störkampfstaffeln v Luftwaffe začaly Ar 66 C plnit úlohu nočních bombardovacích letounů, po vzoru sovětských jednotek vybavených letouny Polikarpov Po-2 nebo Polikarpov R-5. Přestavby se uskutečňovaly v leteckých dílnách na letišti v Německém Brodě. Dne 7. října 1943 byly letky lehkých nočních bombardérů přejmenovány na Nachtschlachtgruppen. „Céčka“ pak operovala v 1., 2. a 4./NSGr.2, NSGr.3, 2./NSGr.4 a NSGr.5 v SSSR, NSGr.8 ve Finsku a 3./NSGr.11 a NSGr.12 v Litvě.\n\nÚdaje platí pro Ar 66 C\n\n\n\n"}
{"id": "247069", "url": "https://cs.wikipedia.org/wiki?curid=247069", "title": "Arado Ar 396", "text": "Arado Ar 396\n\nArado Ar 396 byl německý dvoumístný dolnoplošný cvičný letoun se zatahovacím podvozkem, který měl být náhradou za starší typ Arado Ar 96. \n\nV roce 1943 zahájilo Reichsluftfahrtministerium program úspor hliníkových slitin, barevných kovů a kvalitních ocelí v letecké výrobě, zejména u nebojových typů. V rámci úspor těchto materiálů měl být školní Ar 96 nahrazen novým strojem, produkovaným z nedeficitního dřeva a běžné oceli.\n\nSpolečnost Arado přesunula vývoj nového typu Ar 396 ke společnosti Société Industrielle pour l'Aeronautique v okupované Francii. Němečtí a francouzští konstruktéři zde navrhli jednoduchý letoun dřevěné konstrukce, pouze střední kabinová část trupu byla navržena jako příhrada z ocelových trubek potažená tenkým ocelovým plechem. Ocelové trubky byly také v nosnících křídla. Za pohon byl vybrán vzduchem chlazený řadový invertní dvanáctiválec Argus As 411 TA-1 o výkonu 426 kW s dvoulistou automaticky stavitelnou vrtulí.\n\nLetecký výrobce SIPA měl postavit tři prototypy Ar 396 a 25 sériových strojů ověřovací série.\n\nSpolečnost SIPA postavila pouze tři prototypy Ar 396 V1 až V3 (Werk-Nr.460041-460043), z důvodu spojenecké invaze v Normandii v červnu 1944 byla výkresová dokumentace, přípravky a dva postavené letouny přemístěny do Protektorátu Čechy a Morava. Zde bylo firmou Letov vyrobeno 10 letounů (Werk- Nr.46001-460010), z nichž první byl zalétán 24. listopadu 1944. Společnost Avia do května 1945 vyrobila 46 kusů. Po ukončení války byla výroba v Československu zastavena.\n\nPo osvobození Francie bylo rozhodnuto pokračovat v produkci Ar 396 v podniku SIPA, přičemž zde zanechaný třetí prototyp byl přeznačen na SIPA S.10-01. Rovněž výrobce motorů Argus As 411, letecké oddělení automobilky Renault, pokračovalo v jejich produkci pod novým označením Renault 12S-00. Zálet prvního stroje S.10 z osmadvaceti celkově vyrobených letounů s původními agregáty Argus byl proveden 29. prosince 1944. Výroba ve Francii pokračovala 50 kusy upraveného S.11 již s pohonnými jednotkami Renault a třílistou stavitelnou vrtulí Ratier. Dále vzniklo 54 exemplářů modifikované varianty S.111 s překryty kabiny odsuvnými místo odklopných.\n\nV roce 1950 byla v závodě SIPA zahájena rekonstrukce S.111 na celokovový typ S.12 se zvětšeným směrovým kormidlem a palivovými nádržemi. Upravena byla také křidélka a vztlakové klapky. Prototyp s vylepšeným motorem SNECMA 12S-02 o výkonu 441 kW poprvé vzlétl 18. května 1951. Do roku 1953 vzniklo 50 sériových strojů.\n\nV roce 1953 byla zalétána nová varianta S.121 s možností nosit výzbroj na podkřídelních závěsnících případně kulomety v křídle. Francouzské letectvo převzalo celkem 58 kusů. Na bojové pak byly přestavovány i starší verze, čímž vznikly subvarianty S.111A s kovovými ocasními plochami a křídlem a S.12B.\n\nStroje S.10, S.11, S.111 a S.12 létaly v pilotních školách francouzského letectva a námořnictva. Celokovové S.12 a S.121 vydžely ve službě do poloviny 60. let 20. století.\n\nOzbrojené varianty S.111A, S.12B a S.121 se uplatnily jako lehké bitevní letouny ve válce v severní Africe. Výzbroj tvořila dvojice kulometů MAC 34/39 ráže 7,5 mm se zásobou po 600 nábojích, se čtyřmi vypouštěcími závěsy Type 14 pro čtyři protizemní neřízené rakety Matra T.10 a se dvěma pumami po 50 kg na závěsech Schloss. Ty mohly být nahrazeny pouzdry se čtyřmi pumičkami po 10 kg proti živé síle. Instalovány byly radiostanice HF SCR 300 a zrcadlové reflexní zaměřovače SFOM.\n\nÚdaje platí pro Ar 396\n\n\n"}
{"id": "247072", "url": "https://cs.wikipedia.org/wiki?curid=247072", "title": "Gotha Go 145", "text": "Gotha Go 145\n\nGotha Go 145 byl německý cvičný jednomotorový dvoumístný dvouplošník z poloviny 30. let 20. století. Jednalo se o letoun smíšené konstrukce potažený plátnem, který byl prvním letadlem podniku GFW po znovuzavedení letecké výroby 2. října 1933.\n\nPrvní prototyp Go 145 V1 vzlétl v únoru roku 1934 a ještě téhož roku se začal sériově vyrábět. Jeho obliba byla velká nejen u německých pilotů, ale i v zahraničí. Licenčně se proto začal vyrábět v tuzemských firmách Ago, Focke-Wulf a Bayerische Flugzeugwerke, ve Španělsku jako CASA 1145-L a v Turecku u firmy THK.\n\nVerze Go 145 A se vyráběla pro vojenský letecký výcvik. Do výzbroje Luftwaffe byla zařazena v roce 1935.\n\nTyp Go 145 B z roku 1935, určený pro civilní zákazníky, byl vybaven zakrytou kabinou a kapotovanými koly podvozku. V sérii se nestavěl.\n\nVerze Go 145 C se používala pro střelecký a pozorovatelský výcvik. Byla vyzbrojena pohyblivým kulometem MG 15 ráže 7,9 mm, měla zaměřovač a pumové závěsníky pro dvě pumy SD-50.\n\nJeden letoun Go 145 A se v roce 1934 zkoušel s řadovým šestiválcem Argus As 17A o 165 kW, který se však sériově nevyráběl. Stejný letoun v roce 1940 sloužil jako zkušebna pulsačního motoru Argus As 014 pro letounové střely Fieseler Fi 103.\n\nŠkolními jednotkami používajícími stroje Go 145 byly letecké školy FFS A/B 4 v Praze, FFS A/B 23 v Kaufbeurenu, FFS A/B 41 ve Frankfurtu nad Odrou, FFS A/B 72 v Detmoldu a FFS A/B 116 v Göttingenu.\n\nZa druhé světové války byly tyto letouny od prosince 1942 používány jako noční lehké bombardéry např. u jednotek 1. a 2./NSGr. 1, NSGr. 2, 1./NSGr. 3 a NSGr. 6, které velel nositel Rytířského kříže major Rupert Frost. Od února 1944 byly Go 145 dodány také NSGr. 5 vedené majorem Böllnerem, která operovala na jižním úseku východní fronty. V rámci nočních bitevních skupin byly Go 145 nasazovány proti sovětským vojskům až do konce války.\n\nStroje Go 145 zůstaly po ukončení bojů v poválečném Československu, kde sloužily pod označením C-15.\n\n\n\n"}
{"id": "247073", "url": "https://cs.wikipedia.org/wiki?curid=247073", "title": "Ján Roháč", "text": "Ján Roháč\n\nJán Roháč (pravděpodobně * 18. června 1932 Nitrianske Pravno u Prievidze, Slovensko – 5. října 1980 Praha) byl československý divadelní, filmový, televizní a hudební režisér.\n\nPo maturitě na gymnáziu absolvoval Divadelní fakultu Akademie múzických umění v Praze a již během studií tíhnul k režii estrádních a zábavních pořadů.\n\nZpočátku působil v Divadle estrády a satiry (což je pozdější Divadlo ABC). Působil i v divadle v Pardubicích, dále pak na několika pražských scénách, zejména v Divadle ABC, ve varietním music-hallu Alhambra, v Laterně magice a zejména v Divadle Semafor. Jeho osobité divadelní režie velmi přispěly k rozvoji a popularitě této vedoucí scény divadel malých forem na počátku 60. let 20. století. Spolupracoval zde s oběma tvůrčími skupinami, se skupinou Jiří Suchý–Jiří Šlitr i Miloslav Šimek–Jiří Grossmann. Svůj smysl pro tento žánr uplatnil také jako filmový režisér (spolu s Vladimírem Svitáčkem) hudebního filmu \"Kdyby tisíc klarinetů\" z roku 1964, ve kterém vystupovala celá řada tehdejších hvězd populární hudby (např. Eva Pilarová, Karel Gott, tehdy začínající Naďa Urbánková a mnozí další). Známá je i jeho dlouholetá spolupráce s Miroslavem Horníčkem.\n\nVýznamná byla i jeho dlouholetá práce pro Československou televizi, kde od roku 1968 režíroval celou řadu pořadů, hudebních seriálů i jednotlivých hudebně-zábavních filmů. Podílel se i na natáčení filmových písniček (což byla tehdejší obdoba dnešních videoklipů). Ján Roháč je dodnes považován za zakladatelskou osobnost moderní československé divadelní a televizní zábavy v České i ve Slovenské republice (moderní československá audiovizuální zábava). Spoluzakládal legendární Laternu magiku, podílel se na programu neméně slavného Kinoautomatu na světové výstavě EXPO'67 v kanadském Montrealu, pomáhal vytvořit tvář Divadla Semafor přímo v divadle i v záznamech jeho představení pro Československou televizi.\n\nJeho manželkou byla zpěvačka Zuzana Burianová, členka souboru Divadla Semafor.\n\n\n\n\nÚdaje o datu jeho narození se v různých zdrojích dost podstatně liší, některé zdroje uvádí datum 29. 2.1932 (což byl tzv. „přestupný“ den) jiné zdroje pak uvádí datum 1. 6.1932 nebo 18. 6.1932.\n\n"}
{"id": "247074", "url": "https://cs.wikipedia.org/wiki?curid=247074", "title": "Národní park Yoho", "text": "Národní park Yoho\n\nNárodní park Yoho, jehož název pochází z jazyku kmene Cree a znamená úctu nebo také bázeň, se nachází na západní straně kanadských Skalnatých hor v provincii Britská Kolumbie. Na východě hraničí s národním parkem Banff. Hranici mezi parky tvoří hranice mezi provinciemi Britská Kolumbie a Alberta. Na jihu pak sousedí s národním parkem Kootenay. Společně se třemi provincionálními parky, Hamber, Mount Assiniboine a Mount Robson a národními parky Kootenay, Banff a Jasper tvoří Světové přírodní dědictví parků kanadských Skalnatých hor, za které byly prohlášeny organizací UNESCO v roce 1984.\n\nNárodní park Yoho byl založen v roce 1886 a je společně s Národním parkem Glacier, který byl založen ve stejný den, druhým nejstarším národním parkem v Kanadě. Rozvoj oblasti je neodmyslitelně spojen s Canadian Pacific Railway, železnicí, která protíná Kanadu od západního pobřeží k východnímu. Právě na území parku protíná železnice své nejvyšší místo – průsmyk Kicking Horse Pass, který se nachází ve výšce 1627 metrů. Než se vlak do takové výšky dostal, musel překonat obrovské stoupání zvané Field Hill, které dosahovalo až 4,5 %, a bylo tak nejprudším stoupáním na hlavní železniční trase v Severní Americe. Tento úsek byl dostavěn v roce 1884. V roce 1909 se pak vedení železnice po několika nehodách rozhodlo postavit místo přímé trasy tunely ve tvaru spirály, které dokázaly rozmělnit stoupání na přijatelných 2,2 %. V roce 1962 průsmyk Kicking Horse Pass a i celý park proťala také Transkanadská dálnice.\nJe městečko o zhruba 300 obyvatelích nacházející se na železnici v údolí řeky Kicking Horse. Bylo vybudováno při stavbě železnice v roce 1884 a dostalo název po americkém podnikateli Cyrusi West Fieldovi, který se zasloužil o první telegrafní spojení mezi Evropou a Amerikou a který město před tím navštívil ve speciálním vlaku. Původně měl Field úlohu stanice pro lokomotivy, které pomáhaly při překonávání velkého stoupání do průsmyku Kicking Horse Pass, dnes je to centrum celého parku, kde se nachází návštěvnické centrum a několik hotýlků a hostelů.\n\nV parku se nachází 28 vrcholů vyšších než 3000 metrů a 400 km turistických stezek. Pravděpodobně největší atrakcí parku jsou vodopády Takakkaw (název opět pochází z jazyku Cree a znamená „je to nádherné“), které jsou se svojí celkovou výškou 384 metrů (samotný volný pád má 254 m) druhými nejvyššími v Kanadě. Menší, ale o to mohutnější jsou vodopády Wapta, které se nacházejí na řece Kicking Horse. Na výšku mají 30 metrů, ale na šířku 152 m, takže připomínají Niagarské vodopády. Vyhlášenými jsou také jezera Emerald a O'Hara, přičemž to druhé je dostupné pouze pěšky nebo autobusovou dopravou. Kousek od jezera Emerald se nachází Přírodní most, kde si řeka našla cestu skrz stěnu. V parku se nalézá několik ledovců, z nichž nejznámějším je pravděpodobně Yoho Glacier. Atrakcí je i samotná železnice a to především její spirálovité tunely.\n\n"}
{"id": "247075", "url": "https://cs.wikipedia.org/wiki?curid=247075", "title": "Ptačinec (Lužické hory)", "text": "Ptačinec (Lužické hory)\n\nPtačinec ( Vogelherd) je nevýrazné návrší o nadmořské výšce 660 metrů v mělkém sedle na severním okraji Pěnkavčího vrchu, asi 2,5 km východně od hradu Tolštejn, 3 km jižně od Dolního Podluží.\n\nNázev má podle činnosti dávných čižbařů. Asi 150 metrů na západ Ptačince se státní hranice s Německem, přicházející z východu od Luže, lomí pravoúhle k severu a začíná tu tvořit Šluknovský výběžek. Hlavní hraniční mezník je na skalce zvané Trojhran o nadmořské výšce 673 metrů, na níž jsou i staré záznamy, značky a data. Stýkaly se zde hranice panství Rumburk, Zákupy a Žitava. Ze Stožeckého sedla přes Pěnkavčí vrch sem sestupuje hranice mezi Ústeckým krajem a Libereckým krajem. Při západní straně této administrativní hranice je vedena modře značená turistická trasa pro pěší turisty, která končí u Trojhranu, kde prochází Evropská dálková trasa E3. Rozcestník je na katastru obce Dolní Podluží.\n\nPřes Ptačinec též vede hlavní evropské rozvodí mezi Baltským mořem a Severním mořem.\n\nV geomorfologickém členění patří jako sousední Pěnkavčí vrch pod Lužický hřbet (IVA-2A), jeho okrsek Jedlovský hřbet (IVA-2A-a).\n\n"}
{"id": "247077", "url": "https://cs.wikipedia.org/wiki?curid=247077", "title": "Konflikt v Dárfúru", "text": "Konflikt v Dárfúru\n\nKonflikt v Dárfúru je velký ozbrojený konflikt na území Súdánu. Začal v únoru 2003, když Súdánská osvobozenecká armáda (SLA) a Hnutí pro rovnost a spravedlnost (JEM) zaútočily na vládní pozice v hlavním městě Chartúmu. To se stalo roznětkou k rozpoutání války. Súdánský prezident Umar al-Bašír se rozhodl použít jako zbraň nevládní militantní skupinu Džandžavíd. S poměrně primitivním vybavením (pohybují se na koních), ale nevídanou krutostí útočí na dárfúrská města a vesnice, ty následně vypalují, v lepším případě pouze rabují. Súdánská armáda přispívá leteckými útoky pod záminkou „ochránění“ obyvatel před rebely ze SLA a JEM.\n\nNa konci roku 2005 byl do konfliktu zatažen i sousední Čad, poté, co čadští rebelové (údajně podporovaní Súdánem a se základnami v Súdánu) napadli město Adré (poblíž hranic se Súdánem). Pravděpodobně to mělo souvislost s uprchlickými tábory na území Čadu, čítajícími asi 200 000 lidí z Dárfúru. Situace se začala jevit nadějnější v roce 2006, kdy začala série jednání mezi vůdci rebelů a súdánskou vládou. Valného výsledku ale dosaženo nebylo.\n\nDne 31. srpna Rada bezpečnosti OSN schválila rezoluci č. 1706, která přislíbila vyslání 26000 vojáků pod názvem UNAMID, kteří se měli postarat o nastolení míru, zamezení porušování lidských práv a pomoci tak nedostatečně vybaveným a málo početným vojákům Africké unie. Súdánská vláda byla proti tomuto rozhodnutí a hned druhý den po vstupu vojska mírových smluv započala ofenzivní útok na Dárfúr. Uvedení rezoluce v platnost dlouhodobě blokovala Čína, která se obávala zpřetrhání ekonomických vztahů se Súdánem.\n\nV březnu 2007 mise OSN obvinila súdánskou vládu za hrubé porušování lidských práv v Dárfúru, a vyzvala k realizaci naléhavých mezinárodních opatření k ochraně civilistů v oblasti. Britská stanice BBC přinesla 13. července 2008 důkazy, že čínská vláda dodala zbraně súdánské vládě, ačkoli to zakazuje zbrojní embargo OSN, které zavedla Rada bezpečnosti OSN v květnu 2005.\n\n14. července 2008 žalobce u Mezinárodního trestního soudu (ICC) podal deset obvinění z válečných zločinů proti súdánskému prezidentu Umaru al-Bašírovi. Obvinění zahrnovala tři obvinění z genocidy, pět zločinů proti lidskosti a dvě vraždy. Prokurátoři Mezinárodního trestního soudu tvrdí, že prezident al-Bašír měl v plánu vyhubit tři významné kmenové skupiny v Dárfúru kvůli jejich etnické příslušnosti. Dne 4. března 2009 ICC vydal na prezidenta al-Bašíra zatykač.\n\nV únoru 2009 v Dárfúru se UNAMID pokusily přesvědčit povstaleckou skupinu Hnutí za spravedlnost a rovnost (JEM) a súdánskou vládu podepsat mírovou dohodu. Tato mírová dohoda však nenabyla platnosti.\n\nVe dnech 11. až 13. dubna 2010 proběhly v Súdánu volby do parlamentu i volba prezidenta. Opět se ukázalo, že situace v zemi není stále ujasněná a tyto volby, kde měl minulý i nynější prezident al-Bašír jasnou pozici, nešlo v žádném případě považovat za demokratické a regulérní. Prezidentem se tak stal muž, na kterého je za genocidu spáchanou v Dárfúru vypsán již delší dobu zatykač Mezinárodního trestního soudu. Volby se kvůli protestům ze strany opozice opět protáhly a neobešly se bez vojenských potyček a násilností.\n\nJedna ze dvou největších rebelských a povstaleckých organizací působící v Dárfúru. Súdánské osvobozenecké hnutí/armáda byla založena v roce 2003 pod názvem Dárfúrská osvobozenecká fronta (DFL) a byla separatistickým hnutím, které požadovalo samostatnost Dárfúru. Vznikla propojením dvou povstaleckých složek: SLM a SLA. Značné zastoupení zde mají členové kmene Fúrů, Masalité a kmen Zaghawa. Jsou zaměřeni proti arabské vládě.\n\nHnutí za spravedlnost a rovnost vzniklo v roce 1989 v důsledku státního převratu, při které se projevila ideologie Hassana al-Turábího, vůdce Národní islámské fronty. Ten přislíbil nearabským muslimským kmenům participaci na politické moci. Do roku 2000 byl velkým spojencem súdánského prezidenta al-Bašíra, se kterým se však po volbách znesvářil a dnes jsou největšími oponenty v zemi. Členy jsou hlavně příslušníci kmene Zaghawa, kteří jsou podle některých informací podporováni i sousedním Čadem. Vůdcem hnutí je bývalý ministr vlády chalífa Ibrahim Muhammad. Chtějí nastolení stejných podmínek pro všechny obyvatele Dárfúru. Poukazují na to, že oblasti jako Dárfúr jsou marginalizovány a některé skupiny obyvatel diskriminovány na úkor 5% menšiny vládnoucích. Chtějí proto jednotný federativní Súdánský stát bez diskriminace a s rovnými pravidly pro všechny.V roce 2004 se hnutí rozdělilo na dvě frakce, avšak pořád je významné na politické scéně.\n\nOba tito vnitřní aktéři dokáží spolupracovat proti vládě a milicím Džandžavíd, avšak v poslední době dochází i ke konfliktům mezi oběma organizacemi z důvodu značně odlišných cílů a programů.\n\nTyto milice (volně přeloženo jako ozbrojení muži na koních či velbloudech) jsou následovníky arabského kmene Baggarů. Súdánská vláda je postavila do boje proti dvěma výše zmiňovaným povstaleckým hnutím. Mylně se považují za arabské vojsko. Mnoho z jejich členů jsou Afričané černošského původu a mnoho Arabů se od jejich činnosti naopak distancuje. Jejich činy jsou kryty vládou a nejsou potrestány, a vláda Súdánu nikdy přímo nepřiznala, že by oficiálně s touto organizací kooperovala.\n\nJe nejvýznamnějším mezinárodním aktérem konfliktu. Avšak může k svobodnému a nebráněnému rozhodnutí použít vojenské síly pro obranu civilistů. V roce 2004 bylo schváleno vyslání hybridní mise OSN a Africké unie (UNAMID) do místa konfliktu v Dárfúru.\n\nJe nástupcem bývalé Organizace africké jednoty a výsledkem pokračujících snah o integraci afrických států. Své sídlo má v etiopské Addis Abebě. Idea Africké unie byla představena poprvé v Libyi v roce 1999. Ve spojení s Dárfúrem se snaží, aby byla zachována jeho suverenita a teritoriální integrita. Jednou z podmínek této organizace je, že konflikty a spory musí být řešeny vždy mírovou cestou.\n\nMezi další aktéry konfliktu patří: Evropská unie, která podporuje z velké části Africkou unii (např. v podobě mise AMIS). Významným aktérem jsou i Spojené státy americké. USA například prosadily zákon na uvalení sankcí na osoby páchající násilnosti a porušující lidská práva. Aktérem přiklánějícím se k opačné straně je Čína, která podporuje súdánskou vládu. Ta ji na oplátku umožňuje mít monopol v zemi na těžbu ropy. Čína pašuje do Súdánu zbraně i přes to, že je na Súdán uvaleno embargo. Dalším problémem je, že Čína je stále členem OSN, a tak se může podílet na zrušení uvaleného embarga a dalších sankcí na tuto zemi. Avšak i Čína začíná v posledních letech veřejně kritizovat nepřístupnost súdánské vlády ohledně domluvy, řešení problémů a uzavření míru mezi znesvářenými stranami.\n\nVýzvu k ukončení konfliktu vydala na podzim 2007 konference Forum 2000.\n\n"}
{"id": "247078", "url": "https://cs.wikipedia.org/wiki?curid=247078", "title": "Heinkel He 72", "text": "Heinkel He 72\n\nHeinkel He 72 Kadett byl německý cvičný dvoumístný dvouplošník smíšené konstrukce s plátěným potahem z počátku 30. let 20. století.\n\nPrvní prototyp He 72A (imatrikulace D-2574) (také He 72 V1) vzlétl v létě 1933. Poháněn byl vzduchem chlazeným invertním čtyřválcem Argus As 8B o výkonu 103 kW s dvoulistou dřevěnou vrtulí. Po úspěšných zkouškách následovala dvacetikusová produkce He 72A-1 určená pro německé aerokluby Deutsches Luftsportverband.\n\nNespolehlivý motor Argus byl v další verzi He 72B nahrazen osvědčeným hvězdicovým sedmiválcem Siemens Sh 14A o 118 kW. Největšího rozšíření se dočkala v subvariantě He 72B-1, která se od roku 1935 začala objevovat u pilotních škol Luftwaffe.\n\nOd záletu prototypu He 72 se počítalo s plovákovou variantou k výcviku létání z vodní hladiny. Hydroplán byl realizován v podobě He 72BW (D-2589) se dvěma duralovými plováky. Sériové výroby se sice nedočkal, ale proslavil se účastí na výpravě cestovatelů Schulze a Kamphenkela do Amazonie.\n\nVývoj dále pokračoval vylepšenou variantou He 72B-2 a od ní odvozenou čistě civilní verzí z roku 1936, He 72B-3 Edelkadett pro Nacionálně-socialistický letecký sbor NSFK s kapotovanými koly podvozku.\n\nJako prototypy či menší série vznikly verze He 72C s vylepšeným odpružením podvozku a He 72D s rozšířenou sestavou navigačních přístrojů. Úpravy variant C a D se průběžně uplatňovaly ve velkosériové výrobě B-1 a nové verze se nezaváděly.\n\nPřed válkou Kadetty létaly převážně u NSFK, odkud po roce 1940 přecházely k Luftwaffe. He 72 B-1 provozovala u nejméně pětadvaceti šol a cvičných jednotek, například A/B 6 v Gdaňsku, Ausbildungsregiment 5 Seerappen, A/B 11 v Schönwaldu, A/B 24 Olomouc, A/B 32 Pardubice, A/B 43 Metz-Diedenhofen, A/B 62 Vöslau, A/B 72 v Detmoldu apod.\n\nSlovenské vzdušné zbraně převzaly 30 zgenerálkovaných He 72B-1, které byly poté označeny jako D. Dalších šest kusů B-1 převzalo již v roce 1936 bulharské letectvo, kde obdržely jméno Kanarče a sloužily zde až do roku 1944 k základnímu výcviku.\n\nPo válce se na území obnoveného Československa dochovaly dva kusy He 72, které byly u letectva označeny C-12. Později létaly jako civilní aeroklubové.\n\nÚdaje platí pro He 72B-1\n\n\n"}
{"id": "247079", "url": "https://cs.wikipedia.org/wiki?curid=247079", "title": "Troyerstein", "text": "Troyerstein\n\nTroyerstein (též \"Trojerov\") je původním loveckým zámečkem ležícím v centru původní obce, dnes místní části města Vyškov Rychtářově. Zámek je patrovou stavbou, která je veřejnosti nepřístupná jelikož se zde nachází obecní byty. Stavba má cenný vstupní portál zdobený erbem stavebníka a jelení hlavou.\n\nLovecký zámeček nechal postavit na vyškovském panství olomoucký biskup Ferdinand Julius Troyer z Troyersteinu v roce 1755, po němž byl také pojmenován. Na přelomu 18. a 19. století byla upravena vstupní brána i celý objekt. V průběhu 20. století zámeček sloužil, jako sídlo lesní správy Vojenských lesů a statků.\n\n\n"}
{"id": "247081", "url": "https://cs.wikipedia.org/wiki?curid=247081", "title": "NI (tank)", "text": "NI (tank)\n\nTank NI (zkratka ruského \"na ispug\", doslova \"pro strach\", také oděský tank či hrůzný tank) bylo improvizované obrněné vozidlo sovětské armády, založené na zemědělském traktoru STZ-5. Tank byl vyráběn v Oděse v prvních letech Velké vlastenecké války. Byl zamýšlen spíše k zastrašení nepřítele.\n\nByl vyráběn na okraji Oděsy dělníky z tamních továren. Postup úprav byl víceméně následující: na traktor STZ-5 byla připevněna velká kovová bedna a otočná věž s dělem nebo kulometem. Výzbroj obrněného vozidla se mírně lišila, někdy celá věž pocházela z tanku T-26, někdy pocházely z jiných obrněných vozidel. Pancíř byl jakýmsi „sendvičem“ z tenké vrstvy námořní nebo jiné vysoce kvalitní oceli a potahu ze dřeva či gumy na ochranu proti méně účinným zbraním. Vozidlo tedy nebylo podobné žádným jiným obrněným vozidlům a také při pohybu vydávalo příšerný hluk.\n\nPrvní vozidlo opustilo továrnu 20. srpna 1941. Ještě před první bitvou, v níž byla tato vozidla užita (1. září na okraji města) byla postavena dvě další vozidla. Když němečtí vojáci viděli neobvykle vypadající hlučné stroje pohybující se směrem k nim, okamžitě ustupovali do počátečních pozic. Tanky se také brzy stáhly, aby se uchovalo jejich tajemství.\n\nAčkoli se tanky pohybovaly rychlostí jen asi sedmi kilometrů v hodině, byly schopny ustát palbu z lehčích zbraní. V druhé polovině září byl jeden celý prapor vybaven tanky NI. V jedné z pozoruhodných epizod vstoupily tyto tanky do vesnice obsazené německými vojsky a odvlekly s sebou 24 německých děl.\n\nBylo vyrobeno celkem 68 tanků NI.\n"}
{"id": "247082", "url": "https://cs.wikipedia.org/wiki?curid=247082", "title": "Velbloud dvouhrbý", "text": "Velbloud dvouhrbý\n\nVelbloud dvouhrbý (\"Camelus bactrianus\" též \"Camelus ferus\"; známý také jako drabař) je velký savec, kriticky ohrožený v přírodě a spolu s velbloudem jednohrbým (\"Camelus dromedarius\") jediný zástupce rodu Velbloud (\"Camelus\"); řadíme ho do čeledi velbloudovitých (\"Camelidae\").\n\nVelbloud dvouhrbý je celkově mohutnější než jeho příbuzný velbloud jednohrbý. Stejně jako všichni velbloudovití má i drabař vyvinuté pouze dva prsty, jejichž kosti směřují do stran a vytvářejí oporu pro široké a ploché nášlapné mozoly. Každý prst nese na horním okraji plochý pazneht. To umožňuje velbloudovi mimo jiné i chůzi po sypké písčité půdě, do které by se klasicky utvářená kopyta hluboko bořila.\n\nVelbloud dvouhrbý je velké zvíře s dlouhýma nohama, delším krkem, které měří na délku 220 - 350 cm a na výšku v kohoutku 190 - 230 cm. Jeho hmotnost se pohybuje nejčastěji od 450 do 650 kg, ale může přesáhnout i 670 kg. Má poměrně malou hlavu s prodlouženými nozdrami, které přečnívají nad horní mohutný, krátce osrstěný a rozštěpený pysk. Rostliny trhají pomocí dlouhých spodních řezáků, které směřují dopředu a pohybují se proti bezzubé horní části. Jeho největší charakteristikou jsou dva hrby. Před vniknutím rozvířeného písku do očí ho chrání silné řasy a podobný účel mají i jeho štěrbinové, uzavíratelné a směrem nahoru posunuté nozdry, které také zabraňují většímu úniku vodních par z těla. Jeho další charakteristikou je jeho pohyb, jelikož zvedá jak při chůzi nebo běhu obě pravé nebo levé nohy najednou, což se projevuje kolébavou chůzí.\n\nJedním z důvodů pro chov tohoto savce je také jeho velice kvalitní jemná a v zimě hustá srst, která je na některých místech dlouhá až 25 cm (například na krku). Když po zimě velbloud líná, jeho srst mu vypadává ve velkých chuchvalcích.\n\nVelbloud dvouhrbý se vyskytuje ve Střední Asii a to konkrétně v Číně a Mongolsku. Obývá nehostinné stepi a polopouště v nadmořské výšce 1500 až 2000 m n. m., kde teploty vystupují k 50 °C v létě a v zimě klesají na - 25 °C. Na tyto drsné podmínky je velbloud dvouhrbý vybaven několika nápadnými adaptacemi. Dokáže přečkat dlouhé období bez pití, vlastnost souvisí se schopností vázat v organismu vodu. Drabaři však nezadržují vodu v hrbech (jak se někdy mylně uvádí), ale ve vystélce žaludku. Ledviny jsou schopné koncentrovat moč a snižovat tak ztrátu vody. Další vlhkost je absorbována z trusu. Kromě toho klesá velbloudům v noci tělesná teplota a během dne zvolna stoupá, takže se zvířata nemusejí potit, aby se ochladila. Jejich metabolismus překoná až 20% úbytek vody v těle (člověka při 12% čeká smrt). Velbloud dvouhrbý neboli drabař byl sice zdomácněn, ale nerozšířil se hodně mimo svůj původní areál, jako je tomu u velblouda jednohrbého (dromedára). Divoce žije jen malý počet velbloudů v poušti Gobi, a ani v jejich případě není vyloučeno křížení s domácími zvířaty.\nDrabaři žijí ve stádech čítajících až třicet kusů a vedenými pokaždé jedním starým samcem. V období říje spolu samci často svádějí o samice urputné souboje, které málokdy končí smrtí.\n\nVelbloudí jídelníček tvoří doslova jakékoliv rostliny včetně trávy, listy stromů a keřů a drobných bylin i trnitými keři rostoucí v suchých oblastech. Také jako jediný savec dokáže pít slanou vodu.\n\nPo 370 až 440 dnech (asi po 13měsíční) březosti rodí samice jediné mládě, které je aktivnější do 24 hodin, ale občas musí být i po několika dní matkou podpíráno. Saje asi rok a samice pohlavně dospívají za 3 - 4 roky, samci za 5 - 6 let.\n\nDosahují rychlosti 20 km/h.\n\nVelbloud dvouhrbý je na tom co do počtu o něco lépe, než jeho příbuzný dromedár, který je ve volné přírodě prakticky vyhuben. Předpokládá se, že v poušti Gobi žije jen několik málo stovek divokých velbloudů dvouhrbých (odhad je 500 - 1000 kusů). Proto byl tento druh zařazen do seznamu zvířat ohrožených vyhubením. V domácích chovech je zhruba 1,5 miliónu velbloudů dvouhrbých a zde se chovají především pro srst, jako dopravní prostředek nebo k převážení těžkých nákladů. Chov pro maso ani mléko se nevyplácí, porážejí se většinou jen nemocná nebo přestárlá zvířata a dojení velbloudic má jen lokální význam. Od poloviny 20. století, kdy začaly být v zemích Centrální Asie zaváděny terénní a nákladní automobily, počet chovaných velbloudů pomalu klesá, protože ztrácejí uplatnění v dopravě.\n\nV zoo je chována divoká forma velblouda dvouhrbého. V Evropě je chován v přibližně 350 zoo. V Česku jsou tito velbloudi chováni ve většině zoologických zahrad. Jsou chováni častěji než velbloudi jednohrbí, protože lépe snášejí českou zimu a mají také většinou klidnější povahu. Většina zahrad, v nichž jsou chováni, tento druh také rozmnožuje.\n\nZe zoo sdružených v Unii českých a slovenských zoologických zahrad se jedná o tyto instituce:\n\n\nKromě několika menších zoo zařízení jsou také chováni v dalších českých licencovaných zoo:\n\n\nPrvní velbloud dvouhrbý byl přivezen do Zoo Praha rok po otevření zoo – v roce 1932. Přes neúplnost záznamů je jisté, že v průběhu 50. let 20. století prošlo zoo mnoho druhů zvířat skrze tehdejší rozsáhlé transporty (z tehdejšího Sovětského svazu do západní Evropy). To platí také o velbloudech dvouhrbých. První mládě přišlo na svět již v roce 1934. Jednou z tváří kampaně Seznamte se! se v roce 2013 stal velbloudí samec Jepe. Narodil se v roce 2002 v Dánsku, v Zoo Aalborg. V roce 2003 pak byl přivezen do Zoo Praha, kde prožil 14 let a stal se otcem více než 15 mláďat. V roce 2017 zamířil do Zoo Tábor. V Praze jej nahradil nový samec. Ke konci roku 2017 byl chován společně se třemi samicemi.\n\nVelbloudi jsou k vidění v horní části zoo v rámci expozičního celku Pláně.\n\nV roce 2018 se Zoo Praha zapojila do ochrany divokých velbloudů dvouhrbých v Mongolsku, a to v návaznosti na dosavadní tamní aktivity v čele s projektem Návrat divokých koní.\n\nDvouhrbý velbloud je v Česku zobrazen na znaku Plzně nebo na Symbolech Plzeňského kraje.\n\n\n"}
{"id": "247089", "url": "https://cs.wikipedia.org/wiki?curid=247089", "title": "Štír žlutoocasý", "text": "Štír žlutoocasý\n\nŠtír žlutoocasý (\"Euscorpius flavicaudis\") je štír s nejsevernější původní lokalitou výskytu. Tím je Pas-de-Calais ve Francii poblíž hranic s Belgií, kde tento štír proniká téměř k Severnímu moři. Štír žlutoocasý byl také zavlečen do Uruguaye a do Velké Británie. Ve velké Británii je poddruh Euscorpius flavicaudis flavicaudis. Přirozeně se vyskytuje v Alžírsku, Tunisku, Francii, Itálii, Moldavsku, Řecku a Španělsku. Má proměnlivé zbarvení, dorůstá délky až 38 mm. Mívá okolo dvaceti mlád'at, u kterých se většinou neprojevuje kanibalismus. Jeho jed není nebezpečný.\n\nTento druh je synantropní.\n"}
{"id": "247092", "url": "https://cs.wikipedia.org/wiki?curid=247092", "title": "Pamětní dvoueurové mince roku 2004", "text": "Pamětní dvoueurové mince roku 2004\n\nPamětní dvoueurové mince jsou speciální mince měny euro, které v roce 2004 vydalo šest států.\n\nEvropská unie dovolila od roku 2004 jednotlivým státům eurozóny (a Monaku, San Marinu a Vatikánu) vydávat omezený počet vlastních pamětních euromincí, ale pouze v hodnotě dvou eur. Mince jsou oběžné, v běžném platebním styku se však pro oblibu mezi sběrateli (na rozdíl od běžných dvoueurových mincí) téměř nevyskytují. V roce 2004 (prvním roce, kdy to bylo možné) této možnosti využilo Řecko, Lucembursko, Finsko, Itálie, San Marino a Vatikán.\n"}
{"id": "247093", "url": "https://cs.wikipedia.org/wiki?curid=247093", "title": "Pamětní dvoueurové mince roku 2005", "text": "Pamětní dvoueurové mince roku 2005\n\nPamětní dvoueurové mince jsou speciální mince měny euro, které v roce 2005 vydalo osm států.\n\nEvropská unie povolila od roku 2004 členským státům eurozóny (a Monaku, San Marinu a Vatikánu) vydávat omezený počet vlastních pamětních euromincí, ale pouze v hodnotě dvou eur. Mince jsou oběžné, v běžném platebním styku se však vyskytují jen výjimečně (na rozdíl od běžných dvoueurových mincí) kvůli tomu, že jsou vyhledávány sběrateli. V roce 2005 této možnosti využilo Lucembursko, Rakousko, Belgie, Španělsko, San Marino, Finsko, Itálie a Vatikán.\n"}
{"id": "247094", "url": "https://cs.wikipedia.org/wiki?curid=247094", "title": "Pamětní dvoueurové mince roku 2006", "text": "Pamětní dvoueurové mince roku 2006\n\nPamětní dvoueurové mince jsou speciální mince měny euro, které v roce 2006 vydalo sedm států.\n\nEvropská unie povolila od roku 2004 členským státům eurozóny (a Monaku, San Marinu a Vatikánu) vydávat omezený počet vlastních pamětních euromincí, ale pouze v hodnotě dvou eur. Mince jsou oběžné, v běžném platebním styku se však vyskytují jen výjimečně (na rozdíl od běžných dvoueurových mincí), protože jsou hojně vyhledávány sběrateli. V roce 2006 této možnosti využilo Lucembursko, Německo, Itálie, Belgie, Finsko, San Marino a Vatikán.\n"}
{"id": "247096", "url": "https://cs.wikipedia.org/wiki?curid=247096", "title": "Krátér", "text": "Krátér\n\nKrátér (z řečtiny κρατος, \"kratos\" - smíšený; κεράννυμι, \"kerannými\" - mísím) je velká starověká řecká nádoba na nízkém podstavci s rozevřeným horním obvodem a se dvěma horizontálními uchy po stranách.\n\nBěhem celého období vývoje antického Řecka se vyvinuly celkem 4 typy krátérů: \"volutový\", \"sloupkový\", \"zvoncový\" a \"kalichový\".\n\nSloužila k mísení vína s vodou, což bylo ve starověké řecké, a posléze i římské, společnosti zvykem. Obvykle stála uprostřed místnosti, kde se konala symposia. Funkci této místnosti většinou plnil andron. Díky svým rozměrům poskytovaly jeho vnější stěny velký prostor pro malířskou výzdobu. Účelem této výzdoby bylo poskytovat debatujícím hostům symposia témata k jejich hovorům.\n\nKrátéry se taktéž vyskytovaly i v kovové podobě, mnohdy s tepanou výzdobou.\n\nJedním z příkladů volutového krátéru je krátér nalezený v roce 1962 v hrobě v Derveni nedaleko Soluně. V současné době je uchováván v Archeologickém muzeu v Soluni. Měří 90,5 cm na výšku a váží 40 kg.\n\n"}
{"id": "247097", "url": "https://cs.wikipedia.org/wiki?curid=247097", "title": "Airspeed Oxford", "text": "Airspeed Oxford\n\nAirspeed Oxford byl britský dvoumotorový cvičný a lehký dopravní letoun z 30. let 20. století.\n\nLetoun vyvinula malá britská firma Airspeed známá svými dvoumotorovými dopravními letouny Envoy a nabídla jej pro specifikace T.23/36 ministerstvu letectví. To dalo v říjnu 1936 pokyn k přípravě série o více než 160 kusech.\n\nPrvní prototyp, vyvinutý z dopravního letounu Envoy Mk.III, nesl označení AS.10 a byl určen pro výcvik posádek vícemotorových letadel. K pohonu byly použity vzduchem chlazené hvězdicové sedmiválce Armstrong Siddeloy Cheetah X o výkonu 375 k. Konstrukce letounu byla celodřevěná s poloskořepinovým trupem, ovládací plochy byly potaženy plátnem a měly zatahovací podvozek. První vzlet provedl poručík C. H. A. Coleman dne 19. června 1937, na stroji s označením L4534.\n\nPrvní stroje sériové výroby byly dodány v listopadu a prosinci 1937 a v lednu 1938 Ústřední letecké škole v Upavonu a 11 letecké škole. Verze Mk.I, určena k výcviku střelců a bombometčíků, měla poloprosklenou příď se zaměřovačem pum a věž konstrukce Armstrong Whitworth s kulometem Lewis ráže 7,69 mm. Verze Mk.II byla určena k výcviku pilotů, navigátorů a radistů a byla bez věže.\nOznačení AS.40 nesl letoun upravený pro civilní použití. \n\nLetoun s označením AS.42 byl zkonstruován pro specifikace T.39/37 pro potřeby novozélandského letectva, jeho hlídková verze nesla označení AS.43.\nVylepšená verze AS.10 s označením Mk.III měla výkonnější motory Armstrong Siddeloy Cheetah XV po 420 k a byla vybavena automatickými vrtulemi. Vyroben byl pouze prototyp, který vzlétl 20. března 1940. Verze Mk.IV byla obměna Mk.III na níž se zkoušel řadový šestiválec de Havilland Gipsy Queen o výkonu 250 k.\n\nDíky nedostatečné výrobě motorů Cheetah byl letoun upraven na AS.46 Oxford Mk.V. Pro pohon byly použity americké sedmiválce Pratt & Whitney R-985AN6 Wasp Junior o výkonu 450 k a kovové vrtule Hamilton s listy nastavitelnými za letu.\n\nVýroba byla ukončena 14. července. 1945.\n\nLetouny Oxford sloužily na všech základnách RAF. Používali se jako cvičné, sanitní a styčné letouny, některé se uplatnily i v bojích. Přes 500 kusů bylo dodáno do Jihoafrické Unie a Rhodesie. Na Nový Zéland bylo posláno 297 kusů AS.42 a AS.43, kde byly některé letouny upraveny k nesení 113 kg pum při přípravách na očekávanou Japonskou invazi. Další letouny byly dodány do Austrálie, 38 kusů do Turecka, 6 kusů do Portugalska, 3 kusy do Iránu, kde se uplatnily při obraně základny Habbaniya obsazené v květnu 1941 iráckými vzbouřenci. Čtyři letouny AS.10 používali Svobodní Francouzi a dva jednotky USAAF v Anglii.\n\nPo válce roku 1946 koupilo Nizozemské letectvo 20 kusů Mk.I a 1 kus Mk.V. Jeden Oxford létal i v Československu pod označením D-42. V Británii a Jižní Africe přešlo asi 50 letounů do civilní služby a některé letouny pak byly přestavěny na dopravní AS.64 Consul. Z RAF byly poslední cvičné Oxfordy vyřazeny roku 1954.\n\nAirspeed Ltd. v Portsmouthu – 4961 strojů z toho 988 Mk.II a 247 Mk.V\n\nV licenci: \n\nde Havilland 1515 strojů z toho 575 Mk.II a 2 Mk.V\n\nPercival Aircraft 775 Mk.I, 573 Mk.II a 6 MK.V\n\nStandard Motors 750 Mk.I\n\nCelkem bylo vyrobeno 8582 Oxfordů – 6189 Mk.I, 2136 Mk.II a 257 Mk.V\n\nÚdaje dle\n\n"}
{"id": "247099", "url": "https://cs.wikipedia.org/wiki?curid=247099", "title": "Pamětní dvoueurové mince roku 2007", "text": "Pamětní dvoueurové mince roku 2007\n\nPamětní dvoueurové mince jsou speciální mince měny euro, které v roce 2007 vydalo sedm států a také všechny státy eurozóny.\n\nEvropská unie dovolila od roku 2004 členským státům eurozóny (a Monaku, San Marinu a Vatikánu) vydávat omezený počet vlastních pamětních euromincí, ale pouze v hodnotě dvou eur. Mince jsou oběžné, v běžném platebním styku se však vyskytují jen výjimečně (na rozdíl od běžných dvoueurových mincí) kvůli tomu, že jsou vyhledávány sběrateli. V roce 2007 této možnosti využilo Německo, Lucembursko, Portugalsko, Monako, San Marino, Vatikán a Finsko.\n\nKromě těchto 7 národních mincí byla v roce 2007 vydána kolekce mincí jako připomínka 50 let od podepsání Římských smluv. Tyto mince vydalo tehdejších 13 států eurozóny - Belgie, Finsko, Francie, Irsko, Itálie, Lucembursko, Německo, Nizozemsko, Portugalsko, Rakousko, Řecko, Slovinsko a Španělsko.\n"}
{"id": "247102", "url": "https://cs.wikipedia.org/wiki?curid=247102", "title": "Bedřich Všemír Berchtold z Uherčic", "text": "Bedřich Všemír Berchtold z Uherčic\n\nBedřich Karel Eugen Všemír hrabě Berchtold z Uherčic (německy \"Friedrich Graf Berchtold, Freiherr von Ungarschitz\", 25. října 1781 Stráž nad Nežárkou - 3. dubna 1876 Buchlovice) byl český lékař a botanik.\n\nPo promoci v roce 1804 zůstal členem lékařské fakulty v Praze. Vedle vykonávaní lékařské praxe se intenzivně věnoval přírodopisu a botanice. V letech 1834 až 1842 procestoval většinu evropských států, severní Afriku, Malou Asii a ještě v roce 1846 Brazílii. Byl vlastencem a národním buditelem. Spolu se svým nevlastním bratrem Leopoldem von Berchtoldem se podíleli na založení Národního muzea. Jejich společné sbírky je možné dodnes vidět i na hradě Buchlově.\n\nZemřel v roce 1876 na buchlovickém zámku a v roce 1895 byl podle svého přání pochován na hřbitově v Buchlovicích mezi prostými lidmi. \n\nJeho matkou byla Anna Marie Weiser (roku 1779 oddána v Žeravicích za Prospera hraběte Berchtolda), rodový erb Labuť a had Visconti. Pradědem byl Ignaz Anton von Weiser a prababičkou Martha Teresia Brentano.\n\nRodina od Anny Marie Weiser: Josef Weiser, jeho syn Rajmund Weiser, jeho děti Viktor Weiser z Hodonína (z rodu Cotr ze Strážnice, rodem Thekly Wařeka z Bouzova), Uh. Hradiště (nar. v Rohatci, cukrovar Hodonín, obchodník s akciemi, bankovní úředník v Praze, popraven v 2. světové válce za hospodářskou sabotáž, konfiskace majetku za odbojovou činnost v Obraně národa; manželka Paula Weiser, děti Leopoldina, Ivan, Karel, Viktor a Teresie (vnuk Roman Tománek, pravnuk Viktor Tománek). Johann Weiser z Hodonína, Osvětimany u Buchlovic (cukrovar Hodonín, obchodník s akciemi, bankovní úředník v Praze), za odbojovou činnost v Obraně národa popraven a konfiskován majetek.\n\n\n"}
{"id": "247106", "url": "https://cs.wikipedia.org/wiki?curid=247106", "title": "Cvrček polní", "text": "Cvrček polní\n\nCvrček polní (\"Gryllus campestris\") je druh hmyzu z řádu rovnokřídlých. Žije na mezích, na travnatých stráních a sušších loukách. Do země si vyhrabává díry, kde se chvílemi zdržuje. Na jaře u vchodu do těchto chodeb pronikavě cvrká. Sameček je veliký 18-27 mm, samička bývá větší, kolem 19-27 mm. Řadí se do třídy hmyzu. Samička klade do půdy velké množství vajíček, ze kterých se vylíhnou larvy, které v půdě přezimují. Cvrček polní má černou barvu s obvyklou žlutou bází krytek a načervenalou zadní stranu stehen. Cvrčci polní mají krytky. Sameček má krytky dlouhé 8-16 mm, samička 10–17 mm. V České republice žije 11 druhů cvrčků. Používá se jako potrava pro agamy, chameleony, pavouky, hady atd.\n\nCvrček polní má černou barvu těla s obvyklou žlutou bází krytek a načervenalou zadní stranou stehen. Křídla jsou převážně kratší než krytky. Samečkové vyluzují zvuk třením prvního páru křídel. V České republice žije 11 druhů cvrčků.\n\n\nNymfy žijí po jedné v malých chodbičkách, kde také přezimují. Po dospění samečci zůstávají v chodbičce ale samičky chodbičku opouštějí a lezou volně po terénu. Samečci vyluzují melodické cvrkání kterým vymezují území a zároveň lákají samičky. Po spáření samička klade 600 vajíček dlouhým kladélkem do země. Cvrček polní se živí výhonky, jemnými lístky a trávou. Občas si svůj jídelníček zpestří drobným hmyzem.\n\nVe staré Číně se pořádaly cvrččí zápasy. Využívalo se bojovnosti samců, kteří při spatření jiného samečka začnou bojovně cvrkat. Pokud žádný ze soupeřů neustoupí, pustí se cvrčci do sebe kousáním. Vítězní samečci byli ukládáni do stříbrných klícek. Tato tradice v Číně přetrvala dodnes.\n\n"}
{"id": "247108", "url": "https://cs.wikipedia.org/wiki?curid=247108", "title": "Marvin", "text": "Marvin\n\nMarvin je mužské křestní jméno keltského původu. Pochází z welšského jména Merfyn \"\"slavná tykev\"\".\n\n\n\nFiktivní:\n\n\n\n"}
{"id": "247112", "url": "https://cs.wikipedia.org/wiki?curid=247112", "title": "Padrťské rybníky", "text": "Padrťské rybníky\n\nPadrťské rybníky je souhrnný název pro dvojici rybníků, které leží v široké kotlině, nazývané též Padrťské údolí (dlouhé přes 10 km), v níž leží Hořejší Padrťský rybník a menší Dolejší Padrťský rybník. Nacházejí se v srdci Brdské vrchoviny, v tzv. Středních Brdech v průměrné nadmořské výšce 640 m a jsou jednou z nejcennějších součástí CHKO Brdy.\n\nRybníky byly založeny v 16. století jako vodní rezervoár pro plavení dřeva pro hutě, rozložené na Padrťském potoce. Dlouhou dobu byly největší vodní plochou v Plzeňském kraji. Pod nimi stála ves Padrť, která byla vysídlena a následně zničena v 50. letech 20. století (spolu s dalšími brdskými obcemi) při rozšíření Vojenského újezdu Brdy. Ve své době byly vyhlášeným rekreačním místem a jezdilo sem i mnoho známých osobností. Znovu přístupné jsou rybníky od roku 2008, od roku 2016 jsou i součástí výše zmíněné CHKO.\n\nV jejich okolí se vyskytuje řada chráněných rostlin a živočichů, hnízdí zde např. orel mořský, bekasina otavní, čáp černý, volavka popelavá a žije zde i vydra. Oba rybníky spolu s pobřežními porosty jsou v rámci CHKO Brdy přírodní rezervací o rozloze 200 ha, doprovázené přirozenými společenstvy podmáčených smrčin. Oblast Padrtě je navržena i do soustavy Natura 2000.\n\nNa východních březích Hořejšího Padrťského rybníka se rozkládá rozsáhlé rašeliniště, které je však kvůli necitlivým melioračním zásahům s.p. VLS v rozpadu (VLS se snaží využívat rybníky k chovu ryb a pro ten účel snižuje kyselost vody, ovlivňovanou rašeliništěm - proto se je snaží zničit).\n\nPod hlavními dvěma rybníky se nachází ještě další čtyři menší rybníky, u kterých kdysi stávaly mlýny a hamry.\n\nVytéká odtud Padrťský potok, který nese od soutoku s Holoubkovským potokem název Klabava. Ta se nedaleko Chrástu u Plzně vlévá do Berounky.\n\nOblast severně od rybníků, tzv. Padrťské pláně byla po řadu let součástí vesnic Padrť, Zadní Záběhlá a Přední Záběhlá a byla využívána k zemědělským účelům. Dodnes se tu setkáme s typickými vesnickými stromy jako je jabloň či hrušeň.\n\nAsi 1300 m jižně od \"Hořejšího padrťského rybníka\" se nachází kóta 718,8m, tzv. Břízkovec, kde se měla být vybudována radarová základna amerického systému protiraketové obrany. Řada lidí se obávala o mikroflóru přítoků rybníků, kterou by plánovaný radar mohl poškodit.\n\nV blízkosti se nalézají také významné vrchy, jako např. Praha (862 m), druhá nejvyšší hora Brd, Paterák (813 m), Kočka (789 m), Kamenná, Palcíř (724 m), Okrouhlík (707 m) s působivými skalními útvary nedaleko vrcholu a již zmiňovaný Břízkovec (719 m).\n\nOd 1. června 2008 byla zpřístupněna cyklostezka z obce Trokavec kolem vrchu Okrouhlík a Skály Marie Terezie na hráz Hořejšího Padrťského rybníka a odtud až do Bukové u Rožmitálu pod Třemšínem s odbočkou do obce Teslíny.\n\nOd roku 2017 je přístupné placené parkoviště v bývalém vojenském areálu na kraji obce Skořice. Toto parkoviště je nejvýhodnějším výchozím bodem pro turisty směřující k Padrťským rybníkům. Cena je 50 korun a parkoviště provozuje Správa CHKO Brdy.\n\nK Padrťským rybníkům vede tři turistické značky:\n\nK oblíbenému turistickému cíli dojedete i na kole - po cyklostezce č. 2273 z Trokavce. Na parkovišti ve Skořici je i nabíjecí stanice pro elektrokola, na hrázi Hořejšího rybníka je turistický přístřešek s lavičkami.\n\nJelikož turistické značené cesty v Brdech v současné době procházejí značným vývojem, je možné, že některé zde jmenované značené cesty nejsou ještě dokončené a některé naopak mohou chybět.\n\nOba dva rybníky jsou prohlášeny za vodárenskou nádrž a není zde povoleno koupání ani jiné aktivity.\n"}
{"id": "247114", "url": "https://cs.wikipedia.org/wiki?curid=247114", "title": "Šamorín", "text": "Šamorín\n\nŠamorín ( \"Somorja\", \"Sommerein\", latinsky \"Sancta Maria\") je město na jihozápadním Slovensku, cca 17 km jihovýchodně od Bratislavy. Nachází se v Trnavském kraji, v okrese Dunajská Streda. Má přes 13 tisíc obyvatel převážně maďarské národnosti (57,4 % roku 2011).\n\nMěsto leží v Podunajské rovině na Žitném ostrově, na břehu Dunaje při vodním díle Gabčíkovo, v nadmořské výšce 130 metrů. Dělí se na 5 částí: Šamorín, Bučuháza, Čilistov, Kraľovianky a Mliečno.\n\nPrvní písemná zmínka o městě je z roku 1238 a práva královského města získalo v roce 1405 od Zikmunda Lucemburského.\n\nVe městě je kalvínský kostel z 13. století, románsko-gotická stavba původně zasvěcena Panně Marii, podle které dostalo jméno i město. Římskokatolický pozdněbarokní kostel Nanebevzetí Panny Marie z 18. století stojí společně s klášterem paulánů v centru města. V centru města se nachází také klasicistní evangelický kostel z konce 18. století. Ve městě se nachází také synagoga z roku 1912, která je od roku 1996 sídlem At home gallery.\n\nV bývalé osadě Šámot se zachoval románský kostel sv. Markéty Antiochijské z poloviny 13. století.\n\n\n\n"}
{"id": "247115", "url": "https://cs.wikipedia.org/wiki?curid=247115", "title": "Roháč", "text": "Roháč\n\nSlovo roháč nebo Roháč má více významů: \n\n"}
