{"id": "248563", "url": "https://cs.wikipedia.org/wiki?curid=248563", "title": "Stropkov", "text": "Stropkov\n\nStropkov je okresní město na severovýchodním Slovensku, v Prešovském kraji, v historické oblasti Zemplín.\n\nStropkov se nachází v Ondavské vrchovině, na levém břehu řeky Ondavy na jejím soutoku s potokem Chotčianka, cca 13 km od Svidníku a cca 52 km od Prešova.\n\nZ necelých 11 000 obyvatel Stropkova tvoří vedle 89 % Slováků významnější národnostní menšiny necelých 10 % Rusíni a o něco víc než 1 % Romové.\n\nVyznáním se 62 % hlásí k římskokatolické víře, 27 % k řeckokatolické a 5,2 % k pravoslavnému křesťanství.\n\nPartnerským městem Stropkova v České republice je Bílina.\n\nDíky příhodným přírodním podmínkám bylo území dnešního Stropkova a okolí po pravém i levém břehu řeky Ondavy a východní části Nízkých Beskyd - Ondavské vrchoviny již od pravěku a raně historického období osídlené pravěkými lovci a sběrači, jak o tom svědčí ojedinělé nálezy paleolitického kamenného řemeslnictví v přilehlých údolích, horských přechodech navazujících na průsmyky v karpatském horském masívu. Z nejbližších nalezišť sem patří objev archaického jádra a kamenných štípaných výrobků z andezitu na jižním svahu mezi potoky Danová a Hlboký v katastru obce Kalinov datované do starší doby kamenné - paleolitu.\n\nNejintenzivněji byla oblast horní Ondavy osídlena na sklonku doby kamenné - v eneolitu (době měděné 2000 - 1800 př. n. l.). Tisíciletí před tím a skoro tři tisíce let poté jsou nálezy velmi sporé, přesto ovšem přítomnost člověka dokládají. Ke konci pozdní doby kamenné sem proniká kultura východoslovenských mohyl.\n\nPo nejasné státoprávní příslušnosti severovýchodního Slovenska po rozpadu Velkomoravské říše patřilo toto území nejspíš k državě polských Piastovců a někdy během 12. století bylo začleněno do Uherského království. Jeho reálná hranice s Polskem šla tehdy po hřebenech Karpat. Záseky jako vnitřní obranná linie uherského království byly před 12. stoletím při Strážském a postupně se posunuly na sever. Ještě roku 1270 se okolí Stropkova v darovací listině hradnímu panstvu Čičva označuje jako území ležící \"za záseky v pohraničí s Polskem\".\n\nPrvní písemná zpráva o Stropkově pochází z 12. března 1404 a dokládá, že Stropkov (tehdy \"oppidum Stropko\") byl již delší dobu ve vlastnictví tehdejšího uherského krále Zikmunda Lucemburského, který je zdědil po Ladislavovi, synovi Mikuláše z Šarišského Svätého Jura (dnes Hubošovce). V pozdější době se vyskytují varianty jména města resp. kastelu, jenž sloužil jako třicátková mýtní stanice, Ztrupko, Strupko, Stropkow nebo maďarské Sztropkó či latinské Sztropko a německé Stroppkau. Podle pramenů z této doby je zeměpánským městem a sídlem samostatného panství, ke kterému ve středověku patřilo až 37 dědin. Zprávy o udělení městských nebo jiných výsad ovšem chybí, všechny středověké podklady jej nazývají oppidem, s výjimkou jediného z roku 1430, kde je řeč o městě (civitas).\n\nJazykovědci odvozují pojmenování města od staroslovanského vlastního jména Strop - Stropek (Stropko), které má základ v obecném názvu \"strop\". Šlo nejspíš o prvního povelkomoravského a preduherského pána osady. Jeho vznik se předpokládá nejpozději ve 12. století.\n\nProtože se na území Stropkova dosud neprováděly archeologické výzkumy, ztrácí se jeho starší dějiny v mlhách. Zprávy o dřívějším období než 1404, které se vyskytují v dějepisectví, nejsou pevně podložené, některé jsou dokonce prokazatelně mylné. Na základě různých historických okolností se jeví jako pravděpodobné, že v dané lokalitě bylo velkomoravské nebo předvelkomoravské slovanské sídliště, které přetrvalo nejméně do druhé poloviny 13. století, kdy je už nepřímo doložené i písemně. Existují také svědecké výpovědi o náhodném, nezaregistrovaném, opět zakrytém a při tom pravděpodobně z části poškozeném nálezu pozůstatků tak starého sídliště v 50. letech 20. století. Ač o Stropkově neexistuje přímý dobový písemný doklad, v polovině 14. století musel být nejrozvinutějším sídlištěm dané oblasti.\n\nNejpozději v 1. polovině 13. století zde bylo zřízené mýto, někdy koncem 13. století byla při mýtné stanici vybudována strážní věž na její ochranu i jako pohraniční pevnůstka, od 15. století prameny nazývaná kastelem, či \"fortaliciom Topor\", ve významu tvrz.\n\nCelkový charakter tehdejšího města vypovídá, že bylo jako středověké oppidum založeno německými kolonisty v blízkosti staré stejnojmenné slovenské - poté časem zaniklé - vsi. To ač ze severního Zemplína dosud není známá ani jedna šoltýská listina německého práva, byť lze předpokládat, že existovaly (bez nich byly prakticky vyloučené velkorysé investice, protože jen ony zaručovaly perspektivu prosperity) i že doosídlování podle německého práva zde probíhalo i ústními dohodami jako i jinde na východním Slovensku. Stropkovští přistěhovalci podle všeho patřili k Bardejovské německé kolonii.\n\nJeví se jako pravděpodobné, že předpokládanou královskou (šoltýskou) listinu a s ní spojená práva vykoupil Ludvík I. Veliký a již nestihl šoltýství - kromě mlýna - darovat městu. V polovině 16. století i před tím je ono sice vlastníkem mlýna, jeho pole a louky jsou ovšem jen zákupní a nemá soudní pravomoc ani rybolovní právo. Menší spory rozsuzuje rychtář, větší pak zeměpán. Jeho obyvatelé platí cenzus v penězích, mají povinnost čepovat panské víno a plní i jiné služby vůči zeměpánovi.\n\nRozvoj města nejspíš zabrzdil Zikmund Lucemburský tím, že ho daroval Imrichovi z Perína, poté co jej již předtím dvakrát zastavil různým feudálům za finanční půjčku. V neposlední řadě to vedlo k jeho postupnému opuštění německými obyvateli, kteří viděli v jiných - plnoprávných - městech lepší perspektivy. V roce 1569 se mezi veškerými 72 rodinami města nevyskytuje ani jedno německé jméno. I tak ovšem městu zůstal charakter řemeslnického centra oblasti.\n\nKoncem 14. století lze ve Stropkově předpokládat existenci farní či městské školy, která je sporadickými zápisy studentů ze Stropkova na Krakovské univerzitě písemně doložená od roku 1409 i pozdějšími doklady, které vykazují vztah k takové škole.\n\nNejpozději od 2. poloviny 15. století vlastnila Městská rada i městskou pečeť, byť s omezenými právy - v níž je zobrazena patronka kostela sv. Anna s Marií - pod kterou vydává své písemnosti. Nejstarší známý latinský list rychtáře a porotců Stropkova městské radě Prešova je z roku 1515, od konce 16. a začátku 17. století už píšou své písemnosti i slovensky. První známá - záznam o vyšetřování krádeže - pochází z roku 1601, stejně jako nejstarší slovenský psaný dopis městské rady z 27. dubna.\n\nStropkov patřil až do roku 1848 do Zemplínské stolice, pak do roku 1922 do Zemplínské župy. Roku 1922 byl přidělen k Šarišské stolici, později župě. Po 2. světové válce patřil do nejdřív prešovského, potom východoslovenského a od r. 1996 opět prešovského kraje.\n\nDnešní Stropkov vznikl sloučením původního Stropkova se sousední vsí Bokšou v r. 1964.\n\nŽidé přišli do Stropkova, možná utíkaje před pogromy v Polsku okolo roku 1650. Asi o 50 let později se vystěhovali do Tisince, vesnice severně od města. Stropkov tou dobou sužovaly morové epidemie. Do Stropkova se židé vrátili teprv okolo roku 1800. Stropkovský židovský hřbitov byl založen roku 1892, poté co tisinecký přestal být používán.\n\nV r. 1939 získala antisemitická Hlinkova slovenská ľudová strana moc na Stropkovské městské radnici. Od května do října 1942 byli židé z oblasti Stropkova deportováni do koncentračních táborů Osvětimi, Sobiboru, Majdanku a do \"neznámých destinací\". Na konci druhé světové války zbylo ve Stropkově z 2000 židů v r. 1942 pouze 100, kteří buď odešli do emigrace nebo splynuli s ostatním obyvatelstvem, čímž židovská komunita ve Stropkově zanikla.\n\nPoslední stropkovský vrchní rabín Menachem Mendel Halberstam (1873-1954) žil po válce až do konce života v New Yorku, kde vyučoval ve Stropkovské ješivě, založené ve Williamsburgu v Brooklynu. V současnosti je stropkovským Admorem HaRav Avraham Shalom Halberstam v Jeruzalémě, který provozuje několik ješiv a kolelu, věnuje se Ahavat Izraelu a pomoci těm, kteří se chtějí vrátit ke svým židovským kořenům.\n\n\n\nVe Stropkově jsou čtyři základní školy, jedno gymnázium, Střední odborná škola elektrotechnická, Střední odborné zemědělské učiliště a vysunuté pracoviště Dubnického technologického institutu.\n\nVe městě působí mj. Tesla Stropkov a.s., která vyrábí telefonní techniku, elektroinstalační materiál a dveřní zámečnické výrobky.\n\nV Turanech nad Ondavou ve stropkovském okrese se narodila i v České republice populární zpěvačka Marika Gombitová.\n\nZ Mikové v okrese Stropkov pocházeli rodiče amerického umělce Andyho Warhola.\n\n\n"}
{"id": "248568", "url": "https://cs.wikipedia.org/wiki?curid=248568", "title": "Poltár", "text": "Poltár\n\nPoltár je okresní město na jihu středního Slovenska, v Banskobystrickém kraji. \n\nMěsto se nachází na řece Ipeľ, v Jihoslovenské kotlině poblíž Revúcké vrchoviny, asi 15 km severovýchodně od Lučence, asi 25 km západně od Rimavské Soboty a asi 80 km jihovýchodně od Banské Bystrice.\n\nNa území města byly nalezeny předměty z doby bronzové, stopy slovanské pevnosti ze 7./8. století a odhalen půdorys středověkého hradu. První písemná zmínka o městě je z roku 1246, v letech 1554–1593 bylo obsazeno osmanskými Turky. \n\n\nPoltár má železniční spojení do Lučence a do Utekáče, provoz na trati do Rimavské Soboty byl zrušen. Autobusové linky jej spojují s Lučencem a Rimavskou Sobotou. Silniční spojení zajišťuje silnice č. 595 (Tomášovce u Lučence - Kokava nad Rimavicou).\nVe městě působí výrobce 24% olovnatého křisťálu, sodnodraselného užitkového skla (Slovglass Poltár), dále výrobce komponentů pro lokomotivy a producent stavebních materiálů a keramických stropních systémů. \n\n\n\n"}
{"id": "248572", "url": "https://cs.wikipedia.org/wiki?curid=248572", "title": "Bohatýr", "text": "Bohatýr\n\nBohatýr (přesněji bogatýr, rusky \"богаты́рь\", původem z turkicko-mongolského \"baγatur\" - udatný) je označení pro bájného či polobájného ruského středověkého hrdinného válečníka, obdobného bludným rytířům ze západoevropských legend.\n\nSlovo bohatýr se používalo v ruských bylinách již ve středověku, avšak jejich zápisy pocházejí z mnohem pozdějšího období. Nejstarší přesně datovaný záznam tohoto slova proto pochází z latinského spisu \"Descriptio veteris et novae Poloniae cum divisione ejusdem veteri et nova\" z roku 1585: “\"Rossi… de heroibus suis, quos Bohatiros id est semideos vocant, aliis persuadere conantur\"” (tj. \"Rusové... se pokoušejí přesvědčit ostatní o existenci svých hrdinů, jež nazývají bohatýry, což znamená polobohové\").\nO činech bohatýrů zpravidla vypráví lidové epické básně, nazývané byliny. Každý bohatýr má nějaký specifický charakterový rys: Aljoša Popovič smělost (až drzost), Dobryňa Nikitič odvahu a Ilja Muromec svou duchovní i fyzickou sílu a čestnost, kterou věnuje ochraně své země.\n\nMezi bohatýry patří například Aljoša Popovič, Dobryňa Nikitič, Ilja Muromec, Svatohor či Peresvět.\n"}
{"id": "248574", "url": "https://cs.wikipedia.org/wiki?curid=248574", "title": "24 hodin Le Mans", "text": "24 hodin Le Mans\n\n24 hodin Le Mans (francouzsky \"24 Heures du Mans\") je proslulý vytrvalostní závod sportovních prototypů a GT vozů konaný každoročně od roku 1923 (s výjimkou válečných let) poblíž města Le Mans ve Francii na okruhu de la Sarthe. Je pořádán Automobile Club de I'Ouest (ACO). Tento závod se jezdí na trati skládající se z uzavřených veřejných silnic a nebyl míněn jen jako test schopností vozů a posádek být rychlý, ale také vydržet nasazení trvající 24 hodin.\n\nV době, kdy se v Evropě konaly automobilové Velké ceny, představil závod v Le Mans poněkud odlišný test tehdejšího automobilového průmyslu. Místo, aby vedl snažení automobilek k výrobě co možná nejrychlejších strojů současnosti, se chtělo Le Mans zaměřit na schopnosti výrobců tvořit spolehlivé vozy. To bylo hnací silou inovací nejen ve spolehlivosti a vytrvalosti, ale ve snížení spotřeby paliva, jelikož povaha vytrvalostních závodů vyžaduje trávit v boxech jen tolik času, kolik je nezbytně nutné.\n\nV této době začala být pozornost při navrhování závodních vozů upřena na zlepšování aerodynamiky a stability vozů, aby bylo dosahováno vyšších rychlostí. Oproti závodním tratím, které vznikaly v tehdejší Evropě, se však Le Mans výrazně lišilo. Zatímco většina ostatních tratí vznikala jako čistě závodní, okruh de la Sarthe je složen převážně z veřejných silnic, zejména potom dlouhé rovinky Les Hunaudières. Fakt, že okruh tvoří běžné silnice může za to, že není tak dokonale udržován jako permanentní okruhy. To způsobuje větší opotřebovávání mechanických součástí a tedy větší důraz na jejich spolehlivost.\n\nNa začátku 70. let 20. století vedl celosvětový požadavek na úsporu paliva závodní série k přijetí palivově hospodárných vozů, známých jako skupina C, pro kterou byl vývoj motorů omezován spotřebou. Ačkoliv bylo upuštěno od skupiny C v momentě, kdy byly týmy schopny zvládnout palivové předpisy, hospodárnost paliva je stále důležitá, protože se při vytrvalostních závodech úzce váže na čas strávený v boxech.\n\nTyto závody však nejsou samoúčelné. Mnohé z pokročilých technologií použitých a závodních vozem nalezlo o několik let později své uplatnění při výrobě sériových vozů. Tento závod také vede výrobce ke snaze vyvíjet stále pokročilejší vozy, což se také přenáší do sériové výroby.\n\nStartovní pole je obvykle složeno většinou z několika desítek vozů, které se dělí do několika skupin. Na konci se vyhlašuje jak celkové pořadí, tak pořadí jednotlivých skupin.\n\nRozdělení skupin a jejich technické specifikace se postupně měnily. V současné době jsou vypisovány čtyři kategorie: \"LMP1\", \"LMP2\", \"GTE Pro\" a \"GTE Am\". První dvě jsou kategorie prototypů (LM P - \"Le Mans Prototypes\") od základů stavěných pro účely vytrvalostních závodů. Další dvě kategorie jsou pak tvořeny GT vozy - původně civilními sportovními auty, zde však výrazně upravenými pro závody.\n\nNejrychlejší, nejnákladnější a zároveň nejprestižnější třída. Je takřka nemožné, aby celkové vítězství získal vůz jiné kategorie, ačkoli pravidla to nezakazují. Hlavně kvůli svým vysokým nákladům je třída LMP1 určená převážně pro tovární týmy.\n\n\"Technické regule\": Minimální hmotnost 900 kg. Maximální objem pro atmosférické motory je 3400 cm³, turbo a kompresorové motory mohou mít 2000 cm³ a diesely 3700 cm³. Počet válců neomezen. Objem nádrže max. 75 litrů pro benzinové motory, 73 l pro hybridní benzinové motory, 65 l pro dieselové motory a 71 l pro hybridní diesely. Maximální průměr kol 720 mm, maximální šířka 410 mm. Výkon současných prototypů je udáván kolem 410 kW (cca 550 koňských sil) a na nejdelší rovině okruhu \"La Sarthe\" dosahují rychlostí kolem 340 km/h.\n\nSlabší a levnější třída než LMP1, na rozdíl od ní určená převážně pro soukromé týmy. V posledních letech prodělala změny pravidel, které vedly k jejímu zlevnění, ale zároveň i k lehkému zpomalení.\n\n\"Technické regule\": Minimální hmotnost 900 kg. Povoleny jen upravené původně produkční motory, přičemž diesely jsou zakázány zcela. Objem atmosférických motorů max. 5000 cm³ při max. počtu osmi válců. Turbodmychadla a kompresory povoleny při max. objemu 3200 cm³ a max. počtu šesti válců. Max. objem nádrže 75 litrů je společný pro všechny typy motorů. Max. průměr kol 580 mm, max. šířka 360 mm. Motory LMP2 vozů produkují kolem 340 kW (cca 450 koňských sil), jejich nejvyšší rychlost se v Le Mans blíží k hranici 300 km/h.\n\nPůvodně nebyla stanovena žádná pravidla ohledně toho, kolik jezdců může obsahovat posádka jednoho vozu a kolik toho mohou jezdci odjezdit. Ačkoliv v prvních desetiletích prakticky všechny týmy využívaly dvou jezdců, někteří jezdci se pokoušeli o zdolání celého závodu sami v nadějí, že ušetří čas, který jiní potřebují na střídání jezdců v boxech. Jednočlenné posádky však byly brzy zakázány.\n\nDvoučlenné posádky se hojně vyskytovaly až do konce osmdesátých let, kdy se podle změny v pravidlech musela každá posádka sestávat minimálně ze tří jezdců.\n\nDalší změny v pravidlech přinesla devadesátá léta. Díky vyšší rychlosti vozů a tím většího zatížení jezdců bylo rozhodnuto, že žádný z jezdců nemůže souvisle řídit více než čtyři hodiny a více než čtrnáct hodin celkově. To vše ve snaze ulehčit posádkám již tak náročný závod.\n\n"}
{"id": "248577", "url": "https://cs.wikipedia.org/wiki?curid=248577", "title": "Franz König", "text": "Franz König\n\nFranz König, křtěn Franz Borgia König (3. srpna 1905, Warth bei Rabenstein – 13. března 2004, Vídeň) byl rakouský kardinál a prelát Římskokatolické církve. Mezi lety 1956–1985 zastával funkci vídeňského arcibiskupa. V roce 1958 se stal kardinálem (titulární kostel Sant'Eusebio).\n\nVe Vídni je na jeho počest pojmenováno náměstí Kardinal-König-Platz. V roce 1990 se stal spoluzakladatelem Evropské akademie věd a umění se sídlem v Salzburgu.\n\n\n"}
{"id": "248584", "url": "https://cs.wikipedia.org/wiki?curid=248584", "title": "Nový Amsterdam", "text": "Nový Amsterdam\n\nNový Amsterdam (: \"Nieuw Amsterdam\") bylo nizozemské koloniální město v Severní Americe, které bylo po získání Angličany přejmenováno na New York.\n\nMěsto vzniklo v roce 1625 z osady za hradbami pevnosti Fort Amsterdam na ostrově Manhattan v oblasti Nového Nizozemska (1614 – 1664). Už v roce 1609 prozkoumal oblast Henry Hudson pro Nizozemskou východoindickou společnost. V roce 1625 byla zahájena stavba citadely. \n\nMěstská práva získala osada Nový Amsterdam v roce 1653 a v roce 1665 byla včleněna do New Yorku, nyní je historie Nového Amsterdamu připomenuta i na oficiálním znaku New Yorku, kde rok 1625 (založení Nového Amsterdamu) nahradil původně uváděný rok 1664 (vydání rozhodnutí o městských právech pro Nové Nizozemce, reprezentované Petrem Stuyvesantem a jeho radou).\n\nPrvní průzkum oblasti byl proveden lodí \"Halve Maen\" (\"Půlměsíc\"), kterou vedl kapitán Henry Hudson. Ten v roce 1609 pojmenoval zdejší řeku řekou Mauritius. Na své cestě měl najít pro Nizozemskou východoindickou společnost vhodné plavební trasy kolem Severní Ameriky podél jejího severního pobřeží, ale neuspěl, zaujaly ale jeho informace o bohatství bobřích kolonií, vhodných pro obchod s kožešinami. V následujících letech expedice Adriaena Blocka a Hendricka Christiansze prozkoumaly pobřežní oblast mezi 38. a 45. rovnoběžkami a připravily půdu pro první osídlení.\n\nAž zhruba do roku 1623 platilo v oblasti Nového Nizozemska právo jednotlivých lodí, až poté zde byly zavedeny zákony nizozemské. Pro osídlení byla nejprve vybrána oblast u ústí řeky Hudson, vhodná z důvodů klimatických, přístupu k oceánu a snadnému kontaktu s indiány, se kterými osadníci vedli čilý výměnný obchod. V těchto místech vznikaly nové osady, mj. zárodek nynějšího města Albany.\n\nKolem roku 1624 žilo v budoucím Novém Amsterdamu asi 270 osadníků, existovala tu malá pevnůstka a mlýn.\n\nNebezpečí útoku kolonizátorů z jiných evropských zemí vedlo vedení Nizozemské západoindické společnosti k vytvoření plánu ochrany vzniklé oblasti. V roce 1625 byla většina osadníků přestěhována na Manhattan, kde Cryn Fredericks van Lobbrecht za řízení Willema Verhulsta vybudoval citadelu těsně nad jižním břehem ostrova.\n\nWillem Verhulst byl v čele osady vyměněn v roce 1626 Peterem Minuitem. Ten za zboží v hodnotě 60 guildersů formálně odkoupil Manhattan od kmene indiánů-Lenapů Manahatta, aby ochránil osadu od jejich případných útoků. Přesné podmínky obchodu se nedochovaly, zpráva o něm je zachována v legendě.\n\nDo budované pevnosti Fort Amsterdam byli brzy přestěhováni i obyvatelé z horního toku řeky Hudson, kde začala válka mezi Mohawky a Mohykány. Indiáni ohrozili Nový Amsterdam dvakrát - během Kieftovy a Broskvové války. Nizozemci se pokaždé ubránili. V domnění, že další nebezpečí od indiánů a od evropských zemí nehrozí, byly původní plány na vybudování velké pevnosti postupně redukovány.\n\n2. února 1653 získal Nový Amsterdam městská práva. V následujícím roce se ve městě objevily skupiny Židů, jak s pasy, tak uprchlíků před portugalskými antisemity. Úřady Nového Amsterdamu jim udělily právo na usídlení, Nový Haarlem byl oficiálně ustaven v roce 1658. \n\nV roce 1664, i když byl mezi Nizozemskem a Anglií mír, připluly 27. srpna k pobřeží Nového Amsterdamu čtyři válečné lodě a požadovaly kapitulaci Nového Nizozemska. Událost vedla k druhé anglicko-nizozemské válce. Na základě Dohody z Bredy z roku 1667 si Nizozemsko dále nečinilo nárok na Nové Nizozemsko a to připadlo Anglii. Město bylo přejmenováno na \"New York\" podle vévody z Yorku (pozdějšího krále Jakuba II.).\n\nPo třetí anglicko-nizozemské válce bylo Nové Nizozemsko znovu krátce dobyto Nizozemci a přejmenováno na \"Nové Oranžsko\" (Anthony Colve se stal prvním guvernérem, do té doby oblast spravovali ředitelé Západoindické společnosti), ale po podpisu Westminsterského míru připadlo město definitivně Anglii a od té doby má trvale jméno New York.\n\nPostup kolonizace Nového Amsterdamu je dokumentován na mapách. Nejpodrobnější z nich je Castellův plán, na němž jsou podle všeho zachyceny prakticky všechny budovy tehdejšího města. Díky \"Seznamu Nicasia de Sille\" z roku 1660, obsahujícím soupis obyvatel Nového Amsterdamu s jejich adresami, je možné všechny objekty i dobře identifikovat.\n\nExistence těchto plánů velmi pomohla při archeologických výzkumech. Například nález základů radnice (\"Stadthuys\") byl ulehčen s použitím Castellova plánu.\n\n"}
{"id": "248589", "url": "https://cs.wikipedia.org/wiki?curid=248589", "title": "Circuit de Spa-Francorchamps", "text": "Circuit de Spa-Francorchamps\n\nCircuit de Spa-Francorchamps je slavný okruh pořádající závody Velké ceny Belgie vozů formule 1 a vytrvalostního závodu 24 hodin Spa. Okruh navíc obsahuje jednu z nejslavnějších a nejnebezpečnějších pasáží ze všech tratí motoristického světa, pasáž \"Eau Rouge\". Circuit de Spa-Francorchamps je oblíbeným místem mnoha pilotů a fanoušků.\n\nPůvodní okruh trojúhelníkového tvaru dlouhý 15 km byl navržen a zkonstruován Julesem de Theirem a Henrim Langloisem Van Ophemem na veřejných silnicích mezi belgickými obcemi Francorchamps, Malmedy a Stavelot. Velká cena Belgie se zde poprvé jela v roce 1924.\n\nBelgičané byli tehdy velmi hrdí na to, že mají velmi rychlý okruh. V důsledku zvyšování průměrné rychlosti vozů, došlo k úpravě, do kopce jdoucí zatáčka při výjezdu z údolí \"Eau Rouge\" nazývané \"Ancienne Douane\" byla z okruhu „odstraněna“. Tím vznikla rychlejší zakřivená zatáčka \"Raidillon\". Do roku 2000 se stále mohlo jezdit veřejně po okruhu, neboť se stále jednalo o veřejnou silnici. V Eau Rouge doprava směřující na jih vedla přes tuto slavnou část, zatímco doprava v opačném směru užívala závodně nepoužívanou Ancienne Douane a na trať se vracela při výjezdu z údolí.\n\nStarý okruh dále pokračoval dále po části Les Combes směrem na vesnici Burnenville. Kolem ní se projíždělo v rychlém pravotočivém zakřivení. U Malmedy začínala dlouhá rovinka Masta, kterou přerušovala pouze rychlá zatáčka Masta mezi farmářskými domy před příjezdem do obce Stavelot.\n\nMasta byla jednou z nejstrašidelnějších pasáží ze všech okruhů na světě, její úspěšné projetí vyžadovalo zručnost a odvahu v dostatečném měřítku. Po dlouhé jízdě z Malmedy dosahovaly vozy nejvyšší rychlosti, musely zdolat Mastu, rychlou levo-pravou šikanu, a dobře rychlostně výjezd, na který navazovala další dlouhá rovinka vedoucí k obci Stavelot.\n\nFormule 1 přišla o Mastu po závodě v roce 1970, částečně také svojí vlastní vinou. Snaha Jackieho Stewarta o zlepšení bezpečnosti jezdců při závodech byla uvedena do pohybu po jeho havárii v tomto místě v roce 1966, když jeho BRM skončilo vzhůru nohama ve sklepě domu nacházejícího se poblíž trati s palivem vytékajícím z nádrže vozu na Stewarta, který si ještě navíc zlomil žebra. Další podobná tragická událost se zde stala v roce 1973 během závodu 24 hodin Spa, při němž se zabili tři jezdci.\n\nPo Mastě následovala rovinka Holowell, na jejímž konci se nacházela ostrá zatáčka na příjezdu do samotné obce Stavelot, která byla později nahrazena rychlejší pravotočivou zatáčkou. Další rychlá část okruhu vedla lesy do Blanchimontu, zde navazuje kratší trať z roku 1979 na původní okruh.\n\nNa původním okruhu Circuit de Spa-Francorchamps se odjelo 18 Velkých cen Belgie, v roce 1968 jej Formule 1 bojkotovala, předtím, než jej přepracovaný projekt okruhu poslal ke konci 70. let do historie. Rekord starého okruhu drží francouzský pilot Henri Pescarolo, který zde dosáhl průměrné rychlosti 226 km/h.\nPro rok 2007 byla postavena nová pit lane a budovy pro celý paddock, známá pasáž Bus Stop byla přestavěna včetně nájezdu do cílové rovinky. Během předchozích let došlo k velkému množství úprav trati a také k jejímu zkrácení na současných 7004 m. V současnosti je to rychlá a kopcovitá trať vedoucí Ardenami, kde se rychlosti často vyšplhávají až k hodnotě 330 km/h. Již od počátků zdejších závodů vešlo Spa-francorchamps ve známost také díky svému nevyzpytatelnému a proměnlivému počasí. Může mimo jiné nastat situace, kdy je jedna část tratě suchá, zatímco v jiné části může pršet.\n\nFanoušci a jezdci mají rádi zdejší závody. Nudný závod je zde velmi vzácný, většina současných jezdců říká, že společně s japonskou Suzukou představuje jednu z největších výzev pro piloty na celém světě. Samotné Spa-Francorchamps demonstruje důležitost zručnosti jezdců více, než kterýkoli jiný okruh. Dokazují to především zatáčky Eau Rouge a Blanchimont. Obě dvě se totiž musí projet velmi prudce, aby se povedl výjezd na následující dlouhé rovinky, který jezdcům napomáhá k výslednému času kola a předjíždění.\n\nHodně pilotů formule 1 zde svedlo pamětihodné bitvy a vítězství, např. Ayrton Senna, Michael Schumacher, Damon Hill, Mika Häkkinen či Kimi Räikkönen.\n\n\n\n\n\n\n\n"}
{"id": "248596", "url": "https://cs.wikipedia.org/wiki?curid=248596", "title": "Lučištník", "text": "Lučištník\n\nLučištník může být:\n\n\n"}
{"id": "248601", "url": "https://cs.wikipedia.org/wiki?curid=248601", "title": "Kylix (keramika)", "text": "Kylix (keramika)\n\nKylix (z řečtiny κύλιξ - pohár, číše; 2. pád kyliku) je mělká starověká řecká číše se dvěma horizontálními uchy po stranách. Počátky jejího používání ve starověkém Řecku spadají do doby bronzové - mykénské civilizace, kde však původně byly kyliky hlubší. Již v té době se stala nejoblíbenějším tvarem nádoby k pití vína. Nejčastěji byla využívána během 6. století př. n. l., koncem 5. století př. n. l. její používání upadlo a přestala se vyskytovat.\n\nMalířská výzdoba kyliku se soustředila především na jeho dno - medailon. Zpočátku bývala černofigurová, ale posléze byla nahrazena červenofigurovou. Vzhledem k jeho nejčastějším využití na symposiích, pocházely náměty této výzdoby především z Dionýsova mytologického okruhu.\n\n"}
{"id": "248604", "url": "https://cs.wikipedia.org/wiki?curid=248604", "title": "Helena Pavlincová", "text": "Helena Pavlincová\n\nHelena Pavlincová (* 21. března 1948 Brno) je česká vysokoškolská pedagožka, editorka, religionistka a badatelka života a díla T. G. Masaryka. Vystudovala filozofii a bohemistiku a v současné době působí jako docentka na Filozofické fakultě Masarykovy univerzity.\n"}
{"id": "248605", "url": "https://cs.wikipedia.org/wiki?curid=248605", "title": "Milan Mrázek", "text": "Milan Mrázek\n\nMilan Mrázek (27. dubna 1924 Brno – 1. září 1999 Praha) byl český religionista, teolog a básník. V roce 1938 vstoupil do Českobratrské církve evangelické. Po druhé světové válce začal studovat v Praze teologii. Poté pracoval jako vikář a farář, ordinován byl 17. prosince 1950. V letech 1950 – 1962 působil jako vikář v Brně, poté od roku 1962 (v roce 1962–1963 jako vikář, poté již jako farář) do roku 1990 jako farář sboru v Brně-Husovicích. K 1. září 1990 odešel do výslužby.\n"}
{"id": "248607", "url": "https://cs.wikipedia.org/wiki?curid=248607", "title": "Izu (provincie)", "text": "Izu (provincie)\n\nProvincie Izu (: 伊豆国; \"Izu no kuni\"), nazývaná také Zušú (豆州), byla stará japonská provincie rozkládající se na poloostrově Izu, který je dnes součástí prefektury Šizuoka a na ostrovech Izu, které dnes patří k prefektuře Tokio. Izu sousedila s provinciemi Sagami a Suruga. Před rokem 680 byla součástí provincie Suruga. Po tomto roce až do období Edo se Izu skládala ze tří okresů: Tagata, Kamo a Naka. Během období Edo se čtvrtým okresem stala Kimisawa.\n\nNejdůležitější svatyní (一宮, \"Ičinomija\"; První svatyně) provincie Izu byla svatyně Mišima (三嶋大社, \"Mišima taiša\"). Druhou a třetí svatyní byly Ninomija Hačimangu a svatyně Asama, obě rovněž z Mišimy. Navíc se v Mišimě nacházel i provinční chrám (国分寺, \"Kokubundži\").\n\nV roce 1493 Izu ovládl do té doby nevýznamný samuraj Sóun Hódžó a tato událost je mnohými historiky považována za začátek období Sengoku (období válčících států). Centrum moci nového klanu Hódžó se sice brzy přesunulo do sousední provincie Sagami, ale Izu Hódžóové ovládali až do svého pádu v roce 1590.\n\nV Izu se odehrává většina děje románu Jamese Clavella Šógun.\n"}
{"id": "248608", "url": "https://cs.wikipedia.org/wiki?curid=248608", "title": "Štěpánek", "text": "Štěpánek\n\nŠtěpánek je domácká podoba křestního jména Štěpán. Příjmení Štěpánek či Štěpánková mělo v roce 2011 v Česku 13 200 osob.\n\nZnámí nositelé tohoto příjmení:\n\n\n"}
{"id": "248609", "url": "https://cs.wikipedia.org/wiki?curid=248609", "title": "Kantharos", "text": "Kantharos\n\nKantharos (z řečtiny κάνθαρος - brouk) je starověký řecký pohár se dvěma vyššími horizontálními uchy po stranách, která výrazně převyšují jeho okraj. Je jedním z atributů boha Dionýsa, který je s ním často zobrazován na vázových malbách. Poprvé se kanthary nakrátko vyskytují již v helladské keramice doby bronzové. Poté se znovu začaly používat až v 8. století př. n. l.. Jejich výskyt v keramickém provedení nebyl nijak častý. Řekové spíše dávali přednost kovové formě, jelikož vysoká ucha jsou v keramice značně nepraktická. Nejčastěji sloužily jako konvice na víno - k jeho rozlévání do menších pohárů.\n\n"}
{"id": "248616", "url": "https://cs.wikipedia.org/wiki?curid=248616", "title": "Red Metropolitana de Movilidad", "text": "Red Metropolitana de Movilidad\n\nRed Metropolitana de Movilidad (do roku 2019 Transantiago) je autobusová síť, která zajišťuje významnou část dopravy v Santiagu de Chile. Systém vznikl významnou reorganizací předtím chaotické a neorganizované dopravy pomocí spojů soukromých provozovatelů, mnohdy navíc přetížené. Systém funguje od 10. února 2007, kdy byla završena první dvouletá etapa výstavby.\n\nSoučasná síť linek se dělí do dvou skupin; na hlavní, které zajišťují dopravu z jednoho konce města na druhý, a na linky, které se napojují. V provozu jsou moderní autobusy od firmy Volvo (nízkopodlažní; splňují navíc emisní limity Euro III), vyrobené v Brazílii. Do roku 2010 pak také ještě zůstaly v provozu i starší vozy. Hlavním rozdílem je ale kromě stáří a typu autobusu rovněž i jeho nátěr; zatímco staré autobusy měly převážně žlutý nátěr, nyní jsou všechny již bílé. Pořízeno bylo tehdy přes 1100 kloubových autobusů a přes pět set krátkých (12 m).\n\nPřestože hlavní snahou při zavádění systému v letech 2004 až 2007 bylo zjednodušení cestování a omezení konkurence, objevila se kritika hned z několika stran. Jednak zavedení jednotného tarifního systému omezilo možnosti soukromých provozovatelů, jednak navázání mnohých spojů na metro zvýšilo jeho vytížení (z 1,3 na 2,2 milionu cestujících za den). Přestože vozový park má stovky autobusů a nové jsou objednány, stále existují mnohé linky přetížené a vozidel je tak v šestimilionové metropoli nedostatek. V březnu 2019 došlo k přejmenování systému z Transantiago na Red Metropolitana de Movilidad.\n\n"}
{"id": "248619", "url": "https://cs.wikipedia.org/wiki?curid=248619", "title": "Alexandr I. Karađorđević", "text": "Alexandr I. Karađorđević\n\nAlexandr I. Karađorđević (srbsky \"Александар I Карађорђевић\", 16. prosince 1888, Cetinje – 9. října 1934, Marseille) byl druhým králem Jugoslávie (v letech 1921–1929 nazývané \"Království Srbů, Chorvatů a Slovinců\") od roku 1921 až do své smrti.\n\nAlexandr byl až druhým synem srbského krále Petra I., jeho starší bratr Jiří Karađorđević však byl nucen vzdát se následnictví poté, co v záchvatu vzteku ubil svého sluhu. Alexandr byl od roku 1914 regentem Srbska během první světové války a vrchním velitelem srbských vojenských sil. Během první balkánské války a druhé balkánské války byl velitelem První armády a zaznamenal řadu vítězství. Po smrti svého otce v roce 1921 zdědil trůn mezitím vytvořeného Království Srbů, Chorvatů a Slovinců. Jako monarcha se obával růstu vlivu Itálie a restaurace Rakousko-Uherska.\n\nBěhem politické krize se 6. ledna 1929 ujal absolutní moci, změnil jméno státu na \"Království Jugoslávie\" a územně ho reorganizoval.\n\nByl zavražděn v roce 1934 během státní návštěvy Francie. Při incidentu byl zbloudilou kulkou zabit i tehdejší francouzský ministr zahraničí Louis Barthou. Králův vrah, bulharský revolucionář Vlado Černozemski (rozený Veličko Dimitrov Kerin) byl zabit na místě činu.\n\nPo jeho smrti se v roce 1934 stal králem jeho teprve jedenáctiletý syn Petr II. Karađorđević, za něhož do jeho plnoletosti (1941) vládla regentská rada vedená jeho strýcem Pavlem Karađorđevićem, podle královy závěti.\n\nAlexandr I. podporoval ČSR, přispěl například prostředky na výstavbu a vybavení pravoslavného chrámu Zesnutí přesvaté Bohorodice na Olšanských hřbitovech v Praze. Byl také odpůrcem Adolfa Hitlera.\n\n8. června 1922 se oženil s Marií Hohenzollernskou, která mu porodila tři sny:\n\n\n\n"}
{"id": "248620", "url": "https://cs.wikipedia.org/wiki?curid=248620", "title": "Lužánky (katastrální území)", "text": "Lužánky (katastrální území)\n\nJiž zrušené brněnské katastrální území Lužánky existovalo od druhé katastrální reformy Brna provedené v letech 1966-1969 do roku 1979, kdy bylo k 1. červenci zrušeno. Vzniklo po obou stranách Lidické ulice v okolí stejnojmenného parku, na území patřícím od 24. listopadu 1990 k městské části Brno-střed, z části zrušeného katastrálního území Velká Nová Ulice a Červená, a zahrnovalo východní část současného katastrálního území Veveří (základní sídelní jednotky „U stadionu“ a „Mášova“), západní část současného katastrálního území Černá Pole (základní sídelní jednotky „Lužánky“ a „Třída Kapitána Jaroše“) a nezastavěný úzký pruh území v ulici Pionýrské, náležející v současnosti ke katastrálnímu území Ponava. Jeho hranice tvořily ulice Kounicova, severní okraj Moravského náměstí, Koliště, Milady Horákové, Traubova, Náměstí 28. října, Drobného, Pionýrská a Kotlářská.\n"}
{"id": "248621", "url": "https://cs.wikipedia.org/wiki?curid=248621", "title": "Synagoga v Žamberku", "text": "Synagoga v Žamberku\n\nSynagoga Žamberk je bývalá synagoga v ulici Českých bratří ve městě Žamberk. Byla postavená v roce 1811 na místě starší synagogy, která vyhořela v roce 1810. Bohoslužby se zde konaly do začátku 2. světové války. Za války budova sloužila jako skladiště obilí.\n\nOd roku 1947 je synagoga používána Československou církví husitskou. V roce 1954 byla budova přestavěna, architektem byl František Kubelka z Prahy, jenž navrhl a nechal postavit novou věž. Slavnostní otevření sboru proběhlo 27. června 1954.\n\nAsi 400 metrů od bývalé synagogy, vedle Městského muzea Žamberk, leží v těsné blízkosti silnice I/11 židovský hřbitov založený v 17. století.\n"}
{"id": "248622", "url": "https://cs.wikipedia.org/wiki?curid=248622", "title": "Oleg (jméno)", "text": "Oleg (jméno)\n\nOleg je mužské křestní jméno skandinávského původu. Vzniklo ze staroskandinávského jména \"Helgi\" a vykládá se jako „svatý, spásu přinášející“, nebo přeneseně jako „silný, zdravý“. Ženským protějškem jména je Olga.\n\nPodle českého kalendáře má svátek 20. září.\n\n\n"}
{"id": "248630", "url": "https://cs.wikipedia.org/wiki?curid=248630", "title": "Pyrmont Bridge", "text": "Pyrmont Bridge\n\nPyrmont Bridge je otáčivý most přes zátoku Cockle Bay v Darling Harbouru v australském Sydney.\n\nZákladní kámen mostu byl položen 6. prosince 1899 E. W. O'Sullivanem, pro provoz byl most otevřen 28. června 1902 guvernérem Nového Jižního Walesu Sirem Harrym Holdsworthem Rawsonem.\n\nArchitektem byl Percy Allan. Otáčivá část mostu je jedna z největších na světě a jako jedna z prvních je poháněna elektřinou. Organizace Engineers Australia ho vyhlásila za národní technickou památku.\n\nMost byl pro automobilový provoz uzavřen v 80. letech 20. století a byl znovuotevřen pro pěší jako součást revitalizace oblasti Darling Harbouru jako odpočinkové pěší zóny. Nyní také nese dráhu monorailu, která vede z Darling Harbouru do centra Sydney.\n\n\n"}
{"id": "248631", "url": "https://cs.wikipedia.org/wiki?curid=248631", "title": "Tim Schenken", "text": "Tim Schenken\n\nNarodil se 26. září 1943 nedaleko Sydney. Jeho závodní kariéra začala v Melbourne v závodech do vrchu s vozem Austin A30. Posléze získal Lotus 18 se kterým zvítězil v množství místních závodů. Proto se rozhodl pro profesionální dráhu závodního pilota a odcestoval roku 1965 do Velké Británie. Během krátkého času vyhrál množství britských šampionátů, včetně Formule Ford a Formule 3. Během pobytu ve Velké Británii si ho všiml krajan Jack Brabham.\n\nV roce 1970 se zúčastnil první Grand Prix v týmu Franka Williamse, který provozoval vozy De Tomaso, tuto sezónu bez bodového zisku. V následujícím roce jezdí s vozem Brabham jako dvojka vedle Grahama Hilla a po třetím místě v Grand Prix Rakouska 1971 zaznamenává svojí nejlepší sezónu ve Formuli 1. Další třetí místo zaznamenal v nemistrovském závodě International Trophy a čtvrté místo v Race of Champions. V roce 1972 se rozhodl odejit k týmu Surtees, což se později ukázalo jako největší chyba kariéry. S vozem Surtees získal pouhé dva body za páté místo v úvodním závodě v Grand Prix Argentiny 1972. Menší úspěch zaznamenal ve Formuli 2, kde dokázal zvítězit na trati Hockenheim. V roce 1973, byl projekt Trojan jen v plenkách a tak se zúčastnil jen jedné Grand Prix v týmu Franka Williamse s vozem Iso, ale bez úspěchu. Projekt Trojan byl připraven v sezóně 1974 a on s ním odjel 8 Grand Prix, když pro poslední závod se rozhodl startovat s vozem Lotus 76, ale ani to mu nepřineslo bodový zisk.\n\nSoučasně s účastí ve Formuli 1 se zúčastnil i šampionátu sportovních vozů s vozy Ferrari, Ford, Porsche, Jaguár. V roce 1972, po úspěšném působení ve formuli 2 dostal nabídku od Ferrari pro účast v 1000 km Buenos Aires a 1000 km Nürburgring sportovních vozů, které spolu s Petersonem vyhrál. Přidali také druhá místa v Daytona, Sebring, Brands Hatch, Watkins Glen, třetí na okruhu Monza a Osterreichring. V roce 1973 spolu s Carlosem Reutemannem dovezl Ferrari ke druhému místu ve Vallelunze a Monze. V roce 1975 se spolu s Ganleyem v týmu Gulf Cosworth pustil na Nürburgring a bylo z toho druhé místo. O rok později si vše zopakoval tentokrát s vozem Porsche a s Hezemansem. Až v roce 1977 se mu na této trati podařilo zvítězit, spolu se Stommelenem a Hezemansem.\n\nV roce 1976 založil Tiga racing Cars spolu s kolegou Howdenem Ganleyem, kde produkovali přes 400 závodních vozů až do roku 1984, kdy se rozhodli společnost prodat. Mezitím se stal spoluvlastníkem a manažerem týmu Formule 2 a Formule 3. Na krátký čas provozoval i tým IMSA, poté se vrátil do Austrálie do čela Confederation of Australian Motor Sport Ltd (CAMS). V současné době působí ve funkci ředitele CAMS a předsedy organizačního výboru Grand Prix Austrálie. Zároveň zastává funkci závodního ředitele na okruhu Adelaide pro sérii ALMS, Surfers Paradise pro CART a Shell Championship Series V8 Super Cars.\n\ntučně vyznačené závody znamenají zisk pole position\n\n"}
{"id": "248632", "url": "https://cs.wikipedia.org/wiki?curid=248632", "title": "Darling Harbour", "text": "Darling Harbour\n\nDarling Harbour je část Sydney, města v Austrálii s rozsáhlou odpočinkovou pěší zónou. Nachází se na západním straně centra města, na západě zasahuje do čínské čtvrti, na východě na obě strany zátoky Cockle Bay a do předměstí Pyrmont. Cockle Bay je jen jedna z vodních cest, které vedou do Darling Harbouru, který se na severu otevírá do přístavu Port Jackson.\n\nOblast není ve správě městských orgánů, ale statutárního úřadu na úrovni Nového Jižního Walesu.\n\nDarling Harbour je pojmenován po generálporučíku Ralphu Darlingovi, který byl guvernérem Nového Jižního Walesu v letech 1825 – 1831. Původně byl součástí obchodního sydneyského přístavu. V průběhu hospodářské krize ve 30. letech 20. století byla východní část Darling Harbouru známa jako \"Hladová míle\" (: \"The Hungry Mile\") podle dlouhých řad dělníků hledajících práci. V 80. letech 20. století ale již oblast chátrala a až z iniciativy tehdejší Ministryně veřejných prací Nového Jižního Walesu Laurie Breretonové byla k oslavám 200. výročí objevení Austrálie přebudována na současnou oblast, lákající stovky tisíc turistů ročně.\n\nV současnosti prochází velkou přestavbou východní Darling Harbour, kde mají na ploše 18 hektarů nové budovy poskytnout z poloviny prostor obchodu a bydlení a z poloviny zůstat nezastavěné. Vláda Nového Jižního Walesu do projektu zahrnula i oblast ulice Globe Street, která se má stát paralelou Wall Street pro Austrálii a Tichomoří. Celý projekt bude dokončen až po roce 2020, čtvrť ponese jméno \"Barangaroo\", které vyhrálo v celonárodní soutěži.\n\nDarling Harbour nabízí mnoho veřejných zařízení a atrakcí, například:\n\nS centrem města je Darling Harbour spojen monorailem.\n\n"}
{"id": "248633", "url": "https://cs.wikipedia.org/wiki?curid=248633", "title": "Rathenow", "text": "Rathenow\n\nRathenow (česky též Ratenov) je město v Braniborsku na řece Havel zhruba 70 km západně od Berlína. Žije v něm 26 433 obyvatel.\n\nOsada známá již ve 12. století získala městská práva od Oty IV. Braniborského v roce 1295. Od konce 18. století je město známé výrobou optických přístrojů, kterou založil Johann Heinrich August Duncker, vynálezce prvního mnohobrusného stroje na přesnou výrobu čoček. Byl zde také zpracováván jíl z řeky Havel na cihly, rozvážené do celého Německa (jsou z nich postaveny např. zámek Sanssouci, berlínská radnice a holandská čtvrť v Postupimi).\n\nMěsto bylo vážně poškozeno za druhé světové války, nejprve spojeneckým bombardováním (letadla mířila na Berlín, ale pod útokem stíhaček musela část svého nákladu bomb shodit dříve) a později dělostřelectvem Rudé armády, když se zde na konci války měla opevnit část německých vojsk pod velením maršála Keitela.\n\nV éře NDR byla podstatná část obyvatel zaměstnána ve velké továrně na optiku \"Rathenower Optischen Werken\". Po sjednocení Německa byla produkce přerušena, a i když zde v roce 2002 otevřela svou pobočku optická firma Vielmann, potýká se město s vysokou nezaměstnaností a odchodem mladých lidí, kvůli kterému jsou některé čtvrti velmi řídce obydlené.\n\nNejvětší obchodně-kulturní akcí je velký zahradnický veletrh, který do města v roce 2006 přilákal na 500 000 hostů.\n\n\n"}
{"id": "248635", "url": "https://cs.wikipedia.org/wiki?curid=248635", "title": "Jonathan Pollard", "text": "Jonathan Pollard\n\nJonathan Jay Pollard (nar. 7. srpna 1954 v Galvestonu v Texasu) je usvědčený izraelský špion a bývalý analytik zpravodajství námořnictva Spojených států amerických. Ke špionáži ve prospěch Izraele se přiznal a zřekl se práva na řádný soud výměnou za mírnější trest.\n\nJonathan Jay Pollard se narodil jako nejmladší ze tří dětí mikrobiologa Dr. Morrise Pollarda a hospodyně Molly Pollardové. V Jonathanově raném dětství se rodina stěhuje do South Bendu v Indianě, kde otec nastupuje jako profesor na univerzitě.\n\nJonathan je společně se svými sourozenci (bratrem Harveyem a sestrou Carol) vychováván v duchu uvědomování si vlastního židovství a velké citlivosti na antisemitismus. Ve škole dosahoval vynikajících výsledků, byl i hudebně nadaný, ale mezi ostatními dětmi nebyl příliš oblíbený. Tuto nevraživost spolužáků přičítal svému židovskému původu a jeho vřelý vztah k Izraeli se ještě více vystupňoval.\nV roce 1968 navštívil s rodiči Dachau, kde podle vyprávění zahynula část jeho evropských příbuzných.\nV roce 1970 Pollard poprvé navštívil Izrael. Dlouho snil o imigraci do Izraele. Po návratu domů se snažil uskutečnit svůj sen, vystěhovat se do Izraele. Na radu rodičů se ale rozhodl nejprve ukončit své vzdělávání. Na kalifornské Stanfordově univerzitě se zapsal na studium medicíny, později ale přestoupil na katedru politických věd. Stal se dokonce známým pro svůj zájem o vojenskou historii. Zbožňoval zejména špionážní romány, kterých přečetl stovky. V roce 1976 Pollard na Stanfordu z politických věd promoval. Na univerzitě se začal projevovat jeho sklon k vymýšlení si nepravděpodobných příběhů, ve kterých figuroval jako agent Mosadu či důstojník izraelské armády.\n\nV South Bendu se po promoci přihlásil na právnickou školu, studia ale nedokončil.\nV roce 1977 byl Pollard odmítnut u CIA s poukazem na možnost politické nespolehlivosti. V roce 1979 byl ale přijat do zpravodajské služby amerického námořnictva jako analytik. Od roku 1979 pracoval s vysoce důvěrnými daty a dospěl k názoru, že USA záměrně zatajuje před Izraelem informace dotýkající se jeho národní bezpečnosti (např. o dodávkách sovětských zbraní arabským státům). U námořních zpravodajců pracoval až do roku 1984.\nV roce 1981 se seznámil s Annou Hendersonovou, kterou si později vzal za manželku. V zaměstnání je poslán k psychiatrovi pro opětovné vymýšlení si historek ( např. o spolupráci s jihoafrickou tajnou službou), posudek na něj ale vyznívá kladně a proto se vrací zpět na své místo.\n\nV roce 1984 byl převeden do Protiteroristickému pohotovostnímu středisku (Anti-Terrorist Alert Center, ATAC) Výzkumné služby amerického námořnictva v Suitlandu ve státě Maryland. Zpočátku pracoval jako dozorce pro monitorování zachycených zpráv, později jako výzkumný specialista zodpovědný za karibskou oblast a americké vnitrozemí se zřetelem na potenciální teroristické hrozby. Zde měl oprávnění k přístupu k SCI (\"Sensitive Compartmentralized Information\", přísně tajným informacím). Zde opět Pollard dospívá k názoru, že USA neplní své závazky vůči Izraeli (dvojstranná smlouva mezi USA a Izraelem uzavřená v roce 1983, za USA ji podepsal R. Reagan) a že směrnice nařizující předávat Izraeli důležité informace je záměrně ignorována.\n\nPoté co Pollard vyslechne od svého přítele Stevena Sterna popis přednášky izraelského vojenského pilota plukovníka Aviema Selly, požádá Sterna, aby jej se Sellou seznámil. Sella si před schůzkou informuje Josefa Jagura, vědeckého poradce na izraelském konzulátě v New Yorku. Jagur je ve skutečnosti spolupracovníkem izraelské rozvědné služby Lakam zabývající se vědeckou a průmyslovou špionáží. Sellovi je nařízeno vyčkat, zatímco Lakam shromažďuje o Pollardovi údaje. Na domluvené schůzce Pollard bez obalu Sellovi nabídne možnost poskytování utajovaných amerických zpravodajských materiálů Izraeli. Sella jedná vyhýbavě, aby se nenechal zatáhnout do nějaké protiizraelské provokace. Postupem času ale nabyl přesvědčení, že Pollard svou nabídku míní vážně. Vše poté nahlásí Jagurovi. Rozhodnutí zní přijmout Pollardovu nabídku. Podle jiných zdrojů (Black, B. Morris – Mosad, izraelské tajné války (vydáno v nakl. Jota v r. 2001, str. 438) povolení pokračovat ve spolupráci s Pollardem dostal Sella od velitele izraelského letectva generálmajora Amose Lapidota a náčelníka štábu generálporučíka Moše Levyho. Mosad k tomu sdělil, že o Pollardovi vědí, ale nechtějí s ním mít nic společného.\n\nV krátké době po odsouhlasení Pollardovy spolupráce se izraelské rozvědce dostává do rukou velké množství vysoce důvěrných materiálů pocházejících z amerických rozvědných sítí.\nProblémem se ukázaly být odměny pro Pollarda. Ten peníze za své služby odmítal s tím, že vše dělá ze sympatií k Izraeli. Takový agent je ale nespolehlivý, neboť se může ze spolupráce kdykoliv vyvléknout, kdežto nad placeným agentem vždy visí stín vydíratelnosti, pokud by odmítl spolupracovat.\nV listopadu 1984 proto na izraelské náklady Pollard odcestoval se svou manželkou Anne do Paříže, kde se setkal s šéfem LAKAMU Rafaelem Eitanem a svým pozdějším řídícím orgánem Josefem Jagurou. Zde byla dohodnuta jako plat pro Pollarda částka 1.500 $ za měsíc plus věcné dary (například safírový prsten pro Anne). Při pobytu v Paříži také Pollard vše prozradil své manželce.\n\nZcizené materiály předával Pollard dvakrát týdně buď v domě tajemníka izraelského velvyslanectví ve Washingtonu Irita Erba nebo je vkládal do speciální aktovky při průjezdu myčkou. Jedenkrát týdně se setkával se svým řídícím orgánem a byl instruován o jaké materiály má izraelská strana zájem.\n\nPrvní známky Pollardovy nedůvěryhodnosti zaznamenal James Agee, jeho nadřízený na jaře v roce 1985. Na Pollardově stole byly objevené důvěrné materiály, které pro svou práci nepotřeboval. Pollard zalhal, že materiál potřebuje jako dodatečný zdroj. Jindy zase kamufloval svou celodenní nepřítomnost na pracovišti hledáním si nového místa.\nKvalita Pollardovy práce a nedochvilnost v dodržování termínů se staly terčem kritiky (možnost zbavit se Pollarda ale Agee uvítal). V následujících měsících se ale Pollard neměl k odchodu ze svého místa a proto se Agee rozhodl hledat záminky pro jeho propuštění. Od jeho kolegů se dozvěděl, že Pollard si přísně tajné materiály odnáší domů. 9. listopadu 1985 po prohlídce Pollardova pracovního stolu dospěl Agee k přesvědčení, že odhalil špiona. Okamžitě informoval šéfa kontrašpionáže NSI (NAVAL SECURITECH and INVESTIGATIVE). Po poradě bylo rozhodnuto, že Pollard zůstane pod dozorem na svobodě.\n\n19. listopadu 1985 byl Pollard zadržen, když se pokoušel vyzvednout si objednané tajné materiály. Byl vyslýchán agenty NIS a FBI. Po několikahodinovém výslechu Pollard požádal, jestli může zavolat manželce. Pomocí předem dohodnutého kódu jí řekl, aby odnesla všechen citlivý materiál, který měl doma a aby varovala Izraelce. Anne se setkala s A. Sellou a vše mu řekla, ten neprodleně informoval Jagura. Ukázalo se, že Lakam neměl žádné únikové plány pro případ prozrazení. Jagur proto Sellovi poradil, aby co nejdříve opustil USA.\nPollard agentům při výslechu přiznal, že odnášel tajné materiály a prodával je jednomu příteli, který je předával patrně afghánským bojovníkům za svobodu.\nMezitím Eitan, šéf Lakamu nařídil Jagurovi, aby okamžitě opustil USA. Pollard byl v rukou americké kontrarozvědky ponechán bez pomoci.\nPo výslechu byl Pollard propuštěn. 21. listopadu se se svou manželkou pokusil vniknout na izraelské velvyslanectví, byl však jeho ostrahou vyveden ven. Shodou okolností totiž v té době izraelský velvyslanec v USA Meir Rosenne, který byl o Pollardově činnosti informován, byl v Paříži a Eljakim Rubinstein, který velvyslance zastupoval nevěděl nic.\nJonathan J. Pollard byl proto zatčen agenty FBI.\n\nPodle amerických představitelů Pollard předal Izraeli více než 1000 tajných dokumentů. Přesné informace o tom, jaká data Pollard předal Izraeli ale neexistují. Sám Pollard přiznal, že se jednalo o informace o iráckých řízených střelách mířících na Izrael. V rozhovoru v únoru 1987 řekl, že Izraeli poskytl družicové snímky velitelství OOP v Tunisu, údaje o protiletecké obraně Libye a zpravodajské údaje o vojenských aktivitách arabských zemí.\nDále předával informace o pohybech sovětských lodí a dodávkách zbraní do arabských států, satelitní snímky Iráku a Sýrie (zejména fotografie zbrojovek)\nMnohé z materiálů, které Pollard předal byly necenzurovaná hlášení agentů z terénu, podle nichž bylo možné nejen odvodit způsob získávání těchto informací, ale i kdy a kým byly získány. Některé materiály se týkaly informací tehdejšího spojence Izraele, Jihoafrické republiky a američtí představitelé se domnívají, že tyto materiály byly Jihoafrické republice předány.\nDále bylo odmítnuto Pollardovo tvrzení, že předával informace týkající se ohrožení Izraele terorismem, většina materiálů se terorismu netýkala.\nNaproti tomu Pollard odmítl poskytnout informace o odposlechu, který NSI provádí v Izraeli a o Izraelcích pracujících pro USA.\n\nSoud s Jonathanem Pollardem se konal 9. března 1987. Richard Hibey, který Pollarda obhajoval uzavřel s žalobou, vedenou Josephem DiGenovou, dohodu podle níž výměnou za Pollardovo přiznání a spolupráci nebude žaloba požadovat trest smrti. Pollard vypověděl vše, co mu bylo známo (i proto, že pochopil, že mu Izrael nepomůže). Stále opakoval, že špionáž prováděl pouze proto, aby pomohl Izraeli, nikoliv aby poškodil Spojené státy.\n\nSpolečně s Jonathanem Pollardem byla souzena i jeho žena Anne Henderson - Pollardová.\n\nJonathan Pollard byl odsouzen k doživotnímu žaláři bez nároku na podmínečné propuštění, jeho žena Anne byla odsouzena na pět let vězení nepodmíněně.\n\nVládní místa v Izraeli okamžitě po zatčení popřela, že by Pollard byl jejich agentem. Později bylo přiznáno, že špionáž proti spojenci, USA, byla „pirátskou akcí“ prováděnou bez souhlasu nejvyšších míst. Lakam byl rozpuštěn (Mosad o najmutí Pollarda věděl, ale od počátku se od akce distancoval). Na místo pokusů o Pollardovu záchranu Izrael spolupracoval s americkými vyšetřovateli a přislíbil vrátit vše, co jim Pollard předal. Později však byl Izrael obviňován, že spolupracuje při vyšetřování jen polovičatě (americkému vyšetřovacímu týmu bylo poskytnuto pouze tolik materiálu, aby to stačilo na obvinění Pollarda)\n\nV roce 1988 Izrael oficiálně přiznal, že Pollard byl izraelským agentem. V roce 1998 mu bylo uděleno izraelské občanství a ve vězení ho navštívili vysocí izraelští úředníci.\n\nV březnu 1987 byly jmenovány dvě vyšetřovací komise:\n\nPo vynesení rozsudku byl Pollard umístěn do vězeňské nemocnice ve Springfieldu v Missouri. Po ročním pobytu zde byl převezen do vězení v Marion v Illinois.\n\nV roce 1990 se Pollard rozvedl se svou manželkou Anne ( ta byla v březnu 1990 podmíněně propuštěna). Jako důvod pro rozvod je uváděna snaha na doživotí odsouzeného Pollarda dát Anne možnost znovu se vdát a vést normální život.\n\nPozdější žádosti o obnovení procesu byly zamítnuty, žádný z pozdějších amerických prezidentů (naděje byly vkládány zejména do Billa Clintona) nevyužil možnosti udělit Pollardovi milost.\n\nOd roku 1996 se Pollard prostřednictvím korespondence sblížil s kanadskou ortodoxní židovkou Ester Zeitovou (ta, přestože nebyli oficiálně oddáni, používá příjmení Pollardová). Od roku 1996 organizuje kampaně za Pollardovo propuštění.\n\nOd roku 1998 je Pollard umístěn ve federální věznici v Butneru, v Severní Karolíně. Za jeho propuštění probíhají v Izraeli i USA kampaně. Jeho stoupenci tvrdí, že za nezvykle tvrdým trestem (jiní, v USA chycení agenti pracující pro nepřátelské mocnosti byli odsouzeni k mnohem mírnějším trestům) je antisemitismus. Celý Pollardův případ v roce 1988 podrobně zkoumal americký Židovský kongres. Jeho výkonný ředitel Phil Baum poté prohlásil, že nenašli jediný důkaz potvrzující antisemitismus ze strany americké justice.\n\nProti Pollardovu propuštění s staví někteří představitelé z řad zpravodajských služeb. Bývalí ředitelé americké námořní zpravodajské služby William Studeman, Sumner Shapiro , John L. Butts a Thomas Brooks vydali prohlášení, ve kterém chtějí vyvrátit některé mýty, které o Pollardově případu kolují. Pollard totiž přiznal vinu a díky dohodě nebyl souzen veřejně. Díky uzavřenosti soudního projednávání případu se tak veřejnost nikdy nedozvěděla řadu faktů, které dokazují, že Pollard nebyl izraelským patriotem a obětí, jak se ho snaží vylíčit jeho zastánci, ale chamtivým a arogantním zrádcem. \n\n\nPodle tvrzení Rona Oliveho, který vedl Pollardovo vyšetřování se řady utajovaných informací snažila využít Pollardova manželka pro své soukromé obchodní aktivity a pro pokusy o sjednání obchodů se zbraněmi. Informace podle Oliveho tvrzení prodával i Jižní Africe či Pakistánu.\n\nV pátek 20. listopadu 2015 byl Jonathan Jay Pollard propuštěn z vězení. V době propuštění byla stanovena mj. podmínka jeho setrvání na území USA po dobu 5 let, přičemž o povolení opustit USA může rozhodnout pouze americký prezident. Tato podmínka byla stanovena v červenci 2015, kdy o propuštění rozhodl americký soud.\n\nPollard již v minulosti projevil přání, v případě propuštění, vycestovat do Izraele i za cenu vzdání se amerického občanství a slibu budoucího nenávratu na území USA. Spekulovat pochopitelně lze o \"ceně\" propuštění, kterou bylo nutné skrytě resp.do budoucna ze strany Izraele \"zaplatit\".\n\n"}
{"id": "248637", "url": "https://cs.wikipedia.org/wiki?curid=248637", "title": "Seznam her pro PlayStation 1", "text": "Seznam her pro PlayStation 1\n\nToto je abecední seznam videoher pro konzoli Sony PlayStation.\n"}
{"id": "248639", "url": "https://cs.wikipedia.org/wiki?curid=248639", "title": "Hudební skladatel", "text": "Hudební skladatel\n\nHudební skladatel (též komponista) je umělec, který tvoří nové hudební skladby a zpravidla je zaznamenává ve formě hudební notace, podle které jeho hudbu poté provozují výkonní umělci (interpreti – zpěváci, hráči na hudební nástroje, dirigenti event. další umělci).\n\nZnalost hry na hudební nástroj není sice čistě teoreticky k této činnosti vůbec nutná, ale v praxi téměř každý hudební skladatel dobře ovládá hru alespoň na jeden hudební nástroj (nejčastěji se jedná o klávesový nástroj). Komponování pro orchestr (soubor nástrojů) vyžaduje znalost takového tělesa z hlediska technických nároků na jednotlivé hráče. Tuto znalost spolu s dalšími obvykle získává skladatel na speciální škole (konzervatoř, hudební akademie), kde se předávají znalosti o hře na hudební nástroje a o jejich technických možnostech (např. jaký je rozsah tónů jednotlivého nástroje a nezbytné další údaje). Při studiu instrumentace (resp. orchestrace, tj. jak psát pro nástrojové soubory) studuje mladý skladatel nástrojové souznění, kde už začíná jeho tvůrčí činnost.\n\n\n"}
{"id": "248640", "url": "https://cs.wikipedia.org/wiki?curid=248640", "title": "Kapelník", "text": "Kapelník\n\nKapelník ( \"Kapellmeister\", z italského \"maestro di cappella\") je vedoucí osobnost hudebního souboru (kapely), tedy synonymum pro dirigenta. Jedná se o historické označení vedoucího hudebního tělesa.\n\nFunkce kapelníka vznikla původně neznamenala pouze dirigentskou, ale současně též skladatelskou a organizační funkci. z jednoho, z italského \"maestro di cappella\" – doslova \"řídící v kapli\" – tento pojem vychází z původní chrámové hudební praxe. Z italského označení je odvozený také německý výraz \"Kapellmeister\".\n\n\n"}
{"id": "248641", "url": "https://cs.wikipedia.org/wiki?curid=248641", "title": "Laterna magica", "text": "Laterna magica\n\nLaterna magica (z latinského výrazu znamenajícího „kouzelná lampa“) nebo také skioptikon (z řeckého \"skiá\", stín) je jednoduchý promítací přístroj na diapozitivy.\n\nLaterna magica byla obvykle dřevěná skříňka se zdrojem světla (svíčka, karbidka, oblouková lampa) a vydutým zrcadlem za ním, jež paprsky soustřeďovalo do otvoru s čočkou (kondenzorem). Před čočkou bylo vedení, kam se zasouvaly skleněné destičky s malovanými průhlednými obrázky a objektiv, jímž se zvětšený obraz promítal na stěnu. Na stejném principu pracuje i pozdější diaprojektor, ovšem s elektrickým zdrojem světla.\n\nLaterna magica vznikla v polovině 17. století a vynalezl ji patrně holandský fyzik Christiaan Huygens (1629-1695). Brzy potom ji obecně zpopularizoval německý jezuita a vědec Athanasius Kircher v knize \"Ars magna lucis et umbrae\" („Velké umění světla a stínu“). V průběhu 18. století se často předváděla na zámcích a ve společnostech, přičemž projekční plochu někdy tvořil kouř, takže iluzivní dojem se ještě zvýšil. V 19. století se laterna magica zdokonalila hlavně díky lepším zdrojům světla a stala se velmi populární zábavou. Přístroje vyráběly všechny optické firmy.\n\nStarý název Laterna magica použili režisér Alfréd Radok a výtvarník Josef Svoboda pro Laternu magiku, nový druh divadelního představení, kombinovaného s promítáním pro světovou výstavu EXPO v Bruselu 1958.\n\n\n\n"}
{"id": "248646", "url": "https://cs.wikipedia.org/wiki?curid=248646", "title": "Yasmina Reza", "text": "Yasmina Reza\n\nYasmina Reza (* 1. května 1959, Paříž, Francie) je francouzská spisovatelka a dramatička, ale také herečka. Její hry obdržely řadu ocenění. K nejznámějším patří hry \"Kumšt\" a \"Život na třikrát\", které byly přeloženy do desítek jazyků a jsou součástí repertoáru mnoha divadel v celém světě.\n\nNarodila se v židovské rodině, přičemž její otec pochází z Íránu a matka z Maďarska, sama celý život prožila v Paříži. V roce 1987 obdržela Molièrovu cenu pro nejlepšího autora za \"Conversations après un enterrement\". Totéž ocenění obdržela v roce 1995 za hru \"Kumšt\". Tato hra získala řadu cen i v jiných zemích.\n\nV říjnu 2008 se článkem v \"Le Monde\" postavila za spisovatele Milana Kunderu po jeho nařčení z udavačství.\n\n\n\n"}
{"id": "248647", "url": "https://cs.wikipedia.org/wiki?curid=248647", "title": "Jordán (Brdská vrchovina)", "text": "Jordán (Brdská vrchovina)\n\nJordán je jedním z nejznámějších vrchů Středních Brd, který leží cca 6 km východně od Strašic v CHKO Brdy.\n\nStejně se jmenuje i bývalá vojenská cílová plocha, která se rozkládá v jeho severních svazích, ve východních svazích Dlouhého vrchu a západních a severních svazích vrchu Houpák. Ta je dnes ovšem přístupná pouze po značených zpevněných komunikacích.\n\nObecná známost těchto míst se týká spíše právě cílové plochy, méně již samotného vrchu, jehož temeno je porostlé smrkovým lesem a je již prakticky mimo zájem návštěvníků, podobně jako další blízký vrch, Hlava.\n\nVelmi populární jsou ovšem pláně mezi Jordánem a Houpákem, které patřily již před uvolněním vstupu k nejnavštěvovanějším lokalitám Středních Brd. Je to dáno velmi romantickým charakterem těchto míst, mimořádnými rozhledy (lze dohlédnout na celé pásmo Krušných hor), a určitě také vojenskou historií tohoto místa a stavbami, které se tu nacházejí.\n\nPo založení brdské střelnice v r. 1926, byla právě jordánská plocha jedním ze dvou míst v Brdech (tím druhým byla Baština - Brda), kde se později testovaly prvky československého opevnění. Byl zde vybudován (dokončen v r. 1936) pěchotní srub CE, v němž bylo intenzivně testováno vybavení a výzbroj pro československé opevnění a který byl také sám podroben ostřelovacím zkouškám. Pevnostních staveb je ovšem na ploše Jordán více, později přibyly i ty, které zde vystavělo nacistické Německo, které brdskou střelnici využívalo také (pod názvem „\"Truppenübungsplatz Kammwald\"“), některé objekty byly vybudovány i po II. světové válce.\n\nSamotná dopadová plocha sloužila nejen pro dělostřelectvo, ale i pro nácvik leteckého bombardování s pumami do 100 kg a ke zkouškám vyvíjeného leteckého zbraňového systému (kulometu) „\"Plamen\"“.\n\nOd roku 2016 je bývalá cílová dopadová plocha Jordán volně přístupná, avšak pohybovat se lze pouze po značených zpevněných komunikacích, neboť se zde stále nachází velké množství nevybuchlé munice.\n\nJordánská plocha však představuje i cenné území pro botaniky a zejména geomorfology. Právě tady (a na Toku) se vyskytují velmi zajímavá a vzácná společenstva rostlin a geomorfologické útvary (kamenné polygony a mrazové trhliny), které jsou v této zeměpisné šířce a nadmořské výšce v Evropě zcela unikátní. Zdejší ekosystém odpovídá tomu, s čím se jinak lze setkat v oblastech blízkých polárnímu kruhu nebo v nepoměrně vyšších pohořích.\n\nV každém případě patří v Brdech Jordán a jeho okolí k tomu nejlepšímu, nejzajímavějšímu a nejatraktivnějšímu, co lze ve Středních Brdech spatřit.\n\n\n"}
{"id": "248652", "url": "https://cs.wikipedia.org/wiki?curid=248652", "title": "Talatát", "text": "Talatát\n\nTalatát (název odvozen z arabského \"thalāthah\" – „tři“, což udává rozměr tří dlaní) je označení užívané v egyptologii pro kamenný blok používaný ve starověkém Egyptě pro budování monumentů v období vlády panovníka Achnatona. Typický rozměr talatátů byl přibližně 27 × 27 × 54 cm, což odpovídá ½ x ½ x 1 egyptskému loktu.\nJacobus van Dijk upozorňuje na to, že na počátku Achnatonovy vlády byly pro stavbu zdí tak jako za jeho předchůdců používány velké pískovcové bloky. V souvislosti s královou snahou o vybudování nového sídelního města Achetatonu a kultovních center amarnského náboženství však byl v zájmu rychlosti tradiční postup upraven: talatáty na rozdíl od velkých bloků byly dostatečně malé na to, aby je unesl jeden dělník, čímž došlo k zrychlení prací.\n\nNa konci amarnského období byla ovšem nová metoda opuštěna. Snad to souvisí s tím, že mezery mezi malými bloky musely být vyplňovány maltou, což značně snižovalo životnost reliéfů, jimiž byly stěny vyzdobeny, i odolnost stěn samotných. Velikost talatátů byla také jednou z okolností, které usnadnily rozebrání a destrukci amarnských památek v době 19. dynastie.\n"}
{"id": "248654", "url": "https://cs.wikipedia.org/wiki?curid=248654", "title": "Vchodový objekt", "text": "Vchodový objekt\n\nVchodový objekt je železobetonový objekt budovaný v rámci československého opevnění. Sloužil jako hlavní vstup do dělostřeleckých tvrzí. Byl budován na krytém místě v týlu mimo hlavní obranné postavení za účelem zajištění bezproblémového zásobování tvrze i v čase bojů. \n\nObjekty měly pro kruhovou obranu ve střeše osazenu dvojici pancéřových zvonů, ve kterých byly umístěny lehké kulomety. Ve střeleckých místnostech byly dle konfigurace terénu používány lehké i těžké kulomety nebo protitankové kanóny vz. 36. Další střílna pro kulomet byla instalována v prvních pancéřových vratech. V případě vypuknutí boje při jejich otevřené poloze ji nahrazovala další střílna v prvním zahnutí vjezdu.\n\nKonstrukce objektu umožňovala vjezd nákladního automobilu až do prostoru překladiště, kde se náklad překládal do vozíků pevnostní úzkokolejné dráhy o rozchodu 600 mm, která byla rozvedena do dalších míst podzemního systému tvrze. Vedle vjezdu pro nákladní automobily se vždy nacházel vstup pro pěší. Na francouzské Maginotově linii bylo toto společné řešení užíváno pouze u menších tvrzí. U větších byl pro vstup pěší posádky stavěn samostatný objekt.\n\nVjezd pro automobily byl chráněn dvoukřídlými mřížovými vraty, která vážila se vším příslušenstvím přibližně jednu tunu. Hned za mřížovými vraty byla umístěna jednokřídlá vysouvací plynotěsná vrata, která vážila až šest tun. V uzavřené poloze vrata bránila vniknutí jedovatých látek do objektu. Protizávaží instalované v dolním patře objektu umožňovalo vratům vertikální pohyb. Za těmito vraty byla chodba obloukovitě lomena za účelem znemožnění palby do nitra tvrze. Za lomenou částí chodby byla umístěna třetí pancéřová vrata, která byla rovněž plynotěsná a společně s předcházejícími vraty tvořila protiplynovou předsíň sloužící k odmořování vozidel napadených bojovými plyny. Velmi podobným způsobem, i když v menším měřítku, byl řešen i vstup pro pěší.\n\nZa posledními vraty se nacházel prostor překladiště. Rozměry překladiště byly odvozovány od množství munice, které bylo pro bojovou schopnost do tvrze nutno dodat. Budovány byly dvě varianty. Ve tvrzích s potřebou munice menší než 100 tun na dva dny bylo užito překladiště dlouhé 11 metrů, tj. pro jeden velký nebo dva malé nákladní automobily. Ve tvrzích s potřebou munice nad 100 tun na dva dny bylo překladiště o pět metrů delší a umožňovalo vjezd dvou velkých nebo tří malých nákladních automobilů. Součástí překladiště byla i počáteční stanice úzkokolejné pevnostní dráhy sloužící k rozvozu materiálu po tvrzi.\n\nPodle prudkosti okolního svahu se lišil i způsob napojení srubu na podzemní systém tvrze. Nad podzemním systémem bylo nutné dodržet předepsanou mocnost nadloží z důvodu zajištění jeho ochrany. Byl-li srub umístěn v dostatečně příkrém svahu, mohlo být použito přímé galerie (např. tvrz Smolkov, Adam, Jírová hora či Stachelberg). V případě mírného svahu mohlo být užito šikmé kolejové svážnice (např. tvrz Hůrka, Bouda a Dobrošov), která byla vybudována ve sklonu 25%. Třetím způsobem užitým u objektů postavených v téměř rovinatém terénu bylo vybudování svislé schodišťové a výtahové šachty s dvojicí nákladních výtahů. Tento způsob byl nevýhodný z důvodu dvojí překládky a tak byl používán co nejméně (tvrz Orel, Šibenice a Hanička).\n\n"}
{"id": "248657", "url": "https://cs.wikipedia.org/wiki?curid=248657", "title": "Erwin Huber", "text": "Erwin Huber\n\nErwin Huber (* 26. července 1946, Reisbach) je německý politik (CSU). Od listopadu 2005 je bavorským ministrem hospodářství, dopravy, spojů a technologie. 29. září 2007 byl zvolen za předsedu CSU.\n\nPo maturitě na reálce v Dingolfingu absolvoval nejprve studijní praxi v bavorské finanční správě. Poté působil na finančních úřadech v Dingolfingu, Landshutu a v Mnichově. Od roku 1968 do roku 1973 navštěvoval večerní gymnázium v Mnichově (v roce 1971 musel opakovat třídu). V roce 1973 složil maturitu. V návaznosti studoval na Ludwig-Maxmilian Universität v Mnichově obor národního hospodářství, v kterém získal v roce 1978 vysokoškolský titul.\nErwin Huber je ženatý, má dvě děti, žije v Reisbachu.\n\nErwin Huber je od roku 2004 čestným členem katolického studentského K.D.St.V Oeno-Danubia v Cartellverband (CV).\n\nHuber byl od roku 1972 členem obvodního sněmu v okrese Dingolfing-Landau. Od roku 1978 je poslancem Bavorského zemského sněmu. V roce 1987 byl zvolen zastupujícím generálním sekretářem CSU a v letech 1988–1994 zastával funkci generálního sekretáře. Od roku 1988 patří Huber k předsednictvu a prezidiu CSU a taktéž je od roku 1993 předsedou krajské organizace v Dolním Bavorsku.\n\nV říjnu 1994 byl Huber ustanoven ministrem zemské vlády a vedoucím Bavorského zemského kancléřství, do této funkce jej jmenoval Edmund Stoiber, předseda Bavorské vlády. Od listopadu 1995 do října 1998 byl bavorským ministrem financí. Od 6. října 1998 se opět vrátil do funkce zemského ministra a vedoucího bavorského zemského kancléřství. Od 14. října 2003 se stal odpovědným za spolkové záležitosti a správní reformu.\n\nPoté, co se v roce 2005 Edmund Stoiber nestal ministrem ve vládě Angely Merklové, přestal být Erwin Huber pouhým nástupcem Stoibera, nýbrž také jeho soupeřem. Spolu s Günterem Becksteinem byli nejslibnějšími kandidáty. Huber také převzal ministerstvo hospodářství a dopravy. Po oznámení, že Stoiber k 30. září opouští místo předsedy CSU byl ve volbě spolu s Gabriele Pauliovou a Horstem Seehoferem považován za nejslibnějšího kandidáta. Do této funkce byl také 58,19% delegátů CSU 29. září 2007 zvolen.\n\nHuber je považován v CSU za silně konzervativního – zejména v otázce rodiny – a hospodářských otázkách za liberálního. Třebaže ho velké množství straníků chválí, zejména díky nekompromisnímu počínání během správní reformy si udělal zapřisáhlé nepřátele v Bavorské vládě. Patří mezi věrné stoupence Angely Merkelové, která mu nabídla místo Vedoucího spolkového kancléřství ve svém kabinetu.\n\n"}
{"id": "248658", "url": "https://cs.wikipedia.org/wiki?curid=248658", "title": "České gotické malířství", "text": "České gotické malířství\n\nGotické malířství stejně jako valná část středověkého umění je svou povahou náboženského rázu.\n\nMalířskou produkci tří fází české gotiky lze rozdělit do čtyř okruhů: deskovou malbu, nástěnnou malbu, kresbu pro vyšívače (krumpéře) církevních rouch a dekoračních chrámových textilií, a konečně iluminaci rukopisů.\n\nUcelený soubor deskových maleb se nám dochoval až z druhé poloviny 14. století, díla z předcházejícího období se dochovala pouze zlomkovitě. K nejstarším dílům se řadí desky z Roudnice s polopostavami apoštolů. Jedním z vynikajících děl je cyklus devíti oltářních obrazů ze života Kristova tzv. Mistra vyšebrodského a jeho žáků, na jejichž díla měla vliv italská škola. Do okruhu prací Mistra vyšebrodského patří i Madona z Veveří s ptáčetem, Zbraslavská a Strahovská a další díla. Rozvoj deskové malby nastává v polovině 14. století, kdy sám panovník Karel IV. podnítil tuto tvorbu. Z okruhu malířů králova dvora jsou nejvýznamnější umělci Tomáš z Modeny a Mistr Theodorik, který namaloval 129 desek představujících Nebeské vojsko Kristovo, na kterém předvedl velice jemné odstínování barevného spektra a volné tahy štětce.\n\nZ období panování Václava IV. pochází velká kolekce ze štětce neznámého malíře, který je nazýván Mistrem třeboňského oltáře. Jeho tvorba používá nejpokrokovější techniky vlámské, francouzské a teodorikovské školy a předvádí vynikající znalost krásného slohu. Z přelomu století pochází obraz Madony zlatokorunské a Madona vyšebrodská (po roce 1420), na malbách se prolíná gotický idealismus s postupně se prosazujícím realismem. K vynikajícím dílům na Moravě patří dílo Mistra rajhradského pašijového cyklu.\nÚpadek malířské tvorby je možné sledovat za husitských válek, kdy se malířství v podstatě přestalo rozvíjet díky odloučenosti od zahraniční umělecké tvorby.\n\nOživení deskové malby je možné sledovat během šedesátých let 15. století, kdy se postupně rozvíjejí umělecké vztahy se sousedními umělci. Dokládá nám to desková malba Zvěstování, na které je možné sledovat znalost nizozemského Mistra z Flémalle. K vynikajícím deskovým malířským dílům gotiky se řadí triptych P. Marie se světicemi ze sv. Barbory v Kutné Hoře, Mše sv. Řehoře z rajhradského kláštera, Svatoanežský oltář křižovníků v Praze. Ze západních Čech pochází deska Asumpty se sv. Vojtěchem a sv. Václavem z Vejprnic.\nDesková malba vznikající po roce 1500 nastiňuje již prvky postupně se objevující renesance, projevující se realistickou modelací objemů a podáním postav, perspektivy. Vynikající dílo z této doby představuje Mistr Litoměřického oltáře.\n\nŠiroký okruh zahrnuje i malba nástěnná, mající základ v románské tradici a postupně přebírající gotické prvky. K výzdobě se používala i barevná skleněná vitráž, z které se vesměs dochovaly pouze sporé zbytky.\nZ první poloviny 14. století se nám dochovala řada gotických nástěnných maleb v kostelích. K nejstarším patří malby v Janovicích nad Úhlavou, Průhonicích, Písku, Kašperských Horách. Mezi významné doklady patří i Svatojiřská legenda z Jindřichova Hradce datovaná k roku 1338. Významné malby pocházejí z kapitulní síně ze strakonické komendy johanitů. Z dob panování Karla IV. pochází malířská výzoba kaple sv. Kříže a sv. Kateřiny na hradě Karlštejně. V době Karlova panování vznikla také mozaika Poslední soud a Zlaté bráně svatovítské katedrály. Před husitskými válkami byl vyzdoben kostel sv. Jiljí v Třeboni a sv. Apolinář v Praze.\nZ období pohusitských válek pochází cyklus ze života sv. Barbory v kapitulní síni františkánského kláštera v Plzni. Do 80. let 15. století spadá i výzdoba kaple hradu Zvíkova. Výzdobné prvky s renesančním náznakem mají malby v Smíškovské kapli v chrámu sv. Barbory v Kutné Hoře. Z prvních let 16. století pochází přemalba kaple sv. Václava ve svatovítovské katedrále na Pražském hradě provedená Mistrem litoměřického oltáře.\n\nVýznamná pozice gotického malířství náležela knižní malbě, která od rané gotiky dosahovala vynikajících výsledků. Z rané fáze klasické gotiky (kolem roku 1280) pochází Františkánský brevíř, vzniklý ve skríptóriu kláštera křižovníků s červeným srdcem (jinak též cyriaků) na Starém Městě pražském a dva Svatojiřské rukopisy.\n\nZ poklasického slohového období pochází nejvýznamnější iluminovaný rukopis své doby, Pasionál abatyše Kunhuty. Tento mystický spis dominikánského mnicha a spisovatele Koldy z Koldic o tajemství Těla a Umučení Krista je bohatý jak po stránce ikonografické (tomu odpovídají vyobrazení), tak formálním pojetím obrázků.\n\nDalší vynikající dílo poklasické gotiky představuje obrazová bible Velislavova, která je svými téměř čtyřmi stovkami komiksových obrázků vůbec nejbohatší obrázkovou knihou českého středověku a zahrnuje ilustrace Starého zákona, Zjevení sv. Jana a legendy o životě sv. Václava a sv. Ludmily. Nebyla však dokončena. Stylově podobné, ale motivicky chudší dílo představuje Liber depicus, pocházející z minoritského kláštera v Českém Krumlově.\n\nItalský vliv se projevuje na rukopisu Speculum humanae salvationis z Kapitulní knihovny pražské. Z šedesátých let 14. století pocházejí čtyři chorální knihy pro Svatovítovský chrám.\nObdobí panování Václava IV. přináší především miniaturní malířství dvorské, představující se vrcholným dílem této doby, šestidílnou Biblí Václava IV..\n\nZ konce 15. století pochází řada graduálů a kancionálů, objednávaných městskými literátskými bratrstvy (Antifonář kutnohorský z roku 1471, Kancionál Janíčka Zmizelého z Písku, kutnohorský Smíškovský graduál z roku 1491). U těchto děl můžeme sledovat ikonografické bohatství, zejména ve vyobrazení reálného světa, ale také částečný formální úpadek, iluminace nedosahovala předhusitských kvalit. Omezování a zavírání iluminátorských dílen bylo následkem postupně se rozšiřujícího knihtisku.\n\n\n"}
{"id": "248659", "url": "https://cs.wikipedia.org/wiki?curid=248659", "title": "Kysuce", "text": "Kysuce\n\nKysuce (někdy také \"Kysúce\") je území na Slovensku, rozprostírající se severně od města Žilina, směrem k polským hranicím. Zasahují do regionů okresů Čadca a Kysucké Nové Mesto. Na západě hraničí s Českou republikou. Oblast charakterizují horská políčka, louky, lesy, pastviny a malé shluky dřevěných domků. Kysuce byly součástí historické Trenčínské župy.\n\nKysuce leží na severozápadě Slovenska. Páteří kraje je řeka Kysuca, což je přítok Váhu. Ve východní části území se nacházejí Kysucké Beskydy, sever a severozápad představují Stredné Beskydy, na západě území Kysuc se táhnou Javorníky. Jižní část území pokrývá Kysucká vrchovina.\n\nNížinné údolí je jen v povodí řeky Kysuce. Nadmořská výška kraje se pohybuje od 345 – 1 236 m. Průměr je mezi 600 – 800 m. Nejvyšší vrchol oblasti je Veľká Rača (1 236 m). Nejstarší známou osadou v oblasti Kysuce je dnešní město Kysucké Nové Mesto, ležící na důležité obchodní cestě, která vedla údolím řeky Kysuce. Lesy pokrývají plochu 515 km².\n\nNejstarší písemná zpráva o Kysucích je z roku 1244. Nálezy z Radoly, Horného Vadičova, Rudiny či Riečnice dokladují osídlení slovanským obyvatelstvem. Naproti tomu Valašské osídlování probíhalo až ve 14.–16. století. Klučením a vypalováním lesů vzniklo přes 900 kopanic v 16. a 17. století, kdy se projevilo kopaničářské osídlování.\n\nKysuce jsou známou lyžařskou destinací. Středisko \"Snow paradise Veľká Rača Oščadnica\" patří mezi nejlépe vybavená lyžařská centra na Slovensku, známá jako „ráj lyžařů“. Jsou zde 3 sedačkové lanovky. Kysucká lyžařská magistrála pro bežkaře spojuje Oščadnicu s dalším střediskem Skalitým - Serafinovom. Další centrum, ať už sjezdového anebo běžeckého lyžování je Makov. V této obci jsou vytvořené výborné podmínky nejen technickým vybavením, ale zejména zdejším klimatem, který se v oblasti Kasárne přibližuje podmínkám v Tatrách. Další střediska jsou v Turzovce, Vysoké nad Kysucou, Klokočově, Kysuckém Novém Meste a takřka v každé obci je minimálně jeden lyžařský vlek. \n\nMnožství kvalitně značených turistických chodníků protíná území Kysuce křížem krážem a spojuje všechna střediska cestovního ruchu. Kysucká cyklomagistrála procházející skoro celým územím dává možnost pozorovat všechny krásy této krajiny. Přivede cyklistu např. do Korně k ojedinělému přírodnímu jevu v Evropě, přirozenému vývěru lehké ropy na povrch. Další atrakcí jsou kamenné koule, o kterých není jasné, jak přesně vznikly. V Nové Bystrici je postaven místní skanzen, kde je možné pozorovat šikovnost zdejších řemeslníků.\n\n"}
{"id": "248663", "url": "https://cs.wikipedia.org/wiki?curid=248663", "title": "Henry Moseley", "text": "Henry Moseley\n\nHenry Gwyn Jeffreys Moseley (23. listopadu 1887 Weymouth, Anglie – 10. srpna 1915 Dardanely) byl britský fyzik. Objevil empirický vztah mezi rentgenovými spektry a protonovými čísly prvků – později po něm pojmenovaný Moseleyův zákon.\n"}
{"id": "248665", "url": "https://cs.wikipedia.org/wiki?curid=248665", "title": "Galaxius Mons", "text": "Galaxius Mons\n\nGalaxius Mons je hora na povrchu Marsu, které se nachází severním směrem od štítové sopky Elysium Mons. Velikost základny dosahuje 22 kilometrů vypínajíce se 3 km nad okolní krajinu.\n\nPojmenována byla v roce 1991 dle klasického albedového jména. Hora se dříve nazývala \"Hrad Ridge\", ale později se zažil název \"Galaxis Mons\". Předpokládá se, že hora vznikla jako projev podzemní erupce vodního ledu a lávy, která vytvořila těleso hory.\n\n\n"}
{"id": "248667", "url": "https://cs.wikipedia.org/wiki?curid=248667", "title": "Ljuba Hermanová", "text": "Ljuba Hermanová\n\nLjuba Hermanová (23. dubna 1913 v Neratovicích – 21. května 1996 v Praze) byla česká herečka, muzikálová a operetní zpěvačka a šansoniérka.\n\nNarodila se jako druhé dítě (prvním byl syn Jan) Anně a Janu Hugovi Herrmannovým; pokřtěna byla \"Luběnka\". Otec byl středoškolsky vzdělaný (vysokou školu nedokončil) a byl úředníkem na státní dráze ve Všetatech. Matka byla absolventkou rodinné školy v Jablonci a byla ochotnickou herečkou. V roce 1924 se rodina přestěhovala do Prahy a Ljuba Hermanová studovala na klasickém gymnáziu v Hálkově ulici na Vinohradech (pozdější Londýnská ul.), ze kterého přestoupila na reálné gymnázium Minerva ve Vojtěšské ulici. Studovala francouzštinu, byla zapsána také do hodin klavíru a s divadlem začala v dětských představeních v Hudebním divadle v Nuslích .\n\nStudia na pražské konzervatoři nedokončila, už jako sedmnáctiletá začala vystupovat ve smíchovské Aréně, odtud přešla do Švandova divadla. Začínala jakožto operetní subreta v Národním divadle v Bratislavě, později zpívala v Praze v Moderní operetě (která působila ve Varieté Karlín), dále v Theater an der Wien ve Vídni a v divadle ve Stýblově pasáži v Praze. Pohostinsky vystupovala v Brně i v zahraničí, např. v Paříži. Ve třicátých letech 20. století již byla velice známá i populární. V roce 1934 se stala hlavní ženskou pěveckou hvězdou Osvobozeného divadla, kde si jako jediná žena zahrála a zazpívala v předscéně s Jiřím Voskovcem a Janem Werichem. Již před tím se ale v roce 1932 objevila ve filmu V+W \"Peníze nebo život\", kde zpívala společně s Hanou Vítovou evergreen \"Život je jen náhoda\". Byla ale dost přelétavá a v žádném angažmá nikdy nevydržela dlouho, proto až do začátku druhé světové války vystupovala s hereckou společností Nového divadla Oldřicha Nového.\n\nVzhledem k tomu, že byla poloviční Židovka (ze strany otce), nesměla z rasových důvodů po dobu šesti let v období Protektorátu vůbec veřejně vystupovat. \n\nPodle bulvárního tisku se proslýchalo, že se zúčastnila lynčování českého režiséra Jana Svitáka. Původní zdroj této informace, spisovatel Stanislav Motl, však v knize \"Mraky nad Barrandovem\" jméno Ljuby Hermanové neuvedl pro rozpory ve svědectvích a i s ohledem na to, že herečka již byla mrtvá.\n\nPo válce v roce 1947 začala hrát v Karlínském hudebním divadle, kde tehdy působil i Oldřich Nový, Jan Werich a Vlasta Burian. V roce 1958 ovšem opět z divadla odešla a začala jezdit po celé republice s estrádním hudebním programem společně s tehdy velmi populárním zpěvákem Rudolfem Cortésem. Šťastnou náhodou se ovšem dostala i do Reduty a do poetické kavárny Viola, posléze i do Divadla Na zábradlí, kde si zahrála několik zajímavých divadelních rolí. Zde jí také Václav Havel (tehdejší dramaturg tohoto divadla) společně s Milošem Macourkem napsali její první recitál s názvem \"Nejlepší rocky paní Hermanové\". V té době se začala programově věnovat šansonu, zde spolupracovala s vynikajícími textaři, jako byl Pavel Kopta, Ivan Vyskočil či Jiří Suchý. Další úspěšný recitál v Divadle na zábradlí pro Ljubu Hermanovou napsal Jaroslav Dietl s názvem \"Kdo jste, Ljubo Hermanová?\"\n\nOd roku 1960 též vystupovala v pražské \"Pantomimě Na zábradlí\" (dnes Divadlo Na zábradlí) ve staropražské revue \"Devět klobouků na Prahu\", kde zpívala devět šansonů mezi pantomimickými částmi.\n\nOd roku 1964 také začala vystupovat i v kabaretu Večerní Brno v parafrázi Krále Lávry Karla Havlíčka Borovského (autor Milan Uhde a v pořadu šansonů \"Mít zelené tělo\" sestaveném Ludvíkem Kunderou. \n\nPo brněnském hostování následovalo zahraniční angažmá ve Spolkové republice Německo ve Stuttgartském kabaretu \"Renitenztheater\". Další zahraniční nabídku na angažmá v pařížské Olympii již odmítla a zůstala zpívat doma. V závěru svého života vystupovala se šansoniérem Igorem Šebem. V celém kontextu české populární hudby je právě Ljuba Hermanová považována za ženu zakladatelku moderního českého šansonu, která předznamenala pozdější tvorbu dalších vynikajících českých šansoniérek jako byla Eva Olmerová, Judita Čeřovská či Hana Hegerová.\n\nJe pochována na Vyšehradském hřbitově v Praze v hrobě označovaném jako „Pomník českým hercům“, který byl odhalen v roce 1999 a je ve společné péči Herecké asociace a Nadace Život umělce. Za svůj život byla čtyřikrát vdaná.\n\nOd roku 2013 pamětní desku – skleněnou mozaiku na společenském domě v rodných Neratovicích.\n\nOd téhož roku má i pamětní desku se jménem a datem narození na plotě u rodného domu (Nádražní ul. č. 27) v Neratovicích.\n\nLjuba Hermanová hrála v 31 filmech, v dalších zpívala či vystupovala sama, např.:\n\n\n\n\n\n"}
{"id": "248669", "url": "https://cs.wikipedia.org/wiki?curid=248669", "title": "Gimme More", "text": "Gimme More\n\nGimme More \"(Dej mi víc)\" je pilotní singl z pátého studiové alba Blackout americké zpěvačky Britney Spears, který vyšel v září 2007. Singl produkoval Danja a je to druhý nejúspěšnější singl Britney Spears od pilotní skladby ...Baby One More Time.\nPremiéru měl singl už 30. srpna v amerických rádiích. Oficiální vydání bylo naplánováno až na 25. září v Severní Americe a Austrálii a na 28. září pro Evropu.\n\nSamotný singl byl kritikou přijat velmi kladně, prestižní časopis Blender dal singlu čtyři hvězdičky z pěti možných a označil singl za „oslňující disco“.\nPromo CD Single\n\nAustrálie\n1. Gimme More (4:12)\n2. Gimme More (Instrumental) (4:12)\n\nVelká Británie\n\nVelká Británie - CD\nRežie videoklipu se ujal Jake Sarfaty a natáčelo se v červenci a srpnu v Los Angeles. Premiéru si odbyl 8. října na MTV v pořadu TRL.\nAlternativní (i když v podstatě originální) verze videa se do éteru dostala 18. července 2011. Úvodní scéna s blonďatou Britney nebyla zachovaná,nicméně video obsahuje spoustu do té doby neznámého materiálu (postelová scéna, Britney v černých minišatech...).\n\nSinglu se v hitparádách daří od jeho vydání. V Billboard Hot 100 se po třech týdnech vyhoupnul na třetí místo, což znamenalo nejúspěšnější pozici od prvního singlu ...Baby One More Time, který v roce 1999 dosáhl na první místo.\n"}
{"id": "248675", "url": "https://cs.wikipedia.org/wiki?curid=248675", "title": "Cena Bruce McLarena", "text": "Cena Bruce McLarena\n\nCena Bruce McLarena je každoročně udělována nejlepšímu pilotovi zemí Commonwealthu v oblasti automobilového sportu.\n\nTrofej jako první získal Bruce McLaren v roce 1965 za to, že dokončil Grand Prix Kanady 1965 na druhém místě. Po jeho smrti jí předal Pat McLaren právě BRDC, aby byla nadále předávána každý rok nejlepšímu pilotovi zemí Commonwealthu.\n\n\n"}
{"id": "248678", "url": "https://cs.wikipedia.org/wiki?curid=248678", "title": "Kumšt", "text": "Kumšt\n\nKumšt (původním francouzským názvem \"Art\") je divadelní hra Yasminy Reza z roku 1994. Hra je pojata jako komedie vykreslující dlouholeté přátelství. Byla přeložena do několika desítek jazyků a získala několik prestižních ocenění.\n\nVe hře vystupují tři postavy:\n\nDěj hry se převážně odehrává v bytě Borise, jednoho z trojice dlouholetých přátel. Ten je milovníkem moderního umění, a právě si zakoupil velmi drahý obraz — \"Bílé proužky na bílém pozadí\". To přivádí k zuřivosti jeho přítele Marka, který nechápe, jak za takovou \"sračku\" mohl jeho přítel zaplatit tak nehorázné peníze, či dokonce jak se něco takového může někomu líbit. Vznikne tak spor, do něhož vtáhnou i společného kamaráda Ivana.\nIvan se právě ne zcela šťastně žení, a což spolu se sporem o obraz vede téměř k rozpadu mnohaletého přátelství tří hrdinů. Nakonec ale Boris požádá Marka, aby počmáral jeho vzácný obraz, a tímto pokorným gestem společné přátelství uchová.\n"}
{"id": "248685", "url": "https://cs.wikipedia.org/wiki?curid=248685", "title": "Veľký Meder", "text": "Veľký Meder\n\nVeľký Meder ( \"Nagymegyer, \"1948–1990 \"Čalovo\") je město na jižním Slovensku, obýváno většinou obyvateli maďarské národnosti (84,5% podle sčítaní z roku 2011). Je známé především svými termálními prameny.\n\nMěsto se nachází na Podunajské rovině, cca 35 km od Komárna, 65 km od Bratislavy a 25 km od maďarského města Győr.\n\n\nV roce 2007 byl primátor Samuel Lojkovič odsouzen za korupci Nejvyšším soudem na 32 měsíců vězení. Nahradil ho Ladislav Rudický, který zvítězil v předčasných volbách.\n\n\n"}
{"id": "248689", "url": "https://cs.wikipedia.org/wiki?curid=248689", "title": "Šimpanz učenlivý", "text": "Šimpanz učenlivý\n\nŠimpanz učenlivý (\"Pan troglodytes\") je africký lidoop. Společně s bonobem je nejbližším žijícím příbuzným člověka a je mu ze všech primátů nejpodobnější. Nejbližším příbuzným šimpanze učenlivého je bonobo, s nímž tvoří společný rod \"Pan\". Odhaduje se, že oba druhy se oddělily zhruba před 0,8-1,8 miliony let. Srst má tmavou, lysé části těla bývají u některých poddruhů světlé. Dorůstá obvykle délky 65 až 95 cm a hmotnosti od 32 do 70 kg. Přestože se převážně živí rostlinnou stravou, doplňuje svůj jídelníček o termity, mravence a jiný hmyz. V některých oblastech tvoří část jeho jídelníčku i maso získané lovem (malé antilopy, guerézy, kočkodani a mláďata paviánů). Samice je březí osm měsíců, rodí jediné mládě. Pohlavně dospělý je po 6–10 letech života.\nŠimpanz učenlivý je intenzivně zkoumaným druhem, velmi zajímavé jsou např. kulturní odlišnosti jednotlivých tlup.\n\nŠimpanz učenlivý je rozšířen v rovníkové Africe ve čtyřech poddruzích. Šimpanz učenlivý je spolu s šimpanzem bonobo nejbližším zvířecím příbuzným člověka. Obývá tropické deštné pralesy, husté stromové savany a křovinatou krajinu. Dokonce žije i v galeriových a horských lesích do výšky 3 000 metrů nad mořem.\n\nI když jich žije ve své domovině zatím poměrně dost, jejich počet radikálně klesá a odhaduje se v divočině západní a východní Afriky již jen na 100 000 jedinců. Hlavním důvodem je, že je narušováno jejich přirozené prostředí.\n\nŠimpanzi jsou zajímaví tím, že pokud se potkají dva – vítají se skoro lidským způsobem. A pokud se osobně znají, dokáží se dokonce políbit, poplácat po zádech či si dokonce podají i ruce. Dokáží si vyrobit i jednoduché nástroje, ale nikdy si je neuchovávají, protože si pokaždé vyrobí nové.\n\nV zoologických zahradách se dožívají šimpanzi vysokého věku. Není výjimkou i dožití se skoro 50 let. Dlouho se tradovalo, že se bojí vody, ale dokáží si na ni časem zvyknout. Velmi rádi si vzájemně pečují o svou srst a díky tomu se zlepšuje i jejich případná nervozita.\n\nJejich potrava se skládá hlavně z rostlin, různých plodů, listí či pupenů, semen různého druhu. Mají rádi i termity, mravence, živý hmyz a umí se spojit dokonce i při lovu gueréz, kočkodanů, mladých paviánů a nepohrdnou dokonce i malou antilopou. Samice rodí po 225 dnech březosti jedno mládě, které zůstává s matkou až do věku 8 let. Každý šimpanz má svůj charakteristický obličej.\n\n\n\n\n\nTakzvaný bilijský šimpanz, o němž se spekulovalo jako o novém poddruhu, či dokonce druhu šimpanze, je podle genetických analýz poddruhem šimpanze východního.\n\nŠimpanz učenlivý je v ČR chován v ZOO Ostrava, Brno, Liberec, Dvůr Králové nad Labem, Plzeň, Hodonín a Dvorec. Na Slovensku jsou Šimpanzi chováni v Zoo Bratislava.\n\nOd roku 1950 do roku 1999 chovala šimpanze také pražská zoologická zahrada. Historicky byl rovněž chován v zoologických zahradách Ústí nad Labem, Děčín a Zlín.\n\n"}
{"id": "248690", "url": "https://cs.wikipedia.org/wiki?curid=248690", "title": "Chřibský vrch", "text": "Chřibský vrch\n\nChřibský vrch (něm. \"Himpelberg\") je na úbočích zalesněná znělcová kupa o nadmořské výšce 621 metrů na severu České republiky, v Lužických horách, v okrese Děčín, asi 2 km jižně od Chřibské. Na vrcholku, na jižním a jihozápadním svahu je několik skalních výchozů a suťové pole.\nVrchol je porostlý statnými buky a umožňuje kruhový výhled.\n\nNa mapách ČÚZK je veden pod názvem \"Kamzičí vrch\".\n\n"}
{"id": "248707", "url": "https://cs.wikipedia.org/wiki?curid=248707", "title": "Max Schmeling", "text": "Max Schmeling\n\nMax Adolph Otto Siegfried Schmeling (28. září 1905, Klein Luckow – 2. února 2005, Wenzendorf u Hamburku) byl německý boxer. V letech 1930 až 1932 byl mistrem světa v těžké váze. Vítězství vybojoval proti Jacku Sharkeyovi (vlastním jménem Joseph Paul Zukauskas) a boxerovi tmavé pleti Joe Louisovi, se kterým se posléze spřátelil. Dodnes je považován za jednoho z nejpopulárnějších německých sportovců, jeho popularita je srovnatelná s naším Emilem Zátopkem.\n\nJeho otec Max byl lodním kormidelníkem u společnosti Hapag. Otec i Maxova matka, Amanda, rozená Fuchsová, patřili k sektě Jehovových. Max měl mladšího bratra Rudolfa (nar. 1907) a sestru Edith (nar. 1913). Max si již v osmi letech začal přivydělávat jako poslíček u lékárníka, ve čtrnácti pak prodejem cigaret. Spolu s otcem patřili k fandům boxu a otec mu dovolil zakoupit si u vetešníka první boxerské rukavice. V roce 1921 odešel do Porýní, kde započal svojí boxerskou kariéru.\n\nV roce 1930 se seznámil s českou herečkou Anny Ondra (Annou Sofií Ondrákovou) a 6. července 1933 se s ní oženil (církevní sňatek se konal 20. července 1933 v Bad Saarow ). Manželství trvalo 54 let až do její smrti v roce 1987.\n\nMax měl rytířskou povahu a přes mnohé nabídky s fašisty nikdy nekolaboroval. Dostal od nich vilu, vyznamenání, které odmítl a odmítl i vstup do NSDAP. Fašisté přesto dokázali jeho úspěchů i manželství s krásnou a charakterní Anny propagandisticky zneužít. Díky tomu měl přezdívku „Hitlerův kůň“, a také proto byl po porážce fašistického Německa nařčen z kolaborace, Angličany byl odsouzen ke třem měsícům vězení a dostal pokutu 10 000 marek . Na Anny byl v poválečném Československu ze stejného důvodu vydán zatykač. Ve skutečnosti se ovšem přimlouval u Hitlera za svého manažera, který byl židovského původu a, jak vyšlo až v 80. letech najevo, riskoval život, když o tzv. Křišťálové noci sám zachránil dva židovské chlapce.\n\nZa druhé světové války byl povolán do armády a zúčastnil se jako příslušník německých výsadkářů invaze na Krétu. Byl raněn, dostal úplavici a to ho téměř stálo život. V athénském lazaretu také dal rozhovor americkému novináři, což pobouřilo německé vedení, zvláště Goebbelse, neboť Schmeling uvedl, že neví nic o krutosti anglických vojáků a že považuje vstup Američanů do války za neštěstí, neboť vždy pokládal Ameriku za svou druhou vlast .\n\nV roce 1947 se nakrátko vrátil do ringu, vybojoval ještě pět zápasů, poslední z nich v roce 1948 . Za svou kariéru vyboxoval 70 profesionálních zápasů, v 56 z nich zvítězil (z toho 40x K.O.). V roce 2015 byl stále jediným Němcem zapsaným v boxerské mezinárodní síni slávy (zápis v r. 1992).\n\nV roce 1949 se s manželkou přestěhovali do Hollenstedtu u Hamburku, kde si koupili pozemek a dům. Až do roku 1953 vedli spolu s manželkou farmu s norky. Potom založil firmu na nealkoholické nápoje a v roce 1957 získal licenci na zastoupení firmy Coca-Cola .\n\nPomohl Joe Loiusovi, který se dostal do finančních potíží a když Louis v roce 1981 zemřel, platil i část nákladů na jeho pohřeb. Max Schmelling se podílel na výstavbě sportovišť a výchově mladých německých sportovců. V roce 1971 obdržel za svojí činnost Velký spolkový kříž, roku 1996 je v Berlíně otevřená víceúčelová hala nesoucí jeho jméno a v roce 2005 byla vydána poštovní známka 0,55 euro s jeho medailonem.\n\nV roce 1997 poslal Max České republice 30 tisíc marek jako pomoc na odstranění škod po ničivé povodni.\n\nDědictví po Anny Ondrákové a Maxu Schmelingovi bylo určeno na základě jejich rozhodnutí nadaci nesoucí jméno Maxe Schmelinga, která podporuje vesničky SOS .\n\nMax Schmeling se objevil v letech 1930 až 1957 i v několika filmech, rovněž po boku své ženy, Anny Ondra.\n\n\n\n\n\n"}
{"id": "248717", "url": "https://cs.wikipedia.org/wiki?curid=248717", "title": "Chemická olympiáda", "text": "Chemická olympiáda\n\nChemická olympiáda (ChO) je česká nejvyšší chemická soutěž pořádaná MŠMT (Ministerstvem školství, mládeže a tělovýchovy). Soutěž je vyhlašována každoročně a je určena pro žáky základních a středních škol. Olympiáda se dělí do čtyř kategorií, které jsou rozdílně obtížné. Každé z nich se mohou zúčastnit nejen žáci, pro které je určena, ale také mladší žáci, kteří se takto připravují na další ročníky a obohacují si tak své znalosti. Každá kategorie je dělena na jednotlivá soutěžní kola, ve kterých žáci řeší teoretické a praktické úlohy. V každém soutěžním kole jsou úlohy o něco složitější, ale stále je v nich kladen důraz na návaznost problému v jednotlivých kolech a možnost zjistit všechny potřebné informace v doporučené literatuře. V nejvyšší kategorii je možnost zúčastnit se celostátního kola chemické olympiády a při velmi dobrém umístění možnost postoupit přes dvě soustředění až na mezinárodní chemickou olympiádu.\n\nZrod chemické olympiády spadá do období šedesátých let dvacátého století. U vzniku chemické olympiády stáli zanícení učitelé chemie, kteří začali organizovat soutěže na školách a posléze v okresech a krajích. První mezikrajové utkání se konalo v Bratislavě v roce 1965, další v Brně v roce 1966 a další rok probíhalo v Bratislavě. Pravidla soutěže a účelná organizační struktura se vyvinula během krátké doby a obojí je zapsáno v organizačním řádu. Soutěž je organizována Ústřední komisí chemické olympiády, která spolupracuje s Národním institutem dětí a mládeže MŠMT. Od zrodu dohlíží na odbornou úroveň Československá a později Česká společnost chemická. V historii se vystřídala celá řada autorů, kteří patří zejména do řad učitelů chemie, ale i studentů vysokých škol, kteří jsou často bývalí účastníci soutěže. Tato spolupráce zkušenějších a mladších výrazným způsobem přispívá k zajímavosti a přitažlivosti úloh. Byly to právě úlohy, které během téměř čtyřiceti let doznaly největších změn. Velká změna jejich náročnosti byla způsobena jak rozvojem oboru a školského systému, tak zpětným působením mezinárodních soutěží, na nichž se zřetelně projevují výsledky soustavné a cílevědomé práce s talentovanými mladými lidmi. Počet účastníků školních kol se během let stabilizoval a v 36. ročníku přesáhl 13 000.\n\nIniciativa ke konání Mezinárodní chemické olympiády vyšla z Československa a její první ročník se konal v červnu roku 1968 v Praze. Dalšími účastníky byly Polsko a Maďarsko. Postupně se přidaly všechny lidové demokracie a v 80. letech další evropské a nakonec i zámořské státy. 32. ročníku MCHO se v Kodani zúčastnilo 208 žáků z 53 zemí. Soutěžit mohou maximálně čtyři reprezentanti jedné země, hodnotí se pouze jednotlivci. Naše reprezentační družstvo se vybírá z nejlepších účastníků ústředního kola kategorie A po dvou týdenních soustředěních a mnoha testech. Československo nevynechalo ani jeden ročník a patřilo k nejúspěšnějším státům. Od roku 1993 soutěží samostatné České a Slovenské družstvo. Od té doby získala naše republika na MCHO celkem 5 zlaté, 13 stříbrných a 16 bronzových medailí, a patří tak opět mezi velmi úspěšné státy. Zlaté medaile získali Luděk Meca (Peking 1995), Jiří Janeček (Peking 1995), Jiří Franta (Moskva 1996), Vlastimil Kulda (Montreal 1997), Jiří Kysilka (Bombaj 2001), Eva Pluhařová (Kiel 2004), (Tchaj-pej 2005) Petr Gerhard (Gyeongsan 2006), František Petrouš (Tokyo, 2010),(Ankara, 2011), (Washington, 2012), Ondřej Hák (Tokyo, 2010),(Ankara, 2011), Adam Přáda (Hanoj, 2014), Jiří Etrych (Baku, 2015), Miroslava Novoveská (Praha a Bratislava, 2018), Josef Tomeček (Praha a Bratislava, 2018), Jan Obořil (Praha a Bratislava, 2018), (Paříž, 2019). Nejlepší absolventi ústředního kola kategorie E (z chemických průmyslových škol) se od roku 1991 pravidelně zúčastňují evropské Grand Prix Chimique organizované každé dva roky pro chemicky orientované školy, kde patří opět k nejúspěšnějším. V Budapešti roku 1999 obsadil Jan Pozner první místo.\n\nKaždá kategorie chemické olympiády se rozděluje na jednotlivá soutěžní kola, kterými podle výsledků postupují vždy nejlepší účastníci jednotlivých kol. Každá kategorie však nezahrnuje všechna soutěžní kola. Soutěžící do dalších kol olympiády vybírá vždy komise a to na základě výsledků, které ji jsou zaslány z předcházejících kol. Obecně platí, že do dalšího kola postoupí vždy první soutěžící z menších regionů popř. škol, které spadají pod následující kolo olympiády. Počet účastníků soutěžních kol je omezen obvykle na 36.\n\nNe každá kategorie olympiády obsahuje všechna soutěžní kola, ale všechny kategorie chemické olympiády začínají domácím neboli školním kolem. Po jeho vyřešení se pomocí kontrolního testu školního kola vyčlení nejlepší žáci, kteří budou reprezentovat školu ve vyšším kole - okresním, krajském až celostátním. Po celostátním kole následují ještě dvě kola, ve kterých probíhá \"teoretické\" a \"praktické soustředění\" před mezinárodní chemickou olympiádou. Soutěžní úlohy v jednotlivých kategoriích jsou vždy pro všechny soutěžící v celé České republice stejné, proto se okresní a krajské kolo koná v rozmezí dvou dnů.\n\nDomácí kolo účastník chemické olympiády řeší v domácím prostředí a skládá se z teoretické a praktické části. Teoretické úlohy řeší žák sám a praktickou úlohu řeší ve škole za dozoru učitele. Na základě výsledků praktické části pak odpovídá na jednotlivé soutěžní otázky, které jsou k úlohám praktické části zadané. Na vyřešení teoretické a praktické části má čas do stanoveného termínu, který je u každé kategorie jiný. V jeho průběhu má možnost účastník získávat znalosti z doporučené literatury k soutěžním úlohám, které se nachází v brožuře pod úvodem k soutěžním úlohám. Po vyřešení úloh učitel řešení opraví a dá žákovi řešení úloh.\n\nToto „soutěžní kolo“ se pořádá pouze v určeném časové intervalu. Doba jeho řešení je různá a závisí na kategorii. Úlohy týkající se tohoto kola jsou pouze z teoretické části a jejich skladba závisí na kategorii, praktická část se v tomto kole neřeší. Tohoto kola se účastní všichni žáci, kteří odevzdali výsledky školního kola. Po vyřešení kontrolního testu se body z domácí kola a testu sečtou a žáci, kteří se umístili na prvních třech místech, mají největší šanci na postup do dalšího kola. O jejich postupu rozhodne komise chemické olympiády a postupujícím pošle pozvánky.\n\nOkresní kolo je pouze součástí kategorie D. V ostatních kategoriích se nepořádá kvůli nízké účasti soutěžících. Toto soutěžní kolo se skládá z teoretické i praktické části, na jejíž vyřešení mají soutěžící čas 60 minut na teoretickou a 60 minut na praktickou část. Po vyřešení se v některých okresech úlohy opravují hned a v jiných se opravují v blízké době. První tři žáci získávají věcnou cenu nebo peněžní poukázku. Výsledky účastníků okresního kola se posílají krajské komisi, která vybere soutěžící do krajského kola.\n\nKrajské kolo je součástí všech kategorií chemické olympiády. Tímto soutěžním kolem končí všechny kategorie kromě kategorie A a E. Krajská kola jednotlivých kategorií jsou v různých termínech, aby se mohli soutěžící účastnit několika kategorií chemické olympiády zároveň. Toto soutěžní kolo se skládá z teoretické i praktické části, na jejíž vyřešení mají soutěžící čas 120 minut na teoretickou (90 minut u kategorie D) a 90 minut na praktickou. Po vyřešení se v některých krajích úlohy opravují hned a v jiných se opravují v blízké době. První tři žáci získávají věcnou cenu nebo peněžní poukázku a možnost zúčastnit se letního odborného soustředění v Běstvině. Výsledky nejlepších účastníků krajského kola kategorie A a E se posílají ústřední komisi, která vybere soutěžící do celostátního kola.\n\nCelostátní kolo je součástí pouze kategorie A a E. Účastní se ho vždy nejlepší zástupce svého kraje a ostatní účastníci jsou vybíráni na základě počtu bodů v krajském kole. Počet účastníků celostátního kola je každý rok různý. Toto soutěžní kolo se skládá z teoretické i praktické části, na jejíž vyřešení mají soutěžící čas 180 minut na teoretickou a 120 minut na praktickou část. Celostátní kolo probíhá během několika dnů. Úlohy teoretické části se řeší druhý den a praktické třetí. Poslední den se vyhlašují výsledky a předávají věcné ceny. Nejlepší účastníci mohou získat i jednorázová stipendia a vítěz získává pohár.\n\nKategorie A celostátním kolem končí, ale maximálně 16 nejlepších soutěžících postupuje do prvního (teoretického) soustředění před mezinárodní olympiádou a z něj 8 nejlepších do druhého (praktického) soustředění. Úkolem těchto dvou soustředění je vybrat 4 soutěžící, kteří budou Českou republiku reprezentovat na mezinárodní chemické olympiádě. Účastníci soustředění obdrží přípravné úlohy, které budou tématem soustředění. Každé soustředění je pětidenní a v jeho průběhu jsou každý den dvě přednášky, po kterých následuje test z dané přednášky. Body ze soustředění se sečtou s body z celostátního kola a zprůměrují. 4 soutěžící s největším počtem bodů se nakonec mohou zúčastnit mezinárodní chemické olympiády.\n\nChemická olympiáda se skládá z pěti kategorií, které se od sebe liší složitostí úloh a určeným ročníkem studia, během kterého se žáci dané kategorie mohou zúčastnit. Často se vyšších kategorií účastní i mladší žáci, ale starší žáci se nemohou účastnit nižších kategorií. Kategorie se označují písmeny podle abecedy od nejsložitější, určené pro nejstarší žáky středních škol, po nejlehčí, určené pro nejstarší žáky základních škol. Výjimku tvoří kategorie E, která vznikla teprve roku 1991, a proto se písmenným označení vymyká ostatním kategoriím i když je svou obtížností stejná jako kategorie A. Všechny kategorie obsahují teoretickou a praktickou část a jsou děleny na jednotlivá kola, ve kterých je obtížnost úloh postupně stupňována.\n\nKategorie D je určena pro žáky 8. a 9. ročníků základních škol, 3. a 4. ročníků osmiletých gymnázií a 1. a 2. ročníků šestiletých gymnázií. Kategorie zahrnuje domácí (školní) kolo, kontrolní test školního kola, okresní kolo a krajské kolo. Úlohy této kategorie se skládají z teoretické části, která není dále dělena, a praktické části. Úlohy jsou často zaměřovány na učivo, které se běžně probírá v hodinách chemie.\n\nKategorie C je určena pro žáky 1. a 2. ročníků středních škol, 5. a 6. ročníků osmiletých gymnázií a 3. a 4. ročníků šestiletých gymnázií. Kategorie zahrnuje domácí (školní) kolo, kontrolní test školního kola a krajské kolo. Úlohy této kategorie se skládají z teoretické části, která není dále dělena, a praktické části. Úlohy jsou často zaměřovány na učivo, které se běžně probírá v hodinách chemie, ale objevují se v ní i otázky, na které si žák najde odpověď pouze v doporučené literatuře.\n\nKategorie B je určena pro žáky 2. a 3. ročníků středních škol, 6. a 7. ročníků osmiletých gymnázií a 4. a 5. ročníků šestiletých gymnázií. Kategorie zahrnuje domácí (školní) kolo, kontrolní test školního kola a krajské kolo. Úlohy této kategorie se skládají z teoretické části, která se dělí na anorganickou a organickou část, a praktické části. Úlohy jsou pouze z části zaměřovány na učivo, které se běžně probírá v hodinách chemie. Z větší části si soutěžící musí sami nastudovat dané téma z doporučené literatury.\n\nKategorie E je určena pro žáky 3. a 4. ročníků středních škol s chemickým zaměřením. Kategorie zahrnuje domácí (školní) kolo, kontrolní test školního kola, krajské kolo a celostátní kolo. Úlohy této kategorie se skládají z teoretické části, která je dělena na anorganickou, organickou a fyzikálně chemickou část, a praktické části. Témata úloh spadají mimo běžné učivo chemie, proto si soutěžící musí problematiku úloh nastudovat z doporučené literatury. Úlohy jsou více zaměřené na praktické dovednosti.\n\nKategorie A je určena pro žáky 3. a 4. ročníků středních škol, 7. a 8. ročníků osmiletých gymnázií a 5. a 6. ročníků šestiletých gymnázií. Kategorie zahrnuje domácí (školní) kolo, kontrolní test školního kola, krajské kolo, celostátní kolo a soustředění před mezinárodní olympiádou. Úlohy této kategorie se skládají z teoretické části, která je dělena na anorganickou, organickou, fyzikálně chemickou a biochemickou část, a praktické části. Témata úloh spadají mimo běžné učivo chemie, proto si soutěžící musí problematiku úloh nastudovat z doporučené literatury.\n\nMezinárodní chemická olympiáda (IChO) je celosvětově nejvyšší možné kolo chemické olympiády pro žáky gymnázií. Mohou se ho účastnit pouze nejlepší soutěžící, kteří úspěšně prošli celou kategorií A a dvěma následujícími soustředěními. Z každého státu na něj mohou postoupit maximálně 4 soutěžící. Československo patřilo spolu s Polskem a Maďarskem k zakládajícím zemím mezinárodní chemické olympiády. Každý rok se IChO pořádá v jiné zemi kdekoliv ve světě. Úlohy IChO jsou velmi obtížné a každý stát klade při jejich vytváření důraz na jiné odvětví chemie. IChO probíhá v průběhu několika dní. Po příjezdu do země je oddělen doprovod od soutěžících. Dvoučlenný doprovod má za úkol přeložit soutěžní úlohy do národního jazyka. Soutěžící mají mezitím pestrý program. Po překladu soutěžící vyřeší jeden den teoretickou část a druhý den praktickou. Po opravení úloh se sečtou body a vyhlásí výsledky. Medaile se neudělují jako v sportovních soutěžích, ale základní kritérium je množství účastníků. Prvních 10% ve výsledkové listině získá zlatou medaili, dalších 15% stříbrnou a dalších 30 % bronzovou.\n\nGrand Prix Chimique je nejvyšší kolo chemické olympiády pro žáky chemicky zaměřených škol. Pořádá se jednou za dva roky v jednom evropském státu a zúčastnit se ho mohou pouze nejlepší účastníci celostátního kola kategorie E.\n\nBěstvina je obec v chrudimském okrese, kde se každý rok pořádá letní odborné soustředění nejlepších chemiků a biologů, kteří se účastnili olympiády. Soustředění probíhá v uzavřeném táboře po dobu dvou týdnů, vždy první a druhý týden v červenci, ve třetím a čtvrtém týdnu je vystřídají jejich mladší vrstevníci, ještě studující základní školy. Chemická část je rozdělená do tří skupin podle kategorií olympiády, které se žáci účastnili (kategorie C, B a A). Náplní soustředění jsou přednášky, týkající se následujícího ročníku chemické olympiády, zajímavostí z různých oblastní chemie a vědy. Každý den jsou dvě tříhodinové přednášky nebo přednáška a laboratorní cvičení. Ve volném čase si mohou žáci hrát hry, chodit po okolí nebo dělat zajímavé chemické pokusy v laboratoři. Některé dny jsou i večerní přednášky, na kterých přednášející prezentuje nějaký problém současné vědy nebo nějakou zajímavost. Součástí soustředění je i jeden celodenní výlet.\n\nStaré oficiální stránky chemické olympiády\n\nNové oficiální stránky chemické olympiády\n\n"}
{"id": "248718", "url": "https://cs.wikipedia.org/wiki?curid=248718", "title": "Evangelická církev augsburského vyznání na Slovensku", "text": "Evangelická církev augsburského vyznání na Slovensku\n\nEvangelická církev augsburského vyznání na Slovensku (slov. \"Evanjelická cirkev augsburského vyznania na Slovensku \") je luterskou denominací a největší protestantskou církví na Slovensku. K církvi se v roce 2001 hlásilo 372 858 osob, což představuje 6,9 % populace Slovenské republiky. Církev je tvořena 326 sbory.\n\nEvangelická církev augsburského vyznání na Slovensku je členkou Světové rady církví, Světové luterské federace a Konference evropských církví.\nReformace na Slovensko pronikla v souvisosti s husitským hnutím a výboji Jana Jiskry. Po jeho potlačení se v první polovině 16. století se řada zboru začala přiklánět k Lutherovmu učení a jeho návratu k Bibli. V druhé polovině 16. století byly dvě třetiny obyvatel evangelíky.\nNa synodě v Žilině v roce 1610 se položili základy samosprávní organizace církvi. Vznikly první tři superintendence (biskupství) a byli zvolení první tři superintendenti (biskupové) - Eliáš Láni, Samuel Melík a Izák Abrahamides pro západní a střední Slovensko. Na východním Slovensku vznikly dvě superintendence v roce 1614 na synodě v Spišském Podhradí. Prvním jazykem slovenských evangelíků, používaném po staletí, se stala biblická čeština.\nCírkev existovala s omezeními od roku 1681. Oficiálně byla opět povolena Tolerančním patentem z roku 1781. Po něm byly postaveny, ovšem s mnohými stavebními omezeními dvě třetiny evangelických kostelů. Úplná rovnost církví před zákonem nastala až v roce 1848. Liberalizaci ve vztahu státu k evangelické církvi znamenal i Císařský patent z roku 1859, který však vyvolal v spory, známé jako patentální boje. Vznikem ČSR v roce 1918 se konstituovala samostatná ECAV na Slovensku.\n\nV období první republiky byla ECAV členkou Sdružení evangelických církví ČSR. Nejužší vztah měla s Českobratrskou církví evangelickou. Ekumenické tendence se začaly projevovat již v roce 1920. Dvacátá a třicátá léta byla mimořádně bohatá na vznik nových evangelických sdružení, například \"Spolok evanjelických kňazov\", \"Hurbanov kruh teologickej evanjelickej mládeže\", nebo \"Slovenská evanjelická jednota\".\n\nECAV je zakladajícím členem Světového luteránského svazu (SLZ), Konference evropských církví (KEC) a Světové rady cirkví (SRC), sídlem kterých je Ženeva. Na Slovensku je ECAV zakládajícím členem Ekumenické rady cirkví.\nV roce 2001 se k ní hlásilo podle Statistického úřadu SR 6,93 % slovenské populace, t. j. 372 858 osob. K roku 2004 měla církev 326 sborů, 357 duchovních, 651 kostelů a modliteben.\nV čele církve stojí od prosince 2018 Mgr. Ivan Eľko, generální biskup a Ing. Ján Brozman, generální dozorce.\nEvangelická cirkev, na rozdíl od některých ostatních cirkví, nepoužívá na oslovení duchovních slovo „otec“, protože podle Ježíšových slov v evangeliích patří toto oslovení jenom nebeskému Otci. Proto před oslovení biskup, senior, farár, patří slovo „brat“, resp. „sestra“.\n\nZákladní organizační složkou je církevní sbor. Sbory se sdružují v senioráty a senioráty v dištrikty. ECAV je rozdělena do dvou distriktů: Východní a Západní distrikt a 14 seniorátů, z toho je 8 seniorátů v západním a šest ve východním distriktu:\n\nZápadní distrikt:\n\n\nVýchodní distrikt\n\n\n\n\n"}
{"id": "248720", "url": "https://cs.wikipedia.org/wiki?curid=248720", "title": "Frank Towen", "text": "Frank Towen\n\nFrank Towen, vlastním jménem František Novotný (27. října 1912, Praha – 27. prosince 1991, Praha) byl tanečník, choreograf a taneční pedagog.\n\nStudoval na obchodní akademii a začal studia i na Vysoké škole obchodní, řadu let působil jako magistrátní úředník. Základy baletu si osvojoval u Remislava Remislavského a Marty Aubrechtové, u níž začal se studiem \"tap dance\", později u ní působil i jako její odborný asistent. V \"tap dance\" se zdokonaloval u amerického stepaře Boba Parkera, který hostoval v pražské Alhambře. Další poznatky získával především z amerických hudebních filmů, především filmů s Fredem Astairem a Ginger Rogersovou, později studoval výrazový tanec u Haralda Kreutzberga.\n\nVe 30. letech se ještě pod svým občanským jménem věnoval společenskému tanci, kde spolu se svou ženou Annou Romlerovou patřil k evropské špičce v tomto oboru. Tehdy získali asi čtyřicet různých ocenění a pohárů v různých domácích i zahraničních tanečních soutěžích. V pražském amatérském tanečním klubu pak pracoval i jako trenér celou řadu dalších let, vychoval zde celou řadu pozdějších špičkových tanečníků. Na dráhu profesionálního tanečníka vstoupil v době okupace kdy začal pracovat v divadle v polské Wróclawi.\n\nPo osvobození se stal členem tanečního souboru Karlínského hudebního divadla, působil i v hudebním divadle v Nuslích (Divadlo na Fidlovačce). Poté přesídlil do pražské Alhambry, kde působil jako šéf zdejšího baletu. Kromě toho také vystupoval ve Varieté Praga, jezdil s estrádními a varietními programy po celé československé republice. V padesátých letech se stal také řádným zaměstnancem HAÚ, což byla \"Hudební artistická ústředna\", jež měla na starosti, mimo jiné, profesionální přípravu všech profesionálních artistů pro tehdejší cirkusy a varieté, jeho spolupráce s artisty pak trvala prakticky až do konce jeho života. Krátkodobě a příležitostně působil jako choreograf a taneční poradce v celé řadě slovenských a českých divadel jakož i v různých tanečních souborech. V 50. letech ho postihl dvouletý zákaz činnosti, v té době pravidelně vystupoval s různými tanečními orchestry, jeho taneční partnerkou v té době bývala americká tanečnice Jacquelin Ward. Na přelomu 50. a 60. let vystupoval také s různými jazzovými a revialistickými hudebními uskupeními. Kromě toho také pracoval jako poradce a choreograf pro československý film a televizi. Byl tanečním choreografem a tanečním pedagogem v Polské televizi, dále též pomáhal s choreografiemi v NDR při přípravě programů berlínského zábavního a revuálního pořadu \"Ein Kessel Buntes\", které posléze vysílala pravidelně i Československá televize. Doma v Československu pracoval jako choreograf, hudební scenárista (např. pro Alhambru či pro Lucerna bar a další). Se svojí taneční skupinou také vystupoval v Rumunsku a ve Vídni.\n\nJako pohybový poradce také pracoval při přípravě módních přehlídek. Nadále spolupracoval s kluby společenského tance např. v Bratislavě, zasedal v porotách různých mezinárodních soutěží společenského tance a \"tap dance\". O tanci také často přednášel i psal do odborných publikací, novin a časopisů.\n\nZa nejcennější přínos pro československý tanec je považována především jeho činnost pedagogická a trenérská, zejména práce pro HAÚ a činnost při veřejných kurzech, které vedl bezmála dvě desítky let v pražských Kobylisích (kurzy \"jazz dance\", \"tap dance\" a příprava na dětskou akrobatiku). Zde vychoval celou řadu pozdějších tanečníků i tanečních pedagogů. Dával i soukromé hodiny tance různým umělcům z oblasti show-bussinesu, hodiny u něj brali např. populární zpěváci Karel Gott, Jiří Korn, Josef Laufer, Václav Neckář, Helena Vondráčková, skupina Jezinky a Kamelie a mnozí jiní další.\n\nHlavním jeho vkladem do moderní taneční metodiky byl smysl zejména pro jazz a s ním spojené umělecké dění ať už na poli hudebním či tanečním nebo i mimo něj.\n\nSvoji bohatou a pestrou uměleckou dráhu ukončil roku 1988 ze zdravotních důvodů.\n\n"}
{"id": "248721", "url": "https://cs.wikipedia.org/wiki?curid=248721", "title": "07", "text": "07\n\n07 je sedmé studiové album skupiny Chinaski. Bylo vydáno roku 2007 a je na něm 14 písniček. Nejhranější písní je „Zadarmo“. Pro celé album je symbolické číslo 7 – album bylo vydáno v roce 2007, je na něm 2×7 písní, první singl „Zadarmo“ byl nasazen do rádií přesně 7. 7. 2007 a navíc je to sedmá řadová deska skupiny. Jedná se o poslední studiové album, na kterém hraje bubeník Pavel Grohman; ten se roku 2008 zabil na motorce.\n\n\n"}
{"id": "248723", "url": "https://cs.wikipedia.org/wiki?curid=248723", "title": "Malleco (most)", "text": "Malleco (most)\n\nMalleco () je železniční most přes řeku Malleco, který se nachází ve středo-jižní Chile (Collipulli, region Araucanía). Kontrakt na výstavbu mostu byl podepsán 20. prosince 1885 v Paříži, v březnu 1888 pak první lodě se stavebním materiálem dopluly do Collipulli. Pak se začalo stavět.\n\nMost byl otevřen prezidentem José Manuelem Balmacedou 26. října 1890. V té době se jednalo o nejvyšší takový most na světě; dlouhý je 347,5 m; mostovka je rozdělena na pět polí, každé o délce 69,5 m. Koleje jsou umístěny ve výšce 102 m nad nejnižším bodem údolí. Postupem času byla vedle viaduktu vedena i panamerická dálnice, vznikl tak i druhý most přes údolí řeky Malleco. Od roku 1990 je stavba národní památkou.\n"}
{"id": "248725", "url": "https://cs.wikipedia.org/wiki?curid=248725", "title": "Li Čeng-tao", "text": "Li Čeng-tao\n\nTsung-Dao Lee (: , Li Čeng-tao; pchin-jin: \"Li Zhengdao\"; * 24. listopadu 1926, Šanghaj, Čína) je americký vědec, nositel Nobelovy ceny za fyziku za rok 1957 za \"základní výzkum tzv. zákona zachování parity\", což ho vedlo k významným objevům týkajícím se základních částic; Nobelovu cenu získal spolu s Jang Čen-ningem.\n\nTsung-Dao Lee se narodil a vyrůstal v Šanghaji. Studoval na několika národních univerzitách v Číně a v roce 1946 odjel jako stipendista do Spojených států a tam až do roku 1950 studoval na univerzitě v Chicagu. Zde i promoval a spolupracoval s astronomickým výzkumem. Pak se stal docentem na univerzitě v Berkeley, později pracoval ve výzkumném ústavu v Princetonu, v roce 1953 se stal mimořádným a o tři roky později řádným profesorem jaderné fyziky na Kolumbijské univerzitě v New Yorku.\n\nBěhem své poněkud krátké vědecké činnosti se zabýval především vlastnostmi základních částic a jejich proměnami, teorií pole, turbulencí, problémy statistické mechaniky a astrofyziky.\n\nVe Spojených státech amerických se setkal se svým krajanem, dřívějším profesorem fyziky na gymnáziu v jednom z měst v severozápadní Číně – Jang Čen-ningem. Protože se oba teoretičtí fyzikové zabývali podobnými problémy fyziky základních částic a hlavně mezonů, spojili své síly a soustředili se hlavně na ověření platnosti zákona zachování parity. Vedla je k tomu především zkušenost, že právě tento zákon nebyl v souladu s jejich poznatky, kterých oba dosáhli. Zákon parity vyjadřuje určitou symetrii v přírodě, a tedy i v atomové a jaderné fyzice. Jang a Lee při zkoumání vzniku a zániku subatomárních částic zvaných K-mezony zjistili, že při rozpadu dvou těchto mezonů se stejnými vlastnostmi nevznikají stejné, nýbrž odlišné produkty rozpadu. To je přivedlo na myšlenku, že zákon zachování parity neplatí ve všech případech vzájemného působení, že neplatí při tzv. slabém vzájemném působení, tj. obrazně řečeno, že skutečný proces se liší od svého obrazu v zrcadle.\n\nObjev, který vzbudil pochybnost o základním zákonu přírody vyvolal přirozeně velký rozruch ve vědeckém světě. I když později další fyzikové experimentálními i matematickými metodami potvrdili správnost tohoto objevu, nemalá část fyziků zásadně nesouhlasila. Ještě nedávno nedospěli fyzikové k jednotnému názoru a neustále se vyskytovaly názory, které se zastávaly všeobecné platnosti zákona zachování parity. To však nijak nesnižuje význam vědeckých prací Janga a Leeho a i přes tento nejednotný názor na správnost výzkumů získal Lee v roce 1957 spolu s Jangem Nobelovu cenu za fyziku.\n"}
{"id": "248727", "url": "https://cs.wikipedia.org/wiki?curid=248727", "title": "Chci svou šanci", "text": "Chci svou šanci\n\nChci svou šanci byla politická strana působící v České republice. V září 2007 ministr vnitra na základě stanoviska kontrolního výboru Poslanecké sněmovny navrhl Nejvyššímu správnímu soudu pozastavení činnosti strany Chci svou šanci. Důvodem bylo nesplnění zákonem dané povinnosti odevzdat výroční finanční zprávu za předchozí rok. V lednu 2008 rozhodl Nejvyšší správní soud, že se činnost strany \"Chci svou šanci\" pozastavuje.\n"}
{"id": "248728", "url": "https://cs.wikipedia.org/wiki?curid=248728", "title": "Agrární strana (1990–2007)", "text": "Agrární strana (1990–2007)\n\nAgrární strana (AS) byla politickou stranou působící v České republice po roce 1989. U jejího zrodu v roce 1990 stáli její pozdější předseda Miloš Vaňura, Ing. Miloš Balátě a předseda zemské organizace AS v Brně, Ing. Jan Janáč.\n\nPrioritou AS byly restituce zemědělského majetku a podpora soukromých zemědělců, včetně úpravy Občanského zákoníku v oblasti dědictví. Důvodem pro tuto úpravu bylo, že v důsledku tzv. „odúmrti“ pozbylo, dle zákonů z období komunistického Československa, mnoho dědiců právní nárok na navrácení majetku po svých předcích.\n\nJelikož se výkonný výbor AS věnoval převážně legislativním záležitostem, bez širší publicity mezi zemědělskou veřejností, měla strana poměrně malou členskou základnu. Z tohoto důvodu před volbami v roce 1990 vstoupila Agrární strana do Občanského fóra pod názvem Agrární strana při Občanském fóru (ASpOF). Ve volbách do Zastupitelstva hlavního města Prahy roku 1990 získala 1696 hlasů (0,02 %). Ke svému původnímu názvu se Agrární strana vrátila po rozpadu Občanského fóra v roce 1991.\n\nAgrární strana  svůj program uplatňovala zejména prostřednictvím komise pro privatizaci na tehdejším Ministerstvu zemědělství, vedené náměstkem ministra Ing. Richardem J. Bartákem. Po přijetí „Zákona o úpravě vlastnických vztahů k půdě a jinému zemědělskému majetku“ č. 229/1991 Sb. (širší veřejnosti známý jako \"Zákon o půdě\") a po zjištění, že pro změnu Občanského zákoníku v oblasti dědictví není v dané době dostatek politické vůle (ke změně došlo až v novém Občanském zákoníku č. 89/2012 Sb.), považovala většina aktivních členů strany v roce 1991 svůj úkol za splněný a Agrární strana nadále existovala pouze formálně.\n\nV září 2007 ministr vnitra na základě stanoviska kontrolního výboru Poslanecké sněmovny navrhl Nejvyššímu správnímu soudu pozastavení činnosti několika stran, mezi nimi i Agrární straně. Důvodem bylo nesplnění zákonem dané povinnosti odevzdat výroční finanční zprávu za předchozí rok. V té době však Agrární strana již nevykazovala žádné aktivity.\n"}
{"id": "248729", "url": "https://cs.wikipedia.org/wiki?curid=248729", "title": "Naděje (politická strana)", "text": "Naděje (politická strana)\n\nNaděje je česká politická strana vzniklá v roce 2002 lidmi, kteří se původně podíleli na vzniku uskupení Cesta změny, nicméně se po neshodách s Jiřím Lobkowiczem v roce 2001 rozhodli založit vlastní stranu. Předsedkyní strany byla na začátku února roku 2002 zvolená bývalá studentská aktivistka Monika Pajerová. Místopředsedy se stali sexuolog Slavomil Hubálek, kazatel Církve Bratrské Daniel Kvasnička, podnikatel Ivo Kaleta a lékař Petr Fiala.\n\nStrana se prezentovala jako středová a vyhýbající se pravicovým a levicovým extrémům. V parlamentních volbách v roce 2002 získala pouze 0,62 % hlasů a neuspěla.\n\nV září 2007 ministr vnitra na základě stanoviska kontrolního výboru Poslanecké sněmovny navrhl Nejvyššímu správnímu soudu pozastavení činnosti strany Naděje. Důvodem bylo údajné nesplnění zákonem dané povinnosti odevzdat výroční finanční zprávu za předchozí rok. V červnu roku 2009 Nejvyšší správní soud stranu definitivně rozpustil kvůli nedodání finančních zpráv. \n"}
{"id": "248742", "url": "https://cs.wikipedia.org/wiki?curid=248742", "title": "Ijo (provincie)", "text": "Ijo (provincie)\n\nProvincie Ijo (: 伊予国; \"Ijo no kuni\") byla stará japonská provincie rozkládající se na místě dnešní prefektury Ehime na ostrově Šikoku. Ijo sousedila s provinciemi Awa, Sanuki a Tosa. \n\nHlavní město provincie se nacházelo poblíž dnešního města Imabari. Během období Sengoku bylo Ijo rozděleno na několik lén (han), z nichž největší bylo obvykle ovládáno z hradu Macujama. Nakrátko Ijo sjednotil klan Čósokabe ze sousední provincie Tosa, ale poté se na Šikoku v roce 1584 vylodil Hidejoši Tojotomi a jednotlivá léna přerozdělil. Během období Edo byla provincie součástí léna Uwadžima, které ovládal od roku 1615 až do roku 1871 klan Date.\n"}
{"id": "248745", "url": "https://cs.wikipedia.org/wiki?curid=248745", "title": "Uruguayské peso", "text": "Uruguayské peso\n\nUruguayské peso ( \"peso uruguayo\", množné č. \"pesos\") je zákonným platidlem jihoamerického státu Uruguay. Název „peso“ má uruguayská měna společný s měnami několika dalších států, které bývaly španělskými koloniemi. Značka pro peso je $, ale pro rozlišení od jiných měn se za tento znak dává písmeno U ($U). ISO 4217 kód uruguayské měny je UYU, jedna setina pesa se nazývá „centésimo“, v oběhu však žádné mince v nominální hodnotě menší než 1 peso nejsou.\n\n\nSoučasné mince jsou raženy v nominálních hodnotách 1, 2, 5 a 10 pesos. Uruguay nemá vlastní národní mincovnu, a tak se veškeré mince razí v zahraničí. Od roku 2011 jsou v oběhu dvě série mincí - starší (z roku 1994, všechny mince mají stejnou rubovou stranu, na které je podobizna uruguayského generála Josého Gervasio Artigase, mince 10 pesos byla zavedena roku 2001) a novější (do oběhu se dostala v roce 2011 a na rubových stranách mincí jsou vyobrazeny zdejší původní živočichové – pásovec, kapybara, nandu a puma).\n\nBankovky pesa mají hodnoty 20, 50, 100, 200, 500, 1000 a 2000 pesos. Vyobrazené osobnosti na jednotlivých bankovkách jsou:\n"}
{"id": "248749", "url": "https://cs.wikipedia.org/wiki?curid=248749", "title": "H&amp;M", "text": "H&amp;M\n\nH & M Hennes & Mauritz AB (H&M) je švédská oděvní společnost, známá jako prodejce módního oblečení pro muže, ženy, teenagery a děti.\n\nFirma měla téměř 3 500 obchodů (z toho 55 v ČR) v 55 zemích a v roce 2013 zaměstnávala okolo 116 tisíc lidí.\n\nSpolečnost byla založena Erlingem Perssonem ve švédském Västeråsu roku 1947. Původně prodával pouze dámské oděvy pod názvem Hennes. V roce 1968 koupil Erling Persson firmu \"Mauritz Widforss\", začal prodávat pánské zboží a přejmenoval firmu na Hennes & Mauritz (\"Hennes\" znamená ve švédštině \"její\" nebo \"pro ni\"). V roce 1998 se stal Earlingův syn Stefan členem představenstva. Dnes se většina produktů H&M vyrábí v Asii a Evropě.\n\nPrvní zahraniční prodejna H&M byla otevřena v Norsku. Po roce 1964 se H&M pustila do velké expanze a otevřela nové prodejny v Evropě – např. ve Velké Británii, Německu, Dánsku, Švýcarsku a Portugalsku. V roce 1990 se otevřela prodejna ve Finsku, Francii, Belgii, Rakousku, Španělsku a Nizozemsku.\n\nH&M otevřela svůj první americký obchod v New Yorku na 5. Avenue a 51. ulici v březnu 2000. Dnes existuje mimo jiné jen na Manhattanu 9 velkých prodejen. Od ledna 2009 se v USA nachází 169 jednotlivých obchodů.\n\nPrvní kanadská prodejna byla otevřena v březnu 2004. V současné době existuje v Kanadě 48 prodejen – v Quebecu, Ontariu, Albertě, Novém Brunswicku, Novém Skotsku a Britské Kolumbii.\n\nV roce 2006 byla otevřena prodejna v Dubaji – první obchod v Asii. Následovalo otevření prodejny v Kuvajtu. První dvě Izraelské prodejny byly otevřeny v Tel Avivu a Jeruzalémě v březnu 2010, 10. března 2007 byla, vzhledem k rozšíření firmy, otevřena prodejna v centrálním Hongkongu. První japonský obchod byl otevřen v Ginze 13. září 2008, zatímco druhý obchod byl otevřen v Harajuku v listopadu 2008. Další obchod byl otevřen v Shibuye v nákupním centru dne 19. září 2009. H&M podepsala dohodu o otevření svého prvního obchod v Jižní Koreji, v Myungdong v Soulu na jaře 2010.\nDne 13. března 2009 otevřela H&M svůj první obchod v Rusku v obchodním domě Metropolis v Moskvě, v blízkosti stanice metra Vojkovskaja. A již 20. března 2009 vznikla druhá prodejna v MEGA Mall v Khimki.\n\nH&M začala prodávat své zboží prostřednictvím internetu až v srpnu 2013. Jako první trh pro internetový prodej byly Spojené státy americké. Od té doby firma otevřela své on-line obchody i v mnoha dalších zemích. V roce 2015 byl spuštěn oficiální H&M e-shop i pro český trh.\n\nPerssonova rodina je vlastníkem 33% podílu firmy.\n\nSpolupracuje s nejrůznějšími návrháři a umělci. V roce 2004 vybrané obchody nabízely kolekci navrženou módním designérem Karlem Lagerfeldem. O tu byl zájem zejména ve větších městech, kde byla vyprodána během pouhé hodiny.\n\nV listopadu 2005 společnost spolupracovala na kolekci oblečení se Stellou McCartney a o rok později s avantgardní dvojicí nizozemských designérů Viktor & Rolf.\n\nV březnu roku 2007 prostřednictvím H&M realizovala své návrhy také popová hvězda Madonna, v červnu téhož roku byly některé kusy oblečení zahrnuty do dodatku k počítačové hře The Sims 2. V listopadu firma vydala kolekci od italského návrháře Roberta Cavalliho a zpěvačky Kylie Minogue. Na jaře 2008 přišla kolaborace s finskou designérskou společností Marimekko a na podzim následovala spolupráce s Comme des Garçons z Japonska.\n\nPro jaro a léto 2009 vytvořil dvě exkluzivní kolekce britský návrhář Matthew Williamson, první čistě ženskou, která byla k dispozici jen ve vybraných prodejnách. Druhá ve vybraných prodejnách nabízela oblečení pro muže a všude po světě pánské i dámské plavky. V listopadu 2009 byla představena limitovaná edice cenově dostupných bot a kabelek Jimmy Choo pro H&M a poprvé v historii i oblečení navržené tímto umělcem, vyrobené především z kůže. Kolekce byla dostupná ve více než 200 prodejnách po celém světě. Stejný rok s firmou spolupracovala i Sonia Rykiel, její kolekce pleteného oblečení a spodního prádla byla v prodeji od 5. prosince 2009.\n\nRoku 2010 se uskutečnila pouze jedna spolupráce, a to na podzim s francouzským módním domem Lanvin. V listopadu 2011 H&M spolupracovalo na kolekci s italským Versace, kdy nabídlo řadu oblečení, které dominovaly především výrazné tropické potisky a kombinace kůže a cvočků. Následovala kolekce pro jaro 2012 s potiskem tropického ovoce. Pro jaro 2012 kolaborovala také italská značka Marni, reklamy pro jejich kampaň režírovala oscarová Sofia Coppola. V říjnu 2012 představila v rámci H&M svou kolekci doplňků redaktorka japonské mutace Vogue Anna Dello Russo. Zatím poslední spolupráce se uskutečnila v listopadu 2012, kdy Maison Martin Margiela upravil některé kusy ze svých starších kolekcí a masovou výrobou je zpřístupnil fanouškům módy po celém světě. Tvář kolekcí pro Podzim/Zimu 2012 byla americká zpěvačka Lana Del Rey. Kolekci inspirovala 50. léta 20. století.\n\n"}
{"id": "248751", "url": "https://cs.wikipedia.org/wiki?curid=248751", "title": "Dračí loď", "text": "Dračí loď\n\nDračí loď se poprvé objevila před více než 2000 lety v Číně. Odtud její typická dračí hlava na špici lodě a její celkové zbarvení. Její novodobá zmínka se datuje k roku 1976, kdy se uskutečnil první festival dračích lodí v Hong-Kongu. Odtud se sport Dračí lodě bleskově rozšířil do celého světa.\n\nDračí loď je dlouhá 12,5 metrů, bez posádky váží kolem 250 kg má tvar otevřené kanoe s dračí hlavu na špici a dračím ocasem na zádi. V sestavě je maximálně 20 vsedě pádlujících závodníků (10 nalevo a 10 napravo) a bubeník, který sedí na špičce čelem k posádce a udává rytmus údery do bubnu a kormidelníkem stojící na zádi a řídící směr. Loď s plnou posádkou může dosahovat i přes dvě tuny, to je jako velký off-road.\n\n\nZpravidla se jede vždy v sudém počtu, jelikož by lichý počet závodníků mohl vychýlit loď. Závodí se v drahách na vzdálenosti 250, 500 a 1000 m. Dlouhá trať na 2000 m se jezdí na kola s otáčkami. Kategorie se dělí dle věku a pohlaví (jezdí se i mix). Jako sport jsou Dračí lodě jedním z nejtýmovějších sportů na světě, jestliže zvážíme, že na lodi se nachází 22 aktivních členů posádky, na rozdíl třeba od fotbalu, kde je jich o polovinu méně. Tento sport využívají mnohé firmy k tzv. teambuildingu.\n\n\n"}
{"id": "248756", "url": "https://cs.wikipedia.org/wiki?curid=248756", "title": "Lékythos", "text": "Lékythos\n\nLékythos (řecky λήκυτθος, ληκύτθιον - láhev na olej) je starověká řecká vysoká nádoba s vysokým krkem s jedním vertikálním uchem, která sloužila především k uchovávání oleje. O jejím používání se poprvé zmiňuje Homér. Postupně se prosadil také v pohřebním ritu, kde z něj byly prováděny úlitby. \n\nNejznámější jsou lékythy s bílým podkladem a několikabarevnou výzdobou. Byly naplněné olejem a stávaly na hrobech nebo byly přidávány do pohřební výbavy. Poprvé se začaly používat v 5. století př. n. l. v Attice, zvláště na athénském pohřebišti Kerameikos.\n\n"}
{"id": "248757", "url": "https://cs.wikipedia.org/wiki?curid=248757", "title": "Jaroslav Tůma", "text": "Jaroslav Tůma\n\nJaroslav Tůma (* 16. října 1956) je český varhaník, klavírista, cembalista, pedagog, hudební improvizátor a popularizátor.\nNa pražské konzervatoři studoval hru na varhany a varhanní improvizaci (prof. Jaroslav Vodrážka). Ve studiu dále pokračoval na HAMU, kde krom varhanní hry (prof. Milan Šlechta) studoval hru na cembalo (prof. Zuzana Růžičková). Od roku 1992 působí na Hudební fakultě AMU jako docent varhanní hry. Pravidelně zasedá v porotách mezinárodních varhanních a cembalových soutěží (Pražské jaro, Magdeburg, Norimberk, Mezinárodní varhanní soutěž Petra Ebena aj.). Koncertoval již v mnoha zemích Evropy, v USA, Japonsku, Singapuru i v Mongolsku. Zabývá se koncertováním na různých historických varhanních strojích, kromě toho stále též aktivně hraje na kladívkový klavír, klavichord a cembalo. Nahrává pro rozhlas i televizi, dále též pro četná hudební vydavatelství. Mimo jiné se též zúčastňuje zvukové dokumentace různých historických varhan v Čechách pro firmu Supraphon, působí také jako poradce při restaurování historických varhan. Pro Českou televizi natočil jedenáctidílný dokumentární seriál o historických varhanách v Čechách. Vystupuje též pravidelně v Českém rozhlase na stanici ČRo3-Vltava (např. při dokumentaci a propagaci jedněch z nejcennějších raně barokních varhan v Česku v klášteře v západočeských Plasech nebo při propagaci hry na cembalo).\n\n\n"}
{"id": "248762", "url": "https://cs.wikipedia.org/wiki?curid=248762", "title": "Provincie v Japonsku", "text": "Provincie v Japonsku\n\nPředtím než byl zaveden moderní systém prefektur, bylo Japonsko rozděleno na několik desítek kuni (国, země), do češtiny běžně překládaných jako provincie. Každá provincie byla dále rozdělena na několik \"gun\" (郡, okres; dříve zvaných \"kóri\").\n\nProvincie byly původně založeny jako administrativní i geografické regiony. Ale na konci období Muromači byla jejich administrativní funkce postupně nahrazována lény jednotlivých sengoku-daimjó. Za vlády Hidejošiho Tojotomiho byly provincie zcela nahrazeny ve své administrativní funkci lény jednotlivých daimjó. Během období Edo byla léna známá jako \"han\". Provincie nadále zůstaly jako geografické útvary a lidé často označovali určitá místa kombinací názvu provincie a léna.\n\nBěhem restaurace Meidži byly \"han\" legitimizovány jako administrativní jednotky, ale vzápětí nahrazeny prefekturami (městské prefektury se nazývaly \"fu\" a venkovské prefektury \"ken\"). Provincie jako součást systému adres zrušeny nebyly, ale naopak bylo jejich používání rozšířeno. V roce 1871 bylo prefektur 304, zatímco počet provincií byl 68 (bez Hokkaidó a provincie Rjúkjú). Hranice mezi mnoha prefekturami byly nejen komplikované, ale ani nerespektovaly hranice mezi provinciemi. Prefektury byly postupně spojovány, až se jejich počet snížil na 37 v roce 1881 a následně se jich několik rozdělilo na celkem 45 v roce 1885. Přidáním prefektur Hokkaidó a Okinawa bylo dosaženo současného počtu 47 prefektur.\n\nDo dnešního dne nebyl vydán žádný zákon, který by provincie zrušil. Jsou ale považovány za zcela zastaralé, i když jsou jejich názvy stále široce používány pro označování přírodních jevů, v názvech společností a komerčních značek. Po roce 2000 navrhl guvernér prefektury Nagano přejmenování prefektury na „Šinšú“ (název odvozený od provincie Šinano).\n\nProvincie se dělí na několik skupin: na \"kinai\" (provincie v okolí hlavního města Kjóto) a na sedm nebo osm \"dó\" (cesty nebo správní okruhy). \"Dó\" v této souvislosti by se nemělo zaměňovat za moderní dopravní cesty jako jsou Tókaidó z Tokia do Kjóta nebo Kóbe. Rovněž \"Hokkaidó\" by se v tomto kontextu nemělo zaměňovat za prefekturu Hokkaidó, i když se geograficky překrývají.\n\nNázvy provincií jsou dnes považovány už jen za historickou zajímavost. Jsou také používány jako součást rodinných příjmení (od období Edo) a v názvech mnoha výrobků jako jsou např. sanuki udon, ijokan a awa odori.\n\nNázvy některých provincií jsou používány pro označení určitých částí současných prefektur společně s jejich kulturními a geografickými charakteristikami. V mnoha případech jsou tyto názvy kombinovány se světovými stranami, např. \"Hoku-Seccu\" (北摂) znamená \"Severní\" (北) \"Seccu\" (摂津).\n\n\n"}
{"id": "248764", "url": "https://cs.wikipedia.org/wiki?curid=248764", "title": "Oinochoé", "text": "Oinochoé\n\nOinochoé (z řečtiny οἰνοχόη - konvice na víno; oinos = víno, cheó = liji) je starověká řecká nádoba na nabírání a nalévání vína s jedním vertikálním uchem. V Řecku se objevuje již v geometrickém období a společně s lékythem se objevuje jako častý obětní dar na pohřebištích.\nNěkdy je také nazývána οlpé, ale tento výraz může v odborné literatuře představovat různé typy konvic.\n\n"}
{"id": "248773", "url": "https://cs.wikipedia.org/wiki?curid=248773", "title": "Pukao", "text": "Pukao\n\nPukao jsou kamenné ozdoby soch \"moai\" na Velikonočním ostrově, nasazované na jejich hlavy. Původní představa, že pukaa představují klobouky, byla posléze nahrazena názorem, že znázorňují vlasový uzel. Byly vytesány z lehké červené vulkanické strusky, nacházející se ve východní části ostrova, v kráteru Puna Pau. Největší z nich mají průměr až dva metry a váží několik tun. Není zcela zřejmé jak byla pukaa na sochy nasazována, ale pravděpodobný názor je, že byla usazována na temeno hlavy až po vztyčení sochy. Každé pukao má na spodní ploše půlkulový zádlab, zajišťující jeho rovnováhu na temeni hlavy sochy.\n\nS ohledem na malou odolnost materiálu, z něhož jsou vyrobeny, dochovalo se do dnešní doby jen okolo 100 kusů. Nalézají se v okolí \"ahu\" (posvátných plošin), na nichž byly sochy moai vztyčeny a posléze z nich i svrženy a také v okolí lomu na Puna Pau, kde se vyráběly. Druhý typ soch moai, nacházející se v okolí kráteru Rano Raraku, pukao neměl.\n\n"}
{"id": "248778", "url": "https://cs.wikipedia.org/wiki?curid=248778", "title": "Slezské zemské muzeum", "text": "Slezské zemské muzeum\n\nSlezské zemské muzeum je třetí největší institucí svého druhu v České republice (po Moravském zemském muzeu v Brně a Národním muzeu v Praze). Bylo založeno roku 1814, což z něj činí nejstarší muzeum na území České republiky. Sídlí v Opavě.\n\nSlezské zemské muzeum plní funkci muzea ve smyslu ustanovení § 10 odst. 6 zákona č. 122/2000 Sb., o ochraně sbírek muzejní povahy a změně některých dalších zákonů. Dle zřizovací listiny vydané 27. prosince 2000 byla organizace zřízena Ministerstvem kultury České republiky za účelem získávání, trvalého uchovávání, vědeckého zpracovávání a zpřístupňování sbírek muzejní povahy. Slezské zemské muzeum shromažďuje sbírky hmotných dokladů vývoje přírody, včetně živých rostlin a živočichů, prehistorie a historie české i zahraniční provenience, zejména však z území historického Slezska, severní a severovýchodní Moravy, především v oborech mineralogie, geologie, paleontologie, botanika, dendrologie, entomologie, zoologie, muzeologie, archeologie, etnografie, numismatika, historie, dějiny umění včetně dějin hudby, literatury a divadla a dějiny vojenství. Sbírku tvoří na základě vědeckého poznání a vlastní koncepce sbírkotvorné činnosti.\n\nNa počátku 19. století si Opava i přes spojení Slezska s Moravou roku 1782 podržela význam správního centra. Sídlil zde krajský úřad, soudy a stavovské instituce knížectví Opavského a Krnovského. Na prahu 19. století počalo město procházet řadou významných změn, které nesmazatelně ovlivnily nejen jeho vzhled ale i podmínky života a jeho celkový charakter. Opava se postupně zbavovala starého opevnění a vytvářela modernější zázemí pro své obyvatele. Vznikla nemocnice, divadelní budova a řada další komunálních projektů. V této době si však zejména upevňovala svou pozici intelektuálního centra Rakouského Slezska. Existovalo zde několik škol různých typů, přičemž velmi dobrou úrovní se pyšnilo zejména státní gymnázium sídlící v někdejší Jezuitské koleji na Dolním náměstí. Od roku 1775 zde působila i hlavní škola, kterou roku 1819 rozšířila speciální škola pro přípravu učitelů.\n\nZmíněné gymnázium se stalo místem, kde vzniklo nejstarší veřejné muzeum na území dnešní České republiky. Veřejnost se mohla setkat s novým kulturním a vzdělávacím fenoménem již 1. května 1814. O realizaci záměru se zásadní měrou zasloužili zejména tři osobnosti – profesor opavského státního gymnázia Faustin Ens, penzionovaný hejtman Franz Mückusch von Buchberg a konečně opavský purkmistr Johann Josef Schössler. Právě oni zajistili nejen dostatečnou společenskou podporu celému projektu, ale zásadním způsobem se zasloužili i o rozvoj muzejní sbírky. Ohlas muzea vedl záhy k podání oficiální žádosti o schválení stanov a názvu Zemské muzeum pro Rakouské Slezsko (\"Oesterreichisch-schlesisches Provinzialmuseum\"). Cíle základního instrumentu se jednoznačně obracely k poznání přírody i kultury Rakouského Slezska – … \"sbíráním produktů ze všech oborů přírody a vlastivědy, zejména těch, které mají svůj původ v Rakouském Slezsku, nabídnout studující mládeži, ale i přírodovědcům, ekonomům a umělcům prostředky k obohacení jejich znalostí o vlasti a tak uspokojovat jejich vědeckého ducha\". Ostatně tato koncepce dokumentovat zemi v celé její rozmanitosti došla uplatnění nejen ve shromážděných sbírkových předmětech, ale taktéž v mimořádném encyklopedickém díle F. Ense \"Das Oppaland\" publikovaném v polovině třicátých let 19. století (nepostihuje Těšínský kraj). Po letech průtahů došlo ke schválení stanov, nicméně podmíněnému změnou názvu muzea na Opavské gymnazijní muzeum (\"Troppauer Gymnasialmuseum\"). Poté co se zakladatelům ani v roce 1820 nepodařilo přesvědčit císaře Františka I., aby svolil nazvat muzeum na počest své choti \"Museum Karolinum\", se museli spokojit s vnuceným názvem.\nMuzejní sbírka obsahovala v této době zejména přírodovědný materiál, který však programově doplňovaly i hmotné doklady historie a prehistorie či modely rozličných výrobních zařízení a strojních mechanismů. Sbírka muzea byla rozšiřována nejen sběry v terénu, ale také dary a nákupy a to i z jiných zemí. Nedílnou součástí muzea byla od samého počátku i bohatá knihovna. Opavští měšťané i slezská šlechta spatřovali v muzeu účinný prostředek k povznesení prestiže města i samotné země.\n\nNárůst sbírek pokračoval i po odchodu profesora F. Ense do penze. Po správní reformě a vzniku země slezské bylo však nezbytně nutné vyřešit neutěšenou prostorovou situaci muzea. Proto v polovině padesátých let kustod Emanuel Urban inicioval vyčlenění muzejní knihovny a její přesunutí do minoritského konventu. Další fázi rekonstrukce muzea již řídil kustod Johann Neumann. Došlo při ní i na adaptaci prostor v budově gymnázia a jejich unikátní vybavení speciálním muzejním mobiliářem. Po vzniku uměleckoprůmyslového muzea se ústav z vlastní iniciativy nadále specializoval na přírodní vědy.\n\nNa počátku 80. let 19. století byly v Opavě založeny další dvě muzejní instituce. V roce 1882 to bylo Slezské zemské muzeum pro umění a průmysl (\"Schlesisches Lansdesmuseum für Kunst und Gewerbe\") a v roce 1884 byl ustanoven muzejní odbor Matice opavské, čímž byly položeny základy Muzea Matice opavské. První z nich vzniklo za výrazné podpory obchodní a živnostenské komory a od počátku se těšilo štědrým dotacím nejen průmyslových a živnostenských kruhů, ale i aristokracie (zejména Lichtenštejnů) a dokonce i samotného císaře, jehož jméno si později muzeum vzalo do svého názvu – Muzeum císaře Františka Josefa pro umění a řemesla (\"Kaiser Franz Josef Museum für Kunst und Gewerbe\"). Muzeum Matice opavské vyrostlo z vlasteneckých snah a jeho cílem bylo sbírat a uchovávat doklady o minulosti regionu a o životě a kultuře lidu. Duchovním otcem muzea byl významný historik Vincenc Prasek. Velký zájem o toto muzeum projevil např. i Jan Neruda, který přispěl rovněž svými dary a prováděl horlivou propagaci. V roce 1896 vzniklo v Opavě z podnětu Ing. Moritze Hartla Městské muzeum, umístěné od roku 1903 v budově opavské Hlásky.\n\nRozrůstající se uměleckoprůmyslové muzeum si záhy vyžádalo stavbu reprezentativní výstavní budovy, která byla realizována v letech 1893-1895 podle návrhu vídeňských architektů Johanna Scheiringera a Franze Kachlera. Značný rozvoj zaznamenalo muzeum v době působení dr. Edmunda Wilhelma Brauna (1870-1957) coby kustoda a pozdějšího dlouholetého ředitele. Cílem E. W. Brauna bylo vybudovat muzeum moderního typu a ve své muzejní praxi uplatňoval propojení výzkumné, akviziční a prezentační činnosti. V té době muzeum shromažďovalo především uměleckohistorické sbírkové předměty a orientovalo se na špičkové evropské a světové umění.\n\nV roce 1921 bylo Uměleckoprůmyslové muzeum převzato do zemské správy pod názvem Slezské zemské muzeum. Téhož roku muzeum převzalo pod svou správu sbírku Muzea Matice opavské.\n\nV období první republiky bylo opavské muzejnictví obohaceno ještě o další dvě muzejní instituce. V roce 1924 vzniká pobočka Československého zemědělského muzea a v roce 1927 bylo založeno Muzeum památek národního odboje. Rozsáhlá expozice Československého zemědělského muzea umístěná v Blücherově paláci byla otevřena v roce 1932 a při této příležitosti byl v Opavě uspořádán sjezd Svazu československých muzeí. Sbírky Muzea památek národního odboje byly veřejnosti zpřístupněny v roce 1928 v tzv. Müllerově domě a svěřeny do péče Slezského zemského muzea. V roce 1935 byl penzionován ředitel Slezského zemského muzea dr. E. W. Braun a v čele stanul jeho spolupracovník dr. Karel Černohorský, pod jehož vedením se muzeum více orientovalo na lidovou kulturu. Snaha, kterou vyvíjel dr. K. Černohorský, byla přerušena nacistickou okupací. V roce 1939 dochází ke vzniku Říšského župního muzea (\"Reichsgaumuseum\"), do něhož byla postupně integrována opavská muzea, s výjimkou městského muzea. Především závěr války byl pro zemské muzeum a jeho sbírku pohromou – v posledních březnových dnech roku 1945 vyhořela historická výstavní budova a zničena tak byla většina sbírek, které se nepodařilo před frontou evakuovat. Další nenahraditelnou ztrátou se stalo rovněž téměř úplné zničení knihovny Gymnazijního muzea.\n\nObnova válkou poznamenaného opavského muzejnictví počala ihned po osvobození. Vlastní výstavní činnost bylo možné zahájit až v roce 1947, kdy byla veřejnosti zpřístupněna první poválečná výstava \"„Barevná krása motýlů“\". V této době byly v obnoveném Slezském zemském muzeu deponovány a později i převzaty do správy i sbírky ze zámků na Opavsku a umělecky a kulturně hodnotné konfiskáty. Dne 26. června roku 1949 bylo muzeum slavnostně převzato do státní správy ministrem prof. Zdeňkem Nejedlým pod novým názvem Slezské muzeum v Opavě. Díky upevnění institucionálního zázemí dochází nejen k zintenzivnění prezentační, ale rovněž badatelské činnosti, čehož důkazem se stal i vznik \"Časopisu Slezského muzea\". V roce 1955 bylo Slezské muzeum zařazeno mezi československé vědecké ústavy a v témže roce byla otevřena první experimentální expozice v zrekonstruované historické výstavní budově. V roce 1956 byl v Opavě při Slezském studijním ústavu založen Památník Petra Bezruče, který se o dva roky později stal součástí muzea. Rok 1956 byl pro opavské muzejnictví důležitý také tím, že se zde konal \"II. celostátní sjezd Svazu českých a slovenských muzeí\". Roku 1958 bylo zřízeno Krajské arboretum v Novém Dvoře u Opavy jako další pobočka muzea. Na počátku osmdesátých let došlo k dokončení rekonstrukce historické výstavní budovy muzea a zpřístupnění nové moderní expozice.\n\nPo roce 1989 byly do Slezského zemského muzea včleněny další součásti – v roce 1992 dnešní Národní památník II. světové války v Hrabyni a Areál čs. opevnění v Hlučíně-Darkovičkách a v roce 1993 Slezský ústav, bývalé pracoviště Akademie věd. S vydáním nové zřizovací listiny v roce 2000 se podařilo navrátit muzeu i původní název Slezské zemské muzeum. K další významné změně došlo v závěru roku 2009, kdy se podařilo dosáhnout zařazení Slezského zemského muzea mezi výzkumné organizace, a tím dosáhnout významného úspěchu umožňujícího pokračování a další rozvoj vědecké práce v muzeu.\n\nZatím poslední proměnou, která transformovala Slezské zemské muzeum v moderní muzejní a vědecko-výzkumnou instituci, bylo přijetí nové organizační struktury v roce 2010, která zohledňuje nezbytnou odbornost nejen v oblasti přírodních a společenských věd, ale rovněž v oblasti muzeologie, jenž se z podstaty věci prolíná veškerou činností muzea.\n\nSlezské zemské muzeum v současnosti plní nejen funkci sbírkotvornou, vědeckou, kulturní a metodickou, ale současně nabízí návštěvníkům možnost zhlédnout 6 stálých expozic a během roku kolem 40 příležitostných výstav a mnoho dalších kulturních programů a akcí. Role Slezského zemského muzea jako centra kultury, osvěty, výuky i výchovy je natolik mnohostranná, že ji samozřejmě nelze obsáhnout v tomto stručném přehledu – o všech jeho funkcích a akcích je možno se dočíst v publikacích vydávaných SZM, jeho odbornou činnost je možno sledovat např. i prostřednictvím jím vydávaných odborných recenzovaných časopisů – Slezského sborníku a Časopisu Slezského zemského muzea vycházejícího ve dvou řadách (série A – vědy přírodní, série B – vědy historické).\n\n\n\n\n\n\n\n\n\n"}
{"id": "248779", "url": "https://cs.wikipedia.org/wiki?curid=248779", "title": "Ostrý (hrad, okres Děčín)", "text": "Ostrý (hrad, okres Děčín)\n\nOstrý (původním názvem \"Šarfenštejn\" z německého ) je zřícenina středověkého hradu v okrese Děčín. Nachází se asi 2 km na jihovýchod od Benešova nad Ploučnicí a 0,5 km na západ od Františkova nad Ploučnicí na vrcholu úzkého čedičového hřbetu obtočeného ze tří stran řekou Ploučnicí v nadmořské výšce 250 metrů. Od roku 1966 je chráněn jako kulturní památka. \n\nHrad byl postaven na královských statcích okolo poloviny 13. století Markvartici. Původní srbské obyvatelstvo bylo doplňováno kolonizací ze Saska. První známá zmínka o hradu je na pečeti z roku 1268. Roku 1283 mladý král Václav II. postoupil Ostrý Janu z Michalovic, který se kolem roku 1295 proslavil na turnajích při cestě do Paříže. Jeho potomci drželi hrad až do roku 1406, kdy jej získal Hynek Berka z Dubé. Později hrad patřil Vartenberkům. Díky jejich sporům s Šestiměstím byl hrad roku 1445 dobyt a vypálen lužickým vojskem. Po roce 1515 byl opuštěn a zpustl.\n\nPodoba hradu je velmi ovlivněna čedičovým hřbetem, podél jehož západní strany vedla přístupová cesta do hradního jádra. U vstupu byla přehrazena silnou hradbou později zesílenou opěrákem. Další silná hradba chránila cestu ze západní strany. Vlastní jádro mělo pětiboký půdorys a v jeho čele stojí dodatečně vestavěný bergfrit. Palác, který stál naproti věži, se nedochoval.\n\nHrad Ostrý je od centra Benešova nad Ploučnicí po zeleně značené turistické cestě vzdálen asi 2 kilometry, od nádraží ve Františkově nad Ploučnicí 1,5 km. Hradní zřícenina je volně přístupná. \n\n\n\n"}
{"id": "248780", "url": "https://cs.wikipedia.org/wiki?curid=248780", "title": "Christiaan Eijkman", "text": "Christiaan Eijkman\n\nChristiaan Eijkman (11. srpna 1858 Nijkerk, Nizozemsko – 5. listopadu 1930 Utrecht, Nizozemsko) byl nizozemský lékař a patolog, nositel Nobelovy ceny za fyziologii a medicínu za rok 1929 za objev vitamínu, který stimuluje růst. Nobelovu cenu získal spolu s F. G. Hopkinsem.\n\nChristiaan Eijkman se narodil 11. srpna 1858 v Nijekrku v Nizozemsku. Lékařství Eijkmana fascinovalo už od dětství a už v těchto letech byl rozhodnut stát se lékařem. Své předsevzetí vzal vážně a medicínu studoval na universitě v Amsterodamu. V letech 1889–1896 byl ředitelem patologické laboratoře v Batávii, dnešní Djakartě, a od roku 1898 byl plných třicet let profesorem hygieny a soudního lékařství na univerzitě v Utrechtu.\n\nKoncem 19. století se na Blízkém východě rozšířila velice zákeřná choroba zvaná beri-beri. Nizozemská vláda jmenovala zvláštní komisi, která měla za úkol vyřešit tento problém. V této komisi byl i Christiaan Eijkman, který byl v Batávii lékařem ve státní věznici. Jednoho dne, když pozoroval slepice, ho napadlo jestli není nějaká souvislost mezi kurem domácím a nemocnými postiženými beri-beri. Po delším bádání zjistil, že mezi nimi úzká souvislost je - společná strava. Slepice byly krmeny zbytky vězeňské stravy. Okamžitě se informoval, jaká je situace v jiných věznicích a zjistil, že je někde nemocných podstatně méně a někde více – zjistil totiž, že tam, kde se vařila výhradně loupaná rýže, bylo nemocných více, a tam, kde šetřili a dávali vězňům neloupanou rýži, byla beri-beri spíše vzácností.\n\nSvé výsledky uveřejnil v roce 1897 v lékařském časopise, ale i přesto, že tyto pozorování prakticky znamenaly vyřešení problému choroby beri-beri, jeho zpráva nevyvolala velikou pozornost. Ale Eijkman se nevzdával a pokračoval opět na svých pokusech na slepicích. Slepice rozdělil na dvě skupiny: jednu krmil neloupanou rýží, druhou rýží loupanou a brzy zjistil podle svého očekávání, že skupina krmena loupanou rýží převážně onemocněla a druhá skupina, krmena neloupanou rýží zůstala povětšinově zdravá. V této chvíli se Eijkmanovi potvrdilo, že ve slupce, kterou obchodníci z rýže odstraňovali, aby měla větší vzhled i větší cenu, musí být látky, jejichž nedostatek u výhradně rýžové stravy způsobuje i onemocnění beri-beri. To znamená, že nejen že zjistil hlavní příčinu nemoci beri-beri, ale také, že jako první fakticky objevil vitamíny.\n\nChristiaan Eijkman však nedokázal i přes svůj výzkum označit látku, která způsobuje chorobu beri-beri. To se povedlo vědcům až po jeho smrti, kdy polský badatel Kazimierz Funk zopakoval Eijkmanovy pokusy tentokrát na holubech a dospěl k závěru, že ve slupce neloupané rýže jsou opravdu látky, jejichž existenci Eijkman předvídal. Nazval je vitamíny podle latinského slova \"vita\" – život. Ve stejné době jako Funk prozkoumal látky ve slupkách rýže i Frederick Hopkins a položil základy vědy o vitamínech.\n\n\n"}
{"id": "248782", "url": "https://cs.wikipedia.org/wiki?curid=248782", "title": "Palmiro Togliatti", "text": "Palmiro Togliatti\n\nPalmiro Togliatti (26. března 1893, Janov – 21. srpna 1964 na Jaltě) byl politikem a předsedou komunistické strany Itálie, kterou obnovil v roce 1944 po jejím zakázání fašisty roce 1926. Ministr spravedlnosti v letech 1945–1946. V roce 1964 po něm pojmenovali v Sovětském svazu město na řece Volze Togliatti, do kterého dodala italská automobilka Fiat veškeré zařízení na klíč na výrobu vozu Fiat 124.\n\n"}
{"id": "248783", "url": "https://cs.wikipedia.org/wiki?curid=248783", "title": "Bezrozměrná rychlost", "text": "Bezrozměrná rychlost\n\nBezrozměrná rychlost je podíl rychlosti pozorovaného objektu ku rychlosti světla ve vakuu. Značí se řeckým písmenem β a je definována vztahem\n\nkde formula_2.\n\nJako zkratka se používá zejména ve speciální teorii relativity. Například Lorentzův faktor lze pomocí ní zapsat jako\n\nBezrozměrnou rychlost lze chápat jako rychlost vyjádřenou v přirozených jednotkách. V případě hmotných objektů nabývá hodnot z intervalu formula_4, nehmotné částice mají ve vakuu vždy formula_5. Makroskopické objekty mají formula_6 velmi malé. Například Mezinárodní vesmírná stanice obíhá Zemi s kruhovou rychlostí 7,7 km/s, čemuž odpovídá formula_7. Malé částice však lze urychlit na rychlosti velmi blízké formula_8, takže formula_6 se limitně blíží jednotce. Například Protonový synchrotron ve středisku CERN dodává protonům bezrozměrnou rychlost formula_10. Poté mohou protony letět do dalšího urychlovače SPS, který rychlost zvýší na formula_11. Rychlosti světla však protony nikdy nedosáhnou.\n\n"}
{"id": "248790", "url": "https://cs.wikipedia.org/wiki?curid=248790", "title": "Dům Hejtmanský", "text": "Dům Hejtmanský\n\nDům Hejtmanský (někdy zvaný Syrakovský) je budova č.p. 40 stojící na rohu Velkého náměstí, Sněmovního náměstí a Pilařovy ulice v centru města Kroměříž přímo naproti Arcibiskupskému zámku. V Ústředním seznamu kulturních památek České republiky veden pod číslem 41979/7-6009. \n\nDům vznikl spojením dvou starých renesančních staveb a jejich přestavbou v druhé polovině 17. století. Dům v Pilařově ulici tak vytvořil zadní trakt domovní fronty souběžné se SZ frontou Velkého náměstí. Zajímavý je mázhaus i nádvoří s renesanční pavlačovou dispozicí. Dům sloužil jako obydlí drobných šlechticů a hejtmanů ve službách biskupů. Připomíná se tu v roce 1593 sekretář biskupa Stanislava Pavlovského Valentin Lauban, potom Jan Syrakovský ze Syrakovic (Pěrkova), spolu se svými příbuznými Petřvaldskými z Petřvaldu účastník českého povstání v roce 1618. Biskupský hejtman Maxmilián Říkovský z Dobrčic prodal dům v roce 1667 biskupovi Karlu II. z Lichtenštejna. \n\nJeho erbovní deska s nápisem \n\nCAROLVS D.G. EPISCOPVS \nOLOMOUCENSIS DUX S.R.I.\nPRINCEPS REGIAE CAPELI\nBOHEMIAE ET DE LIECHTE\nSTEIN COMES\n\nje umístěna nad středním obloukem podloubí. V překladu \"Karel z Boží milosti biskup olomoucký, vévoda, Svaté říše římské kníže, královské české kaple a z Lichtenštějnu hrabě\".\n\nVýšku dřívějšího terénu, který byl okolo domu do roku 1832, připomíná zvýšená terasa zpevňující boční stranu domu ze Sněmovního náměstí směrem k Mlýnské bráně.\n\nDům hejtmanský tvoří na Velkém náměstí domovní frontu propojenou společným podloubím se sousedící budovou regentského domu a budovou Muzea Kroměřížska. Před domem byla jako první na Moravě dne 14. září 2016 odhalena lavička Václava Havla s pamětní deskou.\n"}
{"id": "248793", "url": "https://cs.wikipedia.org/wiki?curid=248793", "title": "Messerschmitt Me 323", "text": "Messerschmitt Me 323\n\nMesserschmitt Me 323 Gigant byl německý obří šestimotorový transportní letoun, který vznikl z kluzáku Messerschmitt Me 321. První čtyřmotorový prototyp Me-323 V1 vzlétl roku 1942. Toto řešení se ukázalo jako velmi podmotorované, proto byl prototyp V2 vybaven motory šesti. Sériová výroba probíhala v letech 1942 - 1944.\n\nV roce 1944 byly některé letouny dislokovány i na českých letištích, např. v Prostějově či ve Skutči.\n\nMesserschmitt 323 Gigant byl výjimečný vysokou nosností nákladu a ložnou plochou umožňující naložit například 2 nákladní auta nebo polopásový tahač i se zapraženým dělem a municí. Často se používal na transport obrněných vozidel včetně samohybných děl, což byla mimořádně cenná vlastnost zejména při dodávkách posil německým jednotkám v Africe za druhé světové války. Vzhledem na svoji velikost, nízkou rychlost a nevhodnost k letecké akrobacii (což jsou typické vlastnosti nákladních letadel) byl snadno zranitelný spojeneckými letadly. Slabinou letounu Me 323 Gigant byla celková nespolehlivost použitých kořistných francouzských motorů.\n\n\n\n\n"}
{"id": "248795", "url": "https://cs.wikipedia.org/wiki?curid=248795", "title": "Junkers G 38", "text": "Junkers G 38\n\nJunkers G 38 byl německý obří dopravní letoun z konce 20. let 20. století, který byl zhotoven v Německu ve dvou exemplářích.\nPrvní prototyp označený jako G 38 (Werk-Nr.3301, D-2000) zalétal pilot Wilhelm Zimmermann 6. listopadu 1929. Pohon zajišťovaly dva řadové vznětové šestiválcové motory Junkers L8 chlazené vodou o výkonu po 309 kW a dva řadové dvanáctiválcové motory Junkers L88 o výkonu po 588 kW. Pohonné jednotky L8 roztáčely dvoulisté dřevěné vrtule Junkers, L88, což byly zdvojené L8, čtyřlisté. Od jara 1931 sloužil u letecké společnosti Deutsche Lufthansa, nejčastěji na lince do Londýna. Po úpravě křídla a trupu v Dessau byl tento exemplář označován G 38a „Deutschland“ a jeho imatrikulace byla změněna na D-AZUR. Původní slabší vnější pohonné jednotky L 8 byly demontovány a stroj nadále létal se čtveřicí motorů L 88. Tento letoun byl užíván zejména k reklamním účelům a v květnu 1936 byl při havárii zničen.\nDruhý stroj, označený jako G 38b, byl dokončen na jaře 1932 (Werk-Nr.3302, D-2500, po změně na písmenné poznávací značky v roce 1934 D-APIS). Měl vyšší trup s prostorem pro dvojnásobný počet 34 pasažérů a změněný půdorys křídla. V dubnu 1933 jej na slavnostní ceremonii v berlínském Tempelhofu pokřtili na „Generalfeldmarschall von Hindenburg“. V roce 1936 byl tento letoun vybaven motory Junkers Jumo 204 a obdržel nové označení G 38ce. V září 1939 stroj Lufthanse zabavila Luftwaffe a byl používán k přepravě vojenského materiálu u jednotky KGrzbV 172, opět jako G 38b (GF+GG). V dubnu 1940 se účastnil útoku a okupace Norska. 17. května 1941 byl na letišti Tatoi v Athénách zničen náletem bombardérů Royal Air Force.\nLicence letounu byla prodána do Japonska, kde bylo vyrobeno 6 kusů bombardérů Ki-20. V přídi nesly 20 mm kanón, další hlavňovou výzbroj tvořilo šest pohyblivých kulometů ráže 7,7 mm. Na vnějších závěsech mohly tyto letouny nést až 5000 kg pum. Poslední kus byl vyřazen v roce 1943.\n\n\n\n"}
{"id": "248799", "url": "https://cs.wikipedia.org/wiki?curid=248799", "title": "HMS Hermes (R12)", "text": "HMS Hermes (R12)\n\nHMS Hermes je britská letadlová loď, poslední ze čtyř postavených jednotek třídy \"Centaur\".\n\nStavba lodi \"HMS Hermes\" byla zahájena za druhé světové války v loděnicích Vickers-Armstrongs pod názvem HMS \"Elephant\". Po ukončení války v roce 1945 byla její stavba přerušena. Práce byly obnoveny v roce 1952 a loď byla spuštěna na vodu 16. února 1953. Poté čekala nedokončená až do roku 1957. Do služeb Britského královského námořnictva vstoupila 16. listopadu 1959 pod označením HMS \"Hermes\".\n\nMohla se zúčastnit zásahu proti Egyptu, který v květnu 1967 uzavřel Tiranskou úžinu. USA a Spojené království připravovaly mezinárodní flotilu pro případný zásah. Plán nebyl nikdy naplněn.\n\n\"Hermes\" byla v roce 1982 připravena na vyřazení, ale po vypuknutí Války o Falklandy se stala vlajkovou lodí britských sil, které byly do Jižního Atlantiku vyslány už tři dny po argentinském vpádu na Falklandy. \"Hermes\" nesl na palubě stíhačky BAE Sea Harrier FRS. Mk. 1 z 800. perutě Fleet Air Arm a Harrier GR. Mk. 3 od 1. perutě Royal Air Force. Dále pak vrtulníky Westland Sea King HC. 4 a HAS. 5 pro přepravu příslušníků SAS a Royal Marines, kteří byli rovněž na palubě.\n\n\"Hermes\" byl vyřazen 12. dubna 1984. V roce 1986 byl prodán do Indie, kde byl zařazen jako \"Viraat\".\n"}
{"id": "248800", "url": "https://cs.wikipedia.org/wiki?curid=248800", "title": "Hriňová", "text": "Hriňová\n\nHriňová ( \"Hrinau\", \"Herencsvölgy\") je město na středním Slovensku, v Banskobystrickém kraji, které má asi 7 500 obyvatel.\n\nMěsto se nachází na řece Slatina pod pohořím Poľana, cca 13 km od Detvy a 40 km od Zvolena. Nad městem se nachází vodní nádrž Hriňová.\n\nHriňová byla nejprve součástí obce Detva, která vznikla v 17. století. V roce 1891 se oddělila od Detvy a stala se samostatnou obcí. 1. ledna 1989 získala obec statut města.\n\n\n"}
{"id": "248809", "url": "https://cs.wikipedia.org/wiki?curid=248809", "title": "Fundamentální články", "text": "Fundamentální články\n\nJako fundamentální články (fundamentálky, Fundamentalartikel) se označuje dohoda o změně státoprávního uspořádání, na které se shodla česká politická reprezentace s vládou Karla von Hohenwarta v roce 1871, a kterou vrcholilo snažení českých politických elit o zrovnoprávnění českých zemí v rámci Rakouska-Uherska, jež se datovalo od přijetí principu dualistické (rakousko-maďarské) federace v roce 1867 (viz táborové hnutí). Články se vztahovaly jen na české země. V principu by šlo o česko-rakouské vyrovnání, české země by ovšem stále zůstávaly méně samostatné než Uhry. Ke změně státního uspořádání Rakouska-Uherska nakonec nedošlo, projekt ztroskotal na odporu německorakouských a maďarských politiků.\n\nPrvně byly formulovány na tajné schůzce důvěrníků vídeňské vlády s českými politiky v Pardubicích, 20. srpna 1870. Český zemský sněm fundamentální články schválil 10. října 1871, spolu se zákonem na ochranu národnosti v Čechách a novou osnovou volebního řádu pro český zemský sněm. Všechny tři normy, od počátku tvořící integrální, vzájemně provázaný celek, byly schváleny za neúčasti německých liberálních poslanců, kteří se od 16. září sněmu demonstrativně neúčastnili, právě v reakci na vyjednávání o fundamentálních článcích. Články byly na sněmu přijaty jednomyslně.\n\nObsahovaly 18 článků. V článku 1 bylo konstatováno, že věci zahraniční, vojenské a finanční (daňové) jsou věcí federální a rozhodování o nich náleží centru ve Vídni. V článku 9 se říkalo, že všechny ostatní správní záležitosti spadají pod pravomoc českého zemského sněmu a zemské vlády. Další články přesněji vymezovaly okruhy federálního zájmu a technikálie o jejich vyjednávání (např. sněmy delegátů jednotlivých sněmů, na sněmu nezávislý senát atp.).\n\nNový volební řád ponechával beze změny kuriový systém, jen rozšiřoval počet poslanců zemského sněmu. V tomto bodě čeští politici hodně ustoupili.\n\nMožná největším kamenem úrazu v dalším vývoji se však ukázal zákon o ochraně národnosti, který prohlásil němčinu a češtinu za úřední jazyk všech federálních (c.k.) úřadů v Čechách, stanovil povinnost všech úředníků těchto úřadů ovládat oba jazyky slovem a písmem a rozděloval český zemský sněm na národní kurie.\n\nCísař František Josef I. byl fundamentálním článkům příznivě nakloněn, avšak ostře proti nim začal ve Vídni bojovat kancléř Friedrich Ferdinand von Beust a také uherský premiér Gyula Andrássy. Tvrdou kampaň za odmítnutí vedli též němečtí politici z Čech. Císař váhal, ale nakonec se rozhodl články zamítnout, což sněmu oznámil reskriptem 30. října 1871. Již tři dny předtím na jím avizované rozhodnutí reagovala Hohenwartova vláda demisí. Odstoupit musel i kancléř Beust, ale jiného výsledku se českým politikům dosáhnout nepodařilo. Nová Auerspergova vláda na dlouhých 8 let jakákoli jednání směřující k federalizaci Předlitavska (rakouské části Rakousko-Uherska) zablokovala. Federalizaci nakloněný český zemský sněm byl paralyzován tak, že byl 13. března 1872 rozpuštěn, načež došlo k manipulacím s kuriovým systémem (náhlé převody majetku na centralisticky zaměřené voliče ve vlivné velkostatkářské kurii), kterým se říkalo \"volební chabrus\". Čeští politici na protest proti tomuto vývoji zvolili politiku tzv. pasivní rezistence, tedy přestali na sněm chodit (Mladočeši tuto taktiku opustili roku 1874, staročeši roku 1878, na říšské radě ji členové tzv. Českého klubu odvrhli roku 1879).\n\nProblémy, které měly fundamentální články vyřešit, se vracely až do zániku monarchie (Stremayrova jazyková nařízení, punktační články, Badeniho jazyková nařízení, moravský pakt ad.) \n\n"}
{"id": "248810", "url": "https://cs.wikipedia.org/wiki?curid=248810", "title": "Goulien", "text": "Goulien\n\nGoulien je francouzská obec v departementu Finistère v Bretani.\n\nNázev obce je odvozen od jména svatého Goulvena, který byl patnáctým biskupem v Léonu.\n\n\"Počet obyvatel\"\n\n"}
{"id": "248815", "url": "https://cs.wikipedia.org/wiki?curid=248815", "title": "Stará Kovárna aneb konec punku v Čechách", "text": "Stará Kovárna aneb konec punku v Čechách\n\nStará Kovárna aneb konec punku v Čechách je hudební album nahrané členy kapely Tři sestry Lou Fanánek Hagenem a Františkem Sahulou.\n\nI když Tři sestry toto album uvádějí ve své diskografii, není to řadové album. Bylo spíš nahráno jako vzpomínka na punkové mládí. (Stará Kovárna jako za mlada. Neutuchající duch branickejch pankáčů). \n\n\n\n\n\n"}
{"id": "248822", "url": "https://cs.wikipedia.org/wiki?curid=248822", "title": "Zemplín", "text": "Zemplín\n\nZemplín je region na Slovensku odpovídající území Zemplínské župy před rokem 1918, které připadlo Československu, nebo častěji území Zemplínské župy z let 1918–1922 .\n\nZemplín je územím protáhlého tvaru, které sahá od tokajských vinic a rovin v okolí řeky Tisy na jihozápadě až po horu Kremenec na slovensko-polsko-ukrajinském pomezí. Další významné řeky povodí Tisy jsou Bodrog, Ondava, Topľa a Laborec. Rozloha župy byla 6 269 km.\n\nCentrem župy byl nejprve Zemplínský hrad, později město Sátoraljaújhely (Nové Město pod Šiatorem) v dnešním Maďarsku.\n\nV roce 1910 se Zemplín dělil na 12 okresů, jejichž sídla byla ve významnějších městech:\n\n\nStatistické údaje z roku 1910:\nNárodnostní složení\n\nNáboženské složení\n\nV roce 1918 (potvrzeno Trianonskou smlouvou v roce 1920) se území Zemplína rozdělilo mezi Československo a Maďarsko. Zemplínská župa se na Slovensku spojila se slovenskou částí Užské župy. Součástí Užské župy na Slovensku byl téměř celý okres Sobrance a východní polovina okresu Michalovce. V současnosti se tedy i toto území pokládá za součást Zemplína a označuje se někdy jako mikororegion Sobrance.\n\nTato rozšířená Zemplínská župa 1. 1. 1923 zanikla a stala se součástí Košické župy. Roku 1928 bylo župní zřízení na Slovensku zrušeno.\n\nBěhem 2. světové války se jižní část slovenského Zemplína stala součástí Maďarska a byla připojena k maďarské Zemplínské (\"Zemplén\") a Užské (\"Ung\") župě. Po skončení války byly obnoveny předválečné hranice mezi ČSR a Maďarskem. Malá část slovenského Zemplína v okolí Čopu byla v červnu 1945 připojena k Zakarpatské oblasti Ukrajiny.\n\nNa Slovensku je území Zemplína rozděleno mezi Prešovský kraj a Košický kraj.\n\nVe slovenském regionu Zemplína dnes žije asi 430 000 obyvatel.\n\nZemplín bývá v turistických materiálech a mapách často rozdělen na Horní Zemplín a Dolní Zemplín. Do Horního Zemplína patří okresy Humenné, Medzilaborce, Snina, Stropkov a Vranov nad Topľou, do Dolního Zemplína okresy Michalovce, Sobrance a Trebišov.\n\nZemplín patří mezi nejchudší regiony na Slovensku, s vysokou mírou nezaměstnanosti a nízkou průměrnou mzdou. Nejvýznamnějšími centry zaměstnanosti jsou Humenné, Michalovce a Vranov nad Topľou.\n\n\n\n\n\n"}
{"id": "248825", "url": "https://cs.wikipedia.org/wiki?curid=248825", "title": "Proboštství (Kroměříž)", "text": "Proboštství (Kroměříž)\n\nProboštství je budova čp. 5 stojící na Stojanově náměstí v centru města Kroměříž přímo naproti Kostelu svatého Mořice, jenž je od 16. století ve správě olomouckých biskupů a arcibiskupů. V ústředním seznamu kulturních památek České republiky je budova i s ohradní zdi s výklenkovou kapličkou (poklonou) vedena jako kulturní památka pod číslem 30206 / 7-6009.\n\nBarokní budova s mansardovou střechou je postavená na starších základech, jak o tom svědčí znak biskupa Františka z Ditrichštejna v arkádovém nádvoří. Budova byla celkem třikrát důkladně přestavována a přestavby označeny deskami biskupů Lichtenštejna a Egkha. Štěpnice (sad) kolem proboštství vytváří se starou barokovou zdí jeden z nejpůvabnějších koutů staré Kroměříže. Jako proboštové zde působili pozdější biskupové Vilém Prusinovský z Víckova, Leopold II. Fridrich z Egkhu, Antonín Theodor Colloredo-Waldsee, Bedřich z Fürstenberka, Lev Skrbenský z Hříště či Antonín Cyril Stojan. Působení Antonína Cyrila Stojana jako probošta kroměřížského v letech 1908-1918 připomíná na budově umístěná pamětní deska.\n\nV současnosti je v budově proboštství umístěn farní úřad.\n\n"}
{"id": "248827", "url": "https://cs.wikipedia.org/wiki?curid=248827", "title": "Erich Mielke", "text": "Erich Mielke\n\nErich Fritz Emil Mielke (28. prosince 1907, Berlín – 21. května 2000, Berlín) byl od roku 1957 do 9. října 1989 ministrem pro státní bezpečnost (Stasi) Německé demokratické republiky. Mezi lety 1976–1989 byl členem politbyra ústředního výboru Jednotné socialistické strany Německa (SED), čímž byl v posledních dvou desetiletích NDR druhým nejmocnějším mužem země hned po Erichu Honeckerovi. V roce 1993 byl pravomocně odsouzen k šesti letům odnětí svobody za vraždu dvou policistů, které zastřelil v roce 1931 jako mladý komunistický novinář. Po dvou letech byl propuštěn.\n\nV ručně psaných pamětech napsaných pro Stalinovu tajnou policii, Mielke popsal svůj původ následovně:\n\nMielke se stal členem Komunistické strany Německa v roce 1925 a pracoval jako reportér komunistických novin Rote Fahne v letech 1928–1931. Poté vstoupil do Parteiselbstschutz (\"Stranická sebeobranná jednotka\").\n\nPodle Johna Koehlera:\n\n2. srpna 1931 poslanci Reichstagu za KPD Heinz Neumann a Hans Kippenberger dostali vynadáno od vedoucího strany v berlínsko-brandenburské oblasti Waltera Ulbrichta. Pobouřen aktivitou policie se Ulbricht rozčiloval: \"Doma v Sasku bychom s policií dávno zatočili. Tady v Berlíně to dlouho trvat nebude. Brzy udeříme přímo na velení.\"\n\nNabuzeni Ulbirchtovými slovy si Kippenberger s Neumannem vybrali jako svůj cíl kapitána Paula Anlaufa, dvaačtyřicetiletého náčelníka sedmého okrsku. Byl vdovcem se třemi dcerami a členové KPD mu přezdívali \"Schweinebacke\", prasečí tvář. \n\nDle Johna Koehlera:\n\nV neděli 9. srpna ráno Kippenberger a Neumann naposledy instruovali budoucí atentátníky v pivnici Lassant. Mielke a Erich Ziemer byli vybráni jako střelci. Během instruktáže dal Max Matern pistoli Luger muži na hlídce se slovy: \"Teď začíná jít do tuhého... Dáme Sweinebackovi dáreček na který jen tak nezapomene.\"\n\nKippenberger se pak Mielkeho a Ziemera zeptal: \"Jste si jistí, že jste připraveni Schweinebackeho zastřelit?\" Mielke odpověděl, že viděl mnohokrát kapitána Anlaufa během policejních razií na stranickém sekretariátě. Kippenberger jim pak řekl, ať čekají v nedaleké pivnici, ze které budou mít výhled na celý Bülow-Platz. Dále jim připomněl, že kapitána Anlaufa všude doprovázel vrchní seržant Max Willig, kterého komunisté přezdívali \"Husar\".\n\nKippenberger řekl: \"Až spatříte Schweinebacka a Husara, postaráte se o ně.\" Po atentátu měla odvrátit pozornost policie jiná diverzní akce tak, aby Mielke a Ziemer mohli uniknout. Ti se měli vrátit domů a čekat na další pokyny.\n\nToho večera byl kapitán Anlauf vylákán na Bülow-Platz násilnou demonstrací, kde její účastníci požadovali rozpuštění pruského parlamentu. Podle Johna Koehlera:\n\nV osm hodin večer Mielke s Ziemerem spatřili kapitána Anlaufa, seržanta Williga a kapitána Franze Lencka jít kolem kina Babylon na rohu Bülow-Platz a ulicí Císaře Viléma. Před dveřmi kina zaslechli, jak na ně někdo volá:\"Schweinebacke!\"\n\nKdyž se Anlauf otočil za volajícím, Mielke a Ziemer začali střílet. Seržant Willig byl zraněn do levé paže a žaludku, avšak podařilo se mu vytáhnout svou pistoli a vystřílet celý zásobník na útočníky. Kapitán Franz Lenck byl střelen do krku a byl na místě mrtev. Willig se doplazil k Anlaufovi, který byl dvěma kulkami zasažen do krku. Než zemřel, zašeptal: \"Wiedersehen... Gruss...\" Mielke s Ziemerem mezitím z místa činu uprchli.\n\nPo atentátu se slavilo v Lichtenberger Hof, oblíbeném podniku členů Rotfrontkämpferbundu, kde se Mielke vychloubal: \"Dneska slavíme věc, u které jsem já zatáhl za provázek.\" (německy: Heute wird ein Ding gefeiert, das ich gedreht habe!)\n\nDle Johna Koehlera:\n\nMielke později lživě tvrdil, že byl německým soudem odsouzen za vraždu v nepřítomnosti. Tři další němečtí komunisté byli spolu s Maxem Maternem za vraždy zatčeni, odsouzeni a popraveni.\n\nV důsledku atentátu Anlaufova nejstarší dcera byla nucena zrušit plánovanou svatbu, aby její sestry nemusely do sirotčince. Max Matern byl později KPD a východoněmeckou propagandou glorifikován jako mučedník. Ziemer byl dle oficiálních záznamů zabit v bojích o druhou španělskou republiku. Mielke však nestanul před soudem až do roku 1993.\n\nV roce 1932 Mielke navštěvoval Vojenskou policejní školu kominterny, později Leninovu školu a později byl zverbován do NKVD. Ačkoliv moskevská komunita německých komunistů byla zdecimována za Stalinovy velké čistky, Mielke přežil a byl povýšen. V autobiografii vlastnoručně sepsané po druhé světové válce Mielke vzpomínal:\n\n\"Během mého pobytu v SSSR jsem se účastnil všech stranických diskusí KPD a také problémů, které souvisely se zavedením socialismu a v procesech proti zrádcům a nepřátelům SSSR.\"\n\nMezi německými komunisty popravenými během velké čistky byli i Mielkeho bývalí nadřízení Heinz Neumann a Hans Kippenberger.\n\nV letech 1936–1939 Mielke sloužil ve Španělsku jako operativec Servicio Investigacion Militar, politické policie druhé španělské republiky. V týmu budoucího ministra Stasi Wilhelma Zaissera používal Mielke jméno Fritz Leissner. \n\nV té době byla S.I.M. silně infiltrována agenty sovětské NKVD, jejichž španělský rezident byl generál Alexandr Michajlovič Orlov. \n\nPodle Donalda Rayfielda:\n\n\"Stalin, Ježov a Berija nevěřili sovětským účastníkům ve Španělské válce. Vojenští poradci jako Vladimir Antonov-Ovsejenko, novináři jako Kolcov byli přístupní herezím zejména od Trockého, převažujicím mezi příznivci republiky. Do Španělska vyslaní agenti NKVD pak místo bojů proti Frankovi raději unášeli a vraždili anti-stalinisty mezi republikánskými vůdci a mezi veliteli Interbrigády. Porážka republiky byla v Stalinových očích způsobena nikoliv diverzním úsilím NKVD, ale zradou heretiků.\"\n\nWalter Janka, německý komunista a velitel jednotky Interbrigády byl Mielkem opakovaně vyslýchán a křivě obviňován ze špionáže pro falangisty. Později v rozhovoru Janka vzpomínal:\n\nPo porážce Španělské republiky Mielke uprchl do Francie a byl internován s tisíci dalšími komunisty. Avšak brzy se mu podařilo uprchnout do Sovětského svazu.\n\nMielkeho osudy během druhé světové války nejsou známé. V životopise, který napsal po válce tvrdí, že se mu podařilo infiltrovat organizaci Todt pod jménem Richard Hebel. Historik John O. Koehler to však považuje za nepravděpodobné.\n\nZároveň připouští:\n\nV roce 1945 se Mielke vrátil do Německa s pověřením sovětských úřadů jako policejní inspektor s mandátem vybudovat bezpečnostní síly, které by zajistily dominantní postavení komunistické strany v sovětské okupační zóně Německa. Mielke byl chráněnec generála NKGB Ivana Serova, jehož velitelství sídlilo v berlínském předměstí Karlshorst. 16. srpna 1947 Serov rozkazem zřídil Komisariát 5, první německou politickou policii od porážky nacistického Německa. Vedením organizace byl pověřen Wilhelm Zaisser, Mielke byl jmenován jeho zástupcem.\n\nPodle Johna Koehlera:\n\nV lednu 1947 dva policisté z období Výmarské republiky poznali Mielkeho na oficiální recepci. Informovali velitele kriminální policie v Západním Berlíně a požadovali zatčení a obvinění Mielkeho z vraždy kapitánů Anlaufa a Lencka. Prokurátor Wilhelm Kühnast z Kammergerichtu byl okamžitě informován a nařídil prohledat archív. K jeho překvapení záznamy o vraždách z roku 1931 přežily válečné bombardování. Poté, co shledal dostatek důkazů o Mielkeho účasti na zločinu, nařídil Kühnast zatčení komunistického policisty.\n\nPodle Johna Koehlera:\n\nSovětští zástupci dlouholetého antifašistu Kühnasta falešně obvinili z toho, že byl úředníkem Lidového soudu Rolanda Freislera. V důsledku toho západní spojenci souhlasili s odvoláním Kühnasta z jeho pozice a udělili mu domácí vězení. Během izolace západního Berlína se Kühnastovi podařilo uprchnout z jeho domu v sovětské zóně a byl mu poskytnut azyl na západě.\n\nMezitím sovětští představitelé zkonfiskovali všechny dokumenty vztahující se k vraždám kapitánů Anlaufa a Lencka. Byly poté předány Mielkemu, který si je uložil do svého osobního sejfu.\n\nMielke byl členem ústředního výboru Sjednocené socialistické strany Německa (SED) od roku 1950 až do vynuceného odchodu do důchodu v listopadu 1989. Od července 1946 to října 1949 sloužil jako viceprezident Řízení vnitra. Od října 1949 do února 1950 byl vedoucím Hlavního řízení pro Ochranu lidového hospodářství, předchůdce Ministerstva státní bezpečnosti (MfS nebo Stasi). Mezi 1950–1953 byl státní sekretář na MfS, v letech 1953–1955 pak nejvyšší státní sekretář. Mezi 1955–1957 byl zástupcem ministra státní bezpečnosti.\n\nErich Mielke byl příznivec sportu, nekuřák a velmi málo pil. Byl to nadšený lovec a vlastnil velké pozemky, na kterých pořádal hony s dalšími východoněmeckými a sovětskými představiteli.\n\nMielke sloužil jako předseda Sportvereinigung Dynamo, sportovní klub státních bezpečnostních služeb. Byl činný také jako mocný patron fotbalového klubu Berliner FC Dynamo, v jehož prospěch ovlivňoval zápasy, aby upevnil jeho dominantní postavení v první divizi DDR-Oberliga. Klub vyhrál titul soutěže desetkrát za sebou v letech 1979–1988 s pomocí nečestných rozhodčích, neférových hráčských přestupů z jiných klubů a dalších nesportovních prostředků. Mnoho Berlíňanů Dynamo nemělo rádo a podvody byly tak bezostyšné, že vzbudily nevoli nejvyššího státního orgánu – politbyra.\n\nMielke vedl Stasi od 1957 až do pádu Berlínské zdi v r. 1989. Jeho síť 85 000 zaměstnanců a 170 000 \"dobrovolných\" informátorů shromažďovala informace o milionech lidí. Se Stasi kolaborovalo tolik lidí, že v každém veřejném úřadu byl alespoň jeden její informátor. Na jeho příkaz a s jeho plným vědomím prováděli příslušníci Stasi náhodná zatčení, únosy, brutální zastrašování politických disidentů a nehumánní věznění desetitisíců občanů. Na jeho osobní zodpovědnost MfS spustilo protiútok agentů Stasi proti disidentovi Rudolfovi Bahrovi a jeho knize \"Die Alternative: Zur Kritik des 'real existierenden Sozialismus' \" a všech, kdo podporovali, publikovali, či diskutovali o jeho práci. Mielke byl jeden z nejmocnějších – a nejnenáviděnějších – mužů Východního Německa, jehož se obávali i členové jeho vlastního ministerstva.\n\nPodle Johna Koehlera:\n\nPodle Johna Koehlera:\n\nNavzdory Mielkeho snaze protesty zarazit, východoněmečtí protestující byli odvážnější s každým zatčením.\n\nDle Koehlera,\n\nAvšak o několik dní později se Mielke stal členem spiknutí, které svrhlo Honeckera jako předsedu SED. Vzhledem k tomu, že bylo podezření, že Honeckerovi osobní strážci se mohou pokusit zatknout členy politbyra, kteří se sešli, aby zvolili na Honeckerovo místo Egona Krenze, Mielke zařídil, aby spolehliví členové Stasi byli poblíž volební místnosti.\n\n7. listopadu 1989 Mielke odstoupil spolu se všemi členy vlády NDR v reakci na měnící se politickou a společenskou situaci. O šest dnů později, 13. listopadu 1989, se Mielke stal aktérem jednoho z nejvíce vysílaného incidentu v německé historii. Když Mielke oslovil členy parlamentu \"(Volkskammer)\" jako \"soudruhy\", rozzlobení nekomunisté požadovali, ať je tak nenazývá. Otřesený Mielke se nejprve pokoušel formulaci ospravedlnit: \"To je otázka formality\" ale pak se omluvil slovy: \"Ale já miluju - miluju všechny - miluju všechny lidi...\" (německy: \"\"Ich liebe doch alle Menschen!\"\"), což publikum kvitovalo s úšklebky a smíchem.\n\n18. listopadu 1989 po předchozím rozhodnutí parlamentu přejmenovat MfS na \"Amt für Nationale Sicherheit\" (AfNS – Úřad pro národní bezpečnost), Mielkeho vládnutí úřadu konečně skončilo, když generálporučík Wolfgang Schwanitz byl parlamentem zvolen jako ředitel AfNS.\n\n3. prosince 1989 byl Mielke vyloučen z členství v SED. 7. prosince 1989 byl zatčen a umístěn do \"vyšetřující vazby\" \"(Untersuchungshaft)\", protože byl obviněn z \"poškozování národního hospodářství\" \"(Schädigung der Volkswirtschaft)\".\n\nPo znovusjednocení Německa v říjnu 1990 byl Mielke zatčen a obviněn z vražd policejních kapitánů Anlaufa a Lencka z roku 1931. Mnoho důkazů použitých u soudu bylo vzato ze složek původního vyšetřování, které byly nalezeny v jeho osobním sejfu po rozpuštění Stasi.\n\nPodle Johna Koehlera:\n\nNavzdory veškeré snaze byl Mielke usvědčen z obou vražd a v říjnu 1993 byl odsouzen k šesti letům vězení. Trest mu byl ukončen po dvou letech a roku 1998 byla veškerá soudní řízení proti jeho osobě zastavena z důvodu jeho špatného zdravotního stavu.\n\nMielke zemřel 21. května 2000 ve věku 92 let v pečovatelském domě v Berlíně. Jeho pohřeb navštívilo údajně okolo jednoho sta lidí. Jeho ostatky jsou pohřbeny na Zentralfriedhof Friedrichsfelde v Berlíně. Mielkeho neoznačený hrob je mimo památnou část, založenou u vchodu v roce 1951 východoněmeckými vůdci pro komunistické hrdiny.\n\nHonecker a Mielke se baví o svých koníčcích. Honecker: \"Sbírám všechny vtipy, které se o mě povídají.\"\n\nMielke: \"Tak to máme skoro ten samý koníček. Já sbírám ty, co je povídají.\"\n\n"}
{"id": "248829", "url": "https://cs.wikipedia.org/wiki?curid=248829", "title": "Šin'ičiró Tomonaga", "text": "Šin'ičiró Tomonaga\n\nŠin'ičiró Tomonaga či Sin-Itiro Tomonaga (japonsky: \"Tomonaga Šin'ičiró\"; 31. března 1906, Tokio, Japonsko – 8. července 1979, Tokio) byl japonský vědec, jedna z nejdůležitějších osobností teoretické fyziky, nositel Nobelovy ceny za fyziku za rok 1965 za práce v oblasti kvantové elektrodynamiky. Nobelovu cenu získal spolu s Julianem Schwingerem a Richardem Feynmanem.\n\nŠin'ičiró Tomonaga se narodil 3. října v Tokiu a už na základní škole ho bavila a výborně mu šla matematika a fyzika. Tomonaga studoval na téže univerzitě, kde učil i jeho otec, který byl profesorem filosofie na císařské univerzitě v Kjótu. Studoval zde i se svým věrným přítelem Jukawou (湯川 秀樹) a po skončení studia zde i přednášel. V letech 1937 až 1939 studoval jadernou fyziku na studijním pobytu na univerzitě v Lipsku; studoval též kvantovou teorii pole u Heisenberga. Po návratu do vlasti se stal profesorem na univerzitě v Tokiu, kde začal vést skupinu specializovaných badatelů v teoretické fyzice.\n\nSvoji pozornost věnoval Tomonaga některým teoretickým problémům jaderné fyziky. Již v doktorské práci se zabýval otázkou vnitřního tření a tepelné vodivosti jaderných materiálů. Ve svých pozdějších letech se převážně věnoval mezonové teorii a studiu struktury mezonových polí kolem nukleonů. V roce 1942 předložil formulaci konvergence v kvantové teorii pole a teprve až v období druhé světové války vytvořil vlastní teorii mikrovlnného systému. Objevil přeměnu elektronů na magnetrony a rozvíjel i jednotnou teorii systémů, které se skládají z vodivých vln a dutinových rezonátorů.\n"}
{"id": "248833", "url": "https://cs.wikipedia.org/wiki?curid=248833", "title": "Sátoraljaújhely", "text": "Sátoraljaújhely\n\nSátoraljaújhely [šátoraljaújhej] (slovensky \"Nové Mesto pod Šiatrom\"; německy \"Neustadt am Zeltberg\"; jidiš איהעל) je okresní město v severovýchodním Maďarsku v župě Borsod-Abaúj-Zemplén, při řece Bodrog. Leží na hranici se Slovenskem, zhruba 80 km severovýchodně od župního města Miškovce (Miskolc). Žije zde 14 253 obyvatel.\n\nPůvodní usedlost \"Sátor-Alja\" (tzn. \"Pod Stanem\") zde existovala už od 10. století. Po zničení Tatary v 13. století byla znovu vybudována (\"Új-Hely\" doslova znamená \"nové místo\"). Městská práva získala obec v roce 1261 od mladšího krále Štěpána V.\n\nMěsto bylo po staletí správním střediskem Zemplínské župy. Část života zde strávilo několik velkých osobností uherské kultury a politiky, jako Lajos Kossuth, Gyula Andrássy starší nebo Ferenc Kazinczy. Za uherského povstání v letech 1848–1849 bylo město významnou pevností revolucionářů.\n\nRoku 1871 sem byla přivedena železnice od Miškovce, která dále pokračovala do Humenného (později prodloužena přes Lupkovský průsmyk na Halič). Po vybudování odbočky směr Čop a Užhorod roku 1872 zde vznikl významný železniční uzel.\n\nPo první světové válce bylo severovýchodní předměstí Sátoraljaújhelye Trianonskou smlouvou roku 1920 přiřčeno nově vzniklému Československu, a to především ze strategických důvodů, neboť tudy vedlo jediné železniční spojení ze Slovenska na Podkarpatskou Rus. Nově vzniklá obec a nádraží\ndostaly název Slovenské Nové Mesto. Hranice byla vedena po říčce Roňavě. Během maďarské okupace jižního Slovenska v letech 1938 až 1945 bylo celé město opět dočasně sjednoceno.\n\nPo maďarské územněsprávní reformě roku 1950, kdy byla Zemplínská župa sloučena s Boršodem a Abovem do župy Borsod-Abaúj-Zemplén s centrem v Miškovci, ztratilo Sátoraljaújhely své postavení župního města a i vlivem polohy na hranici (během období komunismu neprůchodné) byl jeho rozvoj utlumen. To se projevilo na stagnujícím počtu obyvatel, který je na počátku 21. století zhruba stejný jako na počátku 20. století a nedosahuje hodnot z roku 1930 (18 a půl tisíce obyvatel).\n\nMěsto se skládá z následujících 3 místních částí :\n\n\nVe městě se nachází základní škola, dále pak banka, pošta, nemocnice, knihovna, muzeum, čerpací stanice, lékarna, obchody s potravinami (Lidl, Penny Market, TESCO), několik restaurací a různá ubytovací zařízení.\n\nSátoraljaújhely leží přímo u slovenské hranice. Město má vlakové nádraží, jedná se o koncovou pohraniční stanici na trati č.80 Hatvan–Miskolc–Szerencs–Sátoraljaújhely, která má přímé vlakové spojení i s Budapeští. Vedle železniční stanice je rovněž autobusové nádraží. Městem prochází také hlavní silnice č.37. Je zde silniční i železniční hraniční přechod do Slovenského Nového Mesta (osobní železniční spojení však v současnosti není provozováno).\n\n"}
{"id": "248834", "url": "https://cs.wikipedia.org/wiki?curid=248834", "title": "Münster", "text": "Münster\n\nMünster je německé město nacházející se v severní části spolkové země Severní Porýní-Vestfálsko. Je považováno za kulturní centrum regionu Vestfálsko. Do dějin se zapsalo během období reformace díky tzv. Münsterské komuně – náboženské protestantské revoluci z let 1534–1535. Další klíčovou událostí v historii města byl podpis vestfálského míru roku 1648, který ukončil třicetiletou válku.\n\n\n\n"}
{"id": "248836", "url": "https://cs.wikipedia.org/wiki?curid=248836", "title": "Jean Lucas", "text": "Jean Lucas\n\nJean Lucas se narodil v Le Mans, místě pořádání automobilových závodů. Lucas zahájil svou závodní kariéru v Rallye, až později se přeorientoval na závody monopostů na uzavřených tratích. V roce 1949 se poprvé účastní slavného závodu, v blízkosti svého rodiště, když mu druhý vůz Ferrari 166MM nabídl Luigi Chinetti. V následujícím roce se ve stejném týmu pouští do boje v Monthlery. V roce 1952 se rozhodli okusit štěstí v závodě Panamerican, kde nakonec dojeli třetí. V roce 1953 opouští Ferrari a vstupuje do francouzského projektu Gordini. Je to právě Gordini, které mu pomohlo vstoupit do formule 1, aby se zde zúčastnil jediného závodu, Grand Prix Itálie 1955. Gordini potřebovalo náhradu za Roberta Manzona a tak povolalo právě Lucase. Lucas se do závodu v Monze kvalifikoval na 22. místě, ve výborně obsazeném závodě však nestačil na konkurenci a kroužil na posledním místě až do osmého kola, kdy ho vyřadila porucha na motoru.\n\nV následujících letech se spolu s kamarády, mezi nimiž je i Andre Guelfi, pouští do projektu závodů v Maroku. Společně s kariérou závodního pilota rozjíždí i roli manažera spolu s Gérardem Crombacem, pro piloty Jo Schlessera a Harryho Schella. V roce 1956 byl druhý v závodě sportovních vozů 1000 km Paříže s Harrym Schellem a pátý v Grand Prix Caen. V roce 1957 je druhý v mezinárodním pohárů vozů formule 2 na trati v Remeši, kde má k dispozici Cooper. V tom samém roce zaznamenává svůj největší úspěch na trati v Le Mans, když při závodě na 24 hodin dojíždí na třetím místě s vozem Jaguar D-type. Vážná nehoda během Grand Prix Maroka, ukončila předčasně jeho sportovní kariéru.\n\nV roce 1962 se spolu s přítelem „Jabby“ Crombacem založil měsíčník Sport Auto. Lucas byl již před časem angažován v jiném motoristickém časopise, Moteurs. Měsíčník, který dal základy pro anketu Volant Shell, jako ocenění pro nadějné francouzské piloty. Dalším jeho počinem byla koupě baru l’Action, který si vzal do správy Harry Schell. Tento bar se stal rychle oblíbeným místem setkání jezdců, jako byly Jean Behra, André Simon, Peter Collins nebo Amédée Gordini. V roce 1976, Jean Lucas opustil redakci časopisu, aby se mohl věnovat další své vášni, koním v měsíčníku Chevaux et Cavaliers a zároveň se stal šéfredaktorem deníku L'éclair de Nantes.\n\ntučně vyznačené závody znamenají zisk pole position\n\n"}
{"id": "248837", "url": "https://cs.wikipedia.org/wiki?curid=248837", "title": "Fully Integrated Robotised Engine", "text": "Fully Integrated Robotised Engine\n\nFIRE- Fully Integrated Robotised Engine je řada motorů, kterou vyrábí italský Fiat v plně robotizované výrobně motorů. První použití těchto spolehlivých motorů FIRE bylo u vozu Fiat Uno ve druhé polovině 80. let dvacátého století. \n\n<br>\nMezi FIRE motory lze teoreticky zařadit také motory T-Jet, které vycházejí ze stejné konstrukce, jde tedy v podstatě o přeplňované 1368cm 16V, které se poprvé objevilo ve Fiatu Bravo mk2 s výkony 120 a 150 koní. Později se dostaly také do vozů Fiat Grande Punto, Abarth Grande Punto, 500, Abarth 500 nebo Linea.\n\n\n\nAlfa Romeo\n\nAutobianci\n\nDodge\n\nFiat\n\nFord\n\nLancia\n\nTata\n"}
{"id": "248844", "url": "https://cs.wikipedia.org/wiki?curid=248844", "title": "Dušan Lužný", "text": "Dušan Lužný\n\nDušan Lužný (* 19. května 1964 Brno) je český sociolog, religionista, vysokoškolský pedagog. Absolvoval Filosofickou fakultu Univerzity Jana Evangelisty Purkyně v Brně (v současnosti Masarykova univerzita). V současné době působí jako vedoucí Katedry sociologie, andragogiky a kulturní antropologie na Filozofické fakultě Univerzitě Palackého v Olomouci.\n\nVědeckou práci započal v roce 1987 jako interní aspirant na Ústavu pro filosofii a sociologii Československé akademie věd v Praze odkud v roce 1989 přešel na Ústav pro studium společenského vědomí (který měl do roku 1990 název Ústav pro studium společenského vědomí a vědeckého ateismu). Publikoval mnoho studií i několik knih převážně s tematikou sociologie, zejména pak sociologie náboženství, východního náboženství na Západě a nových náboženských hnutí. Mezi lety 2001–2010 zastával post docenta na Ústavu religionistiky Filozofické fakulty Masarykovy univerzity. V letech 2001 až 2005 byl šéfredaktorem společensko-ekologického časopisu Sedmá generace.V roce 2005 byl ustanoven soudním znalcem v oboru \"religionistika\" se zaměřením na problematiku nových náboženských hnutí a sekt, stal se členem redakčních rad časopisů a Hieron a členem pracovní skupiny Akreditační komise Ministerstva školství, mládeže a tělovýchovy pro obory filozofie, religionistika a teologie.\n\nBývalý člen Strany zelených a KSČ. V politice působil jako poradce ministryně školství Dany Kuchtové a po jejím odstoupení byl Kuchtovou navržen jako její nástupce. Nebyl však jmenován a stal se v té souvislosti předmětem mediální kritiky za to, že se při žádosti o profesuru dle kritiků snažil zaretušovat svou komunistickou minulost, a proto pozměnil název své disertační práce. Lužný se bránil tím, že název diplomové práce \"Počátky kritiky fráze v umělecké komunikaci jako sociologický problém: Krausova kritika žurnalismu a odcizené komunikace ve světle marxisticko-leninské sociologické interpretace\" pouze zkrátil (na \"Krausova kritika jazykové fráze\"), protože obsah práce neodpovídal tomu co napovídá její název. V roce 2015 mu byl prezidentem republiky udělen titul profesor v oboru filozofie.\n\n\n"}
{"id": "248845", "url": "https://cs.wikipedia.org/wiki?curid=248845", "title": "Problém čtenářů a písařů", "text": "Problém čtenářů a písařů\n\nProblém čtenářů a písařů, také známý jako problém sdíleného a exkluzivního zamykání, patří ke klasickým výpočetním problémům při řešení souběžnosti, kterými se zabývá informatika. Tento problém se vyskytuje v situacích, kdy více vláken v roli čtenáře nebo písaře musí přistupovat ke stejné sdílené paměti, aby do ní zapisovaly nebo z ní četly. Přitom je potřeba zaručit integritu dat, která může být porušena souběhem čtenáře a písaře nebo dvou písařů. Čtenářům a písařům tedy nesmí být umožněno, aby si měnili data „pod rukama“.\n\nSdílená data je možné ochránit jedním binárním zámkem (například mutexem) tak, aby žádná dvě vlákna nemohla přistupovat k datům ve stejný okamžik. Toto řešení však není optimální, protože pokud čtenář \"Č\" zažádá o přístup k paměti v dobu, kdy čtenář \"Č\" přístup již má, bylo by hloupé nechat čtenáře \"Č\" čekat, než \"Č\" dočte, protože čtenáři data nemění, a jejich integrita tedy porušena být nemůže.\n\nTriviální řešení lze vylepšit o omezení, že pokud je čtenáři umožněno číst, žádný další příchozí čtenář nesmí být nechán čekat. Čtenářům je tak umožněno, aby četli zároveň.\n\nPokud může být požadavků na čtení mnoho a jejich vyřizování trvá dlouho, není řešení s preferencí čtenářů optimální. Čtenáři totiž mohou svými časově překrývajícími se požadavky udržovat paměť stále zamčenou pro čtení a písařům se ji nemusí nikdy podařit uzamknout pro zápis. Tak může dojít k takzvanému \"hladovění písařů\".\n\nHladovění písařů je možné vyloučit tím, že se požadavky na zamknutí pro zápis budou preferovat před požadavky na zamknutí pro čtení. Pokud se objeví požadavky pro zápis, pozdrží se všechny požadavky pro čtení tak, aby paměť byla zamčena pro zápis ihned po odemčení zámku.\n\nVyřešením problému hladovění písařů však vznikl problém možného hladovění čtenářů. Pokud přichází mnoho písařů, kteří zapisují dlouho, čtenáři se nemusí nikdy dostat na řadu.\n\nPro odstranění problémů s hladověním čtenářů nebo písařů lze udělat kompromis. Přidá se omezení, že žádné vlákno by nemělo být necháno hladovět. To znamená, že čekání na uzamčení sdílených dat skončí v omezeném čase. To se dá vyřešit tak, že někdy budou zdrženi čtenáři, i když je zámek zamčen pro čtení, nebo písaři budou zdrženi více, než je opravdu nutné.\n\n\n"}
{"id": "248846", "url": "https://cs.wikipedia.org/wiki?curid=248846", "title": "Sociologie náboženství", "text": "Sociologie náboženství\n\nSociologie náboženství je vědní disciplína, která zkoumá mnohostranné vztahy mezi náboženstvím a společností. Zabývá se především studiem toho, jakým způsobem má náboženství vliv na utváření společnosti a obráceně. V rámci vysokoškolského studia většinou není vyčleňována jako studijní obor, je spíše vyučována v rámci společenských a humanitních věd, zejména pak sociologie a religionistiky.\n\nVznik sociologie náboženství spadá do 19. století. Za jejího předchůdce lze považovat především Augusta Comta a Karla Marxe, avšak za zakladatele moderní sociologie náboženství jakožto relativně samostatného vědního odvětví jsou považováni Max Weber a Émile Durkheim. Navazuje na ně řada modernějších autorů zejména z řad sociologů a religionistů, kteří pokračují v rozvíjení tohoto oboru. K hlavním představitelům moderní sociologie náboženství patří například Robert Bellah, Niklas Luhmann, Thomas Luckmann, Peter Berger a Rodney Stark.\n\nJedním z předních problémů, jakým se sociologie náboženství zabývá, je téma sekularizace náboženství a společnosti. V posledních desetiletích se do zájmu badatelů dostala problematika nových náboženských hnutí, zejména jejich vztahu k většinové společnosti.\n\nVznik sociologie náboženství jako samostatné vědní disciplíny předcházel dlouhodobější myšlenkový vývoj. Její počátky byly úzce spojeny se vznikem samotné sociologie. První modernější úvahy o společnosti a jejím vztahu k náboženství se objevily v době osvícenství. Mezi nejvýznamnější předchůdce sociologie náboženství patří Ludwig Feuerbach, Auguste Comte a zejména Karl Marx. Comte, ovlivněn dobovým pozitivizmem a duchem evolucionismu, považoval náboženství za překonané, jehož následným stupněm je věda. Pro Feuerbacha je příznačná kritika náboženství, stejně tak pro Marxe, který na něj později navázal.\nZa samotné zakladatele moderní sociologie náboženství jsou obvykle považováni Max Weber a Émile Durkheim - Weber se stal zakladatelem sociologie náboženství především v Německu a Durkheim ve Francii. Od počátku 20. století začali působit badatelé jako Marcel Mauss, Ernst Troeltsch či Georg Simmel, kteří výrazně přispěli k zformování sociologie náboženství. Tito badatelé však nevytvořili jednotnou školu, dokonce spolu takřka nekomunikovali.\n\nJeště před druhou světovou válkou v roce 1938 byla založena organizace s názvem (Americká katolická sociologická společnost), která se v průběhu 60. let začala stále více zaměřovat na sociologii náboženství, což vyvrcholilo jejím přejmenováním v roce 1971 na (Asociace pro sociologii náboženství). Dnes organizace sdružuje více než 700 badatelů z celého světa s odborným zájmem o vztahy společnosti a náboženství.\n\nPo druhé světové válce se těžiště sociologie náboženství přesunulo z Evropy do Spojených států. Z amerických sociologů vynikl především Robert Bellah se svou teorií tzv. občanského náboženství. Jak u něj, tak i u dalších badatelů je stále znát vliv Émila Durkheima a do jisté míry i Maxe Webera. K dalším představitelů americké sociologie náboženství patří Peter L. Berger a Joachim Wach, který do USA emigroval ještě před válkou.\n\nZhruba od šedesátých let se většina sociologů přestává zabývat teoriemi, které by v sobě pojaly komplexitu vztahů mezi náboženství a společností, a začíná se specializovat na relativně úzká témata. Tato tendence badatelů je aktuální dodnes.\n\nSociologie náboženství využívá četných paradigmat, což se přímo odráží v hlavních rovinách přístupu, ze kterých k náboženství přistupuje: rovina společenská, individuální i rovina samotných náboženských skupin. V (celo)společenské rovině se sociologie náboženství snaží objasnit oboustranné vztahy náboženství a společnosti v dějinném kontextu lidstva (zde patří i problém sekularizace). V individuální rovině se naopak zaměřuje na jednotlivce a jeho vztahy k náboženským institucím (zejména problém konverze). Nakonec v rovině náboženských skupin se sociologie náboženství zabývá problematikou vzniku náboženských skupin a jejich působením ve společnosti.\n\nJe třeba podotknout, že Karl Marx nikdy nenapsal dílo, které by bylo cele věnováno náboženství, i když kritika náboženství tvořila důležitou součást jeho díla. Marx mimo jiné přímo vycházel z německého filozofa Ludwiga Feuerbacha, který ve své práci \"Podstata křesťanství\" z roku 1841 shrnul své dosavadní poznatky o náboženství. Feuerbach na náboženství pohlížel jako důsledek odcizení podstaty člověka sobě samému a jeho cílem bylo obnovení lásky člověka k člověku.\n\nMarx tuto Feuerbacherovu kritiku převzal, podstatně rozvinul a aplikoval na vícero fenoménů lidské společnosti, mimo jiné i na náboženství. Náboženství je podle Marxe jedním z projevů falešného vědomí, vázaného na dané společenské a ekonomické podmínky odcizující člověka jemu samému. Marx se snaží rozkrýt ideologickou funkci náboženství, které stabilizuje stávající společenské poměry. Marxova kritika náboženství vrcholí v jeho často zmiňované pasáži, ve které praví, že: „Náboženská bída je jednak výrazem skutečné bídy a jednak protestem proti skutečné bídě. Náboženství je povzdech utiskovaných tvorů, cit bezcitného světa, duch bezduchých poměrů. Je to opium lidu“. V plně emancipované společnosti, kde je lidské odcizení zcela překonáno, se náboženství stává přebytečným.\n\nNěmecký sociolog Max Weber vyšel z teze, že stejně jako náboženská, tak i ekonomická či politická činnost jsou činnostmi duchovními, tedy nikoli materiálními. Díky tomu na sebe mají přímý vliv. Na základě analýzy šesti velkých světových náboženství (konfucianismu, hinduismu, buddhismu, křesťanství, islámu a judaismu) došel k závěru, že pro vznik kapitalismu v západních zemích byla klíčová náboženská etika protestantismu. Weber se v této koncepci opřel o texty kalvinismu.\n\nV křesťanské (evropské) oblasti se od 16. století začaly prosazovat protestantské zásady, které s sebou nesly myšlenku těsného spojení člověka s prací, která vychází přímo od Boha. Tedy člověk je Bohem vyvolen k tomu, aby nezahálel a pracoval a byl morálně počestný. Tato skutečnost přímo vedla k hromadění majetku protestantů (kalvinistů) a vůbec růstu jejich materiálního bohatství. Tomuto růstu nebylo možno dost dobře zabránit, jelikož hýření Bůh zakazoval. Smyslové požitky z majetku a zahálení Bůh také zakazoval. Tyto protestantské ideje s sebou nesly i jasnou myšlenky asketismu. Ten se podle Webera projevoval např. ve vztahu člověka k zábavě či odpočinku - obojí je možné jen za předpokladu, že slouží k regeneraci, po které následuje opět práce či podnikání. K tomu, aby se takovéto protestantské myšlenky mohly šířit a vůbec vzniknout, je podle Webera třeba tzv. \"velkých proroků racionality\", kteří měli na většinovou společnost rozhodující vliv. Mezi tyto proroky na západě patřili např. Martin Luther a zakladatel kalvinismu Jan Kalvín.\nVe východních (asijských) oblastech převládaly zcela odlišné náboženské systémy než v západních zemích. Tato východní náboženství svými hospodářsko-etickými zásadami zabránila masovějšímu šíření kapitalistických myšlenek. I v asijské oblasti sice vystoupili proroci jako Buddha či Lao-c', ale ti příliš nezasahovali do společenského dění a jejich zájem se soustředil především na jednotlivce.\n\nTuto teorii Weber rozvinul ve své proslulé knize \"Protestantská etika a duch kapitalismu\".\n\nAsi nejznámější knihu, kterou Émile Durkheim napsal, se nazývá \"Elementární formy náboženského života\" (v originále ) a poprvé byla vydána v roce 1912. Durkheim stál před dvěma základními přístupy, ze kterých bylo v jeho době na náboženství pohlíženo: přístup teologický a přístup racionalistický. Teologický pohled vysvětloval náboženství pomocí sobě vlastních metod, které byly do značné míry omezené. Naproti tomu racionalistický pohled na náboženství zacházel s náboženskými fenomény jako s něčím neskutečným, co ani není hodno studia. Durkheim odmítl oba tyto názory a vypracoval třetí možnou teorii, jak bylo možno na náboženství pohlížet.\nNáboženství chápal jako ryze společenskou záležitost a zcela reálnou součást lidského společenství, kterou je třeba se hlouběji zabývat. Náboženství doslova definoval jako „jednotný systém víry a praktik vztahujících se k posvátným věcem, to jest k věcem odtažitým a zakázaným; system víry a praktik, které sjednocují všechny své přívržence v jediném morálním společenství nazývaném církev“. Náboženství je podle něj tedy něčím, co utužuje společnost a co v ní má důležitou funkci - a to jak v malých společenstvích, tak v těch majoritních. Další důležitou úlohu podle Durkheima hraje náboženství při snaze jedince začlenit se do společnosti, v čemž lze opět spatřovat důležitost integrační funkce náboženství, jakou mu Durkheim přisuzoval.\n\nJak je patrno již z Durkheimovy náboženské definice, další důležitá úloha je Durkheimem připisována církvi. Pouze náboženství může vytvořit církev, což je asi největší rozlišovací prvek, jak jej lze odlišit od magie.\n\nModerních přístupů k náboženství je relativně velké množství. Následující příklady se snaží alespoň částečně pokrýt ty nejznámější.\n\nNěmecký sociolog Niklas Luhmann interpretoval náboženství na základě jeho funkce ve společenském systému. Náboženství pokládal za jakýsi nástroj, díky němuž je jedincům umožněna jejich skupinová i individuální identifikace. Luhman vyšel z teze, že společenský systém se nachází v prostředí, které je vždy větší než systém. Vůči prostředí se systém často nově vymezuje, a to na základě redukcí možností, které mu prostředí nabízí. Luhman po náboženství požadoval, aby se vymezovalo a přizpůsobovalo spolu se systémem aktuálnímu prostředí. Díky tomu lze Luhmana zařazovat k proudu evolucionistů a zároveň moderních kritiků náboženství, i když tyto kritické postoje vůči náboženství nejsou tak radikální jako u Marxe. Náboženství tedy považoval (např. vedle politiky či vědy) za jeden ze funkčních subsystémů, který se vyděluje ze společnosti.\n\nRobert Neely Bellah je americký sociolog a religionista. Zabýval se různými projevy a výroky politiků a prezidentů Spojených státu, aby prokázal jejich ovlivnění náboženskými myšlenkami. V roce 1967 publikoval později známý článek (Občanské náboženství v Americe), ve kterém provádí rozbor těchto projevů. Mimo jiné došel k závěru, že když se J. F. Kennedy při své inaugurační řeči dovolával Boha, nemyslel tím žádného konkrétního Boha, je to jen důkaz zakořeněnosti náboženských hodnot ve společenském systému Ameriky. Častým projevem této skutečnosti může být např. uctívání národních válečných hrdinů či používání náboženských symbolů jako ozdobných prvků na různých budovách. Tento koncept se stal známý jako \"občanské (civilní) náboženství\".\n\nNáboženství tedy Bellah považuje za součást společnosti i státu a i přes současné snahy o sekularizaci náboženství a státu by měl být poměr státu k náboženství vstřícný a pozitivní. I přesto, že Bellah upozorňoval na nepřenosnost jeho teorie mimo americké území, byla tato teorie rozpracována i v jiných zemích.\n\nNa náboženství nahlížel v evolucionistickém duchu, což z něj dělá představitele moderního evolucionismus, tzv. neoevolucionismu. Jeho evolucionistické myšlenky lze zřetelně rozpoznat v jeho rozčlenění náboženství do čtyřech fází evolučního vývoje, z nichž každá následující fáze představuje krok vpřed v osvobozování jedince ze společnosti a prostředí.\n\nAmerický sociolog Peter L. Berger sestavil spolu se svým dlouholetým spolupracovníkem Thomas Luckmannem teorii, pro kterou se vžil název „sociální konstrukce reality“. Podle Bergera je člověk zcela ojedinělou bytostí, jelikož na rozdíl od jiných obyvatel planety nemá přirozené prostředí, ve kterém by žil. Proto si toto prostředí musí neustále vytvářet. S tím souvisí jak budování hmotného, tak duchovního světa. Tato snaha je však nutně kolektivní záležitostí. Aby byli lidé schopni svět nadále budovat a tím jej udržovat a předávat dále, je pro ně klíčové, aby se nový jedinec vždy zapojil do této společnosti a sám započal s budováním sociálního prostředí. Veškeré aktivity, které směřují k vytváření této konstrukce reality, se zároveň podílí na vytváření řádu. Náboženství je pak podle Bergera nejrozšířenější a nejefektivnější prostředek, jak člověk legitimizuje tuto svou činnost a potvrzuje tak své počínání.\n\nV současné době se sociologie náboženství stále více zaměřuje na nová náboženská hnutí, dokonce se dá říci, že studium tohoto fenoménu v současné době patří ke klíčovým oblastem studia sociologie náboženství. V 60. letech byl zaznamenán velký nárůst nových náboženství, který vyvolal velký zájem především u sociologů náboženství. Mimo jiné vyvolala zájem sociologů zejména problematika příchodu a odchodu jedince ze skupiny, společenské předpoklady jejich vzniku a vůbec celkový vztah těchto skupin s většinovou společností.\n\nVětšina prací, které se věnují novým náboženským hnutím, využívá typologický rámec sekta-kult-církev. Pokud sociologie náboženství používá tyto výrazy, je to čistě bez hodnotícího významu. Různost pojetí těchto pojmů je u jednotlivých autorů značná. Existuje velká řada typologických vymezení těchto termínů, k nejznámějším patří např. typologie podle Miltona Yingera, Bryana Wilsona a Richarda Niebuhra.\n\nPrehistorie české sociologie náboženství spadá již do druhé poloviny 19. století do spojitosti se studiemi vyšlými z katolické teologie a církevního práva. Tyto studie byly však značně vzdáleny moderním sociologickým přístupům, stejně jako ty v následujících letech. V období První republiky si sociologie náboženství v čele s Inocencem Arnoštem Bláhou víceméně vystačila s vyhodnocováním dat získaných při sčítání lidu apod. S uzavřením vysokých škol za druhé světové války česká sociologie náboženství málem zanikla. Během krátkého období mezi lety 1945-1948 se česká sociologie náboženství a vůbec česká sociologie vzpamatovává, aby s příchodem komunismu opět ustoupila do pozadí. \n\nKomunistický režim, podobně jako např. teologii či religionistice, rozvoji sociologie náboženství v Československu příliš nepřál. V 70. letech 20. století se navíc objevil vědecký ateismus, který do jisté míry zastoupil především humanitně a společensky zaměřené obory, mezi nimi i sociologii náboženství. Podle Zdeňka Nešpora „sociologie náboženství u nás v současnosti není právě kvetoucí disciplínou a hovořit o jejím zavedení po roce 1989 je vpravdě eufemismem“. Díky komunistickému režimu totiž česká religionistika i sociologie a tudíž i sociologie náboženství ztratila krok se světovou badatelskou obcí na tomto poli. To ovšem platí i o mnoha dalších oborech.\n\nBadatelů, kteří se u nás věnují problematice tohoto oboru, je relativně málo a původních českých publikací také není mnoho. K nejvýznamnějším představitelům současné české sociologie náboženství patří Dušan Lužný, Zdeněk Nešpor a Tomáš Halík. Sociologie náboženství je u nás vyučována jako předmět na mnoha univerzitách, zejména v rámci studia sociologie, religionistiky a teologie.\n\n\n\n"}
{"id": "248847", "url": "https://cs.wikipedia.org/wiki?curid=248847", "title": "Grosser Bösenstein", "text": "Grosser Bösenstein\n\nGrosser Bösenstein (v překladu \"Velký zlý kámen\") je nejvyšší vrchol Rottenmanských Taur patřících do pohoří Nízké Taury. Vrchol je díky vysoko položené Tauernské silnici (silniční sedlo Hohentauern) jedním z nejsnáze dostupných vrcholů pohoří. Většinou je výstup na Grosser Bösenstein spojován s přechodem této části Nízkých Taur. Jedná se o technicky jednoduchou túru pro široké spektrum vysokohorských turistů.\n\nVrchol leží západně od vysokohorské silnice spojující město Trieben se sedlem Hohentauern (1 274 m) v Rottenmannských Taurech v Rakousku, ve spolkové zemi Štýrsko. Jedná se o kulminační bod krátkého hřebene Trieben Tauern, táhnoucího se od Grosser Bösensteinu až k úpatím hor nad městem Rottenmann v údolí Ennstal.\n\nVýstup je možný z několika stran. Jedna varianta je ze silničního sedla Hohentauern přes chatu Edelrauterhütte (1 725 m) a druhý je hřebenem Trieben přes vrcholy Stein am Mandl a Hochhaide. V prvním případě se jedná o snadnou vysokohorskou turistiku. Přechod celého hřeben Rottenmannských Taur je klasickým trekem (nedostatek ubytovacích zařízení, malá frekvence turistů) ve velehorském terénu. Náročný je závěrečný přechod mezi Sonntagskarspitze a Grosser Bösensteinem, který je místy dost technický a exponovaný.\n\n\"Délka\": Hohentauern - Edelrauterhütte (1,30 hod.) - Kleiner Bösenstein - Grosser Bösenstein (2,30 hod.) - sestup (3,30 hod.) Celkem 7,30 hod. Hřebenovka z Rottenmannu zabere přibližně 8-10 hod.\n\n\n"}
{"id": "248850", "url": "https://cs.wikipedia.org/wiki?curid=248850", "title": "Christoph Martin Wieland", "text": "Christoph Martin Wieland\n\nChristoph Martin Wieland (5. září 1733 Oberholzheim u Laupheimu ve Švábsku – 20. ledna 1813 Výmar) byl německý spisovatel, překladatel a vydavatel epochy osvícenství a tzv. výmarské klasiky.\n\nWieland studoval filosofii v Erfurtu a práva v Tubinkách (Tübingen). Jeho raná díla byla ovlivněna F. G. Klopstockem a nesou známky pietismu. Od roku 1762 překládal Shakespearova dramata, čímž významně obohatil a ovlivnil pozdější německou literaturu. Dalšími autory, které překládal, jsou Horatius, Cicero a Lúkiános. V letech 1773–1810 vydával literární časopis \"Der Teutsche Merkur\". Důležitým dílem je \"Příběh Agathonův\" (\"Geschichte des Agathon\"), který vyšel v různých verzích 1766/1767, 1773 a 1794), ve kterém Wieland pod antickou maskou podává obraz svého vlastního duchovního vývoje. Z roku 1780 pochází pohádková veršovaná povídka \"Oberon. Romantická hrdinská báseň o dvanácti zpěvech\" (\"Oberon: Ein romantisches Heldengedicht in zwölf Gesängen\").\n\nPozdní léta strávil ve Výmaru, kde společně s Goethem, Herderem a Schillerem náležel k tzv. výmarské klasice. Zde ještě v roce 1808 vstoupil do zednářské lóže.\n\nWielandův román \"Agathon\", ve kterém se pojednává mj. o vzdělávání, možnosti celkové společenské reformy, ale také pádu „politického Ikara“, významně ovlivnil Adama Weishaupta při budování řádu Iluminátů.\n\n\n"}
{"id": "248861", "url": "https://cs.wikipedia.org/wiki?curid=248861", "title": "Hornická naučná stezka Údolí Milířky", "text": "Hornická naučná stezka Údolí Milířky\n\nHornická naučná stezka Údolí Milířky je naučná stezka na severu České republiky v Lužických horách, v okrese Děčín v Ústeckém kraji. Nachází se na katastru obce Dolní Podluží. Naučná stezka byla otevřena dne 7. srpna 1999. Okružní stezka, jejímž zřizovatelem je Hornické muzeum v Jiřetíně pod Jedlovou, je značená zelenou barvou a je dlouhá 4,5 km. V seznamu tras KČT má číslo 9395.\n\nŠtola U Knížecí studánky, zvaná také Antoniho štola je dlouhá 208 metrů. Je ražen 122 metrů k jihu a poté se stáčí na západ. Kromě malé hloubení a některých částí chodby nemá žádné dobývací prostory, měla pravděpodobně odvodnit výše položené dobývky, otevřené šachticemi. Původní název štoly se nedochoval. V roce 1995 při průzkumu byly uvnitř nedaleko vchodu objeveny kosterní pozůstatky člověka.\n\nŠtola Milířka je asi 192 metrů dlouhá. Za portálem je do hloubky 60 cm zatopená, stáčí se a vede k východu, v polovině délky se vrací k severnímu směru. Končí závalem, před kterým je zachován ručně sekaný oválný profil, typický pro středověká díla. Štola nemá větší dobývací prostory a pravděpodobně byla též ražena pro odvodnění dobývek výše ve svahu.\n\nDůl Berghaus byl otevřen hlavní šachtou, její zbytky jsou ještě patrné jižně od cesty. Šachta byla podsednuta štolou, která ústila severně od cesty, nedaleko mostu přes potok Milířka. Štola vedla mělce pod povrchem a měla zřejmě několik světlíků Značná velikost haldy před portálem napovídá, že šlo patrně o největší důl na stříbro a barevné kovy v údolí Milířky.\n\nKřemenný lom Bergwerkloch tvoří asi 240 metrů dlouhé vytěžené údolí. Jeho středem se táhne křemenná žíla beze stop zrudnění široká 05 až 1,5 metru. Do boku je vyraženo několik rozrážek, pravděpodobně průzkumných. V jejich haldách byly nalezeny zbytky hornického nářadí.\n\nLom na Čertově pláni se táhne po jihozápadním svahu Kozího hřbetu a jeho celková délka je 350 metrů. Je nejdelším pískovcovým kamenolomem v okolí. Ve vzdálenosti 150 metrů pod ním, je další pískovcový lom. Oba lomy jsou již koncem 19. století vedeny jako opuštěné. O kamenolomech se v okolí Tolštejna se zmiňuje v zakládací listině Jiřetína pod Jedlovoui Georg von Schleinitz.\n\nGeologická linie Lužické poruchy, oddělující lužický žulový masív a pískovce České křídové pánve, prochází střední částí Údolí Milířky. Zastavení se nachází asi 400 m na severozápad od vrcholu Čertovy pláně s pozůstatky někdejší kovárny a lomů. \n\nStará šachta na Kozím hřbetu je nejméně 10 metrů hluboká a pravděpodobně vede do dobývek. je vyražena na hřebeni Kozího hřbetu, v oblasti prozkoumané pinkami. Rozměry některých zřícených pinek napovídají, že by se mohlo jednat o další šachty. Do této oblasti směřuje také štola U Knížecí studánky, která leží o 55 metrů níže, která mohla být ražena jako odvodňovací.\n\nÚvodní zastavení naučné stezku se nachází cca 500 metrů od rozcestí červené a žluté turistické značky v osadě Lesné. Nejbližší autobusovou zastávkou je \"Jiřetín pod\" \"Jedlovou, Lesné\" na silnici I/9 procházející stejnojmennou obcí. Trasa naučné stezky je určena pro pěší a je středně náročná. Celkové převýšení činí 220 metrů. \n\n\n\n"}
{"id": "248867", "url": "https://cs.wikipedia.org/wiki?curid=248867", "title": "Paprika", "text": "Paprika\n\nPaprika (\"Capsicum\") je rod rostlin z čeledi lilkovitých (\"Solanaceae\"). Pochází ze Střední Ameriky, kde byla tisíce let pěstována v tropech. Dnes se pěstuje po celém světě. Někteří zástupci rodu paprika se používají jako plodová zelenina, jiné jako koření nebo lék. Pálivá forma papriky se označuje jako chilli paprička, nepálivá jako kapie.\n\nPlody většiny zástupců rodu paprika obsahují kapsaicin (8-methyl-N-vanillyl-6-nonenamid), lipofilní látku, která působí silné pálení v ústech (pokud je špatně strávena, pak i v konečníku) neuvyklého konzumenta. Většině savců je kapsaicin velmi nepříjemný, avšak ptákům nevadí. Je evidentní, že se jedná o adaptaci papriky, aby nebyla zkonzumována savci, ale ptáky. Ti totiž rozšiřují semena.\n\nMnožství kapsaicinu v paprikách je velmi proměnlivé a závisí na genetické výbavě té či oné odrůdy. Jedinou paprikou bez kapsaicinu je jemná paprika — kapie. Chilli paprička naopak obsahuje velké množství této látky a používá se v indiánském léčitelství, stejně jako v moderní západní medicíně. Kapsaicin totiž tiší bolest a stimuluje srdce. Kromě toho působí vhodně na štítnou žlázu. (Známá a oblíbená je i kapsaicinová náplast používaná např. při bolestech zad.)\n\nPaprika není nijak příbuzná s pepřem černým, který obsahuje zcela jiné pálivé látky, například piperin.\n\nPaprika se jí syrová nebo tepelně upravovaná. Při vaření se používají zejména druhy Capsicum annuum a Capsicum frutescens, která jsou vhodné k plnění (sýrem, masem nebo rýží)\n\nČerstvé papriky se přidávají do salátů. Rovněž se dají nakládat nebo sušit.\n\nV roce 2005 vzorek 2000 lidí z Velké Británie označil papriku za čtvrtou nejoblíbenější zeleninu.\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v zelených paprikách.\n\n\n\n \n"}
{"id": "248869", "url": "https://cs.wikipedia.org/wiki?curid=248869", "title": "Paprika setá", "text": "Paprika setá\n\nPaprika setá (\"Capsicum annuum\"), někdy zvaná též paprika roční, je druh papriky původem ze Severní Ameriky a severní části Ameriky Jižní. Tento druh je nejznámější a nejvíce pěstovaný z pěti druhů domestikovaných paprik (\"C. annuum\", \"C. frutescens\", \"C. chinense\", \"C. pendulum\" a \"C. pubescens\"). Vyznačuje se celou škálou tvarů a velikostí, a to jak sladkých, tak pálivých odrůd, od kapií až po chilli papričky. Tyto kultivary jsou potomky divokých amerických paprik, jež dodnes rostou v teplejších oblastech tohoto kontinentu.\nAčkoli přívlastek latinského názvu papriky \"annuum\" znamená “roční” či „každoroční“, nejedná se v tomto případě o jednoletou rostlinu. V oblastech, kde nejsou zimní mrazy, dokáže přežít několik sezón a vyroste z ní statný vytrvalý keřík. Květy jsou špinavě bílé (někdy do nachova). Stonek se hustě větví a dorůstá až do výšky 60 cm. Plod je bobule ve tvaru lusku, po dozrání může mít zelenou, žlutou nebo červenou barvu. Přestože paprika setá snáší většinu druhů podnebí, nejlépe se jí daří v suchých a teplých oblastech.\n\nK tomuto druhu patří celá řada oblíbených sladkých paprik i pálivých chilli papriček se spoustou odrůd neboli kultivarů, které se pěstují po celém světě. Sladké papriky se často používají jako přísady do hotových jídel a pokrmů prodávaných přes ulici, protože jsou levné, mají silnou chuť a vůni a jsou barevné. Pokrmy, jež obsahují papriky, především chilli, mají mnohdy silnou příchuť způsobovanou přítomností alkaloidů zvaných kapsaicinoidy v paprikách. Nejvýznamnějším z nich je kapsaicin, který je vysoce dráždivý a vyvolává pocit pálení v každé tkáni, s níž přijde do styku. Toto pálení může trvat i několik hodin po požití.\n\nPlody papriky seté kromě chuti mohou lidem pomoci i s některými zdravotními problémy. Kladně například působí na pleť, vlasy či nehty. Pozitivní vliv mají také na zrak, dovedou totiž chránit oči. Podílí se rovněž na lepším zdraví cév a zároveň na lepší krvetvorbě. Mohou částečně kladně ovlivňovat také psychiku, protože dovedou zklidnit.\n\n\n\n\n \n"}
{"id": "248870", "url": "https://cs.wikipedia.org/wiki?curid=248870", "title": "Malý Tok", "text": "Malý Tok\n\nMalý Tok (844 m) je třetí nejvyšší vrch v Brdské vrchovině. Nachází se v části zvané Střední Brdy, ve VVP Jince, cca 1,6 km severně od obce Nepomuk u Rožmitálu pod Třemšínem a cca 2 km východně od vrchu Praha (862 m).\n\nTak jako řada dalších vrchů v Brdech je poměrně málo výrazný. Samotný vrchol je identifikovatelný v terénu jen nivelační tyčí. Dříve bylo celé temeno hory pokryto hlubokými bažinami a i v současné době jde o velmi vlhkou lokalitu.\n\nVzrostlý smrkový les brání výhledům do okolí (s výjimkou nečetných průseků) a komplikuje orientaci. Cesty v této oblasti nejsou značené.\n\nVrcholová plošina spadá k jihu poměrně prudkým srázem k obcím Nepomuk (u Rožmitálu pod Třemšínem) a Zalány. K severovýchodu je sklon mírnější, na severovýchodním úbočí ve výšce 765 m pramení řeka Litavka, a klesá do údolí Litavky, kde se nachází Lázská nádrž. K východu pozvolna přechází hřeben k vrchu Plešec (786 m), který je nejvyšším místem částečně (o víkendech a svátcích) zpřístupněných částí VVP Brdy a dále k Bílé skále (721 m). Čihadlem (705 m) těsně nad obcí Láz hřeben končí. K západu se hřeben mírně vlní a nakonec vrcholí druhou nejvyšší horou Brd, Prahou (862 m) s 60 m vysokou věží meteoradaru ČHMÚ. Sem také vede zpevněná komunikace (veřejnosti oficiálně nepřístupná).\n\nHluboké lesy v masívu Malého Toku, Plešce a Prahy jsou oblíbené mezi houbaři, přesto, že \"na většinu tohoto území není vstup veřejnosti povolen\". Nejvhodnějšími případnými východisky jsou obce Nepomuk (u Rožmitálu pod Třemšínem), Zalány (se zajímavou historií) a Láz. Ze vzdálenějších je to pak Věšín, Buková u Rožmitálu pod Třemšínem (nejdelší název vsi v ČR), samotný Rožmitál pod Třemšínem, Bohutín a Příbram.\n"}
{"id": "248871", "url": "https://cs.wikipedia.org/wiki?curid=248871", "title": "Stříbrník (Ralská pahorkatina)", "text": "Stříbrník (Ralská pahorkatina)\n\nStříbrník (507 m n. m.), německy \"Silberstein\", je vrch v okrese Liberec, ležící asi 1 km jihozápadně od Žibřidic, na stejnojmenném katastrálním území, jihovýchodně od Jablonného v Podještědí.\n\nJe to výrazný neovulkanický suk s vrcholovým skalnatým hřbítkem směru SZ–JV, podmíněným vypreparovanou výplní žíly z olivinického čediče, se skalkami a mrazovými sruby v sloupcovitě odlučné hornině, vytvářející ve svém průřezu neobvyklé nepravidelné mnohohrany (tři morfologicky výrazné, samostatně vzniklé a vůči sobě paralelně posunuté vrcholy). Jsou zde též tufové aglomerace a kontaktní metamorfózy podložních pískovců a slínovců. Vrch je částečně zalesněný převážně smrkovými porosty, při vrcholu jsou křovinné formace (včetně jednoho jedince tisu červeného). Úpatí je zorněno.\n\nZe zpřístupněné vrcholové skalky je kruhový rozhled na Ralsko, Ještěd, prakticky celé Lužické hory aj. Pod vrcholovou skálou je chatka.\n\nVrcholová partie byla v roce 1968 vyhlášena za přírodní památku Stříbrník, spravovanou od roku 2003 Libereckým krajem. Nachází se zde hnízdiště výra velkého a krkavce velkého.\n\nVrch náleží do celku Ralská pahorkatina, podcelku Zákupská pahorkatina, okrsku Podještědská pahorkatina, podokrsku Křižanská pahorkatina a Žibřidické části.\n\nNa vrchol vedou tři cesty. Od severu ze Žibřidic to je zeleně značená turistická stezka vedoucí přes pole a kolem jelení obory, ze západní části obce je to žlutě značená stezka, jdoucí po svahu Pěnkavčího vrchu a dále na vrchol Stříbrníku a poslední nejdelší přístup je od jihu z obce Útěchovice po zelené značce přecházející přes sousední Útěchovický Špičák (499 m).\n"}
{"id": "248872", "url": "https://cs.wikipedia.org/wiki?curid=248872", "title": "Peliké", "text": "Peliké\n\nPeliké (řecky πελίκη) je široká starověká řecká varianta amfory na nízké nožce. Avšak na rozdíl od amfory se její tělo zužuje směrem nahoru. Poprvé se v Řecku objevuje koncem 6. století př. n. l. a je používána až do 4. století př. n. l., kdy dosáhla nejvyšší obliby. Měla dvě vertikální ucha umístěná na krku, který nebyl nijak oddělen od plecí.\n\nJejich malířská výzdoba většinou obsahuje scény s lidskými postavami.\n\nSamotný výraz Peliké je konvenční a v antické literatuře je běžně popisován pro popis jiných tvarů keramiky (kylix, lekanis…).\n\n"}
{"id": "248874", "url": "https://cs.wikipedia.org/wiki?curid=248874", "title": "If I Were Brittania I'd Waive the Rules", "text": "If I Were Brittania I'd Waive the Rules\n\nIf I Were Brittania I'd Waive the Rules je šesté album skupiny Budgie, vydané v roce 1976.\n\n\n"}
{"id": "248877", "url": "https://cs.wikipedia.org/wiki?curid=248877", "title": "Skyfos", "text": "Skyfos\n\nSkyfos (z řečtiny σκύφος, plurál \"skyfoi\") je hluboká starověká řecká číše většinou bez nožky a se dvěma uchy po stranách. V Řecku se objevuje již v mykénské kultuře a je kontinuálně používán i v následujících obdobích. Nejčastěji byl používán k pití vína, především v Bojótii a v Korintě.\n\nV antické literatuře je někdy označován, jako kotylé, což byla jeho objemnější varianta.\n\n"}
{"id": "248880", "url": "https://cs.wikipedia.org/wiki?curid=248880", "title": "Kotylé", "text": "Kotylé\n\nKotylé (z řečtiny κοτύλη, plurál \"kotylai\") je starověká řecká číše většinou bez nožky a se dvěma horizontálními uchy při horním okraji. Jedná se o širší variantu skyfu.\n\nZároveň sloužila i jako dutá míra na tekuté a sypké látky. Představovala objem asi 0,27 l. Je zmiňována například u Thúkydida.\n\n"}
{"id": "248881", "url": "https://cs.wikipedia.org/wiki?curid=248881", "title": "Primeira Liga", "text": "Primeira Liga\n\nPrimeira Liga (V portugalské výslovnosti: [pɾiˈmejɾɐ ˈliɣɐ]), také známá jako Primeira Divisão je nejvyšší portugalská fotbalová soutěž a stojí na vrcholu portugalského ligového systému. V žebříčku UEFA je na 7. místě (na začátku sezony 2019/20) a je tak jednou z nejkvalitnějších evropských ligových soutěží.\n\nZaložena byla v roce 1934 a poprvé sjednotila nejlepší portugalské týmy v jedné celonárodní soutěži. Nejúspěšnějším klubem historie je Sport Lisboa e Benfica, která získala 35 mistrovských titulů. Za doposud 78 odehraných ročníků v ní dokázalo zvítězit jen 5 klubů, z čehož 3 mají na kontě dohromady 76 mistrovských titulů. Tyto kluby nazýváme \"velkou trojkou\" a řadíme sem Sport Lisboa e Benfica, FC Porto (26 titulů) a Sporting CP (18 titulů).\n\nSoutěž je tvořena celkem 18 týmy, z nichž první tým postupuje přímo do Ligy mistrů. Druhý tým pak postupuje do 3. předkola (playoff) této soutěže. Třetí a čtvrtý tým postupují do 3. předkola respektive 2. předkola Evropské ligy. Další místo, v Základní skupině Evropské ligy, zaujímá vítěz Taça de Portugal (portugalský pohár), což může v případě kvalifikace finalistů do pohárů jiným způsobem připadnout pátému týmu v lize. V případě, že vítěz Taça de Portugal se kvalifikuje do pohárů jiným způsobem, do Evropské ligy jde finalista. Ten se zařadí do 3. předkola a pátý tým v lize ho nahradí v základní skupině. Dva nejhorší týmy soutěže sestupují do Segunda Liga, druhé nejvyšší soutěže. Vítěz soutěže má také právo startovat v portugalském Superpoháru Cândido de Oliveira, kde ho vyzve vítěz Taça de Portugal.\n\nPodobně jako v dalších zemích jižní Evropy, i zde jsou první zmínky o fotbalu situovány do třetí čtvrtiny 19. století. A i zde se propagace fotbalu připisuje studentům z Velké Británie. Za nejstarší duel se považuje utkání z roku 1875, kdy místní rodák Harry Hinton uspořádal klání na ostrově Madeira.\n\nKrátce na to zažíval fotbal rychlou expanzi, zejména v univerzitním prostředí, kde vznikaly nové univerzitní týmy a kluby. Často se porovnávaly síly mezi místními týmy a týmy složené z anglických studentů a přistěhovalců.\n\nV roce 1894 uspořádali lidé okolo tehdejšího krále Karel I. Portugalský první utkání mezi městskými kluby z Porta a Lisabonu a nastartovali jednou z nejstarších rivalit fotbalového světa. V té době už rok existoval jeden ze tří nejslavnějších národních klubů, a to FC Porto, založené 1893. Lisabonské kluby vznikly o něco později. Sport Lisboa e Benfica, klub s nejvíce mistrovskými tituly, byl založen roku 1904 a Sporting CP o dva roky později, v roce 1906.\n\nPrvním zahraničním soupeřem pro portugalské klub byl Real Madrid, který v roce 1907 podlehl \"Clube Internacional de Futebol\".\n\nV roce 1914 založili FC Porto, Sport Lisboa e Benfica a Sporting CP, nazývaní \"Velká trojka\", první fotbalový svaz – \"a União Portuguesa de Futebol\", který byl předchůdcem dnešního \"Federação Portuguesa de Futebol\", založeného roku 1926.\n\nV roce 1934 byla po vzoru dalších zemí \"\"zkušebně\"\" založena portugalská liga, která dostala název Primeira Liga (podle anglické Premier League). Konala se současně s tehdejší soutěží Campeonato de Portugal, která se hrála pohárovým systémem. Vítěz této soutěže se mohl nazývat \"Šampionem Portugalska\", zatímco vítěz Primeira Liga pouze \"Ligovým šampionem\". Prvním ligovým šampionem se stalo FC Porto, které o dva body ovládlo osmičlennou ligovou tabulku.\n\nRoku 1938 byl experimentální režim ukončen jako úspěšný a došlo ke změně významu soutěže. Primeira Liga se stala oficiální ligovou soutěží a její vítěz (což platilo i zpětně 1934–38) se mohl honosit titulem \"Mistr Portugalska\". \"Campeonato de Portugal\" byl přejmenován na Taça de Portugal a dodnes platí jako národní fotbalový pohár. Soutěž prošla mezi lety 1938–2000 několika změnami názvů (Campeonato Nacional da Primeira Divisão, Primeira Divisão, atd.), ale v roce 2000 byla zprofesionalizována a dostala dnešní název Primeira Liga.\n\nOd samého začátku dominují této soutěži tři kluby, které se oficiálně nazývají \"Os Três Grandes\" čili \"Velká trojka\". FC Porto, Sport Lisboa e Benfica a Sporting CP ovládli 76 z doposud 78 odehraných ročníků soutěže. Jedinými, kdo dokázal narušit jejich nadvládu, byl v sezoně 1945–46 CF Os Belenenses a v sezoně 2000–01 Boavista FC. Tyto tři kluby mají tím pádem i největší úspěchy v Evropských pohárech a v žebřičku UEFA zaujímají nejvyšší pozice z portugalských klubů. Tyto tři kluby se také mohou pyšnit největším počtem fanoušků, což je znát i v návštěvnosti domácích utkání, kde zaujímají tři nejvyšší pozice.\n\nPrvním vítězem oficiální ligové soutěže bylo v sezoně 1938–39 opět FC Porto, které napodobilo svůj úspěch z roku 1935 i v sezoně 1939–40. Období mezi lety 1946–1954 zase ovládl Sporting CP, který získal 7 titulů během osmi odehraných ročníků. Tento klub jako první dosáhl i počtu 10 mistrovských titulů, což se mu povedlo roku 1958. Benfica dosáhla této mety o dva roky později, čímž naopak nastartovala svou zlatou éru, která trvala mezi lety 1959–1977. Během osmnácti sezon získala skvělých 14 mistrovských titulů a dvakrát triumfovala v Poháru mistrů evropských zemí (1960/61, 1961/62). V roce 1973 se stala prvním klubem s 20 mistrovskými tituly na svém kontě.\n\nV sezoně 1963/64 ovládl Sporting CP jinou významnou Evropskou soutěž, a to Pohár vítězů pohárů, ale jeho nadvláda v domácí soutěži již byla v té době u konce.\n\nNaopak, jako poslední ze \"Velké trojky\", se o slovo přihlásilo FC Porto, které mělo v roce 1984, kdy Benfica získala 26 titul, na kontě pouhých 7 mistrovských titulů. Za posledních 28 sezon však získalo 19 titulů a převzalo nadvládu nad portugalským fotbalem, která nadále trvá. V Evropských pohárech navíc získala 7 významných trofejí včetně dvou vítězství v Lize mistrů UEFA (1986/87, 2003/04) a v Evropské lize UEFA (2002/03, 2010/11).\n\n\n\n"}
{"id": "248884", "url": "https://cs.wikipedia.org/wiki?curid=248884", "title": "Jang Čen-ning", "text": "Jang Čen-ning\n\nProf. Jang Čen-ning či Chen Ning Yang (tradiční čínština: ; zjednodušená čínština: 杨振宁; pinyin: \"Yáng Zhènníng\") (* 1. října 1922 Che-fej, An-chuej, Čína) je americký vědec, fyzik, čínského původu. Spolu s Li Čeng-taem nositel Nobelovy ceny za fyziku z roku 1957 za základní výzkumy tzv. zákona zachování parity, což je vedlo k významným objevům, které se týkají základních částic.\n\nJang Čen-ning se narodil 1. října 1922 v Che-feji v provincii An-chuej jako syn profesora matematiky, který mu poskytl pečlivou výchovu a dbal na to, aby byl jeho syn v matematice dobrý. Po skončení studia na univerzitě Čching-chua poblíž Pekingu obhájil doktorskou disertační práci na universitě v Čching-tao, která byla za čínsko-japonské války přeložena do Kchun-mingu. V roce 1946 odjel Čen-ning do Spojených států; za prvé kvůli zrovna probíhající občanské válce v Číně, za druhé za prací. Zde pracoval nejprve na universitě v Chicagu u Fermiho, poté, v roce 1949, pracoval jako profesor teoretické fyziky v ústavu pro postgraduální studium v Princetonu.\n\nČen-ning věnoval svou pozornost především na teoretické problémy fyziky a speciálně na statistickou mechaniku a principy symetrie, o čemž svědčí i obsah jeho nejdůležitějších děl (viz níže).\n\nVe Spojených státech se také setkal se svým krajanem Li Čeng-taem, který se stal jeho žákem a se kterým začal trvalou vědeckou spolupráci a její plody byly ohromně významné pro teoretickou fyziku. Oba Číňané se projevili jako neobyčejně schopní badatelé. Oba se zabývali studiem přeměn subatomárních částic a společnými silami dokázali, že zákon zachování parity neplatí při každém vzájemném působením částic. Vědci, kteří se zaobírali tímto problémem, před jejich objevem nedokázali vysvětlit a dokázat některé zvláštnosti při proměnách tzv. K-mezonů, protože výzkumy všeobecně vycházely z principu symetrie, tedy z představy, která experimentálně nebyla potvrzena.\n\nČin-ning a Čeng-tao také dokázali, že jsou-li atomová jádra radiokobaltu při velmi nízké teplotě vystavena účinkům magnetického pole, vychylují se přesně jako magnetky do určitého směru. Po početných experimentech dospěli k závěru, že zákon zachování parity neplatí v případě tzv. slabých vzájemných působení.\n\nJang Čen-ning dostal za svůj přínos fyzice několik ocenění. Mezi nejvýznamnější patří výše uvedená Nobelova cena za fyziku (1957), nebo Národní medaile za vědu, která mu byla udělena v roce 1986.\n\n\n\n"}
{"id": "248887", "url": "https://cs.wikipedia.org/wiki?curid=248887", "title": "Frankenstein", "text": "Frankenstein\n\nFrankenstein neboli moderní Prométheus (\"Frankenstein; or, The Modern Prometheus\"), obecně známý jen jako Frankenstein, je hororový román Mary Shelleyové, poprvé vydaný v roce 1818. Vypráví příběh mladého vědce Viktora Frankensteina, který stvoří umělého člověka, monstrum ohyzdné podoby s nadlidskou silou. Román byl mnohokrát zfilmován a patří mezi klasická díla hororového žánru. V současné popkultuře se slovem \"\"Frankenstein\"\" zjednodušeně označuje samo monstrum, případně nevzhledný člověk či nestvůra. Román v sobě propojuje prvky gotického románu a romantického románu (např. utrpení, plynoucí z osamělosti hlavních hrdinů i netvora). Román si klade otázku, jak moc je \"\"stvořitel\"\" odpovědný za \"\"stvořené\"\" a do jisté míry je i varováním před důsledky vědeckých experimentů a sobeckým zaměřením moderního člověka v době průmyslové revoluce, jež je v románu stavěno do kontrastu vůči altruistickým a ušlechtilým činům často obyčejných lidí. (Kvůli tomuto varování použila Shelleyová podtitul \"moderní Prométheus\".) Příběh ovlivnil literaturu i popkulturu napříč žánry a inicioval vznik mnoha hororových příběhů a filmů.\n\nPůvodní verze příběhu o Frankensteinovi byla napsána během deštivého léta r. 1816, které trávila Mary Godwinová se svým nastávajícím manželem Percy Bysshe Shelleym na dovolené u lorda George Gordona Byrona na Ženevském jezeře. Dlouhou chvíli návštěvy v chladném období si krátili konverzací u krbu, při které se dostali k experimentům Luigiho Galvani s mrtvými žábami. Bavili se také čtením francouzské strašidelné povídky Fantasmagoriana, což je pobídlo k tomu, vymyslet hrůzostrašnou historku. Zatímco Shelleyová vytvořila kultovní román Frankenstein, lord Byron napsal fragment povídky \"Vampýr\", kterou pak k vydání přepsal John William Polidori a která se stala inspirací k pozdějším „upířím“ hororům (např. Dracula). Dva klasické motivy hororových příběhů tak vznikly současně a vlastně zcela náhodně.\n\nKromě zaměňování tvůrce s jeho monstrem je nejčastější mylná představa Frankensteinova netvora jako chladného a tupého stvoření bez emocí. Netvor v knize Shelleyové je však bytostí s bohatým emocionálním životem, schopnou nejenom vzteku, ale i lítosti, dojetí, vytržení z krásy okolního světa. Navíc je i velmi výřečný a schopný velmi racionální a sofistikované argumentace.\n\nRomán je psán stylem klasického romantického románu 19. století, s podrobnými popisy krajin, prostředí a emocionálních hnutí hlavních hrdinů, zevrubným líčením jejich rodinného zázemí, dětství a životních peripetií a také s důrazem na pozvolný rozvoj děje. Pro čtenáře hororů 21. století je to již četba poměrně nezáživná, místy naivní, román tedy často vychází i v různých převyprávěních.\n\nCelý příběh je vyprávěn ich formou a má celkem \"tři vyprávěče\". Hlavní rámec tvoří vyprávění dobrodruha Roberta Waltona, snažícího se doplout se svou lodí k Severnímu pólu. V jeho vyprávění je vložen příběh Viktora Frankensteina, tvůrce netvora. Uprostřed románu je pak šest kapitol, ve kterých sám netvor líčí svou historii od oživení až po další setkání se svým tvůrcem. Do románu jsou vloženy i další, drobné a většinou romanticky dojemné příběhy lidí, kteří ušlechtile a nesobecky čelí těžkému osudu, zvláště kapitola 14. (příběh rodiny \"Laceyů\"), která je vlastně zcela samostatným \"příběhem v příběhu\".\n\nÚvodní částí knihy jsou čtyři dopisy Roberta Waltona, osmadvacetiletého snílka a neúspěšného básníka, toužícího stát se mořeplavcem, dobýt Severní pól a svými objevy a polárními experimenty s magnetismem prospět lidstvu a zapsat se do dějin. Dopisy píše své sestře během cesty na sever nejdříve z Petrohradu, pak z Archangelska. Čtvrtý dopis již neodeslal, píše ho na palubě své lodi, mířící k Severnímu pólu, a dopis přechází v deníkové zápisy.\n\nV prvních třech dopisech shrnuje své osamělé dětství, přípravy a dril, který musel překonat, aby se stal námořníkem, kormidelníkem, důstojníkem a nakonec i kapitánem a stěžuje si, že v Archangelsku nemůže najít partnera a opravdového přítele, který by mu byl na cestě oporou.\n\nVe čtvrtém dopise a dále v deníkových zápisech líčí, jak je loď obklopena svírajícím se ledem, a také, jak spatřili na obzoru tajemné psí spřežení hnané jakýmsi neuvěřitelným obrem. Když druhý den ledy popraskají, objeví námořníci na jedné kolem plovoucí kře podobné saně, ale s obyčejným na smrt vyčerpaným mužem. Je to Victor Frankenstein. Když se Frankenstein zmátoří, získá si Waltonovy sympatie a Walton doufá, že by mohl být oním vytouženým opravdovým přítelem.\nKdyž Walton vypráví Frankensteinovi o své touze vykonat získáním nových objevů cosi velkého pro lidstvo, a to bez ohledu na život svůj či ostatních námořníků, Frankenstein ho před takovými myšlenkami vášnivě varuje a označuje je za důvod, proč on sám ztratil vše důležité, co v životě měl. Nakonec se rozhoduje vylíčit Waltonovi svůj příběh jako varování.\n\nFrankenstein pochází z jedné z nejpřednějších rodin v Ženevě. Dlouho byl hýčkaný jedináček, ale matka toužila po dalším dítěti a proto v jeho pěti letech adoptovala italského sirotka Alžbětu, což oznámila Viktorovi slovy, že zítra dá Viktorovi dárek. Viktor od té doby pohlížel na překrásnou a inteligentní dívku jako \"\"na vlastnictví, které musí chránit, milovat a hýčkat\"\". Jejich nejlepším přítelem je Jindřich Clerval a o pár let později se Viktorovi narodí ještě bratr.\nFrankenstein je vznětlivý a prudký mladík a stejně jako Walton chce v životě dosáhnout něčeho velkého. Díky spisům Cornelia Heinricha Agrippy a Paracelse se ponoří do studia \"\"přírodní filosofie\"\", což tehdy byla v podstatě směs starých medicínských a alchymistických teorií, metafyziky a v neposlední řadě magie.\n\nZážitek s bleskem, který zasáhne blízký strom, však obrátí Victorův zájem k elektřině a matematice, což on sám považuje za poslední možnost záchrany před vlivem přírodních věd, které ho zničily. Postupně se k nim zas ovšem vrací. Po smrti matky nastoupí na Universitu v Ingolstadtu. Nejprve se v něm začíná tvořit odpor k přírodním vědám kvůli nepříjemnému profesorovi těchto věd, ale kvůli vstřícnému profesorovi chemie se o přírodu začne znovu zajímat. Studium chemie a fyziologie, ho přivede k otázce: odkud pramení podstata života? Při studiu anatomie dojde k názoru, že k pochopení života musíme nejdříve pochopit smrt.\n\nZačne se zabývat smrtí a postupem rozkladu, tráví dny i noci v hrobkách a márnicích a při svých výzkumech narazí na dále nespecifikovaný objev, jak vdechnout život již neživé hmotě, jehož tajemství či podstatu však nikdy nikomu neprozradí. Po tomto objevu vyvstává úkol, jak stvořit tělo \"\"se všemi složitostmi nervů, svalů a žil\"\". Mohl by začít nějakým jednodušším tvorem, ale oslněn velikostí svého objevu, touží stvořit člověka.\n\n\"\"Protože by malé rozměry některých částí lidského těla značně zpomalily práci\"\", vytváří bytost vysokou tři metry a přiměřeně rozložitou. Lopotí se ve vnitřku znesvěcených hrobů, trýzní dokonce i živá zvířata, jen \"\"aby pronikl do nejtemnějších skrýší přírody\"\". Sbírá v márnicích kosti, bere materiál z piteven a jatek. Pracuje do naprostého fyzického vyčerpání a zmocňují se ho horečnaté stavy. Při tom všem se snaží vytvořit tvora tak, \"\"aby údy byly souměrné a rysy krásné\"\".\n\nJedné podzimní noci spustí své přístroje a povede se mu tvora oživit. Jenže tvor po oživení vůbec nevypadá krásně, naopak působí jako stvůra, budí hrůzu a odpor. Frankenstein utíká z laboratoře do své ložnice a tam nakonec zcela vyčerpaný usne.\nPronásledují ho děsivé sny o Elisabeth a když se probudí, zjistí, že netvor, kterého stvořil, nadzdvihuje závěsy kolem lůžka a vydává jakési neartikulované zvuky.\n\nFrankenstein prchá na dvůr, stráví na něm noc a naslouchá zvukům z domu. Za svítání se pak vydá do města, aniž by věděl, co má dělat. Tam potkává Clervala. Nic mu neříká, ale vrací se s ním do domu. Netvor ale zmizel. Frankenstein se zhroutí a několik měsíců stráví na lůžku. Když je mu lépe, potěší ho dopis od Elisabeth, ve kterém mu vypráví o bratříčkovi Williamovi a rodinné chráněnce Justýně. Frankenstein se vrací na universitu, ale vyhýbá se laboratoři a chemickým přístrojům. Přechází na studium jazyků a orientalistiky.\n\nPo téměř dvou letech od stvoření monstra, těsně před svým návratem domů do Ženevy, dostává náhle dopis od otce. Otec píše, že jeho malý bratr Will, který se ztratil při společné procházce lesem, byl nalezen uškrcený. Elisabeth pak prý na tuto zprávu reagovala výkřikem, že ho zabila ona, čímž měla na mysli, že mu dovolila vzít si ten den na krk drahocenný medailonek po matce, který se tak mohl stát důvodem loupežné vraždy.\n\nCestou do Ženevy chce Frankenstein spatřit místo Willovy smrti. Je již noc a strhne se bouře. Ve svitu blesku zahlédne v lese nezaměnitelnou postavu svého monstra a okamžitě pochopí, že to ono zabilo jeho bratra. Ale po návratu do rodného domu se dozvídá, že vrah byl odhalen v osobě schovanky Justýny Moritzové. V kapse jejích šatů totiž sluha náhodou objevil medailonek a ihned ho donesl policii. Frankenstein nemá odvahu říci pravdu, protože by ho měli za šílence, je si však jistý, že na základě tak chatrného důkazu nemůže být Justýna odsouzena. Soud se vyvíjí dobře, rodina svědčí v Justýnin prospěch, v noci před soudním verdiktem se však Justýna pod tlakem svého zpovědníka, který hrozí, že jí nedá rozhřešení, nečekaně přizná. I když ji Frankenstein s Elisabeth vášnivě brání, je odsouzena a popravena.\n\nFrankenstein by rád netvora zničil, ale neví, jak ho najít. Trápí se zoufalstvím, útěchu nachází jen v dlouhých vyjížďkách na březích říčky Arve v chamonixském údolí, na úpatí Alp s dominantou Mont Blanku. Při výstupu na vrchol hory Montanvert se nečekaně setkává s monstrem, jež mu bylo celou dobu v patách. Chce ho zabít, ale netvor ho snadno odstrčí a k Frankensteinovu překvapení žádá jediné: lásku a přátelství svého stvořitele, kterými je mu prý povinován. Frankenstein s odporem odmítá. Na to netvor začne vyprávět svůj příběh:\n\nNetvor líčí, jak si jen matně pamatuje své počátky i odchod z domu v Ingolstadtu. Ocitl se v lese a následujícího dne byl unešen krásou a rozmanitostí přírody kolem sebe. Nalezl oheň po tulácích, naučil se ho udržovat a když snědl odpadky, které po tulácích zbyly, živil se lesními plody. Hlad ho však donutil opustit oheň. Nejdříve vyděsí svou zrůdností ovčáka, pak celou vesnici, jejíž občané ho kamenováním zaženou do polí.\n\nV noci se ubytuje v nepoužívané kůlně, přilehlé ke stěně stavení rodiny Laceyových, a škvírou ve stěně pozoruje slepého starce a jeho dvě dospělé děti, Felixe a Agátu. Nějaký čas rodinu okrádá o část zásob, ale když si uvědomí, jak jsou chudí, začne se živit opět lesními plody. Dokonce začne rodině pomáhat, sbírá pro ně dříví, odhrnuje sníh a dělá další práce, které odpozoroval, což je pro rodinu záhadou. Do rodiny přijíždí jakási bohatá Arabka (Safie), která je zvláště Felixem s nadšením přivítána. Jde o dceru bohatého obchodníka, jejímuž otci před několika měsíci Felix pomohl utéci z vězení, protože se mu příčilo jeho nespravedlivé obvinění. Odsoudil tím svou rodinu ke ztrátě majetku a k vyhnanství. Safie, která se má stát Felixovou ženou, rodinu našla a snaží se jim odvděčit. Život rodiny se prudce zlepšuje, Safie se učí francouzštinu a další dovednosti (zeměpis atd.).\n\nNetvor se učí jazyk spolu se Safií a celé měsíce sleduje život rodiny, naslouchá zpěvu písní a knihám, které mladík starci předčítá. Dozvídá se tak i mnoho podstatného o okolním světě. Nakonec se naučí i číst a přečte několik knih (mimochodem, např. Miltonův Ztracený ráj, Plutarchovy Životopisy, Goethovo Utrpení mladého Werthera), což ho vede k filosofickým úvahám o sobě samém a svém osudu. Díky schopnosti číst se však dozví i tajemství svého stvoření, protože v kapse kabátu, který si odnesl z Frankensteinovy laboratoře byl Frankensteinův deník. Když se netvor dozví okolnosti svého stvoření, je zhrozen a zoufalý. Trpí samotou. Pokusí se odhalit své tajemství Laceovým, rodina ho však s hrůzou a odporem vyžene a když se netvor k domu vrátí, zjistí, že se odstěhovali. S hořkostí v srdci dům zapálí a podle údajů ve Frankensteinově deníku se vydává do Ženevy. Cestou zachrání tonoucí dívku, ale místo vděku ho její společník postřelí. Netvor pak přísahá strašlivou pomstu za utrpěné urážky a příkoří a proklíná svého stvořitele.\n\nDorazí do Ženevy a skrývá se v polích kolem Frankensteinova domu. Spatří zatoulané dítě a doufá, že tak krásný tvor, který je na světě teprve krátce, by mohl být nepředpojatý. Dokonce sní o tom, že kdyby se ho zmocnil a vychoval ho ve svého přítele a druha, nebyl by na světě tak osamocen. Chlapec se však brání, křičí, nazývá ho netvorem a ohavnou stvůrou a vyhrožuje mu svým tatínkem, panem Frankensteinem. Netvor se rozzuří, dítě uškrtí a poprvé ochutná pocit triumfu. Všimne si medailonku a protože ho upoutá podobizna krásné ženy, strhne jej chlapci z krku. V blízké stodole nachází spící Justýnu, která zde usnula únavou po hledání chlapce. Protože je mu už jasné, že kdyby se probudila, začne křičet, rozhodne se jí už předem pomstít tím, že na ni svalí vinu za vraždu a vsune jí medailonek do kapsy. Po činu odešel do hor a tam se toulal, až dokud se nesetkal s Frankensteinem.\n\nNetvor předkládá Frankensteinovi návrh. Pokud ho stvořil tak hrůzného, že ho lidé odmítají, je nyní povinen mu stvořit stejným způsobem ženu, která by mu byla rovna a mohla ho tedy i milovat.\n\nFrankenstein netvorův návrh vztekle odmítá. Ale nakonec se nechá dojmout argumenty, že netvor vše činí jen z touhy po tom, stát se dobrou a ušlechtilou bytostí. Přesvědčí ho slavnostní přísaha, že netvor se svou družkou navždy zmizí v rozsáhlých džunglích Jižní Ameriky.\n\nFrankenstein poté zjišťuje, že k vytvoření monstra ženského pohlaví potřebuje informace o nových objevech v Anglii. Zároveň je otcem vyzýván ke sňatku s Elisabeth. Rozhodne se, že tak učiní poté, co stvoří netvorovi družku a navždy se ho tak zbaví. Do Anglie si sebou bere Clervala. Po prostudování nových informací Clervala pod záminkou na tři měsíce opouští a na osamělém ostrůvku Orknejí se dává do výroby netvorovy družky. O důsledcích svého činu však pochybuje a má obavy z toho, že by se mohla na zemi rozmnožit rasa stvůr. Pak jedné noci zjistí, že ho netvor sledoval, je na ostrově a kontroluje, zda Frankenstein dodrží svůj sllib. Frankenstein však ve vzteku ničí nedokončené tělo.\n\nNetvor vyzývá Frankensteina ke splnění slibu, ale Frankenstein navždy odmítá. Netvor tedy se slovy zoufalství a příslibem pomsty mizí. Jeho poslední slova jsou: \"\"Dobrá, půjdu, ale pamatuj si: o tvé svatební noci budu s tebou!\"\"\n\nNásledujícího dne se Frankenstein vydává na moře, aby se zbavil zbytků těla, které předešlého večera zničil. Je překvapen bouří a zahnán k neznámému ostrovu, na němž právě v ten den našli tělo uškrceného muže. Z vraždy podezřívají Frankensteina a když mu ukáží tělo, zjistí Frankenstein s hrůzou, že jde o Clervala, zhroutí se a po dvou měsících blouznění se probouzí v irském vězení. Soud ho však nakonec osvobodí a on se urychleně vrací do Ženevy. Tam chystá svatbu, ale má obavy ze dne sňatku. Neustále chodí ozbrojen.\nIhned po obřadu odjíždí s Elisabeth do jejich vily na břehu jezera Como. Mají přenocovat v hostinci v Evianu. Přes všechnu Frankensteinovu opatrnost netvor této noci Elisabeth zaškrtí. Frankenstein zešílí a po řadu měsíců je v blázinci. Postupně se mu navrací rozum a s ním touha netvora zničit. Při slibu pomsty nad hroby svých blízkých se ze tmy ozve netvorův smích. Frankenstein se vydává po jeho stopách a už je neztrácí. Pronásleduje ho přes Evropu, Tatarsko i Rusko a zjišťuje, že netvor mu zřejmě zanechává stopy záměrně, nakonec mu nechává i vzkazy, jako \"\"Následuj mě, hledám věčné ledy severu, kde tě bude tížit chlad a mráz, které já necítím.\"\"\nFrankenstein ho pronásleduje se psím spřežením až do ledových pustin Arktidy. Jen jednou v dálce zahlédne netvorovy saně, ale během jeho pokusu jej dohnat, se rozlomí ledy a Frankenstein se ocitá na kře uprostřed ledového oceánu. Zachraňuje ho Waltonova loď. Frankenstein zavazuje svého nového přítele slibem, že kdyby zahynul, Walton dokončí jeho pomstu. Varuje ho i před netvorovou výmluvností a označuje netvorovu duši za ohyzdnou a plnou podlé zloby.\n\nFrankenstein a Walton plují dále na sever, až jsou obklopeni obrovskými ledovci, které je mohou kdykoliv rozdrtit. Námořníci odmítají cestu dál a chtějí se, jakmile se moře uvolní, vrátit. Frankenstein je velkolepou řečí přesvědčuje, aby pokračovali v cestě, ale sám je přitom už těžce nemocný. Walton se nakonec rozhodne k návratu v situaci, kdy lékař dává Frankensteinovi už jen několik hodin života. Frankenstein po Waltonovi požaduje potvrzení slibu zničit netvora. Pak umírá. V noci slyší Walton z Frankensteinovy kabiny podivné zvuky. Nad Frankensteinovým tělem nachází stát netvora, prosícího Frankensteinovu mrtvolu o odpuštění.\n\nWaltona se zmocňuje soucit, ale když netvorovi vyčte, že hlasu svědomí měl naslouchat už dříve, netvor opět viní ze všeho utrpení jen a jen Frankensteina a vylíčí i svůj pocit požitku z konání zla. Na závěr prohlásí, že Frankensteinovou smrtí je jeho tragický osud naplněn a že svůj život skončí tak, že sám sebe upálí na vlastnoručně navršené pohřební mohyle. Po těchto slovech vyskočí z okna na kru, plující kolem lodi, a zmizí ve tmě.\nVůbec poprvé byl Frankenstein převeden na filmové plátno roku 1910 krátkým filmem v produkci Thomase Edisona.\nRoku 1931 točí James Whale pro studio Universal asi nejslavnější verzi s Borisem Karloffem v roli monstra a Colinem Clivem jako dr. Frankensteinem. Během následujících 17 let jsou natočena 3 pokračování (\"Frankensteinova nevěsta\", \"Frankensteinův syn\" a \"Frankensteinův duch\" ) a čtyři filmy ve kterých se Frankensteinovo monstrum objevuje spolu s jinými klasickými universalovskými monstry (\"Frankenstein a vlkodlak\", \"Frankensteinův hrad\", \"Draculův hrad\" a \"Bud Abbott a Lou Costello potkávají Frankensteina\"). Mezi lety 1957 a 1974 vyrábí britské studio Hammer sérii o Frankensteinovi (\"Frankensteinova kletba\", \"Frankensteinova pomsta\", \"Frankensteinovo zlo\", \"Frankenstein stvořil ženu\", \"Frankenstein musí být zničen\" a \"Frankenstein a monstrum z pekel\"). O 18 let později přichází další snímek od režiséra Davida Wickese v hlavní roli s Patrickem Berginem. O rok později vychází další film. A o další rok později, roku 1994, točí režisér Kenneth Branagh asi nejvěrnější zpracování v hlavních rolích s Robertem De Nirem v roli monstra a Kennethem Branaghem jako Victorem Frankensteinem. Roku 2004 vzniká televizní film \"Frankenstein\". Zatím posledním a nejnovějším filmem je Victor Frankenstein z roku 2015.\n\nPostava a námět z Frankensteina se objevil i v mnoha jiných filmech jako např. \"\" (1966), \"Odpoutaný Frankenstein\" (1990) či Van Helsing (2004).\n"}
{"id": "248896", "url": "https://cs.wikipedia.org/wiki?curid=248896", "title": "Akvitánie", "text": "Akvitánie\n\nAkvitánie (francouzsky \"Aquitaine\") je bývalý francouzský region, který byl rozdělen na pět departementů: Dordogne, Gironde, Landes, Lot-et-Garonne a Pyrénées-Atlantiques. Akvitánie nese název bývalého Akvitánského vévodství, jehož vymezení však bylo zcela odlišné. Od roku 2016 byl spolu s regiony Limousin a Poitou-Charentes sloučen do nového regionu Nové Akvitánie.\n\nVýznamnou historickou postavou tohoto regionu je Eleonora Akvitánská - akvitánská vévodkyně, pozdější královna Francie i Anglie, dcera Viléma X. Akvitánského, manželka Ludvíka VII. později Jindřicha II. Plantageneta a matka známého anglického krále Richarda Lví Srdce.\n\nRegion Akvitánie ležel na jihozápadě Francie u Atlantského oceánu a sousedil s regiony Poitou-Charentes, Limousin, Midi-Pyrénées a na jihu se Španělskem.\n\nVelké území oblasti je pokryto lesy – Les Landes. Významnou plochu zabírají vinice a orná půda. Při hranicích se Španělskem zasahují na území regionu Pyreneje. Hlavními řekami jsou Garonna, Dronne, Dordogne, Leyre, Adour a Lot. Při pobřeží leží jezera Lac d'Hourtin, Lac de Lacanau, Lac de Cazaux, Lac de Sanguinet, Lac de Biscarrose a Lac d'Aureilnan. Pobřeží Atlantského oceánu má délku asi 270 kilometrů, není členité, výjimkou je zátoka u města Arcachon.\nVětšími městy, kromě Bordeaux, jsou Bayonne, Pau, Mont-de-Marsan, Agen, Libourne, Bergerac a Périgueux.\n\n"}
{"id": "248913", "url": "https://cs.wikipedia.org/wiki?curid=248913", "title": "Göncz Árpád városközpont (stanice metra v Budapešti)", "text": "Göncz Árpád városközpont (stanice metra v Budapešti)\n\nStanice Göncz Árpád városközpont leží v severní části Budapešti na lince M3 budapešťského metra. Nachází se nedaleko mostu Árpád híd. Stanice byla vybudována v roce 1984. Stanice je v hloubce 4 m pod zemí a má dvě postranní nástupiště. Do roku 1990 byla stanice koncová, ve směru z centra je k dispozici střední obratová kolej umožňující obracení vlaků. V místě je umožněn přestup na tramvajovou linku 1.\n"}
{"id": "248918", "url": "https://cs.wikipedia.org/wiki?curid=248918", "title": "Ekstraklasa", "text": "Ekstraklasa\n\nEkstraklasa je nejvyšší polskou fotbalovou ligovou soutěží, která se hraje od roku 1927. V letech 1921–1926 bylo pořádáno Mistrovství Polska, v nichž byl nejúspěšnější tým Pogoń Lwów se čtyřmi tituly.\n\nZdroj:\n\nZdroj:\n\n\"30.06.2019\"\n\n\n\n"}
{"id": "248919", "url": "https://cs.wikipedia.org/wiki?curid=248919", "title": "Salcburské noky", "text": "Salcburské noky\n\nSalcburské noky ( ) jsou spolu s Mozartovými koulemi nejznámější sladká pochoutka ze Salzburgu. Podává se jako dezert po hlavním jídle.\n\nZ pěti bílků se ušlehá tuhý sníh, do nějž se zašlehají tři lžíce moučkového cukru. Poté se přidají tři žloutky a jedna lžíce hladké mouky. Materiál se opatrně promíchá tak, aby byly ještě v hmotě patrné stopy žloutků v podobě pruhů. Z těsta se vytvoří tři až čtyři noky pyramidovitého tvaru, které se vloží do předehřáté zapékací mísy vymazané máslem. Noky se pečou krátce (asi 10 minut) v mírně rozehřáté (na 170 C°) troubě; v poslední třetině pečení se do misky ze strany nalijí asi dvě lžíce mléka s vanilkovým cukrem. Po vyjmutí z trouby se noky popráší vanilkovým cukrem a ihned podávají – pochoutka se musí konzumovat ještě horká, jinak nadýchané těsto „spadne“. Podává se spolu s malinovým nebo brusinkovým kompotem.\n\nRecept na desert údajně vynalezla Salome Alt, metresa salcburského knížete-arcibiskupa Wolfa Dietricha von Raitenau. Tvar měl představovat zasněžené salcburské vrchy. Podle tradice jde o vrchy Mönchsberg, Kapuzinerberg a Gaisberg.\n\n"}
{"id": "248921", "url": "https://cs.wikipedia.org/wiki?curid=248921", "title": "Marion Jonesová", "text": "Marion Jonesová\n\nMarion Jonesová (* 12. října 1975 Los Angeles, Kalifornie) je bývalá americká atletka, běžkyně, dálkařka a basketbalistka. V říjnu 2007 přiznala užívání dopingu a oznámila ukončení sportovní kariéry. V roce 2008 byla odsouzena na 6 měsíců do vězení. Po trestu opět obnovila sportovní kariéru, a v letech 2009–2010 hrála profesionální basketbalovou ligu WNBA za tým Tulsa Shock. Ve WNBA odehrála za Tulsu 47 zápasů a v průměru nastřílela 2,6 bodu za zápas. Ve 14 posledních utkáních kariéry však její průměr klesl pod 1 bod a klub ji v červenci 2011 definitivně propustil.\n\nJonesová se stala hrdinkou olympijských her v Sydney roku 2000. Získala tři zlaté a dvě bronzové medaile. Kromě toho je držitelkou dvou zlatých a jedné bronzové medaile z mistrovství světa (další zlatou a stříbrnou z MS v Edmontonu musela odevzdat kvůli dopingu). V letech 1997–2001 dominovala většině ženských sprinterských závodů. V roce 1997, 1998 a 2000 byla vítězkou ankety Atlet světa.\n\n5. října 2007 vypověděla Jonesová u soudu, že již od září 2000 do července 2001 užívala zakázané dopingové látky. Ty jí prý bez jejího vědomí podával její trenér Trevor Graham. Teprve později z výpovědi korunního svědka vyplynulo, že se jednalo o směs růstového hormonu, inzulinu a erytropoetinu. V reakci na její výpověď ji americký olympijský výbor 6. října 2007 vyzval k vrácení všech olympijských medailí, což Jonesová učinila. 23. listopadu 2007 rozhodla mezinárodní atletická federace IAAF o anulování všech jejích individuálních i štafetových výsledků od 1. září 2000 (tj. včetně výsledků z olympijských her v Sydney).\n\n11. ledna 2008 ji soud ve White Plains odsoudil k 6 měsícům vězení s následnou dvouletou podmínkou. Tento trest Jonesová dostala jak za lhaní o svém dopingu, tak i za krytí svého bývalého partnera Tima Montgomeryho, který čelí obvinění z falšování šeků. Navíc od ní mezinárodní atletická federace požaduje vrácení 700 000 dolarů prize money.\n\n\n"}
{"id": "248924", "url": "https://cs.wikipedia.org/wiki?curid=248924", "title": "In the Lap of the Gods", "text": "In the Lap of the Gods\n\nIn The Lap Of The Gods je jedna z prvních opera-rockových skladeb od skupiny Queen. Napsal ji Freddie Mercury.\nNachází se na 3. albu Sheer Heart Attack. Není sice moc známá, ale svou propracovaností ji odborníci považují za jednu z nejlepších skladeb od Queen. \n\nIn The Lap Of The Gods je jedna z nejsložitějších písní skupiny Queen. Její významnou součástí Mercuryho vokál a „ječení“ Rogera Taylora. Byla v mírně odlišném pojetí použita i na koncertech, např.: Queen Live at the Rainbow.\n\n"}
{"id": "248929", "url": "https://cs.wikipedia.org/wiki?curid=248929", "title": "Pavel Fajt", "text": "Pavel Fajt\n\nPavel Fajt (* 26. prosinec 1957 v Brně) je moravský avantgardní hudebník, neortodoxní bubeník, hudební aranžér a producent.\n\nBrněnský hudebník Pavel Fajt patří do skupiny alternativních hudebních žánrů, jeho hudba se prakticky neustále pohybuje kdesi na pomezí world music, art-rocku, folk-rocku a experimentální elektrofonické hudby. Vystupuje již z dob svých studií na VUT v Brně, kde působil nejprve krátce v hudebním uskupení \"Nucleus\", poté též ve studentské skupině \"Ještě jsme se nedohodli\". Následovalo příležitostné vystupování s folkovými hudebníky, z nichž nejznámější je písničkář Václav Koubek a nonkonformní folková a word music muzikantka Iva Bittová, se kterou vystupoval nejprve v duu, potom v triu nazvaném \"Kolektiv\". Toto trio pak dalo vzniknout hudební formaci Dunaj, které patřilo k nejvýraznějším zjevům brněnské alternativní scény na konci 80. let 20. století až do počátku let 90. S Ivou Bittovou vystupoval na mnoha koncertech v celé Evropě i v zámoří, byl také hudebním producentem několika jejích sólových desek. Od roku 1980 je také datována jeho spolupráce s brněnským Divadlem Husa na provázku, pro které vytvořil scénickou hudbu k několika představením. Je také autorem scénické hudby k několika pražským divadelním představením.\n\nV roce 1990 se společně s Ivou Bittovou a dalšími spolupodílel na tvorbě filmového dokumentu o kytaristovi Fredu Frithovi \"Step across the border\", jenž téhož roku získal cenu \"Felix\" za nejlepší dokumentární film. V roce 1992 nahrál s Jimem Menesesem avantgardně pojaté hudební improvizace na bicí, jenž vyšly na albu \"Songs for the drums\" pro dvě bicí soupravy a dva hlasy. Album je pozoruhodné tím, že hlasy obou bubeníků byly snímány pomocí mikrofonu na krku a byly zvukově zatlumeny a posléze technicky upraveny tak, aby byly výrazově ekvivalentní k bicím.\n\nOd roku 1992 se také datuje jeho sólové vystupování, kdy kromě rozšířené bicí soupravy využívá jednoho či dvou akustických kruhů, což je kovový elektrofonický nástroj kruhového tvaru s několika strunami napojený na speciální zvukovou aparaturu se zkreslujícími zvukovými efekty. V roce 1994 společně se zpěvačkou Annou Homier a belgickým muzikantem Geertem Waegemanem natočil CD s názvem \"Mcaronic sines a Corne de Vache\". Od roku 1994 je také datována jeho příležitostná spolupráce s kytaristou Mikolášem Chadimou, která byla realizována prostřednictvím pásma \"Průhlední lidé\", které vyšlo na stejnojmenném CD z roku 1998. V roce 1995 se vrací k melodickému art-rocku ve formaci \"Pluto\", která navázala na předchozí úspěšné koncertování někdejší skupiny \"Dunaj\". Formace \"Pluto\" zanikla v roce 2001, za dobu své existence vydala dvě alba, z nichž to první získalo cenu nezávislých kritiků zvanou \"Žlutá ponorka\". V roce 1998 se započala jeho další mezinárodní spolupráce se Stepanidou Boris, což je členka Yakutského národního divadla a která je známá svojí snahou o oživení tzv. „šamanské sibiřské hudby“. Se zpěvákem Václavem Kořínkem (alias Wendy Zulu) ze skupiny \"Zuluville\" realizoval projekt \"Ladakh\", což je spojení perkusních nástrojů spolu se šamanským zpěvem, další výlet do hájemství world music. Z podnětu Pavla Fajta také vznikl svérázný hudební festival nazvaný \"Slet bubeníků\", což je vlastně pravidelné každoroční koncertní turné různých hráčů na bicí nástroje. V letech 2000 až 2001 byl členem hudební formace \"The Danubians\", což byla mezinárodní hudební skupina spojující prvky východoevropského a středoevropského folklóru s art-rockem (tedy forma avantgardního folk-rocku). Od roku 2001 až doposud vystupuje také nadále sólově se svým vlastním koncertním programem nazvaným \"Drumtrek\".\n\n\n"}
{"id": "248931", "url": "https://cs.wikipedia.org/wiki?curid=248931", "title": "Irská vlajka", "text": "Irská vlajka\n\nVlajka Irska je trikolóra, která má svislé pruhy v barvě zelená, bílá a oranžová.\n\nBarvy vlajky jsou stanoveny v systému Pantone:\n\nZelená barva na vlajce symbolizuje „smaragdový“ ostrov s katolickou většinou obyvatelstva, oranžová, odvozená z barev oranžsko-nasavské dynastie a připomíná protestanskou část. Bílý pruh uprostřed znamená potřebu míru a dorozumění mezi oběma náboženskými skupinami. Proto je tato vlajka označována jako unionistická. Podle některých návrhů měla však být bílá barva věnována menšině irských presbyteriánů.\n\nOstrov Irsko byl osídlen kolem roku 6000 př. n. l. Kolem roku 432 bylo pokřesťanštěno sv. Patrikem, křesťanským duchovním, misionářem a biskupem, původem z římské Británie. Roku 1155 udělil papež Hadrián IV. panství nad ostrovem Jindřichovi II. Plantagenetovi. Roku 1541 vzniklo Irské království (králem se prohlásil anglický král Jindřich VIII.) Prvními vlajkami užívané na ostrově tak byly vlajky anglické.\n\n12. dubna 1606 byla, po vytvoření personální unie Anglie se Skotskem (Unie Korun), zavedena skotským králem Jakubem VI. společná vlajka, vyvěšovaná i v Irsku. Tato vlajka byla vytvořena spojením anglické vlajky (červený kříž na bílém pozadí, známý jako kříž svatého Jiří) a skotské vlajky (bílý, diagonální kříž na modrém pozadí, označovaný jako kříž svatého Ondřeje). V letech 1649–1652 dobyl Irsko Oliver Cromwell, který z něj udělal první anglickou kolonii.\n\n1. ledna 1801 bylo vyhlášeno Spojené království Velké Británie a Irska. Státní vlajkou se stala dosud užívaná vlajka Jakuba VI., doplněná o červený, úhlopříčný kříž sv. Patrika, symbolizující Irsko. Tato vlajka, která se začala vyvěšovat i v Irsku je stále platnou vlajkou Spojeného království (v současnosti již jen se Severním Irskem).\n\nZe 40. let 17. století jsou první zmínky o zeleném praporu se žlutou harfou, který byl později (koncem 18. století) symbolem národněosvobozeneckého hnutí a vlajkou provincie Leinster, nyní již historické. V roce 1782 získalo Irsko částečnou autonomii, 1798 proběhlo protibritské povstání.\n\n1. ledna 1801 se, se vznikem Spojeného království Velké Británie a Irska, stalo Irsko britskou korunní kolonií. Společně s britskou státní vlajkou se objevila i neoficiální vlajka se zeleným listem, která měla v kantonu britskou vlajku a ve vlající části žlutou harfu, jejíž sloup byl ve tvaru zpola obnažené ženy s křídly místo rukou (tzv. Irská panna).\n\nV záři roku 1830 se na setkání při oslavě francouzské revoluce objevily zeleno-bílo-oranžové prapory. Po další francouzské revoluci v roce 1848 se vlajky s těmito svislými, zeleno-bílo-oranžovými pruhy rozšířily více.\n\n7. března 1848 vyvěsil Thomas Francis Meagher z okna svého domu v Port Láirge (Waterford) vlajku, inspirovanou francouzskou trikolórou užívanou v průběhu francouzské únorové revoluce v Paříži, odkud se vůdce mladoirů (Young Ireland) vrátil. Další mladoir John Mitchel vyslovil naději, že se tato vlajka v budoucnosti stane vlajkou národní. Nová vlajka byla tvořena třemi svislými pruhy: oranžovým, bílým a zeleným (tedy opačně než v současnosti). Po týdnu nařídily britské úřady vlajku odstranit. (není obrázek)\n\nV dubnu 1848 tuto vlajku přivezl Meagher do Dublinu, kde vysvětlil symboliku jejích barev:\n\nTato vlajka se v dalších letech příliš neužívala, v roce 1908 však vyšla (bez povolení) poštovní známka s jejím vyobrazením. Poté byla využívána k propagaci stranou Sinn Féin, usilující o plnou nezávislost Irska.\n\nPři tzv. Velikonočním povstání, které vypuklo v Dublinu 24. dubna 1916 a bylo organizováno Irským republikánským bratrstvem, byla nad nad budovou hlavní pošty vyvěšena spolu s irskou trikolórou (již s pořadím zelená-bílá-oranžová) také zelená vlajka s bílo-oranžovým nápisem Irish Republic. Nad hotelem Imperial pak vlála vlajka irské občanské armády, kterou tvořil zelený, zlatými třásněmi lemovaný list se stylizovaným, žlutým pluhem, na kterém leželo sedm bílých, osmicípých hvězd, uspořádaných do tvaru souhvězdí Velké medvědice (známé též jako Velký vůz).\n\nKoncem roku 1918 získala při volbách do britského parlamentu strana Sinn Féin nejvíce hlasů a 21. ledna 1919 ustanovila Irské Národní shromáždění, které ihned po svém ustanovení vyhlásilo Irskou republiku. Státní vlajkou se stal list se třemi svislými pruhy (zeleno-bílo-oranžovými), ale pořadí barev bylo závazně stanoveno až v roce 1920. V téže době byla zorganizována Irská republikánská armáda (IRA) na obranu nově vzniklé republiky. Po britsko-irské válce v letech 1919–1921 byla 6. prosince 1921 podepsána v Londýně Britsko-irská smlouva, po které vznikl Irský svobodný stát (se statutem dominia v rámci Commonwealthu). Šest převážně protestantských hrabství na severu ostrova zůstalo pod názvem Severní Irsko součástí Spojeného království. Národní vlajkou Irska se stal list se třemi svislými pruhy (zeleným, bílým a oranžovým). Následovala Irská občanská válka (1922–1923).\n\n1. července 1937 byla přijata nová ústava, platná od 29. prosince, která zrušila statut dominia a byla vyhlášeno nezávislé Irsko (). V článku č. 7 byla potvrzena dosavadní vlajka a stanoven poměr stran na 1:2. 18. dubna 1949 byla formálně vyhlášena Irská republika, na vlajku neměla tato skutečnost vliv a užívá se dodnes.\n\nČtyři irské historické provincie již v dnešní době nejsou územně správními útvary, užívají se ale pro statistické účely. Jména provincií se běžně užívají jako zeměpisná označení. Pochází z raného středověku. \"Cúige\", irské slovo pro provincii, doslova znamená \"pětina\". Provincií bylo totiž původně pět, ale pátá z nich, Meath, byla časem začleněna do provincie Leinster. Neoficiálně se užívá i společná „vlajka čtyř provincií\", obdoby irské národní vlajky.\n\nIrsko se od roku 1922 člení na 26 hrabství (někdy uváděny okresy). Původní unitární Irsko mělo 32 hrabství, ale 6 hrabství (většina Ulsteru) vytvořilo Severní Irsko a je součástí Spojeného království.\nVlajky těchto hrabství (okresů) nejsou oficiální, užívají se však vlajky založené na barvách Galské atletické asociace (GAA). Kromě většinou dvoubarevných vlajek se dvěma svislými pruhy se vyskytují i varianty, které mají uprostřed štíty znaku okresní rady nebo okresního týmu GAA, doplněný v horní části o, do oblouku uvedený, anglický název hrabství a irský název vodorovně v dolní části a menším písmem.\n\nNěkteré rady hrabství užívají vlastní vlajky, nejedná se však o vlajky hrabství ale pouze o vlajky těchto volených orgánů (veřejnost je neužívá).\n\n"}
{"id": "248933", "url": "https://cs.wikipedia.org/wiki?curid=248933", "title": "Levanta", "text": "Levanta\n\nPojem Levanta se tradičně používá pro celou oblast Východního Středomoří, ale jako geografický termín může být použit pro rozsáhlou oblast území na východním pobřeží Středozemního moře, ohraničenou pohořím Taurus na severu, na jihu Arabskou pouští, na západě Středomořským pobřežím, zatímco na východě se rozkládá až k pohoří Zagros.\n\nK Levantě již nenáleží oblasti Kavkazu ani Arabského poloostrova či Anatolie – ačkoliv v historii zahrnovala také oblasti Kilíkie. Sinajská poušť může být také vedena jako oblast Levanty, ale také může být vyřazena jako okrajová oblast tvořící hranici mezi Levantou a severním Egyptem.\n\nV širším významu může být Levanta název pro všechny středomořské oblasti na východ od Itálie, především pak pobřežní oblasti. V užším smyslu je Levanta výrazem pro oblasti dnešních států Izrael, Palestinská autonomie, Libanon, Jordánska a Sýrie. V dobách, kdy se obchod mezi západní Evropou nazýval levantský, označovala se za Levantu i pobřežní města Egypta, Řecka a Anatolie.\n\nSlovo je odvozeno z francouzského \"levant\" (participium od slova \"lever\" – zvedat, pozvednout) – výraz \"soleil levant\" (vycházející slunce) pochází z latinského \"levante sole\" téhož významu. Název Levanta označoval z pohledu toho, kdo jej poprvé užil, směr k východu slunce. V angličtině byl poprvé použit roku 1497 pro označení „zemí východně od Benátek“. V širším smyslu je \"levant\" nebo „levanta“ ekvivalentní našemu orient (z latinského \"oriente (sole)\", odkud vzchází Slunce) nebo arabskému výrazu „Mašrik“ ( ) – \"Země, kde vychází slunce\".\n\n\n"}
{"id": "248934", "url": "https://cs.wikipedia.org/wiki?curid=248934", "title": "Ortler (hora)", "text": "Ortler (hora)\n\nOrtler nebo Ortles (, ) je nejvyšší hora pohoří Ortles ležící v autonomní oblasti Tridentsko-Horní Adiže.\nŠtít je zároveň nejvyšším vrcholem Tridentska-Horní Adiže. Nachází se v západní části pohoří v hřebeni zvaném Cattena di Zebrú, kde se nacházejí nejvyšší štíty pohoří.\nDo roku 1919 bylo území dnešního jižního Tyrolska součástí Rakouska-Uherska a Ortler byl nejvyšším vrcholem státu. Prvovýstup na vrchol se podařil rakouskému důstojníkovi a lovci kamzíků, Josefu Pichlerovi 27. září 1804 z pověření arcivévody Jana. Výstup byl veden přes těžkou severozápadní hranu „Hinteren Wandeln“ z obce Trafoi. Výstup na jihotyrolský Ortler patřil k nejvýznamnějším alpským událostem své doby. Arcivévoda Jan Rakouský k němu dal popud bezprostředně poté, kdy byl v roce 1800 vylezen Grossglockner, nejvyšší hora v říši jeho bratra. Výstup na Ortler, nejvyšší horu Tyrolska (a do r. 1919, kdy oblast připadla Itálii i nejvyšší horu Rakouska-Uherska) proto arcivévoda považoval za otázku prestiže a vydal proto pokyn důstojníku pověřenému horským průzkumem a mapováním, kterým byl Johannes Nepomuk Gebhard, aby odměnou získal místní horaly k výstupu.\nGebhard podnikl několik neúspěšných pokusů, avšak teprve najmutí Pichlera vedlo k nalezení výstupové trasy. 27. 9. 1804 tak na vrcholu stanulo družstvo ve složení Josef Pichler, Johann Leitner a Johann Klausner. O rok později Pichler na vrchol vynesl vlajku, a v noci rozdělal oheň, pozorovaný z řady míst, čímž jednoznačně vyvrátil všechny později vzniklé pochybnosti o prvním výstupu.\n\nOrtler je poměrně často navštěvovaná hora. Normální cesta je těžká vysokohorská turistika a ledovcová túra. Ve skalnaté části, na hřebeni Tabaretta se nachází strmá část zabezpečená řetězy a jedna kratší část bez zajištění, kde je nutno přelézt skálu v obtížnosti II.-III.UIAA (nýty, většina lidí používá k vlastnímu jištění lano). Dále na ledovci přes příkrý sněhový či firnový svah \"(Bärenloch)\", který může způsobovat při nedostatku sněhu problémy (mačky a cepín nutné). Poslední část výstupu nad bivakem Lombardi je relativně snadná až k vrcholu, kde je umístěn kříž. Hrozí však propadnutí do velkých nepravidelných ledovcových trhlin. Výhled je daleký a ničím nerušený.\nNejčastější horolezeckou túrou je výstup jihovýchodním hřebenem Hintergrat. Oficiální hodnocení obtížnosti je max. III.UIAA/AD s ledovými pasážemi o strmosti 40–45°. V jednom místě (IV.UIAA) je použito zajištění fixním lanem. Délka výstupu od chaty Coston je přibližně 6 hod.\nPopulární ledovou túrou je výstup severní stěnou, která je nejdelší svého druhu ve Východních Alpách. Severní stěna má několik variant. Poprvé byla slezena 22. června 1931 Hansem Ertlem a Franzem Schmidem za 17 hodin (strmost do 55 stupňů). Přímou variantu středem stěny vylezli 22. července 1964 Reinhold a Günther Messnerovi (strmost dosahuje v několika krátkých místech 80 stupňů). Dnes se jejich směr leze za 6 hodin z morény pod stěnou na vrchol.\n\n\n\n"}
{"id": "248936", "url": "https://cs.wikipedia.org/wiki?curid=248936", "title": "František Douda", "text": "František Douda\n\nFrantišek Douda (23. října 1908, Lhota Samoty – 15. ledna 1990) byl československý všestranný sportovec – reprezentant; trojnásobný účastník OH (1928, 1932, 1936) a medailista; první československý světový rekordman v atletice (vrh koulí);\nNarodil se jako jeden z pěti dětí zemědělce v usedlosti Lhota Samoty, místní části (1 km severozápadně) města Planá nad Lužnicí; v letech 1919 – 1927 studoval reálné gymnázium v Táboře; po maturitě byl úředníkem na poštovním úřadě v Praze, vystudoval Fakultu elektrotechniky ČVUT v Praze a nastoupil jako inženýr na Ministerstvo spojů.\n\nO atletiku se začal Douda zajímat v době VIII. Olympijských her v Paříži (1924) a první zájem věnoval disciplinám, o nichž si mohl udělat bližší představu. Ve Vilímkově „Studentském kalendáři\" na školní rok 1924/25 našel stručný popis atletických disciplín a údaje o váze a rozměrech atletického nářadí; vyrobil si svůj první oštěp a trénoval sám na zahradě u samoty. Četl sportovní literaturu a údaje o vrhačských rekordech, zejména dorosteneckých, začal se zajímat o další vrhačskou disciplínu – disk. Udělal si (po prvním z plochého kamene) zdokonalený disk z dubového dřeva a když pro bolest v lokti nemohl intenzivně házet oštěpem, začal se ještě zajímat i o vrh koulí. K tréninku měl zpočátku půjčené pětikilové závaží nebo „svůj“ kulatý kámen.\n\nNa jaře 1926 zkusil v Táboře, na tehdejším hřišti „U sloupu\", poprvé hod normálním oštěpem, všechny přítomné překvapil délkou hodu – 47 m – kterou neoficiálně překonal tehdejší dorostenecký rekord. Byl vzápětí nominován do městského mužstva Tábora (na nátlak profesora Pecha slíbil účast) a za týden nastoupil k meziměstskému atletickému utkání Tábor–Nymburk. Skončil jako druhý v oštěpu i v disku. Po tomto závodě začal trénovat systematicky a v květnu 1927 na středoškolských závodech v Českých Budějovicích o pohár YMCA vyhrál pět disciplín: oštěp 43,80 m, disk 34,80 m, kouli 12,12 m, dálku 580 cm a výšku 160 cm.\n\nVýkony \"venkovského“ atleta zaujaly vedení S. K. Slavia Praha; Douda od nich dostal domů regulérní vrhačskou kouli a zároveň přihlášku do klubu. V červnu 1927, druhý den po maturitě, odjel do Prahy na své první mistrovství mužů v lehké atletice. Zde potkal řadu tehdejších vynikajících atletů (např. Otakar Jandera, Miloš Prunar, Václav Chmelík, Josef Machaň aj.) a poprvé se dostal přes 14 m v kouli a přes 44 m v disku.\n\nOd roku 1931 nastal pro Františka Doudu čas světových úspěchů:\n\n\nFrantišek Douda byl celkem nominován na troje OH:\n\nOsmnáctinásobný mistr ČSR ve vrhu koulí a hodu diskem se rozloučil se sportovní závodní činností svým posledním závodem v roce 1941 a potom se dlouhá léta věnoval výchově mladých vrhačských adeptů v pražském klubu Slavie. Žil až do své smrti (ve dvaaosmdesáti letech) v Praze-Dejvicích.\n\n\n"}
{"id": "248937", "url": "https://cs.wikipedia.org/wiki?curid=248937", "title": "Mistrovství světa v házené žen", "text": "Mistrovství světa v házené žen\n\nMistrovství světa v házené žen pořádá Mezinárodní házenkářská federace od roku 1949.\n\n\n\n"}
{"id": "248938", "url": "https://cs.wikipedia.org/wiki?curid=248938", "title": "Rogetův tezaurus", "text": "Rogetův tezaurus\n\nRogetův tezaurus (Roget's Thesaurus) je široce užívaný tezaurus anglického jazyka, vytvořený poprvé Peterem Markem Rogetem v roce 1805 a vydaný 29. dubna 1852. Původní vydání má 15 000 slov - každé nové vydání je o něco rozsáhlejší. Původní rukopis má ve svých sbírkách knihovna \"Karpeles Manuscript Library\" (Karpelesova knihovna rukopisů).\n\nJméno Roget není ochrannou známkou, jméno Roget v názvu tezauru proto nemusí naznačovat žádný vztah k původnímu Rogetově tezauru. Podobně jako jméno Webster pro slovníky může být proto jméno Roget použito obecně v označení anglických tezaurů. Vydavatelé se v důsledku toho někdy pokouší zvýšit prodej svých slovníků synonym a vkládají do jejich názvů jméno Roget.\n\nSám Roget popsal svoji práci v předmluvě k prvnímu vydání:\n\nRogetův Tezaurus se skládá z šesti prvotních tříd (\"class\"). Každá třída se skládá z mnoha oddílů (\"division\") a ty zase z částí (\"section\"). To je možno chápat jako strom, zahrnující více než tisíc větví (\"branch\") pro jednotlivé „významové skupiny“ (\"meaning clusters\"), tedy skupiny slov dle jejich významu či tématu. Jeden z nejobecnějších pojmů významové skupiny je znázorněn jako klíčové slovo v záhlaví, pod nímž jsou ve slovníku řazena všechna slova skupiny.\n\nNa Rogetův Tezaurus je možno nahlížet jako na klasifikační systém, jak je načrtnut v americkém vydání z roku 1911.\n\nRogetovo schéma tříd a podtříd je založeno na filozofickém díle Leibnize (pojem \"symbolické myšlenky\" u Leibnize), následuje dlouhou tradici gnozeologické práce počínaje Aristotelem. Některé Aristotelovy kategorie jsou také zařazeny do Rogetovy práce.\n\n"}
{"id": "248941", "url": "https://cs.wikipedia.org/wiki?curid=248941", "title": "Fifohazana", "text": "Fifohazana\n\nFifohazana je druh křesťanství pocházející z protestanství a také je úzce propojen s exorcismem, jak je u protestantských madagaskarských sekt zvykem. V překladu znamená fifohazana „probuzení“. Členové sekty si říkají mpiandry „pastýř“.\n"}
{"id": "248946", "url": "https://cs.wikipedia.org/wiki?curid=248946", "title": "Litolský most", "text": "Litolský most\n\nLitolský most (most Bohumila Hrabala) je silniční přemostění Labe ve Středočeském kraji na silnici II/272 nedaleko městské části Lysé nad Labem Litol. Historicky je most doložen už v 18. století, kdy překonával široké řečiště neregulované řeky.\n\nOd roku 2010 nese jméno spisovatele Bohumila Hrabala, který dlouhá léta žil v nedalekém Kersku.\n\nPůvodní dřevěný most z 18. století zaniknul pravděpodobně při povodni v roce 1756 (od té doby tu byl jen přívoz). Široký železobetonový silniční most, který se skládal ze tří dvacetimetrových oblouků, byl postaven po regulaci řeky v roce 1926. Měl tři 20 metrů dlouhé segmentové oblouky o celkové délce 123 metrů, které byly ve svých vrcholech pouze 1,5 metru silné, jejich výška se však nad vrcholy pilířů vybíhajícími do řečiště až zdvojnásobovala. Projektantem byl Widemann, postavila jej firma Lanna.\n\nŽelezobetonový most byl dlouhodobě ve špatném technickém stavu, jeho nízká výška nad hladinou řeky a šířka mezi pilíři neumožňovala plavbu největších nákladních lodí. Proto byl v roce 2003 byl demolován.\n\nNový ocelový most byl postaven v roce 2002. Má délku 208 metrů a světlost jednotlivých polí je 37,7 + 125 + 33,7 metru. Je široký 15,73 metru a zdvihá se 14 metrů nad terén. Postavila jej a firma SDS Exmost Brno.\n\nNa lyské straně na most navazuje obchvat města, na semickém břehu na něj navazuje přeložka silnice.\n\nV bezprostředním okolí mostu se nachází přírodní rezervace Vrť, rozsáhlá chatová kolonie (na litolské straně chatová oblast Felinka) a Zdymadlo Lysá nad Labem.\n\n\n"}
{"id": "248948", "url": "https://cs.wikipedia.org/wiki?curid=248948", "title": "Brdce", "text": "Brdce\n\nBrdce (839 m) je šestá nejvyšší hora Brdské vrchoviny, která leží v tzv. Středních Brdech, cca 4 km západně od obce Láz, ve VVP Jince.\n\nRelativně mírným svahem uzavírá východně položené údolí, v němž pramení Litavka a leží Lázská nádrž. K severu se sklání do bezejmenného sedla (cca 790 m), místními někdy nazývané \"Borské sedlo\" (podle myslivny Bor, která dříve stávala těsně pod sedlem), které odděluje toto území od oblasti Toku (865 m) s Korunou (831 m) dále na severu. Sedlem prochází asfaltová silnice od Bohutína a Kozičína na východě ke Třem Trubkám a Strašicím na západě. Silnice je veřejnosti oficiálně nepřístupná.\n\nMnohem prudšími svahy se sklání Brdce na západ do Třitrubeckého údolí, kdežto k jihu pokračuje hřeben jen s malými výškovými rozdíly k vrchu Hradiště (840 m).\n\nBrdce jsou z větší vzdálenosti poměrně výrazným vrchem, avšak samotný vrchol tvoří plošina, na níž nejvyšší bod vyznačuje uměle navršená hromada kamenů (nyní zdůrazněná i zástavou ČR). Z vrcholu je dobrý výhled na východ do oblasti Příbramska, přes vrchy obklopující koryto Vltavy a Středočeskou pahorkatinu až k Českomoravské vrchovině. Vrch Brdce byl za existence Vojenského újezdu Brdy veřejnosti oficiálně nepřístupný, po vzniku Chráněné krajinné oblasti Brdy 1. ledna 2016 je přístupný.\n\nNejvhodnějším \"východištěm\" jsou obce Láz a Bohutín i vzdálenější Příbram.\n\n\n\n"}
{"id": "248956", "url": "https://cs.wikipedia.org/wiki?curid=248956", "title": "Otázka s několika odpověďmi", "text": "Otázka s několika odpověďmi\n\nOtázka s více odpověďmi (z anglického multiple-choice item, nebo také jako polynomická úloha) je typ uzavřené otázky, při které respondent (tj. odpovídající) vybírá z jedné nebo více možností odpovědi ze zadaného seznamu. Tento typ otázky je užíván v testech ve školství, ve volbách (výběr z více kandidátů, politických stran či doktrín), v průzkumech veřejného mínění a mnoha jiných oborech. První takový test vytvořil Frederick J. Kelly na Univerzitě v Kansasu v roce 1914.\n\nVýhody tohoto typu otázek v testech spočívají především v objektivitě jejich hodnocení a snadném zpracování dat z nich získaných. Jen velmi obtížně se ale takovými otázkami zjišťují myšlenkové procesy vedoucí k výběru odpovědi nebo nalezení řešení, kreativita při aplikaci získaných vědomostí a také hlubší pochopení předloženého problému. Respondent má také vždy určitou šanci výběru správné odpovědi ze zadaných možností, aniž by ji reálně znal - tato šance náhodného správného výběru je pak daná počtem možných odpovědí v otázce (v typickém případě výběru jedné správné odpovědi ze čtyř možností je šance, že neznalý respondent přesto vybere správně 1/4). U celkového skóre testu je pak šance úměrná kromě počtu alternativ samozřejmě i celkovému počtu otázek v testu. Bylo také zjištěno, že se někteří studenti mohou z těchto typů testů učit a fixovat si nesprávné odpovědi na zadané otázky.\n\nMezi lidmi také koluje domněnka, že u testů s polynomickými úlohami není vhodné přehodnocovat své odpovědi, neboť první odpověď, která nás napadne, je s větší pravděpodobností ta správná. Vícero výzkumů již ale prokázalo, že pokud studenti mění odpověď u již zodpovězené otázky na základě svých vážných pochybností, často to vede ke zlepšení skóre v testu. Studenti, kterým bylo vštěpováno, aby se nebáli své odpovědi později přehodnotit, nicméně nemají v testech lepší výsledky než ti, kteří jsou od tohoto jednání odrazováni. \n\nObecně jsou polynomické úlohy složeny ze zadání (kmenu úlohy) a variant odpovědí (alternativ), přičemž správná varianta nebo varianty jsou označovány jako odpovědi a nesprávné varianty jako tzv. distraktory. \n\nDistraktory by měly být konstruovány tak, aby se osobám, které prošly vzděláním v zadaném problému (otázce), jevily jako nepravděpodobné/špatné. Naopak u osob v problému neznalých by měly všechny uvedené distraktory v úloze působit jako možnosti do jisté míry relevantní, ale nikoli podbízivé. Toto je možné i statisticky posoudit po pilotáži vytvořeného testu. Vhodné je tyto alternativy ke správné odpovědi vytvářet na základě průzkumu mezi osobami, kdy pokládáme danou otázku jako otevřenou úlohu a poté identifikujeme několik typů nejběžnějších chybných odpovědí. Distraktory by také měly být obsahově odlišné, tedy neměly by se vyskytovat dva distraktory se stejným obsahem nebo velmi podobným v jedné úloze. Například ze, kde se časové intervaly alternativ nápadně překrývají:\n\nÚloha: Kolik let je zhruba dlouhé larválního stádia chrousta?\n\n\nKmeny úloh by měly být formulovány výstižně, gramaticky správně, neměly by obsahovat zbytečně dlouhé a složité větné konstrukce a ideálně by mělo jít o kladné výroky. Pokud v otázkách používáme zápor (například \"Které z těchto jezer neleží na území ČR?\"), měl být ideálně opticky zdůrazněn (například kapitálkami nebo ztučněním). Kmen úlohy by neměl obsahovat indicie vedoucí k usnadnění výběru z daných možností. Například v následující úloze, kdy otázka přímo indikuje délku časového období a přímo tím vylučuje jednu z odpovědí:\n\nÚloha: Kolik let je zhruba dlouhé trvání larválního stádia chrousta?\n\n\nSprávné odpovědi či odpověď je pak vhodné umísťovat v náhodném pořadí mezi jednotlivé alternativy, možné je například používat k rozhodnutí pořadí alternativ losovací systém, hod kostkou apod.\n\nPolynomické úlohy můžeme dělit dle počtu možných odpovědí ve výběru na:\n\n\nMožné je také použít kombinované otázky (také jako položky s násobným výběrem), kdy je nabídnuto více alternativ a respondent vybírá jejich správnou kombinaci za přítomnosti distraktorů, například:\n\nÚloha: Jaké jsou běžně se vyskytující barvy očí v lidské populaci? Možnosti: červená, modrá, zelená, fialová, hnědá.\n\n\n"}
{"id": "248959", "url": "https://cs.wikipedia.org/wiki?curid=248959", "title": "Region", "text": "Region\n\nRegion (z latinského \"regio\") je území vymezené na základě společných znaků (rysů či kritérií). Proces vymezování regionů označujeme jako regionalizace.\n\nGeografické regiony mohou být stanoveny buď politicky, jako administrativní jednotka, nebo mohou vzniknout přirozeně, jako kulturní, či národnostní nebo náboženský celek, případně na základě vztahů jako (heterogenní) funkční region. Z různých hledisek tak existují regiony mnohé, často se překrývají.\n\nSlovem region se označují územně-správní jednotky v mnoha zemích, překládá se tímto slovem také český termín kraj. Regiony jsou určitým stupněm správního členění například ve Francii, v Belgii, v Itálii, v Republice srbské, v Chile, na Filipínách, v Ghaně. V Spojených státech by se regiony daly chápat jako okresy, které tvoří tzv. „county“ (kraje), ty pak tvoří stát (v rámci USA).\n\n\n\n\n\n"}
{"id": "248964", "url": "https://cs.wikipedia.org/wiki?curid=248964", "title": "Josef Větrovec", "text": "Josef Větrovec\n\nJosef Větrovec (5. března 1922 Plzeň – 11. února 2002 Praha) byl český herec a divadelní ředitel.\n\nNarodil se v rodině krejčovského dělníka Františka Větrovce (* 1890) a Anny, roz. Čuřínové (* 1894).\n\nVyučil kovomodelářem v plzeňské Škodovce. Během války organizoval odbojovou činnost, v roce 1943 byl gestapem zatčen a vězněn až do jejího konce nejprve v Plzni, pak v Terezíně a nakonec v koncentračním táboře v Buchenwaldu. S divadlem ale začal jako ochotník již před válkou ve své rodné Plzni. Po válce zde profesionálně působil jako herec v Divadle J. K. Tyla od roku 1946 až do roku 1960,\nkde vytvořil celou řadu pozoruhodných rolí. Od roku 1960 až do roku 1990 byl členem souboru pražského Divadla E. F. Buriana, v letech 1973–1988 pak jeho ředitelem.\n\nByl velmi dobrým dabérem, nezapomenutelné zůstalo jeho vynikající dabování známého francouzského herce Jeana Gabina. Spolupracoval s českým i slovenským filmem, rozhlasem a televizí, za svou hereckou práci a politickou angažovanost získal celou řadu ocenění, např. tituly zasloužilý umělec (1973), národní umělec (1983) a Řád práce (1978).\n\nCelý život byl přesvědčeným komunistou, v červnu 1945 byl ustanoven okresním tajemníkem KSČ v Plzni. Dle některých zdrojů se aktivně zúčastnil zničení pomníku Tomáše Garrigua Masaryka v Plzni po protikomunistických nepokojích v roce 1953 , herec to však popřel ve svém svědectví publikovaném v deníku Mladá fronta dne 3. dubna 1990.\n\n\n\n(seriál) Dobrodružství Kriminalistiky ČT 1992\n\n\n\n"}
{"id": "248969", "url": "https://cs.wikipedia.org/wiki?curid=248969", "title": "August Krogh", "text": "August Krogh\n\nSchack August Steenberg Krogh (15. listopadu 1874, Grenaa, Dánsko - 13. září 1949, Kodaň) byl dánský lékař částečně romského původu,fyziolog a nositel Nobelovy ceny za fyziologii a medicínu za rok 1920 za „objev mechanismu kapilárněmotorické regulace“.\n"}
{"id": "248975", "url": "https://cs.wikipedia.org/wiki?curid=248975", "title": "Virunga", "text": "Virunga\n\nVirunga je pohoří nacházející se na rozhraní tří východoafrických států - Ugandy, Rwandy a Demokratické republiky Kongo. Základem pohoří je řetěz osmi vysokých vulkánů dlouhý téměř 60 km. Pohoří leží mezi jezery Lake Edward a Kivu.\n\nPohoří vzniklo jako přímý důsledek tektonických pohybů v západní větvi Velké příkopové propadliny.\n\nPohoří Virunga sehrálo svou roli také při hledání pramene Nilu. Starověký zeměpisec Ptolemaios Klaudios se domníval, že Nil pramení v „Měsíčních horách“. V roce 1862 přišel britský cestovatel John Hanning Speke s teorií, že „Měsíční hory“ nazvané Ptolemaiem jsou vlastně pohoří Virunga. V současnosti však převládá teorie, že Ptolemaiovy „Měsíční hory“ jsou dnešní pohoří Ruwenzori.\n\n\nŠest sopek je považováno za spící a dvě další - Nyiragongo a Nyamuragira (v překladu \"Náčelník\") projevují činnost velmi často. Poprvé viděli Evropané výbuch sopky Nyiragongo v roce 1894. Od té doby chrlila ještě několikrát. Za největší erupci je považován výbuch z let 1938 - 1940, kdy se láva vylily až do jezera Kivu, vzdáleného 24 km. Tento obrovský výron lávy způsobil deformaci a zhroucení vrcholu Niamlagiry a zůstala zde jen kaldera 2 km široká. Pukliny v úbočích hory, kterými se otevírá, jsou charakteristickým rysem této sopky. V těchto místech potom vznikají parazitické krátery. Ty chrlily lávu v letech 1958, 1967 a 1971. Podobně impozantní kráter také dominuje vrcholu sousední Nyiragongo. Sopky zcela zásadně změnily okolní krajinu a to jak svými obrovskými kužely, ale také lávovými příkrovy a proudy. Ve dně příkopové propadliny kdysi zřejmě tekly řeky, které však přehradila proudící láva ze sopek a tak dala vzniknout jezeru Kivu. Šest zbývajících sopek bezprostředním výbuchem nehrozí. Vulkán Sabinyo ve východní části Virungy je ozdoben hned několika vrcholy a nejvyšší z nich je trojmezím Demokratické republiky Kongo, Rwandy a Ugandy.\n\nSvahy neaktivních sopek pokrývá bujný deštný prales a na vrcholech leží sněhová pole. Svahy Bisoke obývá vzácná Gorila horská. Ta je poddruhem gorily nížinné. Většina nižších oblastí je zemědělsky využívána. K typickým rostlinám vyšších poloh se řadí bambus, vřesovce, lobélie a starčky. Ve výškách nad 4 000 m nepřežívá nic kromě mechů, trav a lišejníků. V pohoří žije na 180 druhů ptáků a více než 60 druhů savců. Mezi ně patří např. buvol, prase bradavičnaté,slon, daman, levhart, cibetka, hyena či šakal.\n\n\n"}
{"id": "248976", "url": "https://cs.wikipedia.org/wiki?curid=248976", "title": "Doprava ve Strakonicích", "text": "Doprava ve Strakonicích\n\nDoprava ve Strakonicích odpovídá významu okresního města. Vzhledem k poloze na různých významných komunikacích jsou však i Strakonice dopravní křižovatkou, a to jak v silniční, tak i železniční dopravě.\n\nHlavní tepnou, která městem prochází, je silnice č. 4, která spojuje Prahu a Bavorsko. Komunikace je sice odvedena ze samého centra města, prochází však stále vzdálenějšími částmi Strakonic a to způsobuje zpomalení dopravy. Kromě této hlavní silnice však do Strakonic vede i mnoho dalších komunikací, vedených směrem na České Budějovice, Horažďovice, Protivín, či Radomyšl.\n\nVzhledem k počtu různých průmyslových podniků a poloze na významné trati č. 190 z Plzně do Českých Budějovic (otevřena roku 1868) jsou Strakonice i křižovatkou železniční dopravy. Význam má tedy nákladní doprava (právě díky uvedenému průmyslu) a osobní. Dalšími méně významnými tratěmi jsou pak trať č. 198 do Volar (1893) a trať č. 203 do Březnice (1899). Hlavní železniční nádraží i autobusové stanoviště se nacházejí v západní části města blízko sebe a jsou přirozeným místem soustředění dopravních spojů.\n\nVe Strakonicích autobusové nádraží navazuje přímo na budovu toho železničního. V roce 2018 došlo k jeho přestavbě za 63 milionů, součástí je čekárna, obchodní provozovny či parkoviště pro auta.\n\nMěstskou dopravu zajišťují autobusy, které provozuje společnost ČSAD STTRANS, dceřiná společnost ČSAD Jihotrans. Jedná se o několik málo linek, spojujících jak centrum města, tak i okolní sídliště a průmyslové závody. Kromě obsluhy města ale i vybrané spoje zajíždějí o vzdálenějších obcí, jako jsou Modlešovice, Čejetice a Sedlíkovice. Jízdné je pásmové, tato pásma existují celkem dvě. Linky jezdí celodenně, o víkendu je vypravována jen část spojů. Nátěr je buď firemní (modré pruhy), některé novější autobusy byly také v bílém barevném provedení, nakonec byl ale uplatněn nátěr reklamní.\n\nAutobusový vozový park tvoří vozy od domácí Karosy (pořízené v první polovině 90. let), je však obnovován modernějšími. V současné dopravě jsou tak provozovány jen starší Karosy, novější modely tvoří Irisbus Citybus 12M a Irisbus Citelis 12M. V minulosti jezdily ve Strakonicích i autobusy typu Ikarus 280, avšak stejně jako v ostatních městech došlo k jejich vyřazení, zde konkrétně v roce 2003 (konkrétněji byly odprodány do Tábora).\n\nVe Strakoních se nachází veřejné vnitrostátní civilní letiště letiště Strakonice. Sídlí zde zdejší aeroklub, má dvě přistávající/vzletové dráhy. Slouží sezónně především pro rekreační účely – seskoky padákem, vyhlídkové lety a pilotní výcvik, dále také pro letecké snímkování, práce v zemědělství a lesním hospodářství, záchranný systém a výsadkové lety.\n\n"}
{"id": "248978", "url": "https://cs.wikipedia.org/wiki?curid=248978", "title": "Hrádek (Třebíč)", "text": "Hrádek (Třebíč)\n\nHrádek je území v Třebíči, jihovýchodní výběžek Podklášteří, a také k němu přilehlá ulice ve stejnojmenné části města.\nMá charakter městského parku, založeného jako Masarykovy sady, oblíbeného výletního místa návštěvníků Třebíče i oblíbeného oddychového místa Třebíčanů; důvodem oblíbenosti je krásný výhled na velkou část města Třebíče, mimo jiné též na třebíčskou židovskou čtvrť, zapsanou v seznamu UNESCO. Název místa se odvozuje od zříceniny středověké bašty v jihovýchodní části Hrádku.\n\nHrádek je součást místní části i katastrálního území Podklášteří.\nNa západě jeho hranice procházejí ulicí \"Hrádek\", obcházejí severní zdi židovského hřbitova a dál směrem k jihovýchodu na jihu uzavírají Týnské údolí až do kočičinské Zdislaviny ulice.\nNa samém jihu Hrádek sousedí s Hasskovou zahradou a svou prudkou skalní stěnou se dotýká řeky Jihlavy.\nHranice dál běží na severozápad k Zámostí a tam se napojují znovu na ulici Hrádek.\n\nUlice Hrádek se lomí do pravého úhlu. Téměř veškerá zástavba je soustředěna do jejího ramene běžícího na severoseverovýchod k židovskému hřbitovu. Nejstarším domem je tamější původně správcovský dům čp. 41. Zbylou zástavbu tvoří rodinné domy. Na konci druhého ramene ulice je budova školského zařízení čp. 964 a poblíž ní dům čp. 1058.\n\nCelková plocha Hrádku činí asi 12 ha, z toho asi 1,1 ha připadá na židovský hřbitov. Nadmořská výška se pohybuje mezi 430 a 440 m n. m.\n\nZ hlediska vojenské strategie by byl Hrádek pro založení města lepší volbou než umístění současného Vnitřního Města. Zvítězilo však hledisko ekonomické – snazší dosažitelnost vody nutné pro řemeslnou výrobu. Bezpečnostní důvody si ale i tak vyžádaly vybudovat na Hrádku předsunuté městské opevnění, podobně jako na druhé straně kočičinského údolí – na novodvorské \"Marijánce\". Bašta na Hrádku, jež se jako zřícenina dochovala dodnes, je zbytkem původní kruhové věže se střílnami. Obehnaná byla příkopem a palisádou. Její stáří je datováno do poloviny 15. století.\n\nPřes jižní stranu Hrádku měla vést trať 240 běžící dnes po pravém břehu řeky Jihlavy přes Jejkov, Horku-Domky a Borovinu. Tato varianta předpokládala překlenutí \"Kočičiny\" a údolí řeky Jihlavy u Sokolí mostem. Nádraží mělo být na Nových Dvorech při silnici na Velké Meziříčí.\nPo první světové válce byla velká část plošiny osázena stromy. Roku 1924 byla postavena u bašty Žižkova mohyla; vznikla ku příležitosti pětistého výročí úmrtí Jana Žižky z Trocnova. O dva roky později byly založeny městské sady. Čestný název \"Masarykovy\" byl hrádeckým sadům stanoven v jubilejním roce 1928.\n\nV roce 1930 byla zbudována Masarykova vyhlídka. Slavnostně byla otevřena 28. října. Zdobil ji reliéf tehdejšího prezidenta republiky T. G. Masaryka a nápis „T. G. Masaryk zasloužil se o stát.“ Hrádecká stezka byla téhož roku nazvána stezkou Pavlíkovou na počest Jana Pavlíka, třebíčského dělnického aktivisty. Přístupové cesty k vyhlídce, včetně té z Kočičiny byly zbudovány roku 1931. Masarykův reliéf byl z vyhlídky sňat poprvé za nacistické okupace. Po válce se ho však podařilo dohledat a roku 1947 znovu osadit na původní místo. Podruhé byl odstraněn po komunistickém převratu. Zmizel roku 1952 neznámo kam. Velkou celkovou opravou vyhlídka prošla v roce 2007. V roce 2009 bylo vysázeno 44 lip.\n\nHrádecká louka slouží konání různých společenských akcí (např. cirkusy, tzv. drakiády).\n\nSlovem \"Hrádek\" se též někdy označuje \"Dům dětí a mládeže Hrádek Třebíč\", příspěvková organizace kraje Vysočina, jíž slouží objekt bývalého \"Okresního domu pionýrů a mládeže\", otevřený 27. září 1985. Tato stavba – dnes již nevyhovující – byla vybudována v rámci akce Z. Hlavní vchod překvapivě nesměřuje k jihu, k silnici, nýbrž k severu, do luk a zahrady. Budova pak byla opuštěna, Dům dětí byl přesunut do budovy bývalé kotelny v areálu borovinské továrny, kde sdílí budovu s ekotechnickým centrem Alternátor. Budova na hrádku pak byla v dubnu roku 2016 zbourána.\n\nV únoru 2017 bylo oznámeno, že v tomtéž roce bude vybudována na místě bývalého domu dětí klubovna se sociálním zázemím a s krytým posezením. Dále pak dojde k vybudování sítě cest a opravě opěrných zídek.\n\nV roce 2018 došlo k velkému kácení stromů, celkem bylo pokáceno 75 jehličnatých stromů a 53 akátů. Vina je kladena přemnožení kůrovce, stejně tak se ukázalo, že bude třeba postupně nahradit jehličnatou část lesa, problémem se ukázalo mělké půdní podloží pro borovici černou, místo ní bude vysazována borovice lesní a také jedle douglaska.\n\nRoku 2019 pak bylo uvedeno, že revitalizace parku je plánována na rok 2020. Je naplánována výše zmíněná výsadba nových dřevin. Také by měla být postavena klubovna se zázemím DDM na místě původní budovy DDM, měla by mít parkoviště pro několik aut a dřevěnou pergolu. Při revitalizaci by mělo dojít k úpravě cest v parku, které by měly být nově pokryty mlatovým povrchem a páteřní cesty by měly získat veřejné osvětlení.\n\n\n"}
{"id": "248984", "url": "https://cs.wikipedia.org/wiki?curid=248984", "title": "Srbská vlajka", "text": "Srbská vlajka\n\nVlajka Srbska je složená z tradičních slovanských barev, kterou tvoří trikolóra bílé, modré a červené.\n\nPořadí pruhů může být interpretováno jako obrácená zástava Ruska; k tomu se hned váží dva příběhy o vzniku vlajky. V době prvního srbského povstání byla vybrána delegace, která putovala pro pomoc do Ruska. \n\nPodle první verze Rusové poskytli Srbům pomoc a ti jim za to chtěli projevit náklonnost tím, že budou bojovat pod ruskou vlajkou. Při návratu do Srbska však zapomněli přinést ruskou vlajku, zapomněli uspořádání pruhů a začalo se tak používat pořadí barev s bílou dole. Druhá verze říká, že Rusové neposkytli pomoc a tak se zklamaní Srbové vrátili domů, kde jako symbol opovržení ruskou zástavou ji začali používat obrácenou. Ve Spojených státech amerických bývají například vyvěšovány vlajky obráceně těmi, kdož vyjadřují nesouhlas se zemí, či její vládou.\n\nSrbskou námořní válečnou vlajku používají srbské ozbrojené síly na říční tocích.\n\n"}
{"id": "248985", "url": "https://cs.wikipedia.org/wiki?curid=248985", "title": "Řád zbožných škol", "text": "Řád zbožných škol\n\nŘád zbožných škol (piaristický řád, piaristé, celým jménem Řád chudobných řeholních kleriků Matky Boží zbožných škol, lat. \"Ordo Clericorum Regularium Pauperum Matris Dei Scholarum Piarum\") je světově rozšířený katolický řeholní řád založený v Římě sv. Josefem Kalasanským v roce 1597. Papež Pavel V. jej schválil jako kongregaci v roce 1617, v roce 1621 pak jej Řehoř XV. povýšil na řeholní řád. Jeho členové se nazývají piaristé. Řád se zaměřuje na zřizování a správu škol, výuku, pastoraci, výchovu dětí a misijní činnost. V současné době má okolo 2000 členů.\n\nV českých zemích se piaristický řád objevil jako první mimo Itálii. Piaristé přišli na Moravu na pozvání Františka kardinála z Ditrichštejna v roce 1631 do Mikulova, roku 1633 do Strážnice a roku 1634 do Lipníku nad Bečvou, kde piaristé založili první koleje a školy. Následovaly koleje se školami v Litomyšli (1640), ve Slaném (1658), dále Ostrov nad Ohří (1666), Kroměříž (1687), Kosmonosy (1688), Stará Voda (1690), Příbor (1694), Rychnov nad Kněžnou (1714), Bílá Voda (1724), Bruntál (1731), a teprve roku 1752 přišli do Prahy a zároveň se oddělili od německé provincie jako samostatná provincie česká, později česko-moravská a roku 1825 česko-moravsko-slezská. V Praze se usadili ve školním areálu na Novém Městě později s kostelem sv. Kříže. Poslední fundace vznikly ve 2. polovině 18. stoletíː Hustopeče (1757), Brandýs nad Labem (1759), Kyjov (1759), České Budějovice (1762), Nový Bor (1763), Moravská Třebová (1765), Most (1768), Doupov (1775), Mladá Boleslav (1786), Kadaň (1802), Liberec (1837) a jako poslední Nepomuk (1862).\n\nNejvětšího rozvoje dosáhly piaristické školy a vzdělávací ústavy v 17.–19. století, přičemž o úplném vrcholu můžeme mluvit v druhé polovině století 18., neboť ani při reformách císaře Josefa II. nebyla činnost tohoto řádu nijak narušena, na rozdíl od jezuitů, jejichž koleje po zrušení z roku 1773 piaristé někde obsadili. Navíc na piaristických školách směl studovat kdokoli, dokonce někdy i studenti podobojí a Židé (na jezuitských školách pouze katolíci).\n\nV období komunistického režimu čelil řád tvrdému pronásledování, během kterého byla vážně poničena jeho struktura, přišel o všechny ústavy a většinu majetku a počet jeho členů se dramaticky snížil. V současné době v České republice působí Českomoravská provincie řádu, její význam však v postkomunistickém období zůstává stále malý.\n\nPiaristé vynikali vzdělaností, pěstovali vědu a vyučovali kromě svých škol také na univerzitách. Mezi nejvýznamnější u nás patřil Gelasius Dobner, zakladatel dějezpytu.\nPrvní piaristé přivezli v polovině 17. století mimo jiné také jevištní techniku italských operních divadel, která v té době byla již značně rozvinutá. Například teláry, což jsou třístranné rámy, na něž se dají napínat plátna s obrazy, které pak tvoří na jevišti iluzivní pozadí. Byla to výborná pohyblivá dekorace s efektem okamžité proměny scény.\n\n\n\n"}
{"id": "248988", "url": "https://cs.wikipedia.org/wiki?curid=248988", "title": "Osvaldo Golijov", "text": "Osvaldo Golijov\n\nOsvaldo Golijov (* 5. prosince 1960) je argentinsko-izraelský představitel současné klasické hudby.\n\nOsvaldo Golijov se narodil v židovské rodině. Vyrůstal v La Platě v Argentině. Jeho rodina se do Argentiny přistěhovala ve 20. letech 20. století. Golijova matka, učitelka klavíru, byla rumunského původu. Otec pocházel z Ukrajiny a byl lékař.\n\nJiž v mladí se projevil jeho zájem o hudbu, obzvláště o komorní klasickou hudbu, židovskou liturgii a klezmer. Studoval hru na klavír v laplatské konzervatoři a kompozici s Gerardem Gandinim.\n\nRoku 1983 se přestěhoval do Izraele, kde společně s Markem Kopytmanem studoval v jeruzalémské Rubinově Akademii. Zde si důkladně všímal křížení různých hudebních tradic. Roku 1985 se oženil se Silvií Golijovou a rok nato se přestěhoval do Spojených států. Tam získal doktorát na Pennsylvánské univerzitě. Zde studoval společně s americkým skladatelem Georgem Crumbem.\n\nNa začátku 90. let započal svou spolupráci s dvěma hudebními tělesy: \"Kronos kvartetem\" a \"St. Lawrence String quartetem\".\n\nRoku 2002 EMI vydala Yiddishbbuk na oslavu Golijovi desetileté spolupráce se St. Lawrence String Quartet pod vedením klarinetisty Todda Palmera. Hudební nosič byl nominován na cenu Grammy v kategorii komorní hudba.\n\nVe spolupráci s Kronos kvartetem byly vydány tři nahrávky: The Dreams a Prayes of Isaac the Blind se slavným klezmerovým klarinetistou Davidem Krakauerem, Caravan a Nuevo. Kronos kvartet šířil Golijovu hudbu také prostřednictvím spolupráce s různými slavnými interprety jako s rumunskou cikánskou kapelou Taraf de Haidouks, mexickým rokovým uskupením Café Tacuba, Zakir Hussain a legendárním argentinským skladatelem, kytaristou a producentem Gustavem Santaolallou, se kterým Golijov průběžně spolupracoval na mnoha rozmanitých projektech.\n\nZa posledních sedm let Golijov, inspirován sopránem Dawn Upshaw, zkomponoval několik prací, zahrnující \"Three Songs for Soprano and Orchestra\", operu \"Ainamadar\", cyklus \"Ayre\" a mnoho dalších populárních písní.\n\nPremiéra La Pasión según San Marcos roku 2000 vyvolala bouři. Byla hrána na Festivalu evropské hudby u příležitosti 250. výročí úmrtí Johanna Sebastiana Bacha. Speciálně pro tuto skladbu Golijov angažoval perkusionistu Mikaela Ringguista pod taktovkou Marie Guinand. Hudební nosič této nahrávky pod značkou Hänssler Classic obdržel cenu Grammy a nominaci na Latin Grammy roku 2002.\n\nPro premiéru Ayre založil Golijov další hvězdné uskupení: \"The Andalucian Dogs\". Se zpěvačkou Dawn Upshaw měla opera premiéru v Zankel Hall a nahrávka této skladby, vydaná Deutsche Grammophon, byla roku 2005 nominována na Grammy.\n\nO rok později vydala stejná společnost Ainamadar, opět s \"Dawn Upshaw\"[role Margarity Xirgu].\" Kelly O'Connor\"[jako Federico Garsia Lorca] a \"Jessica Rivera\"[jako Nuria] zpívaly další hlavní role a Atlantský symfonický sbor a orchestr řídil Robert Spano, který s Golijovem úzce spolupracoval již celé desetiletí. Nahrávka obdržela dvě ocenění Grammy: za nejlepší operní nahrávku a nejlepší soudobou skladbu.\n\nGolijov obdržel velké množství zakázek od vedoucích hudebních uskupení a společností v USA i Evropě. Úzce spolupracuje s dirigentem Miguelem Harth-Bedoyou aAlanem Gilbertem, zpěvačkami Lucianou Souzou, Alexandrou Montano a Biellou da Costa, čelisty Yo-Yo Ma, Mayou Beiser, Alisou Weilerstein a Mattem Haimovitzem, Kayhanem Kalhorem, bubeníkem Jameyem Haddadem a mnoha dalšími. Spolupracuje s hudebními tělesy jako Atlantský, Bostonský, Chicagský symfonický orchestr. Jeho hudba je hrána na mnoha festivalech.V lednu 2006 Lincolnovo Centrum představilo vyprodaný festival s názvem THE PASSION OF OSVALDO GOLIJOV, kde jeho práci předvedlo mnoho umělců, hrála se jeho komorní hudba, tango a klezmer. Londýnský Barbican Centre Golijově hudbě věnoval dva večery na počátku roku 2006 a Atlantský symfonický orchestr hraje jeho hudbu po celou sezónu.\n\nNyní pracuje na koncertě pro violoncello a orchestr názvem Azul, pro Yo-Yo Ma a Bostonský symf. orchestr. Dále skládá hudbu k filmu Francise Ford Coppoly Mládí bez mládí [Youth Without Youth]. Dále pracuje na zakázce pro Chicagský s. orchestr Rose of the Winds s dirigentem M. Harth-Beyovou.\n\n\n\n\n\n\n\n\n\n\n\nKlezmer-pojem užívaný pro určité odvětví židovského folkloru, mající kořeny ve východní Evropě a chasidismu. Původní klezmeři/klezmerium/ byli nájemní židovští hudebníci, hrající na židovských svatbách a při jiných slavnostních příležitostech. Hudební projev byl zpravidla improvizovaný, kapelu tvořily smyčce, cimbál a buben, později se připojila harmonika. Tato židovská hudební tradice téměř zanikla díky holocaustu druhé světové války, američtí emigranti tradiční žid. hudbu opouštěli, a tak dochází ke splynutí s hudbou populární a jazzovou/ Gerswin/. Obrození klezmeru nastává v 80. letech 20. století díky tvůrcům jako Michael Alpert či kapele Klezmatics aj.\n\n"}
{"id": "248990", "url": "https://cs.wikipedia.org/wiki?curid=248990", "title": "Cui bono", "text": "Cui bono\n\nCui bono? je latinská fráze, znamenající \"v čí prospěch?\" nebo \"komu ku prospěchu?\" (v doslovném překladu \"komu\"/\"kterému dobro\"). Občas je použita v kriminalistice či trestním právu, při soudních procesech, detektivkách apod. Stejný význam má i méně rozšířená fráze cui prodest?\n\nTouto frází se tazatel ptá na motiv (většinou trestného nebo jiného činu), vycházeje ze zkušenosti, že úmyslné trestné činy jsou motivovány vlastním obohacením pachatele, získáním větší moci, vlivu, konkurenčních výhod a podobně.\n\nPoužíváním této fráze právě v kriminálním vyšetřování se proslavil římský konzul Lucius Cassius Longinus Ravilla (kolem 125 př. n. l.). V roce 52 př. n. l. ji zpopularizoval Marcus Tullius Cicero ve své obhajobě Tita Annia Milona Papiana (\"Pro Tito Annio Milone ad iudicem oratio\", c.32).\n\nFráze se používá i v politice, ať už upřímně (v takovém případě je ovšem skutečná úspěšnost nižší, protože na rozdíl od kriminálního činu není v politice snadné odhadnout dopad činu) nebo jako naznačení, že za politickým činem (např. zákonem) je kromě oficiálního důvodu i důvod jiný - například finanční zisk firmy nebo soukromé osoby.\n\n"}
{"id": "248996", "url": "https://cs.wikipedia.org/wiki?curid=248996", "title": "Šišák", "text": "Šišák\n\nŠišák (německy \"Schieferberg\", místně též Břidličný vrch) je zalesněný znělcový vrch o nadmořské výšce 484 metrů ve Cvikovské pahorkatině mezi vrchy Ortelem a Slavíčkem na severu České republiky, v okrese Česká Lípa, asi 5 km jihovýchodně od Nového Boru.\n\nV sedle na jihozápadě vrchu se nachází kaple sv. Františka z Assisi (zvaná též Záhořínská kaple), koncové místo zelené trasy od Zákup. Na vrchol značená trasa nevede, neznačená od Záhořínské kaple vede přes vrchol. Pod severním úpatí je vyznačená červená okružní trasa ze Sloupu v Čechách, pod kopcem na jižní a východní straně vede trasa značená žlutě mezi Cvikovem a Sloupem.\n\nKopec je na východním okraji katastru obce Sloup v Čechách (č.750 654), Záhořínská kaple je již na sousedním katastru Svitava (683 841). Kopec i okolí patří pod Cvikovskou pahorkatinu.\n"}
{"id": "248997", "url": "https://cs.wikipedia.org/wiki?curid=248997", "title": "Břidličný vrch", "text": "Břidličný vrch\n\nBřidličný vrch je označení pro několik kopců:\n\n"}
{"id": "248998", "url": "https://cs.wikipedia.org/wiki?curid=248998", "title": "Nekonvenční konflikt", "text": "Nekonvenční konflikt\n\nNekonvenční konflikt je takový konflikt, kdy jsou použity nekonvenční zbraně a prostředky. Jedná se opak klasického konvenčního válečného konfliktu, kde se používají běžné válečné prostředky, technika a taktika. \n\nNekonvenční konflikty mohou být například teroristické útoky nebo použití jaderných, biologických, bakteriologických a dalších zbraní hromadného ničení. Nekonvenční konflikty mají vždy zničující důsledky pro obě válčící strany (samozřejmě větší pro civilní obyvatelstvo než v normálním ozbrojeném střetu) a je proti nim obtížné se efektivně bránit.\n"}
{"id": "249002", "url": "https://cs.wikipedia.org/wiki?curid=249002", "title": "Zdeněk Dítě", "text": "Zdeněk Dítě\n\nZdeněk Dítě (19. listopadu 1920 Praha – 11. prosince 2001 Kralupy nad Vltavou) byl český herec.\n\nPo gymnáziu vystudoval obchodní akademii a stal se účetním v mezinárodním zasilatelství. Nicméně měl rád divadlo, chodil fotografovat herce. Herectví začal studovat soukromě za okupace u Loly Skrbkové a líčení u Miloše Lišky. Od roku 1941 působil v umělecké skupině \"Ruch\". Skrbková jej doporučila Zdeňku Řehořovi a ten jej přivedl k Josefu Šmídovi do výstavního salónu U Topičů, kde v bývalém Divadélku pro 99 působilo od roku 1941 divadlo Větrník. Zde poprvé vystoupil v roli Kašpárka (vodil marionetu kašpárka) v silvestrovské premiéře roku 1943 v kratochvilné veselohře dle textů Matěje Kopeckého \"Pan Franc ze zámku aneb Vyhraná nevěsta\" . Zde si zahrál i Pana Ponrepa, který se proměnil v pistolníka Grimpa ve hře \"Limonádový Joe\" v premiéře hry v březnu roku 1944 . V pražském Větrníku hrál až do konce roku 1944, teprve pak začal působit plně profesionálně:\n\n\nJedna z jeho nezapomenutelných (a také mnohokrát reprizovaných) divadelních rolí byl herecký koncert ve známé divadelní hře \"Dva na koni, jeden na oslu\", kde exceloval na prknech Realistického divadla společně s Josefem Vinklářem a Jiřím Adamírou.\n\nByl znám svojí elegancí, uhlazeností, noblesním stylem, velmi dobrou mimikou a vytříbenou výslovností, často hrál muže noblesně nonšalantní. Uměl i hezky zpívat, což předvedl v několika českých filmech. Za svůj život vytvořil v televizi a filmu desítky různých rolí, ke konci života se ale často jednalo o role menší až epizodní. Zpočátku jeho herecké dráhy hrál často vojáky, kriminalisty, mladé muže budovatele a podobné role.\n\nSvé hlavní filmové role si paradoxně zahrál na počátku své herecké kariéry. Jednalo se především o film \"Prstýnek\" Martina Friče z roku 1944, dále o nedokončený film \"Předtucha\" z roku 1944 a o film \"Polibek ze stadionu\" z roku 1948, kde hrál s herečkou Janou Dítětovou, což zavdalo příčinu k mylné domněnce, že se v jejich případě jedná buďto o sourozence nebo o manžele. Jednalo se pouze o náhodnou shodu jmen. Společně si zahráli ve vedlejší roli manžele i ve filmu \"Májové hvězdy\" z roku 1959. Poté se objevil v celé řadě dalších filmů.\n\nZa svoji životní roli označil houslistu Pavla Sedloně v parodii Pytlákova schovanka. Vzpomínal, jak bylo jeho unyle pitomého výrazu docíleno vložením zubolékařských válečků do úst a po delším přemýšlení mu nechal režisér oholit obočí.\n\nNa konci svého života žil osamoceně, v ústraní a v chudobě, zemřel v léčebně pro dlouhodobě nemocné. Je pochován na Vyšehradském hřbitově ve společném hrobu Nadace Život umělce s několika dalšími známými umělci (Vlasta Fabianová, Ljuba Hermanová a další). \n\n\n\n\n\n"}
{"id": "249003", "url": "https://cs.wikipedia.org/wiki?curid=249003", "title": "Tvrdošín", "text": "Tvrdošín\n\nTvrdošín ( \"Turdossin\" nebo též \"Ďurďošín\", \"Twardoszyn\") je okresní město na severním Slovensku, v Žilinském kraji.\n\nMěsto se nachází na soutoku řek Oravy a Oravice, cca 12 km od polských hranic a cca 32 km od Dolného Kubína, v nadmořské výšce 569 metrů.\n\nPřes město prochází železniční trať Kraľovany – Trstená.\n\nZmínky o Tvrdošíně se nacházejí v Zoborské listině z roku 1111 i v listině krále Bély III. z roku 1183. Tvrdošín získal výsady královského města v roce 1369.\n\n\n\n"}
{"id": "249008", "url": "https://cs.wikipedia.org/wiki?curid=249008", "title": "Kramatorsk", "text": "Kramatorsk\n\nKramatorsk (ukrajinsky Краматорськ; rusky Краматорск) je průmyslové město v Donbasu na východní Ukrajině. Leží na severu Doněcké oblasti na řece Kazennyj Torec (přítok Severního Donce), zhruba 100 km severně od Doněcku. V roce 2006 zde žilo 173 700 obyvatel (s obcemi spadajícími pod Kramatorskou městskou radu celkem 201 950). Je tak druhým největším městem v Ukrajinou ovládané části Doněcké oblasti (po Mariupoli). Od října 2014 je správním centrem Doněcké oblasti.\n\nSídlo vzniklo roku 1868 při tehdy budované železniční stanici, městem je od roku 1932. Postupně se stalo důležitým průmyslovým centrem (především strojírenství) a železničním uzlem. Je zde zavedena tramvajová a trolejbusová doprava. Dne 12. dubna 2014 za války na východní Ukrajině obsadili ozbrojení proruští demonstranti místní radnici a policejní stanici. Po měsících bojů se však v červenci 2014 separatisté sami stáhli.\n\n"}
{"id": "249011", "url": "https://cs.wikipedia.org/wiki?curid=249011", "title": "Junkers Ju 390", "text": "Junkers Ju 390\n\nJunkers Ju 390 byl německý šestimotorový dolnoplošník s dvojitou SOP vyrobený ve dvou prototypech, který vycházel z typu Junkers Ju 290.\n\nPo vstupu USA do války v prosinci 1941 začalo Reichsluftfahrtministerium zvažovat produkci bombardéru se schopností útoku na New York z evropských základen. Na jaře roku 1942 vypracoval Technický úřad specifikace takového letounu a rozeslal je společnostem Junkers, Messerschmitt a Focke-Wulf. Po obdržení objednávky zahájila továrna Junkers v Dessau výrobu prvního prototypu a továrna v Bernburgu druhého.\n\nPrvní prototyp stroje Ju 390 V1 (GH+UK) vzlétl v srpnu 1943. Nový letoun měl drak shodný s Ju 290 A, jehož trup byl prodloužen o 3,10 m přidáním sekce do jeho zadní části. V křídle o zvětšeném rozpětí bylo umístěno šest hvězdicových čtrnáctiválcových vzduchem chlazených motorů BMW 801 o vzletovém výkonu po 1250 kW.\n\nDruhý prototyp Ju 390 V2 (RC+DA) byl zalétán v říjnu 1943. Představoval vzor námořní hlídkové verze. Stroj byl vybaven radarem FuG 200 Hohentwiel a vyzbrojen pěti kanóny MG 151 ráže 20 mm a trojicí kulometů MG 131 ráže 13 mm. V lednu 1944 byl předán k Fernaufklärungsgruppe 5 v Mont de Marson.\n\nTřetí prototyp Ju 390 V3 měl být bombardovací verzí, ovšem práce na něm nebyly nikdy dokončeny.\n\nÚdaje dle\n\n\n"}
{"id": "249012", "url": "https://cs.wikipedia.org/wiki?curid=249012", "title": "Suzhousaurus", "text": "Suzhousaurus\n\nSuzhousaurus byl rod terizinosauroidního teropodního dinosaura, žijícího v období rané křídy (asi před 115 miliony let) na území dnešní Číny. Tento dinosaurus byl asi 7 metrů dlouhý a 2,1 metru vysoký v kyčlích. Jeho hmotnost se pohybovala kolem hodnoty 1,3 tuny, možná ale také až kolem 3,1 tuny. Patřil tak k prvním velkým therizinosauroidům v historii. Jeho blízkým příbuzným byl severoamerický rod \"Nothronychus\".\n\n"}
{"id": "249013", "url": "https://cs.wikipedia.org/wiki?curid=249013", "title": "Death Cult Armageddon", "text": "Death Cult Armageddon\n\nDeath Cult Armageddon je šestým studiovým albem norské black metalové skupiny Dimmu Borgir. Z alba vzešly dva singly - Progenies of the Great Apocalypse, pro který byl natočen i klip, a Vredesbyrd, zpívaný společně s písní Allehelgens Død I Helveds Rike v norštině. Části alba byly nahrány s Pražskou filharmonií.\n\nZa toto album skupina získala podruhé norskou Grammy.\n\n\n\n"}
{"id": "249014", "url": "https://cs.wikipedia.org/wiki?curid=249014", "title": "Energetika", "text": "Energetika\n\nEnergetika je průmyslové odvětví, které se zabývá získáváním, přeměnou a distribucí všech forem energie. Jedná se zejména o výrobu elektrické energie v elektrárnách a její distribuci prostřednictvím přenosové soustavy, ale také o těžbu, distribuci a využití uhlí, ropy, zemního plynu, jaderného paliva či dřeva. Dále se může jednat o výrobu a zpracování propanbutanu nebo o využití energie vody, větru, přílivu, odlivu či energie geotermální. V širším slova smyslu zahrnuje též výstavbu a výrobu energetických zařízení.\n\n\n"}
{"id": "249016", "url": "https://cs.wikipedia.org/wiki?curid=249016", "title": "Emil Votoček", "text": "Emil Votoček\n\nEmil Votoček (5. října 1872 Hostinné – 11. října 1950 Praha) byl jeden z nejvýznamnějších českých chemiků. Jeho specializací byla organická chemie, konkrétně monosacharidy, ale byl i spoluautorem českého chemického názvosloví a byl významně pedagogicky činný. Kromě toho byl i hudebním skladatelem a hudebním teoretikem. Významné jsou jeho učebnice chemie a mnohojazyčné slovníky – chemické i hudební.\n\nNarodil se v rodině velkoobchodníka s papírem. Přes přání otce nešel studovat obchodní akademii, ale studoval nejprve pražskou techniku, poté dva roky barvířskou školu ve francouzských Mylhúzách. V Mylhúzách vynalezl tzv. Votočkovo činidlo, které se využívá v analytické chemii k důkazu siřičitanů v roztoku. Odtud odešel do Göttingenu, kde u profesora Bernharda Tollense studoval chemii cukrů. Tomuto odvětví se pak věnoval téměř celý život.\n\nV roce 1895 se stal asistentem na pražské technice, v roce 1905 docentem a od roku 1907 do roku 1939 (kdy nacisté uzavřeli české vysoké školy) byl profesorem experimentální anorganické a organické chemie. V letech 1921–1922 působil jako rektor ČVUT. V roce 1929 spolu s Jaroslavem Heyrovským založil mezinárodní časopis \"Collection of Czechoslovak Chemical Communications\", ve kterém jsou publikovány vědecké práce českých a slovenských chemiků. Vychoval řadu vědeckých pracovníků, kteří si získali světové uznání. Mezi jeho žáky patřili například Rudolf Lukeš a Otto Wichterle.\n\nS podporou Evropské unie vznikl při Fakultě chemické technologie VŠCHT \"Nadační fond Emila Votočka\", zaměřený na podporu studentů magisterského a doktorského studia v oblastech garantovaných touto fakultou, na podporu dalších forem studijních a badatelských aktivit studentů, tuzemské a zahraniční praxe a případně k nákupu speciálních učebních nebo vědeckých pomůcek.\n\nSvětového uznání dosáhl svými pracemi v oblasti chemie cukrů. Objevil několik nových cukrů a stanovil názvosloví pro metylpentózy, které bylo přijato mezinárodně. V analytické chemii vypracoval novou metodu merkurimetrického stanovení halogenů. Zasloužil se i o rozvoj chemické přístrojové techniky.\n\nSpolečně s Alexandrem Sommerem Baťkem se podílel na tvorbě českého chemického názvosloví. Toto názvosloví je považováno za nejdokonalejší a nejdůmyslnější chemické názvosloví v národním jazyce vůbec. Sepsal \"Šestijazyčný chemický slovník\" a učebnice \"Chemie anorganická\" a \"Chemie organická\", které byly používány řadu desetiletí. Byl takë poradcem autorů devítisvazkového \"Příručního slovníku jazyka českého\" (1935–1957), dosud (2019) největšího výkladového slovníku češtiny, pro oblast chemie.\n\nZa jeho dílo mu byl udělen doktorát mnoha významných univerzit včetně pařížské Sorbonny. Byl jmenován Důstojníkem Čestné legie. Byl prvním zástupcem České společnosti chemické v Mezinárodní unii pro čistou a užitou chemii (IUPAC).\n\nMezi jeho osobní záliby patřila klasická hudba. Hrál na několik hudebních nástrojů a soukromě studoval skladbu u Františka Spilky. Sestavil obsáhlý \"Hudební slovník cizích výrazů a rčení\" (1946). Složil na 70 hudebních děl, převážně komorního charakteru (písní a skladeb pro klavír a malé soubory). Mezi významnější díla patří:\n\nJe po něm pojmenována krátká vnitřní ulička v areálu Univerzity Karlovy na pražském Albertově (\"Votočkova\"), dále \"Votočkova medaile\", udělovaná VŠCHT, \"Votočkovo činidlo\" a od roku 2014 také \"Votočkova posluchárna\" rovněž na VŠCHT. Votočkova vila v Senohrabech u Prahy z roku 1907 byla domem prof. Emila Votočka.\n\n\n"}
{"id": "249017", "url": "https://cs.wikipedia.org/wiki?curid=249017", "title": "Maine de Biran", "text": "Maine de Biran\n\nMaine de Biran [mén d:biran], vlastním jménem Francois-Pierre-Gonthier de Biran (29. listopadu 1766 Bergerac, Francie – 20. července 1824 Paříž) byl francouzský politik, filosof a psycholog.\n\nPo studiu vstoupil Maine de Biran do osobní stráže krále Ludvíka XVI. a revoluci roku 1789 zažil ve Versailles. Pak se stáhl do ústraní a věnoval se zcela psychologii a filosofii; sám píše o „skoku z frivolity do filosofie“. Roku 1797 byl zvolen do Direktoria, ale pro podezření z věrnosti králi byl brzy vyloučen. Roku 1813 se postavil proti Napoleonovi a po obnovení království byl několikrát zvolen do Parlamentu, většinu roku však trávil na svém statku. Datum jeho smrti není přesně známo.\n\nZ jeho velmi originálního díla vyšlo za jeho života jen několik esejů, teprve spis \"Rozbor myšlení\" (1811) vzbudil značnou pozornost a Maine de Biran se stal členem Institut de France. \"Sebrané spisy\" vyšly v šesti svazcích, roku 1841 již publikované texty a 1859 nepublikované. Maine de Biran začal jako empirista, detailním a přesným zkoumáním se však přesvědčil, že lidské vnímání nelze vyložit jen jako pasivní přijímání vjemů smysly, nýbrž že je třeba zahrnout i aktivní roli pozornosti a zvyku. Poznání zahrnuje i pocit odporu předmětu, který je třeba překonat. Rozhodující roli hraje zkušenost, jež se z elementárních začátků postupně rozvíjí ve styku se světem. Věnoval se také studiu rozdílů mezi zvířaty a člověkem, a tedy i psychologii a duchovnímu životu člověka, nakonec dospěl ke křesťanské mystice lásky. Jeho význam tkví zejména v jeho antropologii: jako jeden z prvních se snažil důsledně odstranit dualismus duše a těla, aniž by upadl do vulgárního materialismu. V Česku se jeho dílem zabýval Jan Patočka.\n\n\n\n"}
{"id": "249018", "url": "https://cs.wikipedia.org/wiki?curid=249018", "title": "Aurora Consurgens", "text": "Aurora Consurgens\n\nAurora Consurgens je duchovně a mysticky zaměřená alchymistická příručka ze 14. století zapsaná v kodexu a doprovázena velkým množstvím poněkud neumělých iluminací dokumentujících alchymistické procesy, které symbolizují význam a užitek z provozování alchymie jako Božího daru. Dílo se připisuje největšímu teologovi středověku, sv. Tomáši Akvinskému, ten však jeho autorem téměř jistě není.\n\nDo češtiny dílo přeložil již pan Bavor Rodovský mladší z Hustiřan v 1585 pod názvem \"Jitřní záře\" (vydal Otakar Zachar, 1911), jiný překlad vydal pod latinským názvem D. Ž. Bor v roce 2008.\n"}
{"id": "249020", "url": "https://cs.wikipedia.org/wiki?curid=249020", "title": "Lobkovický breviář", "text": "Lobkovický breviář\n\nLobkovický brevíř je rukopis z doby jagellonské, pochází z roku 1494 a je uložen v depozitáři pražské Národní knihovny (XXIII F 202). Původně byl jedním z cenných kousků knihovny Lobkoviců. Iluminace v tomto díle představují jeden z nejstarších dokladů pronikání renesančního umění do české knižní tvorby.\n"}
{"id": "249021", "url": "https://cs.wikipedia.org/wiki?curid=249021", "title": "Dornier Do 18", "text": "Dornier Do 18\n\nDornier Do 18 byl německý jednoplošný dvoumotorový létající člun s dlouhým doletem užívaný od 30. let 20. století a během druhé světové války.\n\nPrvní prototyp (imatrikulace D-AHIS, „Monsun“) čtyřmístného stroje Do 18a vzlétl 15. března roku 1935. Pro pohon byly zvoleny vznětové motory Junkers Jumo 205 po 397 kW v tandemovém uspořádání, tedy jeden motor tažný, druhý tlačný.\n\nJako druhý byl dokončen čtvrtý prototyp Do 18d, zalétaný v létě 1935, který tvořil předlohu pro vojenskou variantu Do 18 D. Následně byly dokončeny stroje Do 18b a Do 18c, které byly za účelem letových testů zařazeny k Fliegerstaffel (F) List.\n\nV té době byla zaváděna prototypová označení „V“, proto druhý a třetí prototyp obdržel označení Do 18 V2 (D-AANE, \"Zyklon\") a Do 18 V3 (D-ABYM, „Aeolus“ ), které byly zařazeny k přepravě pošty u Deutsche Lufthansa. Do jejich řad zamířil i další letoun Do 18 D (Werk-Nr.663, D-ARUN, „Zephir“). Všechny čtyři letouny od DLH byly upraveny na jednotný standard Do 18 E a krátce nato německé aerolinie obdržely další Do 18 E (Werk-Nr225, D-AROZ, „Pampero“). Tento letoun zmizel 1. října 1938 na trase mezi Natalem a Bathurstem.\n\nPoslední šestý stroj pro Lufthansu byl experimentální Do 18 F (D-ANHR) se zvětšenou plochou křídla, zalétaný 11. června 1937. Po rekordním non-stop letu, když mezi 27. a 29. březnem 1938 uletěl 8 392 km v čase 43 hodin, byl přestavěn na verzi Do 18 L s hvězdicovými motory BMW 132 Ns a zalétán 21. listopadu 1939.\n\nDodávky letounů Do 18 D-1 pro Luftwaffe začaly v létě roku 1936 s pohonem motory Junkers Jumo 205C Diesel a výzbrojí dvěma pohyblivými kulomety MG 15 ráže 7,9 mm na přídi a hřbetě trupu. Na závěsnících pod křídly mohly být zavěšeny dvě pumy SC 50.\n\nNahrazením jednoduchého vodního kormidla za dvojité, nebo úpravou chladiče vznikly varianty Do 18 D-2 a Do 18 D-3. V létě roku 1939 se verze D nacházely ve výzbroji 2. Staffel Küstenfliegergruppen 106, 406, 506, 806 a 906.\n\nVýsledkem modernizace byla verze Do 18 G-1 s výkonnějšími motory Jumo 205D po 647 kW vzletového výkonu a zesílenou výzbrojí. Na přídi byl namontován pohyblivý kulomet MG 131 ráže 13 mm, na hřbetním střelišti v otočné věži potom kanón MG 151 ráže 20 mm.\n\nV okamžiku zahájení II. světové války se ve výzbroji Luftwaffe nacházelo 36 Do 18 D, které operovaly nad Severním mořem a 27 Do 18 D v oblasti Baltského moře. Do 18 D z 2./Kü.Fl.Gr. 106 dislokované na základně Nordeney odhalily 26. září 1939 konvoj tvořený letadlovou lodí HMS Ark Royal (91), torpédoborci HMS Nelson (28) a HMS Rodney (29) a bitevními křižníky HMS Hood a HMS Renown. Do 18D z 2./Kü.Fl.Gr. 506 zpočátku operovaly nad Baltem, později se účastnily norské kampaně.\n\n11. května 1940 se ve stavu 2./Kü.Fl.Gr. 106 nacházelo 9 Do 18, z toho 6 letuschopných, 2. a 3./Kü.Fl.Gr. 406 měly dohromady 20 Do 18, z nichž jen 8 bylo letuschopných a 2./Kü.Fl.Gr. 906 měla 10 Do 18, z toho 8 letuschopných.\nDo 18 byly zařazeny rovněž u 1./Kü.Fl.Gr. 406 v počtu 9 strojů, z nichž jen dva byly provozuschopné. V době bitvy o Británii pak Do 18 používala nejčastěji záchranná námořní služba Seenotdienst.\n\nVýroba Do 18 byla ukončena v létě roku 1940 po dodání 94 exemplářů vojenskému letectvu, z nichž 71 bylo verze G a H. Do 18 H-1 byla neozbrojená cvičná varianta Do 18 G-2 pro šestičlennou posádku, které nahradily „Déčka“. Dalšími úpravami již vyrobených vodních letounů vznikla záchranná varianta Do 18 N-1 sloužící od začátku roku 1941 u Seenotstaffeln.\n\nK 16. srpnu 1941 byly posledními jednotkami s letouny Do 18 3./Kü.Fl.Gr. 406 a 906 umístěné v Norsku. Nadále se pak používaly u školních jednotek a u záchranné služby.\n\nÚdaje platí pro verzi Do 18G-1\n\n\n\n"}
{"id": "249023", "url": "https://cs.wikipedia.org/wiki?curid=249023", "title": "Sedlecký antifonář", "text": "Sedlecký antifonář\n\nSedlecký antifonář je jednou z nejvýznamnějších památek pozdně románské knižní malby na českém území. \n\nHudební antifonář zřejmě vznikl ve 2. čtvrtině 13. století a byl určen některému ženskému cisterciáckému klášteru. Obsahuje celou řadu nádherných iluminací – ornamentálních iniciál i figurálních bordur a miniatur, z nichž je patrná byzantská inspirace hlavního malíře celého díla vzniklá zřejmě vlivem křižáckým výprav či sasko-durynského umění. Tvarosloví iluminací je zařazováno pod raně gotický tzv. lámaný styl(Zackenstil).\n\nV 17. století byly některé poškozené pergamenové listy antifonáře nahrazeny papírovými s týmž textem, případně doplněny o texty nové. Takto vzniklý celek byl roku 1671 svázán a dnes je uložen v depozitáři Národní knihovny v Praze.\n\nAntifonář je psán na čtyřlinkové osnově s klíčovými soustavami f-c a c-g. Předlohou Hudební notace rukopisu byl jiný spis virgálního typu. Charakteristické je zejména hojné využití pomocných čar v osnově, a to jednak ve větším množství a zároveň v modernější podobě, než bylo tehdy obvyklé. Jednotlivé notové znaky mají velmi jasný tvar i charakter zápisu.\n\n"}
{"id": "249024", "url": "https://cs.wikipedia.org/wiki?curid=249024", "title": "Dornier Do 24", "text": "Dornier Do 24\n\nDornier Do 24 byl německý třímotorový létající člun z druhé poloviny 30. let 20. století.\n\nStroj byl původně vyvinut na požadavek Nizozemska, které potřebovalo moderní hydroplán pro své východoindické kolonie. Jako první vzlétl prototyp Do 24 V3 (imatrikulace D-AYWI) 3. července roku 1937, následovaný Do 24 V4 (D-ADLP) dne 22. července 1937. Oba prototypy poháněly americké hvězdicové devítiválce Wright R-1820-F52 Cyclone. Další prototyp Do 24 V1 (D-AIBE) vzlétl poprvé z Bodamského jezera 10. ledna 1938 poháněn třemi motory Junkers Jumo 205C Diesel.\n\nLetouny byly dodávány Holandsku s označením Do 24K-1, a licenčně se zde i ve firmě Aviolanda a De Shelde stavěly, později se připojila k výrobě také společnost Fokker. Prvních dvanáct strojů bylo vyzbrojeno třemi kulomety Colt-Browning ráže 7,7 mm, od třináctého neslo hřbetní střeliště kanón HS 404 ráže 20 mm. Letouny se vyráběly rovněž ve Švýcarsku filiálkou Dornier-Flugzeuge v Altenrheinu a poslední šestý zde vyrobený kus byl dokončen jako Do 24 K-2 se zvětšenými palivovými nádržemi a novými motory R-1820-G102.\n\nPo obsazení Holandska německými vojsky byly v leteckých továrnách v Papendrechtu a Dortrechtu zabaveny dohotovené i rozestavěné Do 24 K-2 a následně vyrobené stroje s německým radiovybavením, palubními přístroji a kulomety MG 15 obdrželo označení Do 24 N-1. Od srpna do září 1941 nahradily v Luftwaffe stroje Dornier Do 18. Další variantou byla verze Do 24 T-1 s motory BMW-Bramo 323 R-2 Fafnir. Nevyzbrojené typy Dornier Do 24 MS sloužily k odstraňování min v řekách, pobřežních vodách a přístupech k přístavům. Byly vybaveny duralovým prstencem pod křídlem s vlastním zdrojem napájení, který vytvářel elektromagnetické pole k ničení námořních min.\n\nNa konci roku 1942 byla výroba Do 24 T zahájena také u francouzské společnosti CAMS v Sartrouville s celkovou produkcí 22 kusů do konce roku 1943. V tomto roce vznikla verze Do 24 T-2 s rozšířeným rádiovým a navigačním vybavením, u některých strojů byl německý kanón MG 151 nahrazen francouzským HS 404 ráže 20 mm.\n\n6. srpna 1971 přelétli Comandante Luis Meson Bada a Capitan José L. Ferragut Aquilar v NSR zakoupený Do 24 (Werk-Nr. 5345) z Pollense přes Marseille a Lausanne do Friedrichshafenu. V mnichovské firmě Dornier GmbH pro tento stroj postavili nové obdélníkové křídlo se superkritickým profilem a zešikmenými koncovými oblouky. Motorová lože dostala zabudované tři turbovrtulové pohonné jednotky Pratt and Whitney Canada PT-6A-45B s výkonem po 833 kW pohánějících pětilisté vrtule. Trup nového Do 24 ATT byl převzat s minimálními úpravami. Změn doznal nový příďový podvozek převzatý z letounu Fokker F-27 \"Friendship\" a byly upraveny boční trupové plováky. Nová verze byla zalétaná piloty D. Thomasem a M. Feursegerem 25. dubna 1983 z továrního letiště Oberpfaffenhofen u Mnichova. Maximální rychlost vzrostla na 428 km/h.\n\nNěmecké Do 24 zasáhly do bojů již v dubnu 1940. Prototypy V1 a V2 obdržely výzbroj každý dvěma kulomety MG 15 ráže 7,9 mm a kanónem MG 151 ráže 20 mm a zařazeny k jednotce KG.z.b.V. 108 See.\n\nNizozemské námořní letectvo (MLD) mělo v Nizozemské východní Indii celkem 37 letounů Do 24, které sloužily u Groepen Vliegtuigen (GVT) 1 až 8. Již 13. prosince 1941 si palubní střelec stroje Do 24 K-1 (X-22) nárokoval první (nepotvrzený) sestřel japonské „stíhačky“ pro MLD. Dne 17. prosince 1941 tři Do 24 K-1 od GVT-7 spolu s bombardéry Martin 139 zaútočily na japonské lodě u Miri na Severním Borneu. Do 24 (X-32) při této akci potopil torpédoborec \"Šinonome\". O šest dní později napadlo japonské lodě u Davaa na Filipínách šest Do 24 (X-11, 12, 25, 26, 27 a 30). 19. února 1942 přeletělo pět Do 24 (X-5, 7, 8, 9, a 10) do Austrálie následované šest dní před kapitulací holandských vojsk ve Východní Indii, 2. března 1942, dalšími šesti Do 24 (X-1, 3, 20, 23, 28, a 36).\n\nDne 19. dubna 1942 převzalo letouny australské letectvo, kde sloužily např. u 41. peruti RAAF k transportním účelům.\n\nOd května 1942 operovaly Do 24 v rámci Seenotkomanda Varna v Jevpatorii na černomořském pobřeží Krymu, kde prováděly záchranné práce, průzkum a doprovázely konvoje do Oděsy a Sevastopolu. Na konci února 1943 byly Do 24 T z důvodu rozbahněných letišť převeleny k 1. a 2. Seetransportstaffel Sewastopol k transportním úkolům. Letouny tohoto typu operovaly také v oblasti Středozemního moře u Seenotzentrale Syrakus, kde se v září 1943 pět Do 24 podílelo na záchraně trosečníků z potopené lodě \"Roma\", avšak čtyři byly sestřeleny spojeneckými letouny.\n\nV přístavech Cherbourg a Boulogne měly domovské základny Seenotstaffeln operující nad kanálem La Manche, v Brestu byly umístěny jednotky Do 24 T operující nad Atlantikem a nad Baltským mořem přepravovaly především raněné a vojenský materiál. V Norsku byla umístěna Seenotstaffel 50 se základnou v Stavanger-Sola a Seenotstaffel 51 v Bodø.\n\nKrátce před obsazením Oděsy Rudou armádou na konci dubna 1944 prováděly Do 24 T zásobovací lety evakuaci raněných na trase Krym-rumunské černomořské pobřeží. V srpnu 1944 bylo osm Do 24 T ze Seenotstaffel 8 evakuováno z rumunské základny Mamaia přes Varnu a Soluň do Athén. Zde posílily Seenotstaffeln 6 a 7, které přepravovaly vojáky ze základen na Krétě a řeckých ostrovech. Zbylé Do 24 poté přeletěly do Vídně. Poslední německé jednotky, které na konci války používaly letouny Do 24 T, byly Seenotgruppen 80 a 81 v Grossenbrode.\nNa začátku června 1944 byl první z dvanácti objednaných strojů Do 24 T-3 dodán do Španělska k námořní dálkové průzkumné a záchranné letce v Puerto de Pollensa na Mallorce. Po ukončení války sloužily u 3. smíšeného leteckého pluku a následně tvořily jednu Grupo v Regimento Num 51 Ejército del Aire až do roku 1969.\n\nPo osvobození francouzského Sartrouville pokračovala výroba Do 24 T pro Aéronavale. 5. prosince 1944 byla utvořena Flotille 9F v St. Mandrier. Ta byla 1. ledna 1946 přejmenována na Escadrille 30S. 1. března 1946 vznikla podobná jednotka Escadrille 20S umístěná v Aspettu na Korsice a konečně třetí jednotkou s letouny Do 24 se stala Flotille 9F (Exploration) v Karoubě u Bizerty. V roce 1953 byly vyřazeny a část strojů byla předána Španělsku.\n\nBěhem války přeletěly dva stroje Do 24 T do neutrálního Švédska. První (Werk-Nr.3342, CM+RY) z Seenotgruppe 81 přistál 31. října 1944 v Hälleviku, který byl od 10. května 1945 zařazen jako Tp 24 u Flottilj 2 v Hägernäs. Druhý (Werk-Nr.42, 5W+BU) z jednotky Seenotstaffel 50 přeletěl 9. května 1945 z Ventspils do Trelleborgu. Tento stroj byl i s uprchlíky předán 14. srpna 1945 do Sovětského svazu, kde sloužil u polárního letectva.\n\nÚdaje platí pro Do 24 T-1\n\n\n\n \n"}
{"id": "249025", "url": "https://cs.wikipedia.org/wiki?curid=249025", "title": "Opeth", "text": "Opeth\n\nOpeth je progresivní melodická death metalová kapela založená roku 1990 ve Stockholmu Mikaelem Åkerfeldtem a Davidem Isbergem. První deska Orchid vyšla roku 1995 a ukázala sílu Opeth v častých změnách tempa a ve střídání agresivního growlingu a čistého vokálu, jejichž kombinaci Mikael Åkerfeldt velmi dobře ovládá. Důležitým albem je Still Life z roku 1999, na kterém již kapela předvedla typ skladeb, jakými se prezentovala až do roku 2008. Z diskografie vyčnívá Damnation z roku 2003, které obsahuje pouze balady, a také poslední dvě desky Heritage (2011) a Pale Communion (2014), reprezentující posun do poloh progresivního rocku.\n\n\n\nPrvní album odhalující potenciál této mladé kapely. Již se zde projevují vlivy typické pro tvorbu Opeth. Obsahuje výtečné skladby In The Mist She Was Standing, Under The Weeping Moon a instrumentální skladbu Silhouette.\nNa reedici je přidána bonusová skladba Into the Frost of Winter (6.20).\n\nKapele se podařilo odladit poslední nedokonalosti debutu a vydala do světa velmi kvalitní album, které obsahuje i nejdelší kompozici Black Rose Immortal.\nNa reedici je přidána bonusová skladba Eternal Soul Torture (8.35)\n\nPoslední album ve „starém stylu“, je zde slyšet další mírný posun od předchozího alba, obsahuje i různorodější nápady což vyúsťuje k více skladbám. Nejlepší skladby tohoto alba asi jsou When a Demon of the Fall.\nNa reedici je přidán cover skladby Remember Tomorrow od Iron Maiden a Circle of Tyrants od Celtic Frost.\n\nDeska se vyznačuje modernějším stylem, současnějším zvukem a představuje zlomové album v celé kariéře Opeth. Vypráví příběh muže žijícího ve středověku, který je vyhnán ze svého domova, protože nesdílí křesťanskou víru. Při odchodu musí opustit svou milovanou dívku jménem Melinda. Jeho city k ní ale ani po patnácti letech vyhnanství neutuchají, proto se vrací, aby ji odvedl s sebou. Zjišťuje, že Melinda se mezitím musela stát jeptiškou a „provdat“ se za církev. Přesto se nevzdává, a i když si uvědomuje, že se vystavuje velkému nebezpečí, pokud by ho odhalil „Koncil kříže“, dohlížející na potírání kacířů ve městě, vydá se ji přesvědčit. Melinda k vlastnímu překvapení sama doznává, že ho ještě miluje. Jenže jsou odhaleni. Melinda je odvedena a popravena pro nevěrnost Bohu. V záchvatu vzteku hrdina zabíjí vojáky přisluhující Koncilu dokud nezkolabuje vyčerpáním. Posléze je zajat a potrestán oběšením. V okamžiku těsně před svým posledním vydechnutím spatří Melindu, jak na něj ve smrti čeká.\n\nNa desce získal větší prostor čistý vokál, obsahuje častější změny tempa a klade větší důraz na akustické kytary. Nejvýraznější skladby jsou Godhead’s Lament, Face of Melinda a White Cluster.\n\nBlackwater Park je komerčně nejúspějšnější nahrávka z celé diskografie Opeth a rychle zaujme i posluchače, kteří kapelu doposud neznali. Může za to především velký důraz na propracované aranže, chytlavé melodie, efektní střídání rychlých a pomalých pasáží i brutálního growlingu s civilním zpěvem. Album obsahuje hity jako Bleak, baladu Harvest nebo The Funeral Portrait.\n\n\nNejagresivnější album kapely. Titulní skladba je jedna z nejlepších, kterou kdy Opeth vydali.\n\nAlbum sestavené pouze z pomalých skladeb představuje rockovější obraz kapely, přijatelný pro širokou veřejnost lépe než deathmetalová alba. Na desce dostaly větší prostor klávesy a obsahuje již klasické skladby jako Death Whispered, In My Time Of Need nebo asi nejpopulárnější píseň kapely, Windowpane.\n\n\nGhost Reveries je spojením agresivity Deliverance (The Baying of the Hounds, The Grand Conjuration) a akustické zručnosti Damnation (Hours of Wealth, Isolation Years). Do kapely také na stálo přišel klávesista, a tak je využití kláves na albu nejznatelnější ze všech dosavadních alb Opeth.\n\nDeváté album Opeth uzavírá předchozí tvorbu kapely a předznamenává další možný vývoj. Na desce se nacházejí jak klasické deathmetalové kompozice známé ze starších nahrávek (Heir Apparent), tak baladické skladby (Burden). Kapela experimentuje se zvukem a používá artrockové postupy ve větší míře než v minulosti. Nevyhýbá se ani náznakům folkových melodií (Hessian Peel), které dostanou více prostoru až na dalším albu. Instrumentální podoba desky je poznamenaná odchodem dvou členů (Peter Lindgren, Martin Lopez). Kromě nahrávky o sedmi skladbách existuje také verze se třemi bonusy.\n\n\nZřejmě nejvýraznější žánrový posun kapely od alba Still life. Spojení melancholie, progresivního rocku a folkových motivů ústí ve specifický hudební mix i novodobou reminiscenci na jazzrock sedmdesátých let. Žádná ze skladeb neobsahuje typický growling Mikaela Åkerfeldta, celá nahrávka se pohybuje v čistých hlasových polohách.\n\n\n"}
{"id": "249028", "url": "https://cs.wikipedia.org/wiki?curid=249028", "title": "Letiště Vágar", "text": "Letiště Vágar\n\nLetiště Vágar (IATA: FAE, ICAO: EKVG) je jediné letiště na Faerských ostrovech. Leží na ostrově Vágar, asi 1,5 km západně od města Sørvágur a méně než 1 km východně od jezera Sørvágsvatn. Bylo postaveno Brity v období 2. světové války. Zdejší vzletová a přistávací dráha je asfaltová, její délka je 1250 m.\n\nZ tohoto letiště létají k roku 2020 aerolinky Atlantic Airways a Scandinavian Airlines.\n\n"}
{"id": "249029", "url": "https://cs.wikipedia.org/wiki?curid=249029", "title": "Pipin I. Starší", "text": "Pipin I. Starší\n\nPipin I. (\"Starší\", asi 580 — 640) byl austrasijským majordomem. Významným způsobem se zasadil o vládu Chlothara II. S biskupem Arnulfem z Met se totiž postavil proti franské královně Brunhildě. Chlothar II. později nechal tuto královnu zajmout a v roce 613 usmrtit. Po smrti Chlothara II. (629) vládl jeho syn Dagobert I. V té době byl však Pipin I. v nemilosti. Po Dagobertově smrti se Pipin I. vrátil a byl jako majordom v Austrasii.\n\nOd Pipina I. je odvozen rod .\n\n"}
{"id": "249030", "url": "https://cs.wikipedia.org/wiki?curid=249030", "title": "Blohm &amp; Voss BV 138", "text": "Blohm &amp; Voss BV 138\n\nBlohm & Voss Bv 138 byl třímotorový německý jednoplošný hlídkový létající člun s velkým doletem. Charakteristickým znakem letounu bylo použití křídla s lomeným vzepětím ve tvaru písmena M. V místech lomení byly umístěny vnější motory. Třetí motor byl instalován mezi křídly na speciálním nosníku na hřbetě trupu.\n\nPrvní prototyp BV 138 V1 (Werk-Nr.114, D-ARAK) vzlétl 15. července 1937 z dolního Labe, za řízení stroje usedl Flugkapitän Helmut W. Rodig. Následně byl první vyrobený exemplář odeslán k dalším zkouškám do Erprobungsstelle v Travemünde.\n\nLomené křídlo u prvního prototypu však bylo zdrojem neustálých problémů, proto bylo již od druhého prototypu BV 138 V2 (Werk-Nr.113, D-AMOR) nahrazeno novým rovným. S takto upraveným druhým letounem provedl pilot Rodig první let 23. července 1937. Ani použití nového křídla však nedokázalo eliminovat všechny vady prvního prototypu. I přes tyto problémy byl BV 138 V2 podle výsledků porovnávacích zkoušek vyhlášených 15. října 1937 lepší, než konkurenční Dornier Do 24.\n\nVýsledkem příkazu RLM k překonstruování ocasních nosníků a svislé ocasní plochy byl BV 138 A-01 (Werk-Nr.148, D-ADJE), který byl Rodigem zalétán 11. července 1939. Nový letoun byl o 3 m delší, ocasní nosníky měly změněný průřez a zvětšila se rovněž plocha dvojice svislých ocasních ploch.\n\nVýsledky testů byly natolik uspokojivé, že na jejich základě byly bez konstrukčních změn postaveny stroje nulté série BV 138 A-02 (Werk-Nr.149, D-ARZT), který svůj premiérový let absolvoval v srpnu 1939, A-03 (Werk-Nr.150, D-AFFE) zalétaný v září 1939, A-04 (Werk-Nr.151, TB+PR), B-01 (Werk-Nr.152, BI+AT) a B-02 (Werk-Nr.153, TB+PS).\n\nPrvní tři kusy výrobní série BV 138 A-1 opustily závody Blohm & Voss ve čtvrti Hamburg-Finkenwerder v dubnu 1940 a poslední tři ze série 25 kusů v srpnu. Stroje byly poháněny vznětovými motory Junkers Jumo 205 C-4, v přední střelecké věži LB 204 byl instalován kanón MG 204 ráže 20 mm. Dva letouny BV 138 B-0 s identickým křídlem jako A-0 měly instalovány pohonné jednotky Junkers Jumo 205 D o vzletovém výkonu 647 kW. Další sérii pak představovala varianta BV 138 B-1, která byla produkována od září 1940 do března 1941 v počtu 20 kusů.\n\nSouběžně s probíhající výrobou verze B-1 byla zahájena stavba letounů BV 138 C-1. Prvních sedm kusů opustilo výrobní haly v březnu 1941. Měly zesílenou konstrukci, přídavné vstupy vzduchu na horních částech motorových krytů a kulomet MG 131 ráže 13 mm v horním střelišti namísto MG 17 ráže 7,9 mm. Celkem bylo vyrobeno 211 letounů C-1 včetně licenční výroby v závodech Wesser Flugzeugbau.\n\n17. listopadu 1942 poprvé vzlétl upravený BV 138 C-1 (CB+UA) v zamýšlené verzi MS (hledač min). Letoun byl vybaven prstencem o průměru 14 m a zdrojem elektrického proudu. Celá instalace fungovala jako elektromagnet, který přiváděl magnetické miny k detonaci. 11. prosince byly další práce zastaveny pro nevhodnost BV 138 jako Minensucher.\nStroje BV 138 A-01, A-02 a A-03 byly přiděleny k jednotce KGr.z.b.V. 108 spadající pod X. Fliegerkorps, kde sloužily jako transportní na trase Norderney-Bergen-Narvik. Vlastním protiletadlovým dělostřelcům zcela neznámé letouny ostřeloval německý flak během přistání v Bergenu. Poškození A-01 a A-02 nebylo velké, proto se létající čluny vlastními silami navrátily do Travemünde. Značně poškozený A-03 byl do Erprobungsstelle dopraven lodí.\n\nPrvní jednotkou Luftwaffe se stala s desítkou BV 138 A-1 1./Kü.FlGr. 506 dislokovaná v Hörnumu. Od října 1940 operovala v oblasti Biskajského zálivu. Koncem tohoto roku se k ní připojila i 2./Kü.Fl.Gr. 906, vybavená rovněž stroji BV 138 A-1.\n\nV březnu 1941 byla ustavena Kü.Fl.Erg. Staffel 138, ve které se školily příští posádky BV 138. V létě 1941 byla 2./Kü Fl.Gr. 406 přezbrojena na BV 138 B-1 a zahájila hlídkové lety ze základen Stavanger a Tromsø s úkolem vyhledávat lodní konvoje. Společně s 2./Kü.Fl.Gr. 906 byly obě operční jednotky v druhé polovině roku 1941 přesunuty k Baltskému moři.\n\nDo konce roku 1941 byly letouny BV 138 zcela nebo částečně vybaveny jednotky 3./Kü.Fl.Gr. 906, 1.(F) a 2.(F)/SAGr. 130, 1.(F) a 2.(F)/SAGr. 131. Na stroje BV 138 C-1 byla koncem roku 1941 přezbrojena také 3.(F)/SAGr. 125, která s dvaceti stroji působila v Konstanci v Rumunsku, odkud prováděla hlídkové lety nad Černým mořem.\n\nHlavní oblastí působení BV 138 byl Atlantik a Severní ledový oceán, kde tyto letouny pátraly především po konvojích do Murmanska. V létě 1943 vytvořily dvě německé ponorky na sovětském ostrově Nová země zásobovací základnu, odkud BV 138 operovaly po dobu tří týdnů. Během této doby uskutečnily osm hlídkových letů až do oblasti poloostrova Jamal.\n\nV květnu 1943 byla 2./Kü.Fl.Gr. 406 umístěna v Biscarosse, kde létala se sedmi BV 138, spadající pod letecké velitelství Atlantik. V důsledku útoků stíhacích bombardérů Royal Air Force klesl stav letky na dva stroje BV 138 a dva BV 222. V říjnu byla letka přeznačena na 1.(F)/SAGr. 129 a doplněna trojicí BV 222 a několika BV 138 C-1. Nad Atlantikem pak operovala do druhé poloviny roku 1944.\n\nNa jaře 1943 zahájila v oblasti Středozemního moře operační činnost See-Aufklarungsgruppe 126, jejíž 3. Staffel byla vyzbrojena létajícími čluny BV 138 C-1. Skupina se základnou na ostrově Kréta a spadala pod velitelství Luftwaffe jihovýchod. Ke konci své činnosti byla umístěna na středním a severním úseku východní fronty v rámci Luftflotte 6.\n\nNa dálném severu byly dále umístěny jednotky 1. 2. a 3.(F)SAGr. 130 s celkem 19 kusy BV 138 a 2.(F)/SAGr. 131 se smíšenou výzbrojí BV 138 a hydroplány Arado Ar 196. BV 138 C-1 1.(F)/SAGr. 131 byly umístěny v květnu 1944 v bulharské Varně.\n\n\n\n"}
{"id": "249031", "url": "https://cs.wikipedia.org/wiki?curid=249031", "title": "Štítonoš", "text": "Štítonoš\n\nŠtítonoši mohou být lidské bytosti, andělé nebo heraldická zvířata, která podpírají erb. Obvykle jsou zobrazována ve dvojici, stojící po obou stranách erbu, výjimečně je můžeme spatřit i za erbem (sloni ve znaku Konžské republiky) nebo v podobě jednoho nositele (např. dvojhlavá orlice, která má erb na hrudi – znak dnes již neexistující svaté říše římské, později Rakouska do konce I. světové války). Typ štítonoše může být dán tradičními legendami spojenými s držitelem erbu (někdy to je zvíře přímo v erbu zobrazené), jako dvouocasí lvi v již zaniklém znaku Československé republiky z roku 1920 nebo lvi na znaku Anglie.\n\nŠtítonoši musí stát na půdě, nebo v určitých případech na stuze hesla. Obvykle se zobrazují vzpřímeně.\n\nŠtítonoše mohou užívat státy, panovníci a vysoká šlechta, v občanských znacích se užívat nemají.\n"}
{"id": "249033", "url": "https://cs.wikipedia.org/wiki?curid=249033", "title": "Svatoslav (jméno)", "text": "Svatoslav (jméno)\n\nSvatoslav je mužské křestní jméno slovanského původu. Vykládá se jako „silou silný“. Další variantou jména je Světoslav. Ženským protějškem jména je Svatoslava.\n\nPodle českého kalendáře má svátek 3. prosince.\n\nSveťo, Svetek, Svatoš, Slavo, Slávek, Svetko\n\n\n\n"}
{"id": "249036", "url": "https://cs.wikipedia.org/wiki?curid=249036", "title": "Blohm &amp; Voss Ha 139", "text": "Blohm &amp; Voss Ha 139\n\nBlohm & Voss Ha 139 byl německý čtyřmotorový jednoplošný dálkový dopravní a námořní průzkumný plovákový letoun z třicátých let 20. století. Jeho vývoj byl zahájen na objednávku společnosti Deutsche Lufthansa, která požadovala transoceánský poštovní plovákový letoun s minimálním doletem 5000 při rychlosti 250 km/h.\n\nPrvní prototyp Ha 139 V1 (Werk-Nr.181, imatrikulace D-AMIE) byl zalétán na podzim 1936. Lufthansa stroj převzala v březnu 1937 pod označením Ha 139 A („Nordmeer“).\n\nV červnu roku 1937 převzala Lufthansa druhý vyrobený Ha 139 V2 (Werk-Nr.182, D-AJEY) pod označením Ha 139 A „Nordwind“. Oba prototypy verze A byly poháněny vznětovými motory Junkers Jumo 205 C o výkonu 441 kW, které roztáčely třílisté stavitelné vrtule Junkers-Hamilton.\n\nOd 13. srpna do konce listopadu 1937 sloužily oba letouny k transatlantickým letům mezi přístavem Horta na Azorách a New Yorkem. Operovaly z lodí Friesenland a Schwabenland.\n\nNa jaře 1938 byl dokončen třetí prototyp Ha 139 V3 (Werk-Nr.217, D-ASTA), který DLH převzala jako Ha 139 B („Nordstern“). Letoun se od svých předchůdců odlišoval většími rozměry, hmotností a překonstruovanými motorovými gondolami. Mezi 21. červnem a 19. říjnem 1938 uskutečnil několik letů mezi Hortou a New Yorkem. Do začátku II. světové války operovaly Ha 139 nad jižním Atlantikem mezi Afrikou a Jižní Amerikou.\nPo vypuknutí II. světové války byl Ha 139 V3 ve Wenzendorfu přestavěn na námořní průzkumný letoun velkého doletu. Příď stroje dostala prosklení a byla vybavena otočnou lafetou typu Ikaria s jedním kulometem MG 15 ráže 7,9 mm. Stejná zbraň byla navíc instalována v zatahovacím střelišti na hřbetě trupu. Další dvě střelecká stanoviště s MG 15 se nacházela po bocích trupu. Takto upravený letoun dostal označení Ha 139 B/Umbau. První let provedla osádka Oberleutnant Graf Schack a Flügkapitän Schuster 19. ledna 1940 z katapultu lodi Friesenland. Po ukončení zkoušek byl stroj předán Luftwaffe k jednotce 1./Küstenfliegergruppe 406, vybavené letouny Dornier Do 18. Společně se dvěma Ha 139 A operoval během norského tažení. Službu v Luftwaffe ukončily Ha 139 A v roce 1942 pro nedostatek náhradních dílů. Ha 139 B/Umbau byl ještě přestavěn na verzi Ha 139 B/MS vybavenou kovovým rámem sloužícím jako elektromagnet na ničení námořních min. Bojově nasazen však nebyl.\n\n\n\n"}
{"id": "249037", "url": "https://cs.wikipedia.org/wiki?curid=249037", "title": "Nick Cave and the Bad Seeds", "text": "Nick Cave and the Bad Seeds\n\nNick Cave and the Bad Seeds je australská rocková skupina, kterou v roce 1983 založili Nick Cave, Mick Harvey a Blixa Bargeld, přičemž v současné době ve skupině z původní sestavy působí pouze Cave. Skupina vydala celkem šestnáct studiových alb, poslední album pojmenované \"Skeleton Tree\" vyšlo v září 2016. V roce 2017 vystoupila skupina v pražské O2 areně, vystoupení bylo hudebním webem iREPORT oceněno nejvyšším hodnocením. \n\n"}
{"id": "249038", "url": "https://cs.wikipedia.org/wiki?curid=249038", "title": "Brunhilda", "text": "Brunhilda\n\nBrunhilda nebo Brunichilda (asi 550–613) byla franskou královnou.\n\nJejím otcem byl vizigótský král Athanagild.\nV roce 566 nebo 567 se stala manželkou Sigiberta I., který byl králem Austrasie. Tímto sňatkem, ale byly vyvolány veliké krvavé boje. Sigibertův bratr Chilperich I. totiž zavraždil sestru Brunhildy Galswinthu. Brunhilda žádala krevní mstu. V krvavé bratrovražedné válce získal převahu Sigibert. K rozhodujícímu měření sil však nedošlo, protože Chilperichovi se podařilo bratra přesvědčit, že by tím oba zničili své říše.\n\nKonflikt se však rozhořel znovu a Sigibert měl nejlepší vyhlídky na sjednocení obou království pod svým vedením, neboť ho i Chilperichem ovládaní Frankové provolali králem. Ve Vitry, kde se shromáždilo celé franské vojsko, byl Sigibert zavražděn. Chilperichovým stoupencům, které pověřila provedením vražedného útoku jeho manželka, franská královna Fredegunda, se podařilo pod záminkou, že přinášejí důležitou zprávu, proniknout až k Sigibertovi a vrazit mu do těla dýku potřenou jedem (rok 575).\nBrunhilda se potom stala manželkou Chilperichova syna Merovecha. S tímto sňatkem Chilperich nesouhlasil a žádal syna, aby se s vdovou po svém strýci rozvedl. Merovech žádost svého otce odmítl a byl uvězněn v klášteře v Le Mans. Odtud se mu podařilo uprchnout. Královým důvěrníkům se ho podařilo vlákat do pasti a on aby nepadl do rukou blížícího se otce, nechal se vlastním sluhou proklát mečem.\nVznikla však pověst, že byl zavražděn na Fredegundin rozkaz. Fredegunda se také několikrát neúspěšně pokusila pomocí najatých vrahů Brunhildu odstranit. Když Fredegunda zemřela, Brunhilda získala vládu jak v Austrasii, tak v celé Franské říši jako regentka za svého syna Childeberta II. (571–596) a také za své vnuky. Dostala se však do sporů s Chlotharem II., synem Chilpericha a Fredegundy. Chlothar ji nakonec nechal zajmout, obvinil ji ze smrti deseti franských králů a roku 613 ji dal usmrtit.\nPo vítězství nad královnou tak sjednotil celou Franskou říši. Za Brunhildiny regentské vlády se posílila moc majordomů.\n\n\n"}
{"id": "249047", "url": "https://cs.wikipedia.org/wiki?curid=249047", "title": "Livie", "text": "Livie\n\nLivia je ženské křestní jméno latinského původu. Jedná se o ženskou podobu jména \"Livius\" a vykládá se jako „pocházející z římského rodu Liviů“, původní význam základového slova se vykládá jako „barvy olova, modravá, závistivá“. Podle slovenského kalendáře má svátek 20. února. Titus Livius, též známý jako Livy, byl římský historik, který napsal dějiny města Říma.\n\nLiv, Livinka, Via, Liva, Lí, Lili, Livi\n\n\n\n"}
{"id": "249048", "url": "https://cs.wikipedia.org/wiki?curid=249048", "title": "Cudnost", "text": "Cudnost\n\nCudnost () je jednou ze \"sedmi ctností\", označuje se jí mravní čistota, především pak sexuální zdrženlivost, nebo dodržování předpisů omezujících sexuální chování. V mnoha mravních a náboženských systémech považována za ctnost (například v morálním učení katolických církví, kde je protikladem jednoho ze sedmi hlavních hříchů, smilstva).\n\nCudnost obvykle zahrnuje nejen neprovozování sexuálního aktu, jiným než povoleným způsobem a v jiném než povoleném kontextu (manželství), ale i vystříhání se nedovolených aktivit, které by k němu mohly vést.\n\n\n"}
{"id": "249049", "url": "https://cs.wikipedia.org/wiki?curid=249049", "title": "Richentalova kronika", "text": "Richentalova kronika\n\nRichentalova kronika aneb Kronika kostnického koncilu je kronika zachycující průběh kostnického koncilu (1414–1418), který byl největším a nejvýznamnějším shromážděním pozdního středověku.\n\nAutorem je Ulrich Richental (cca 1360–1437) a kronika se dochovala v sedmi exemplářích, z nichž jeden tzv. petrohradský je uložen v depozitáři Národní knihovny v Praze. Vznikl ve 2. polovině 15. století a z celé dochované skupiny vyniká výtvarným ztvárněním událostí a postav.\n\n"}
{"id": "249050", "url": "https://cs.wikipedia.org/wiki?curid=249050", "title": "Velislavova bible", "text": "Velislavova bible\n\nVelislavova bible je ojedinělá obrazová bible, která byla vytvořena v letech 1325 až 1349. \n\nSoubor perokreseb jemně kolorovaných základními barvami vznikl zřejmě na objednávku Velislava, zcestovalého notáře v kanceláři českého krále Karla IV., a je doprovázen stručným textem. Velislavova bible patří k nejrozsáhlejším obrazovým knihám středověku, neboť i po ztrátě několika listů obsahuje 747 ilustrací, které zobrazují začátek Starého zákona, část evangelií a Skutků apoštolských, celou Apokalypsu a také Legendu o sv. Václavovi.\n\nV roce 2007 vydalo nakladatelství Archa 90 v nákladu 799 výtisků faksimili Velislavovy bible, v roce 2008 pak v 69 výtiscích faksimili na ručním papíře, maximálně napodobující původní knihu, za prodejní cenu 149 tisíc Kč.\n\n"}
{"id": "249051", "url": "https://cs.wikipedia.org/wiki?curid=249051", "title": "Window Maker", "text": "Window Maker\n\nWindow Maker (v minulosti \"WindowMaker\") je jedním z mnoha správců oken primárně vyvíjený pro operační systém Linux. Je vyvíjen jako OpenStep kompatibilní prostředí vzhledově podobné NeXTSTEPu.\n\nWindow Maker je velmi rychlý, nenáročný na paměť a diskový prostor. Lze jej konfigurovat pomocí grafických utilit WPrefs nebo WMakerConf. Podporuje dualhead a Xineramu. Zatím poslední verze byla vydána v roce 2012.\n\nPo kliknutí pravým tlačítkem myši na plochu se zobrazí menu, které si lze přizpůsobit.\n\n"}
{"id": "249053", "url": "https://cs.wikipedia.org/wiki?curid=249053", "title": "Šála", "text": "Šála\n\nŠála nebo též šál je pruh tkaniny (často pletený) sloužící k zakrytí krku nebo také hlavy a ramen. \nV chladných krajích se používá k tepelné ochraně krku, jindy slouží pouze k okrase nebo jako divadelní rekvizita, například kožešinové boa. Šál ve funkci šátku slouží z náboženských důvodů (hidžáb, rituální černobílý šál ortodoxních Židů) či jako symbol příslušnosti ke komunitě. Například ve Velké Británii a ve Spojených státech se nosí šály jako symbol příslušnosti k univerzitě či koleji. Šály s logem a v barvách sportovního klubu jsou rozšířené po celém světě. Šála ve spojení se společenským oděvem bývala v 19. století symbolem nekonvenčních umělců (např. Aristide Bruant, Vincent van Gogh). Šála bývá součástí kroje či symbolem etnické skupiny, například kostkovaná šála skotských klanů, španělská mantila z černé krajky, nebo turecký šál, typický pestrobarevnými podélnými proužky. Šála může být pevně spojena se svetrem, smokingem nebo kabátem jako jeho šálový límec.\n\nŠála (závoj) je atributem svaté Ludmily, která jí měla být zaškrcena.\n\n\n\n\n\n"}
{"id": "249054", "url": "https://cs.wikipedia.org/wiki?curid=249054", "title": "Żory", "text": "Żory\n\nŻory ( Žárov nebo Žáry, \"Sohrau\", dříve \"Żary\") jsou město a městský okres v jižním Polsku ve Slezském vojvodství vzdálené zhruba 20 km od českých hranic. Má 58 621 tisíc obyvatel (2019) a spolu s městy Rybnik, Jastrzębie-Zdrój, Wodzisław Śląski a dalšími tvoří půlmilionovou aglomeraci (viz Rybnický uhelný okruh) navazující na jihu na ostravskou a na severu na katovickou aglomeraci. Leží na území historického Horního Slezska na řece Rudě. Z geomorfologického hlediska se rozkládá na Rybnické plošině, která je součástí Slezské vysočiny. Při sčítání lidu 2011 se 18,5 % obyvatel města hlásilo ke slezské národnosti.\n\nV Žárově se narodil Otto Stern (1888–1969), laureát Nobelovy ceny za fyziku v roce 1943.\n\nMěsto bylo založeno na magdeburském právu na podnět knížete Vladislava I. Opolského v roce 1272. Dochovala se lokační listina. Existují dvě hypotézy co do původu názvu: buď souvisí se slovem \"žár\" a vypalováním okolních lesů za účelem získání zemědělské a stavební půdy, nebo se slovem \"żuraw\"/\"żóraw\" – v polštině a slezštině \"jeřáb\". Současný úřední název města má slezský tvar s „o“ na místě dávného dlouhého „á“ – shodně s polskou fonologií by mělo být \"Żary\", což je také historický název používaný v polských publikacích do poloviny 20. století.\n\nŽárov byl od svého vzniku součástí Ratibořského knížectví. Tomu vládli do roku 1336 Slezští Piastovci a posléze Přemyslovci, načas bylo i sloučeno s Opavským knížectvím (1336–1377). Od roku 1327, kdy Lešek Ratibořský složil spolu s ostatními slezskými knížaty lenní slib Janu Lucemburskému, patřilo toto území pod Země Koruny české. Po Habsburky prohrané první slezské válce v roce 1742 se Žárov spolu s většinou Slezska stal součástí pruského státu. V pruském a později německém státu byl součástí pštinského (do roku 1818) a rybnického okresu.\n\nV dubnu a květnu 1433 Žárov obléhala husitská vojska Boleslava V. Heretika, která byla nakonec poražena sílami Mikuláše IV. Krnovského. Události dnes připomíná mohyla a kaple sv. Urbana v ulici Gliwicka 33.\n\n11. května 1702 město postihl velký požár, vyhořela celá tehdejší dřevěná zástavba. Na památku této události se toho dne každoročně koná Svátek ohně. Jeho součástí je slavnostní průvod kolem náměstí. V 19. století a do roku 1939 byl to ve městě dokonce nepracovní den.\n\nV době industrializace v 19. století vzniklo v Žárově několik průmyslových závodů: huť Waleska fungující krátce do roku 1885, po níž zbyla historická věž zvaná \"Gichta\", parní mlýn a slévárna litiny \"Pawła\", která byla až do roku 2005 významným žárovským zaměstnavatelem. V roce 1884 město získalo železníční spojení s Katovicemi. Výstavbou trati Rybnik – Pština v letech 1936–1938 se Žárov stal regionálním železničním uzlem. Nicméně až do druhé poloviny 20. století měl povahu malého městečka – v roce 1861 mělo 3 662 obyvatel, v roce 1910 4 936 a v roce 1965 7 525.\n\nBěhem hornoslezského plebiscitu po první světové válce se 69 % obyvatel Žárova vyslovilo pro setrvání v rámci Německa, přesto ale bylo město připojeno v roce 1922 k Polsku.\n\nSovětsko-německé boje v rámci ostravsko-opavské operace v březnu 1945 vedly k poškození více než 80 % města. Obnova historického centra po válce počítala se zachováním původního urbanistického plánu a výstavbou nových domů v historizujícím stylu. Žárovské Staré město je jedním z nejvýraznějších příkladů uplatnění tzv. retroverze.\n\nPrudký rozvoj Žárova nastal v 70. a 80. letech století, kdy bylo rozhodnuto o výstavbě nových sídlišť, která měla poskytnout bydlení zaměstnancům podniků z celého Rybnického uhelného okruhu. Ve čtvrti Kleszczówka vznikly v roce 1970 Stavební závody \"Fadom\" vyrábějící prefabrikované panely, z nichž byly stavěny nové domy ve velkém sídlištním komplexu jižně od historického centra. Počet obyvatel stoupl s 8 700 v roce 1970 na 66 558 v roce 1993. V roce 1973 byl ve čtvrti Rój otevřen černouhelný důl \"KWK Żory\", který také přispěl k přílivu nového obyvatelstva. Stávební závody, slévárna a \"KWK Żory\" byly po roce 1989 likvidovány, ale průmysl ve městě se opět rozvíjí díky speciální ekonomické zóne vytvořené na třech místech na jižním, severním a západním okraji města.\n\n\nŽárov leží na železniční trati Rybnik — Pština. Kromě regionálních vlaků společnosti Koleje Śląskie (Slezské dráhy) do Bílska-Bělé, Ratiboře, Rybniku a Vladislavi na stanici \"Żory\" zastavují také rychlíky PKP Intercity mířící z Bílska-Bělé do Vratislavi a dále na sever a západ Polska. Trať do města Orzesze byla na začátku 21. století rozebrána, provoz na trati do Slezských Pavlovic a Chyb byl v roce 2018 po šestileté pauze obnoven v omezeném rozsahu.\n\nMěstem prochází čtyřproudová státní silnice č. 81 spojující Katovice se Skočovem a Vislou, a také okresní silnice z Rybniku do Pštiny. Západně od města vede dálnice A1 navazující od Bohumína na českou D1.\n\nOd 1. května 2014 byla v Žárově jako prvním městě v Polsku zavedena bezplatná přeprava na všech sedmi městských autobusových linkách. Kromě toho do města zajíždějí vybrané spoje MZK Jastrzębie-Zdrój a ZTZ Rybnik.\n"}
{"id": "249058", "url": "https://cs.wikipedia.org/wiki?curid=249058", "title": "Lipany (okres Sabinov)", "text": "Lipany (okres Sabinov)\n\nLipany ( \"Siebenlinden\", \"Héthárs\") jsou město na severovýchodním Slovensku, v Prešovském kraji. V současnosti v Lipanech žije 6 454 obyvatel a ve spádové oblasti 25 000 lidí. Představuje kulturně-administrativní centrum severní části Hornotoryského regionu cestovního ruchu.\n\nMěsto se nachází horním toku řeky Torysy, mezi pohořími Čergov a Bachureň, cca 30 km od Prešova a cca 35 km od Staré Ľubovně.\n\nPrvní písemná zmínka o Lipanech pochází z roku 1312. V 16. století obec získala městská práva.\n\n\n"}
{"id": "249059", "url": "https://cs.wikipedia.org/wiki?curid=249059", "title": "Žaltář Hanuše z Kolovrat", "text": "Žaltář Hanuše z Kolovrat\n\nŽaltář Hanuše z Kolovrat je český kodex z roku 1438 obsahující biblické Davidovy žalmy a některé Petrarkovy skladby. Žaltář v sobě skrývá bohaté iluminace vycházející ještě z předhusitského „krásného slohu“. Býval v držení bibliofila a probošta svatovítské kapituly Hanuše z Kolovrat a odtud pochází jeho název.\n"}
{"id": "249073", "url": "https://cs.wikipedia.org/wiki?curid=249073", "title": "Baník", "text": "Baník\n\nBaník je název mnoha sportovních klubů původně označující hornický nebo hutnický klub:\n\n\n\n"}
{"id": "249074", "url": "https://cs.wikipedia.org/wiki?curid=249074", "title": "Lekcionář Arnolda Míšeňského", "text": "Lekcionář Arnolda Míšeňského\n\nLekcionář Arnolda Míšeňského je iluminovaný lekcionář z konce 13. století pojmenovaný po svém písaři Arnoldovi Míšeňském a zhotovený pro ženský cisterciácký klášter Marienstern v Horní Lužici. Objednavatelem byl míšeňský biskup Bernard z Kamence. Původně se jednalo o dvousvazkové dílo, letní část lekcionáře se ztratila po druhé světové válce. V současnosti je kodex uložen v Národní knihovně pod názvem \"Osek 76\".\n\nDevatenáct iluminovaných a třicetři ornamentálních iniciál pochází z pražské iluminátorské dílny a jsou ovlivněny západoevropskou a byzantsko-benátskou knižní malbou.\n"}
{"id": "249077", "url": "https://cs.wikipedia.org/wiki?curid=249077", "title": "Separace", "text": "Separace\n\nSeparace (z lat. \"separatio\", oddělení, odloučení) má více různých významů:\n\n\n\n\n\n\n\n\n\n\n\n"}
{"id": "249078", "url": "https://cs.wikipedia.org/wiki?curid=249078", "title": "Heinrich Wilhelm von Gerstenberg", "text": "Heinrich Wilhelm von Gerstenberg\n\nHeinrich Wilhelm von Gerstenberg (3. ledna 1737 Tønder, Šlesvicko – 1. listopadu 1823 Hamburk-Altona) byl německý spisovatel, básník a kritik.\n\nDíky svému dlouhému životu prošel Gerstenberg mnoha obdobími německé literatury. V mládí pobýval několik let v Kodani, kde na něj zapůsobil Friedrich Gottlieb Klopstock. Později byl členem hnutí Sturm und Drang: z tohoto období pochází jeho nejznámější dílo, tragédie \"Ugolino\" (1786). Současně píše kritické dílo \"Briefe Uber Merkwürdigkeiten der Literatur\" (1766–1770), kde vyjadřuje literární názory hnutí a především nadšení pro Shakespeara (zároveň zde ostře kritizuje Wielandovy překlady Shakespearových her). Ve stáří se od literatury odklání a věnuje se Kantově filosofii.\n\n"}
{"id": "249081", "url": "https://cs.wikipedia.org/wiki?curid=249081", "title": "Proklos", "text": "Proklos\n\nProklos, latinsky Proclus, (kolem 410 Konstantinopol – 17. dubna 485 Athény) byl helénistický řecky píšící filosof 5. století, jeden z nejvýznamnějších představitelů novoplatonismu. \nJe po něm pojmenován kráter Proclus na přivrácené straně Měsíce.\n\nProklos prožil mládí v Lykii, na jižním pobřeží dnešního Turecka, studoval v Alexandrii rétoriku, matematiku a Aristotelovu filosofii a nakonec platónskou filosofii v Athénách, ve škole, kterou pak od roku 437 až do své smrti roku 485 vedl. Jeho životopis napsal jeho žák Marínos.\n\nProklos se pokládal za žáka Platónova, byl to myslitel velmi systematický a zároveň synkretický. Systematicky zpracoval nauku o idejích a spojil ji s Aristotelovou \"Metafysikou\" i se stoickými prvky. Hmotné věci jsou jen jevy skutečných idejí a pravou skutečností je – jako u Parmenida a Plótína – pouze Jedno (\"to hen\"), jež Proklos ztotožňuje s Bohem a s dobrem. Jedno tedy není jsoucí, nýbrž je „nad bytím“ (\"epekeina tés úsias\") a věci se k němu vztahují dvojím způsobem: předně tak, že z něho pocházejí, a za druhé tak, že se k němu obracejí, protože touží po dokonalosti. Proklův systém je ovšem mnohem složitější a propracovanější. Všechny věci se hierarchicky odvozují od Jednoho jako jeho emanace, takže všechny mají duchovní, ideální povahu. Proti skeptikům namítá, že skutečné ideje sídlí v duši, která je tedy může bezpečně poznávat jakožto jí sourodé, příbuzné.\n\nAčkoli Proklos byl pohan, ctitel bohyně Athény, jeho dílo mělo nesmírný vliv na celou středověkou scholastiku, a to zejména prostřednictvím neznámého křesťanského autora 5. století, tzv. Pseudo-Dionýsia Areopagity, jenž se vydával za biblického Dionysia z Areopagu. Jeho hlavní dílo, \"Základy teologie\" (\"Stoicheiósis theologiké\"), přeložil Vilém z Moerbeke ve 13. století do latiny, takže toto dílo zprostředkovalo novoplatónskou filosofii celému pozdnímu středověku, renesanci i novověku až po Hegela. Druhým prostředníkem byl Boëthius, jehož \"Filosofie utěšitelka\" se odkazuje na Proklův komentář k \"Timaiovi\". Třetím byl anonymní spis \"O příčinách\" (\"Liber de causis\"), výpisky z jeho \"Základů\" zkompilované v arabském prostředí, který se ve středověku někdy připisoval Aristotelovi a těšil se značné autoritě (ve 13. stol. byl používán jako jedna z učebnic pro výuku metafyziky).\n\nV moderní době měl Proklos velký vliv na amerického básníka Emersona a od třicátých let 20. století se jím zabývá řada filosofů. Po Proklovi se jmenuje i kráter na Měsíci.\n\nVětšina Proklových spisů jsou komentáře k Platónovým dialogům; zachovalo se jich pět. Jeho hlavní spis, \"Základy theologie\", je vybudován v 211 větách, za nimiž pokaždé následuje důkaz. V \"Základech fysiky\" shrnul Aristotelovu nauku o přírodě a psal také o matematice, astronomii a gramatice. Napsal vlivný komentář k první knize Eukleidových \"Základů\", jehož část přeložil do latiny Kepler. Tři menší Proklovy spisy o prozřetelnosti, osudu a existenci zla se zachovaly jen v latinských překladech.\n\n\n"}
{"id": "249085", "url": "https://cs.wikipedia.org/wiki?curid=249085", "title": "Smíškovský graduál", "text": "Smíškovský graduál\n\nSmíškovský graduál patří k nejznámějším kutnohorským graduálům.\n\nHlavním autorem rukopisu je pražský iluminátor Matouš, který na něm pracoval v rozmezí let 1490–1495 (rok jeho smrti). Zadavatelem objednávky tohoto skvostného díla byl tehdejší \"první muž\" Hory Kutné - pan Michal Smíšek z Vršovišť (v chrámu sv. Barbory v Kutné Hoře je dodnes zachovaná Smíškovská kaple). Rukopis je uložen ve Vídni.\n\nObsahem graduálu jsou jednohlasé latinské chorály psané rhombickou chorální notací na 4 linkách a nádherné iluminace zobrazující tehdejší středověkou současnost nejen v Kutné Hoře.\n\n"}
{"id": "249086", "url": "https://cs.wikipedia.org/wiki?curid=249086", "title": "Blohm &amp; Voss BV 141", "text": "Blohm &amp; Voss BV 141\n\nBlohm & Voss BV 141 byl německý jednomotorový průzkumný a bombardovací letoun, který byl pozoruhodný svým nesymetrickým tvarem. \n\nNa začátku roku 1937 obeslalo RLM společnosti Arado a Focke-Wulf objednávkou na vyhotovení projektu víceúčelového letounu určeného pro taktický průzkum, který by byl schopen i lehkého bombardování. Přesto, že firma Hamburger Flugzeugbau (později přejmenovaná na Blohm & Voss) nedostala z RLM žádnou objednávku, její hlavní konstruktér ing. Vogt přistoupil k soukromé realizaci projektu, který chtěl v tomto konkurzu představit. \n\nJeden z požadavků, co nejdokonalejší výhled tříčlenné posádky z kabiny, vyřešil ing. Vogt asymetrickým tvarem konstrukce. Prodloužil motorovou gondolu o ocasní nosník a vlastní trup společně s kabinou umístil po její pravé straně. Vedení RLM, rozhodnuté pro projekt firmy Arado, nepřikládalo řešení ing. Vogta větší význam. Avšak nový šéf Technisches Amtu RLM Ernst Udet podpořil myšlenku ing. Vogta a Hamburger Flugzeugbau zahájil stavbu prototypu. \n\nPrvní prototyp Ha-141-0 (D-ORJE) vzlétl 25. února 1938. Zanedlouho se na tovární letiště HFB osobně dostavil Udet, který usedl za řízení nového stroje. Pod dojmem dobrých letových vlastností objednal po přistání další tři prototypy. Po změně názvu výrobce obdržel Ha-141-0 označení BV 141 a po dlouhém jednání byl uznán jako jeden ze tří prototypů zaplacených RLM. První vyrobený letoun tak obdržel další označení BV 141 V2 a stal se oficiálně druhým prototypem.\n\nPrvní oficiální prototyp BV 141 V1 (Werk-Nr.171, D-OTTO) provedl svůj první let až v září 1938, který se od svého předchůdce lišil úplně jiným tvarem trupové gondoly. Ta byla na přání RLM unifikovaná s gondolou prototypu Focke-Wulf Fw 189. Změnou prošel také tvar ocasního nosníku a ocasních ploch. Již 5. října byl BV 141 V1 poškozen během přistání vinou poškození hydraulického vysouvání podvozku. Později byl tento letoun přepracován na verzi BV 141 B-1 (GL+AG).\n\nDo letových testů se tak zapojil prototyp BV 141 V3 (Werk-Nr.359, D-OLGA) s instalovanou silnější pohonnou jednotkou BMW 132 N o výkonu 636 kW. Výzbroj vzorového stroje pro sériovou výrobu se skládala ze dvou pevných kulometů MG 17 umístěných v křídle a dvou pohyblivých kulometů MG 15 pro ochranu zadní polosféry. Pozorovatel měl k dispozici automatické kamery. Pod křídlem se nacházely čtyři závěsníky ETC 50 pro čtveřici 50 kg pum, nebo kontejnery pro vytvoření dýmové clony. Pro zlepšení stability bylo zvětšeno rozpětí a délka ocasního nosníku.\n\nPo uskutečnění dalších zkušebních letů objednalo RLM další prototypy označené BV 141 A-01 až A-05, přičemž stroje dostaly rovněž čísla prototypů. Například BV 141 A-01 s imatrikulací D-OLLE byl známý také jako BV 141 V4. Již na začátku zkušebních letů tohoto letounu došlo opět k poruše hydraulického mechanismu zatahování podvozku a letoun byl během přistání poškozen. Tato nehoda způsobila zpoždění výzkumného programu v e-Stelle v Rechlinu. Stroj byl později přestavěn na verzi B-1 (GL+AH).\nVýroba pokračovala dalšími čtyřmi stroji verze A-0, které nesly také označení V5 (Werk-Nr.361, BL+AB), V6 (Werk-Nr.362, BL+AC), V7 (Werk-Nr.363, BL+AD) a V8 (Werk-Nr.364, BL+AE). Oficiální zkoušky prototypu V5 byly ukončeny v lednu 1940. Dne 4. dubna 1940 pak došlo k zamítnutí sériové výroby BV 141 A.\n\nU těchto devíti letounů se ukázalo, že stávající devítiválcový hvězdicový motor BMW 132 je pro tento stroj málo výkonný, proto ing. Vogt již během letových testů BV 141 A začal pracovat na zdokonalené variantě BV 141 B s čtrnáctiválcovým dvouhvězdicovým motorem BMW 801 o vzletovém výkonu 1147 kW. Instalace nové pohonné jednotky si vynutila změnu tvaru ocasního nosníku a ocasních ploch. Použity byly také nové konce křídel se zkosenou odtokovou hranou.\n\nDne 9. ledna 1941 byl zalétán první z pěti BV 141 předsériové verze B-0, BV 141 V9 (Werk-Nr.0110001, NC+OZ). V této době získala společnost Blohm & Voss objednávku na pět strojů BV 141 B-0. \n\nDalší z prototypů BV 141 V10 (Werk-Nr.0210002, NC+RA) vykonal první let 1. června 1941. Na podzim byl přemístěn do školy průzkumného letectva v Grossenheinu v Sasku.\n\nPoslední prototyp BV 141 V13 (NC+RD) byl dohotoven 15. května 1943.\nTaké verze BV 141 B nebyla zařazena do sériové výroby.\nDůvodem byla urgentní potřeba motorů BMW 801 pro stíhačky Fw 190, to, že verze se silnějším motorem se objevila až v době, kdy již byla rozběhnuta výroba Fw 189, a také vzhled letadla. Přesto byly dodány všechny objednané kusy. \n\nNěkolik vraků BV 141 našla postupující spojenecká vojska; jeden z nich Britové poslali do Anglie na prozkoumání. Do dneška se nezachoval žádný exemplář tohoto \"pravděpodobně nejasymetričtějšího letadla, které kdy letělo\".\n\nÚdaje platí pro BV 141 A-08\n\n"}
{"id": "249088", "url": "https://cs.wikipedia.org/wiki?curid=249088", "title": "Misál Stražovcův", "text": "Misál Stražovcův\n\nMisál Stražovcův je misál pocházející z 2. čtvrtiny 14. století z knihovny cisterciáckého kláštera ve Vyšším Brodě.\n\nDesky jsou dřevěné, potažené jelenicí s rýsovanými kosočtverci a s mosazným kováním z konce 15. století. Písmo, které se v misálu používá je gotická minuskula pol. 14. století a filigránová dekorace je inspirována francouzskými liturgickými knihami od pražského biskupa Jana z Dražic. Ten využil svého nedobrovolného pobytu u papežského dvora v Avignonu a obohatil tak české iluminační umění o nové vzory, které zde byly opisovány a převedeny do nové české filigránské podoby nakombinované s pozůstatky vlivu doby románské. Misál obsahoval také kánonový obraz s Ukřižovaným ze staršího rukopisu. Tento Ukřižovaný je nezvěstný, stal se jednou z mnoha obětí nacistické okupace.\n"}
{"id": "249089", "url": "https://cs.wikipedia.org/wiki?curid=249089", "title": "Tatarská omáčka", "text": "Tatarská omáčka\n\nTatarská omáčka (francouzsky \"sauce tartare\", hovorově tatarka) je majonéza, do níž se přimíchává koření a zelenina, nejčastěji nadrobno nakrájené sterilované okurky, méně papričky. Bývá dochucována octem, worcestrem či hořčicí, může obsahovat dodatečně přidaný olej (olej je základní součástí majonézy a jako takový je v ní přítomen) a další přísady. Někde jsou její součástí i další ingredience, např. cibule, česnek, víno, citronová šťáva, pažitka a další.\n\nHodí se jako příloha, respektive dochucovadlo k mnoha pokrmům, zejména smaženým. Pro tyto účely je výhodnější než majonéza, protože je řidší. To je společně s chuťovými vlastnostmi hlavním důvodem její výroby.\n\nTatarská omáčka je běžné zboží potravinářských obchodů, nicméně je možné si ji vyrobit doma. V tomto případě je vhodné ji spotřebovat co nejdříve po zhotovení. Přidání čehokoliv do majonézy ji kontaminuje bakteriemi, což prudce sníží její životnost. Tatarská omáčka prodávaná v obchodech bývá velice rozdílné kvality, mnohdy obsahuje náhražkové suroviny, zejména vodu se zahušťovadly a přídatnými látkami nebo obsahuje jen minimum vaječných žloutků.\n\nČeši jsou zřejmě největšími milovníky tatarské omáčky na světě. Zatímco ostatní národy si máčejí hranolky v kečupu, Češi k nim raději jedí tatarku. Utratí za ni o 40 % více peněz než za kečup.\n\nAlternativně lze náhražkovou tatarskou omáčku vyrobit i z bílého jogurtu namísto z majonézy. Nejstarší recepty na tatarskou omáčku pochází z Anglie a Francie z 19. stoleti.\n\n\n"}
{"id": "249092", "url": "https://cs.wikipedia.org/wiki?curid=249092", "title": "Josef Chmela", "text": "Josef Chmela\n\nJosef Chmela (18. února 1793 Jejkov u Třebíče – 28. února 1847 Praha) byl český pedagog, spisovatel a národní buditel.\n\nNarodil se v rodině chudého tkalce na Jejkově, řemeslu se však pro své zdravotní potíže nevěnoval. Tím započala jeho cesta k humanitnímu vzdělání: v jejkovském klášteře se učil latině a němčině, aby mohl pokračovat na střední škole. V roce 1808 tajně odešel do Prahy za svým strýcem, který byl kuchařem v kapucínském klášteře na Hradčanech. Přímluvou strýce získal i možnost obědů a stipendií od různých pražských rodin, zvláště u rodiny otce svého spolužáka Josefa Dessauera. Vystudoval první latinskou třídu akademického gymnázia na Starém Městě. Přivydělával si jako soukromý vychovatel.\n\nLáska k rodnému jazyku zažehnutá v něm v dětství, když čítal staročeské knihy a Krameriovy noviny, ho seznámila s Václavem Klimentem Klicperou, Františkem Turinským, Václavem Hankou, Janem Hýblem, Josefem Lindou, Josefem Jungmannem a dalšími. Turinský a Klicpera za Chmelou dojížděli občasně i do Třebíče.\n\nV roce 1814 absolvoval pražskou filozofickou fakultu. Stal se gymnaziálním profesorem v Jičíně, Hradci Králové a nakonec se jako vyučující vrátil zpět na akademické gymnázium v Praze. V Praze též zemřel.\n\nJosef Chmela psal do \"Květů, Pražských novin a Rozmanitostí\". Byl i překladatelem. Publikoval také pod pseudonymem Josef Třebíčský.\n\n\n"}
{"id": "249093", "url": "https://cs.wikipedia.org/wiki?curid=249093", "title": "Trstená", "text": "Trstená\n\nTrstená ( \"Trzciana\", v středověku \"B[r]ingenstadt\", \"Trsztena\") je město na severním Slovensku, v Žilinském kraji.\n\nMěsto se nachází na břehu řeky Oravice, nedaleko Oravské přehrady, cca 6 km od Tvrdošína a polských hranic a cca 38 km od Dolného Kubína.\n\nVe městě je konečná stanice železniční trati Kraľovany – Trstená.\n\nPrvní písemná zmínka o Trstené je z roku 1371.\n\n\n"}
{"id": "249101", "url": "https://cs.wikipedia.org/wiki?curid=249101", "title": "Tatra Beta", "text": "Tatra Beta\n\nTatra Beta byl lehký dvoumístný užitkový automobil s nosností 600 kg, vyráběný v pobočném závodě Tatra Kopřivnice v Příboře v letech 1996-1999.\n\nVozidlo, původně navržené jako elektromobil s pohonem na akumulátory NiCd, bylo vyvinuto začátkem 90. let 20. století ve firmě Škoda Elcar Ejpovice ve spolupráci s LIAZ Jablonec a Tatra Kopřivnice. Rozpracovaný projekt převzala později Škoda Plzeň pro svou divizi užitkových vozidel Škoda Truck. Pro předpokládanou sériovou produkci byl založen společný podnik Škoda Tatra s. r. o. se sídlem v Příboře, Místecká 1111.\n\nPrvní prototypy s elektrickým pohonem měly dojezd až 120 km a byly určeny převážně pro městskou rozvážkovou službu. Později se objevil i požadavek na flexibilnejší pohon benzínovým motorem. V letech 1995-1996 se do vozů Škoda Beta montoval agregát z vozů Škoda Favorit 781.135, od roku 1996 modernější a výkonnější agregát automobilu Hyundai Accent s objemem 1341 cm³ a výkonem 62 kW při 5700 ot./min, který už Betě poskytoval vyhovující dynamické parametry.\nTatra Beta měla rám z ocelových profilů, v přední části s deformační zónou a s bezpečnostním obloukem nad předními sedadly. Na tento rám byla montována panelová karosérie z probarveného laminátu. Karoserie byly vyráběny ve třech barvách: bílé RAL 9002, modré RAL 5012 (příplatek 1540 Kč) a červené RAL 3020 (příplatek 4480 Kč). Bylo vyrobeno i několik kusů v barvě žluté a jeden v tyrkysové. Uzavřená karosérie s odděleným prostorem pro posádku měla využitelný objem 2,25 m³. Tatra Beta existovala taktéž v otevřeném provedení pick up, jako valník (Beta CV 1,3) a jako podvozek pro dostavbu (Beta CN 1,3), na který se montovala skříňová, nebo chladírenská nástavba.\n\nS využitím elektrického pohonu se počítalo i do budoucna, dokonce se uvažovalo i o jeho kombinaci se spalovací turbínou, k realizaci však už nedošlo. Uvažovalo se i o montáži automobilů v Bulharsku, Polsku a Číně. Vůz však ani nezískal v žádném jiném státě homologaci pro provoz, pouze 4 kusy byly vyvezeny na Slovensko.\n\nCelkem se vyrobilo 366 bet s prvky Hyundai.\n\nI když Tatra Beta konstrukčně nevzešla z dílny Tatrovky, stala se posledním vozem tohoto výrobce v segmentu osobních a lehkých užitkových automobilů. Po ukončení její výroby se Tatra věnuje už jen výrobě těžkých nákladních automobilů a o obnovení výroby osobních vozidel se v Kopřivnici (zatím) neuvažuje.\n\nPřední náprava byla typu McPherson, zadní náprava byla tuhá, jednoduché konstrukce s odpružením listovými pružinami a doplněná teleskopickými tlumiči. S benzínovým motorem a pětistupňovou převodovkou dosahovaly vozy rychlosti až 145 km/h s průměrnou spotřebou kolem 8 litrů na 100 km. Brzdy byly dvouokruhové, vpředu kotoučové a vzadu bubnové, s podtlakovým posilovačem. Automobily měly standardně disková kola rozměru 4,5xJ13 s pneumatikami 165/70 R 13. Na přání bylo možno namontovat autoradio Clarion, lité disky Borbet CF n. D, immobiliser GT Auto, zadní stěrač a tažné zařízení Sport Jacht ZT 431P, zámek zpátečky Medvěd Blok či vodotěsnou přepážku nákladového prostoru a kabiny.\n\nTatra Beta využívá mnoho dílů z vozů Hyundai Accent - motor a mechanické díly a celý interiér, Škoda Pick-Up (Favorit) - zadní svítilny, strop, zrcátka, boční okna, mechanismy dveří, z vozů Škoda Pickup (Felicia) - čelní okno či stěrače. Z vozů Škoda 120 jsou to například přední svítilny a blinkry.\n\nRozměry kompaktního vozu byly 3890 × 1660 × 1740 mm s rozvorem náprav 2465 mm a celkovou hmotností 1570 kg. Výroba byla v roce 1999 ukončena především z důvodu nedostatečných investičních schopností výrobního závodu, jakož i absence servisního zázemí.\n\nBety trpí řadou takzvaných dětských nemocí. Prakticky každá je díky ruční výrobě originál a jednotlivé díly z různých vozů na sebe nemusí pasovat. Klasický problém je s dveřmi, které se různě kříží a nejdou řádně zavírat. Dalším nedostatkem je zatékání dešťové vody do vozu a následná koroze rámu. Ta postihuje i nosníky podlahy nákladového prostoru.\n\n\n"}
{"id": "249104", "url": "https://cs.wikipedia.org/wiki?curid=249104", "title": "Krásno nad Kysucou", "text": "Krásno nad Kysucou\n\nKrásno nad Kysucou je město na severním Slovensku, v Žilinském kraji.\n\nMěsto se nachází v údolí řeky Kysuca, mezi pohořími Javorníky a Kysucké Beskydy, cca 25 km od Žiliny a cca 18 km od českých hranic.\n\nPrvní písemná zmínka o obci pochází z roku 1325. V obci je římskokatolický kostel svatého Ondřeje z roku 1867.\n\n\n"}
{"id": "249105", "url": "https://cs.wikipedia.org/wiki?curid=249105", "title": "Rožmberská kapela", "text": "Rožmberská kapela\n\nRožmberská kapela je vokálně-instrumentální soubor, který se zaměřuje na interpretaci středověké a renesanční hudby na dobové nástroje.\n\nSoubor byl založen v roce 1974 profesionálními hudebníky, kteří působí v jiných větších profesionálních hudebních tělesech. Soubor vystupuje zásadně v dobových kostýmech. Ve své tvorbě se snaží navazovat na tradici původní renesanční Rožmberské kapely z let 1552 až 1602.\n\n\nVětšina nástrojů pochází z dílny zakladatele souboru pana Františka Poka, zbytek jsou repliky od specializovaných výrobců.\n\n\n\n\n"}
{"id": "249108", "url": "https://cs.wikipedia.org/wiki?curid=249108", "title": "Klášter Valmagne", "text": "Klášter Valmagne\n\nKlášter Valmagne se nachází u vsi Villeveyrac nedaleko Montpellieru v jižní Francii.\n\nRoku 1139 byl založen jako klášter benediktinský Raymondem Trencavelem, vikomtem z Béziers. O několik let později (roku 1159) byla tato fundace změněna na fundaci cisterciáckou. Kostel postavený v klasickém gotickém stylu se začal stavět roku 1257, je dlouhý 83 m a 24 m vysoký.\n\nDnes je klášter je obklopen vinicemi a věnuje se výrobě vína.\n\n"}
{"id": "249109", "url": "https://cs.wikipedia.org/wiki?curid=249109", "title": "Slezan", "text": "Slezan\n\nSLEZAN Frýdek - Místek a. s. byl textilkou ve Frýdku-Místku, která byla založena roku 1990 Fondem národního majetku, jako přímý nástupce Slezských bavlnářských závodů n. p., které vznikly roku 1946 po znárodnění čtyř největších frýdecko-místeckých textilek.\n\nVýroba textilií měla ve Frýdku, Místku a okolí dlouholetou tradici, až do 19. století však probíhalo ve formě podomácké výroby. První textilka vznikla ve Frýdku roku 1832, šlo o textilku frýdeckého Žida Josefa Munka. Další textilky vznikaly v 60. letech 19. století, založili je většinou Židé – Filip Landsberger, Alois Lemberger, později také bratři Neumannové a nežidovský podnikatel Jan Elzer.\n\nRoku 1945 byly vydány dekrety o znárodnění a zestátnění průmyslu, bank a dolů, na jehož základě byly zestátněny a centralizovány i frýdecko-místecké textilky – vznikl národní podnik Slezské bavlnářské závody (někdy také Sico), které měly pobočky i v jiných městech.\n\nPo pádu komunismu byla roku 1990 Fondem národního majetku založena akciová společnost Slezan. Některé jeho provozy byly v 90. letech 20. století uzavřeny a byly přebudovány, či zbourány a na jejich místě postaveny jiné budovy.\n\nVlivem silné konkurence zejména asijských dovozců a ekonomické krize se společnost od prosince roku 2008 nachází v insolvenčním řízení. Společnost zanikla 15. září 2016 fúzí s pražskou firmou TEXTIL INVEST GROUP a.s.\n\n\n"}
{"id": "249113", "url": "https://cs.wikipedia.org/wiki?curid=249113", "title": "Křižník Potěmkin (film)", "text": "Křižník Potěmkin (film)\n\nKřižník Potěmkin (Бронено́сец «Потёмкин») je celovečerní němý sovětský film, který natočil Sergej Ejzenštejn v roce 1925. Řadou kritiků je považován za jeden z nejvýznamnějších snímků světové kinematografie, na světové výstavě Expo 58 byl vyhlášen nejlepším filmem vůbec. Pojednává o námořní vzpouře na bitevní lodi ruské černomořské floty \"Kňaž Poťomkin Tavričeskij\" (česky: Kníže Potěmkin Tauridský), odehrávající se v revolučním roce 1905.\n\n\nPro svou převratnost a expresivitu byla řada scén z filmu často citována dalšími filmovými tvůrci. Nejexpresivnější scénou je patrně masakr na Oděském schodišti (dnešní Potěmkinovo schodiště). Variace na tuto scénu se později objevily například ve filmech \"Brazil\", \"Neúplatní\" či v komedii \"Nesnáze pana účetního\".\n\nFilm byl z mnoha stran přelomový. Objevila se zde například poprvé pohyblivá filmová kamera; skoro celý děj filmu se odehrává v exteriéru (na rozdíl od tehdy – a ještě dlouho potom – běžné produkce). Poprvé zde také byly použity obrovské masové scény komparsistů (kteří, mimochodem, hráli zadarmo).\n"}
{"id": "249115", "url": "https://cs.wikipedia.org/wiki?curid=249115", "title": "Ach synku, synku", "text": "Ach synku, synku\n\nAch synku, synku je známá česká lidová píseň. Údajně měla být nejoblíbenější písní prvního československého prezidenta T. G. Masaryka, ale dle Masarykova životopisu sepsaného Zdeňkem Nejedlým to byla píseň \"Teče, voda teče\".\n\nPíseň je jednou z 50 melodií, kterou hraje zvonkohra v bazilice svatého Petra a Pavla na pražském Vyšehradě.\n\n"}
{"id": "249116", "url": "https://cs.wikipedia.org/wiki?curid=249116", "title": "Fotheringay (album)", "text": "Fotheringay (album)\n\nFotheringay je stejnojmenné album folk-rockové skupiny, vydané v roce 1970 u A&M Records. Pro zpěvačku Sandy Denny to bylo její první album po skončené spolupráci se skupinou Fairport Convention, pro skupinu Fotheringay to bylo její první a zároveň poslední album. Album bylo nahráno s bývalým členem skupiny Eclection a budoucím manželem Sandy Denny, Trevorem Lucasem, společně s Gerry Conwayem, Jerry Donahuem a Patem Donaldsonem. Album obsahuje pět skladeb od Sandy Denny, dále Dylanovu „Too Much of Nothing“ a Lightfootovu „The Way I Feel“.\n\n"}
{"id": "249118", "url": "https://cs.wikipedia.org/wiki?curid=249118", "title": "Klášter Fontcaude", "text": "Klášter Fontcaude\n\nKlášter Fontcaude je premonstrátský klášter založený v roce 1154 nedaleko Cazedarnes na jihu Francie v departementu Hérault.\n\n"}
{"id": "249120", "url": "https://cs.wikipedia.org/wiki?curid=249120", "title": "Karel Klostermann", "text": "Karel Klostermann\n\nKarel Faustin Klostermann [klostrman], též pseudonymy Faustin, Doubravský (13. února 1848 Haag am Hausruck, – 16. července 1923 Štěkeň) byl český spisovatel německé národnosti s regionálním zaměřením na oblast Šumavy, Pošumaví a Šumavského Podlesí. Byl představitelem realismu v literatuře a tzv. venkovské prózy. Jeho sebrané spisy obsáhly přes čtyřicet svazků románů, povídek, črt, fejetonů a skic, i část soustavných pamětí.\n\nKarel Klostermann se narodil 13. února 1848 v hornorakouské obci Haag am Hausruck. Toto datum pochází z matriky narozených. Některé literárně-historické publikace i jiné zdroje jako datum Klostermannova narození uvádí mylně 15. únor.) Narodil se v rodině lékaře Josefa Klostermanna ( 12. ledna 1814 –  12. listopadu 1875) a Charlotty (Karoliny) Hauerové († 23. září 1903), původem ze sklářské rodiny Abélé, a byl pokřtěn jako Karel Faustin. Zde je možné hledat původ pseudonymu, pod nímž publikoval část své tvorby. Karel byl nejstarším z deseti sourozenců, kteří se dožili dospělosti (pěti chlapců a pěti dívek), dva starší sourozenci zemřeli v dětském věku ještě před Karlovým narozením.\n\nV Haagu se Klostermannovým příliš nedařilo, a tak se koncem května 1849 přestěhovali do Sušice, kde Karlův otec nastoupil jako praktický lékař. Tou dobou byla na světě už i Růžena, Karlova sestra, která mu byla po celý život velkou oporou. Po příchodu do Sušice najmuli Klostermannovi chůvu Sabinu, která Karlovi byla druhou matkou, a to až do pozdního věku. Začátkem roku 1854 byl Josef Klostermann povolán říšským knížetem Gustavem Joachimem Lambergem, majitelem panství mj. v Žichovicích pod hradem Rabím, za panského lékaře. Dětství trávil Klostermann bez dozoru, otec mu dopřával volnost „nemaje zbytečné úzkostlivosti o zdraví dítěte“. Pobýval u pasáčků, u nichž patrně pojal v celoživotní lásku zvířata všeho druhu. Svá mladá léta strávil tedy Klostermann především v Žichovicích a Štěkni. V letech 1855–1857 navštěvoval školu ve Stříbrných Horách (do té doby ho doma vzdělávala jeho matka). Na zdejšího učitele Petra Šafránka vzpomíná v autobiografii \"Červánky mého mládí\".\n\nGymnaziální studia konal nejprve rok v Písku (1857–1858), následně v Klatovech (1858–1861, češtinu ho zde vyučoval Alois Vojtěch Šmilovský) a ukončil je opět v Písku (1861–1865). Klostermannův otec si přál, aby ho syn ve vysokoškolských studiích následoval, což Karel skutečně učinil. Svá studia medicíny ve Vídni (1865–1869) však nedokončil a v roce 1870 se stal na dva roky soukromým vychovatelem v Žamberku.\n\nZe Žamberku putoval roku 1872 zpět do Vídně, kde nastoupil do redakce vídeňského časopisu s pročeským zaměřením \"Wanderer\". Toto místo mu zajistil univerzitní profesor Eduard Albert, rodák ze Žamberka a taktéž student vídeňské medicíny (promoval 1867). Klostermann patřil společně s T. G. Masarykem či F. L. Riegrem mezi Albertovy přátele, kteří se od 90. let scházeli v Albertově žamberské vile.\n\nHned v dalším roce (1873) bylo ovšem vydávání časopisu \"Wanderer\" z finančních důvodů zastaveno a Klostermann přijal jako provizorium místo suplenta na německé reálce v Plzni, kde vyučoval němčinu a francouzštinu až do roku 1908 (od r. 1878 už jako profesor).\n\nPo dvou letech svého působení ve školství (1875) se oženil. Roku 1898 ovdověl a téhož roku se oženil podruhé. Jeho ženou se stala zámožná vdova po továrníkovi, což ho finančně zajistilo až do konce života. Zemřel na rozedmu plic 16. července 1923 na zámku ve Štěkni u Strakonic.\n\nKlostermann měl ohromující jazykové nadání. Za svých studií ve Vídni a během svého pobytu v Žamberku se zdokonaloval ve francouzštině, italštině, ruštině, španělštině, srbochorvatštině, angličtině, rumunštině a polštině.\n\nKlostermannovo působení na národnostním rozhraní nebylo za postupujících nacionálních třenic bez obtíží. Protože sám pocházel z německo-českého prostředí, vnímal Šumavu jako společný domov obou národů a její budoucnost viděl v součinnosti Čechů a Němců. Svou angažovanost ve prospěch Čechů vysvětloval jako potřebu pomáhat menšímu národu, který se chce povznést, a to ve spolupráci s jinými národy, nikoliv na jejich úkor. \n\nPodpora českého obrození však Klostermanna nikdy nedovedla k protiněmeckému smýšlení. Snažil se naopak o vzájemné porozumění mezi česky a německy mluvícími obyvateli Čech, které byly jeho milovanou vlastí. V korespondenci z doby jeho studia ve Vídni jsou patrné určité rozepře, které „pročeský“ Karel Klostermann vedl se svým německy cítícím otcem.\n\nKlostermann ve svých začátcích vycházel z dokumentárně pojatého fejetonu a cestopisné črty, v nichž s citem mísil spisovný jazyk a místní nářečí. Své německy psané črty a cykly fejetonů uveřejňoval např. ve staročeském časopise Politik (cyklus črt \"Heiteres und Trauriges aus dem Böhmerwalde\", 1885–1886, česky \"Veselé i smutné obrázky ze Šumavy\"). Do tohoto německy psaného listu vycházejícího v Čechách Klostermann přispíval dlouhá léta (od r. 1872).\n\nZralý vypravěč (naplno se začal literatuře věnovat až jako čtyřicátník) znalý Šumavy byl zajímavým pro českou kulturní politiku osmdesátých let, která stála o hlubší kulturní zapojení Šumavy do Čech. Klostermann tak začal spolupracovat s českými časopisy, v nichž pak na pokračování vycházely jeho romány a povídky (nejedna z nich přitom byla přepracováním autorovy německy psané črty). Přestože nepřestával přispívat do německy psaných listů, věnoval se po r. 1890 převážně českým čtenářům.\n\nKlostermannovi se v jeho románech a povídkách podařilo mistrně vystihnout život a tradice šumavských obyvatel i těsnou souvislost mezi člověkem a přírodou. Ve svých povídkách se zaměřil na zachycení typického životního stylu a obživy obyvatel Šumavy (dřevorubců či tzv. světáků) a fenoménu světáctví, který byl na Podlesí velmi rozšířený. Velikou pozornost přitom věnoval proměnám, kterými Šumava a její obyvatele prošli, ať už šlo o rozpad tradiční rodiny, příchod podnikatelského živlu spojeného na jedné straně s velkým majetkem, na druhé s krizí tradičních řemesel, nebo o ničivou vichřici, která Šumavu postihla 27. října 1870 (srov.).\n\nKarel Klostermann bydlíval několik prázdnin v Bohumilicích. Často navštěvoval zdejší faru a přivedl sem také hudební skladatele a sběratele písní. Zde Klostermann napsal Strýčka z nebe, ale i několik dalších svých prací. Do několika povídek uvedl i zdejší občany a zvláště faráře Hanžla, jehož pohřeb zvěčnil ve svém románu Ecce Homo! V povídce „Přeletěl stín“ ze sbírky „Odyssea soudního sluhy,“ který se odehrává v hospodě u Staňků, uvádí do děje obchodníka Kalčíka, ale popisuje i záchranu hořícího lesa Na Stráni. \n\nKritika devadesátých let 19. století, v čele s F. X. Šaldou a J. Vodákem, však Klostermannovo dílo příliš neuznávala. Označovala ho za plochého, příliš popisného.\n\nJako souborné vydání vycházely na začátku 20. století \"Spisy Karla Klostermanna\". Zatímco \"Ottův slovník naučný\" zmiňuje v této souvislosti 35 svazků vycházejících od roku 1894, \"Lexikon české literatury\" představuje \"Spisy Karla Klostermanna\" jako soubor 38 svazků z let 1904–1928 a autoři publikace \"Karel Klostermann: Personální bibliografie\" dokonce jako soubor 40 svazků, které vycházely 1904–1941. Druhé vydání \"Spisů\" z let 1919–1934 nebylo dokončeno (pouze 23 svazků), třetí vydání (1940–1941) se skládá ze svazků dvaceti. Druhým souborným vydáním byly \"Vybrané spisy\" (1956–1959, 6 svazků).\n\nV roce Klostermannovy smrti (1923) je publikován první výbor z jeho díla (\"Klostermann mládeži\"). V následujících šedesáti letech pak vychází dalších 7 výborů, např. \"Paní Meluzina\" (1946), \"Drobné povídky\" (1959) či \"Lístky ze šumavské epopeje\" (1983).\n\nKarel Klostermann se okrajově věnoval také překladatelské činnosti. Přeložil knihu \"Manžel\" (1896) spisovatelky italského romantismu Bruno Speraniové a je podepsán i pod překladem historického dramatu Maurice Maeterlincka \"Monna Vanna\" (1905).\n\nKlostermann také sepsal do výročních zpráv (1875, 1878) plzeňské reálky, kde vyučoval, dva odborné články o francouzštině. Mezi odborné texty je řazena i jeho předmluva ke knize Leopolda Zeithammera s názvem\" Land und Leute des Böhmerwaldes\" (1880).\n\nLiterární pozůstalost je uložena v Památníku národního písemnictví pod číslem 342.\n\n\n\n\n\n"}
{"id": "249123", "url": "https://cs.wikipedia.org/wiki?curid=249123", "title": "Majestas Carolina", "text": "Majestas Carolina\n\nMajestas Carolina (správněji Codex Carolinus) je návrh zemského zákoníku připravený na pokyn Karla IV. v letech 1350–1351. Takto pojmenován byl ale později, ne před rokem 1617. \n\nJednalo se o zákoník, který měl postavit jakousi hráz rozpínavosti šlechty. Zákoníkem Majestas Carolina, který obsahoval 109 článků, zamýšlel Karel IV. zajistit královský majetek – vymezoval 29 královských měst a 13 hradů, které nesměly být dány do zástavy, dalších 13 měst a 14 hradů mohlo být zastaveno nejvýš na devět let. Karel se snažil omezit libovůli šlechty při stanovení trestů za různé přestupky. Šlechta však žádala jednat tak, jak bylo odedávna zvykem, nechtěla se dát spoutat žádným psaným zákonem. \n\nStát mělo posílit i ustanovení, že každá odúmrť (majetek, který nemá mužského dědice) – ať poddanská, nebo šlechtická – připadne králi. Dosud platilo,že poddanskou odúmrť získávala šlechta. V královských lesích si někteří šlechtici postavili sídla a přivlastnili si část půdy. Na tu si nyní činil nárok král, což také vzbudilo odpor. Šlechta měla dost sil, aby se ustanovením, která pro ni byla nevýhodná, vzepřela a jejich prosazení zabránila. Projednávání zákoníku se táhlo až do poloviny 50. let 14. století, kdy si Karel IV. sám nakonec uvědomil, že zákoník nepůjde prosadit. \n\nRoku 1355 šlechta zákoník na generálním sněmu definitivně zamítla, což byl pro Karla konec nadějí na jeho vydání. Místo aby Karel nechal záležitost dojít k otevřeném konfliktu se šlechtou, od celého projektu nakonec raději odstoupil. Aby si ale zachoval tvář, prohlásil, že rukopis byl prý nešťastnou náhodou zničen – shořel. Významný zákoník se ale zachoval v rožmberském archivu, což prozrazuje, kdo se zákoníkem nesouhlasil. \n\nV souvislosti s Majestas Carolinou vznikla ve 14. století právní kniha zemského práva \"Ordo iudicii terrae\" (staročeský překlad \"Řád práva zemského\").\n\nText spolu s českým překladem vydal roku 1844 v rámci třetího dílu Archivu českého František Palacký.\n\nText zákoníku latinsky a česky \n"}
{"id": "249126", "url": "https://cs.wikipedia.org/wiki?curid=249126", "title": "Chebsko", "text": "Chebsko\n\nChebsko (německy \"Egerland\", latinsky \"Regio Egrensis\", v chebském sudetoněmeckém nářečí \"Eghalånd\") je historické území v nejzápadnější části Čech a v přilehlém pohraničí Německa. Během historie Chebsko měnilo rozsah i majitele. Centrem oblasti je město Cheb.\n\nNelze ho zcela ztotožňovat s okresem Cheb, protože ten obsahuje jen část historického Chebska a zároveň obsahuje i území, která nikdy součástí Chebska nebyla (Mariánské Lázně a okolí), stejně jako z podobných důvodů není Chebsko totožné s euroregionem Egrensis. O něco více na jeho tradice navazuje mikroregion Chebsko, který vznikl roku 2003 jako dobrovolný svazek obcí za účelem vzájemné pomoci a spolupráce.\n\nChebsko je pozoruhodné především díky své historii, vedla jím např. významná cesta Via regia a Cheb sám nebyl ve středověku jen velmi bohaté město, ale i jedno z geopolitických a obchodních center Evropy. Šlo o místo, kde se výrazně stýkaly a navzájem obohacovaly německá a česká kultura. K přerušení došlo mezi roky 1948 až 1989, kdy se nacházelo v pohraničním pásmu a v jeho západní části byla vztyčena železná opona. Na druhou stranu ono liduprázdné území zachovalo mnohé unikátní druhy živočichů a rostlin.\n\nOd 6. století se zde objevuje sporadické slovanské osídlení, pravděpodobně jde o kmen Hbanů, to je však potlačeno následnou německou kolonizací ze západu. V roce 973, kdy je založeno pražské biskupství, území Chebska náleží pod správu biskupství v Řezně. Od časného středověku je také součástí franské, později bavorské pohraniční marky Nordgau, která je od druhé poloviny 11. století už markrabstvím, kde vládnou hrabata z Giengen, nazývaní též Děpoldici. Děpold III. založil klášter ve Waldsassen, vybudoval chebský hrad a v jeho darovací listině z roku 1135 je poprvé doložen název Chebska (\"regio Egere\"). Po jeho smrti s územím Nordgau začal disponovat římskoněmecký král Konrád III., který je později roku 1149 rozdělil a chebskou část dal jako věno Adély, dcery Děpolda III., jejímu muži a svému synovci Fridrichu Švábskému, pozdějšímu císaři Fridrichovi I. Barbarossovi. Tak se Chebsko osamostatnilo a dostalo do držení rodu Štaufů.\n\nV této době bylo zhruba třikrát větší, než pozdější jádro, které českému státu zbylo, zahrnovalo nejen území děkanátu Cheb, ale i děkanátu Wunsiedel. Západní hranice tedy zasahovala až k pramenům řeky Ohře (německy \"Eger\", od níž má Chebsko své německé pojmenování). Císař Fridrich I. Barbarossa měl Cheb v oblibě, často zde setrvával a nejpozději roku 1179 z chebského hradu vytvořil císařskou falc. Z ní pak celé Chebsko za nepřítomnosti panovníka spravoval fojt (\"judex provinciarum\").\n\nRoku 1206 slíbil Filip Švábský, římskoněmecký král z rodu Štaufů, Chebsko Václavu I. jako věno své dcery Kunhuty, k jeho postoupení ale nedošlo a vážně se ho začal domáhat až syn Václava I., Přemysl Otakar II. Na základě plné moci od římskoněmeckého krále Richarda Cornwallského se Chebska roku 1266 zmocnil, ale už roku 1276 se ho musel kvůli říšské klatbě (\"aberacht\"), uvalené na něj králem Rudolfem Habsburským, vzdát. Václav II., který si vzal Rudolfovu dceru Gutu, toto území na základě předchozí sňatkové úmluvy získal podruhé (1291). Držel ho ale opět jen krátce, do roku 1304, kdy Chebsko v rozporu se zástavní smlouvou dobyl král Albrecht I. Definitivně ho pro Čechy získal až Jan Lucemburský v roce 1322 za vojenskou pomoc Ludvíku Bavorovi v bitvě u Mühldorfu. Tehdy se také od něj odloučily části území, které se převážně dostaly do rukou říšských purkrabí v Norimberku, zbytek byl říšskou zástavou na 20 tisíc hřiven stříbra, jež nebyla začleněna přímo do Českého království, ale byla k němu připojena jako autonomní území. Krále sice na chebském hradě zastupovali purkrabí a jemu podřízení hejtman a soudce, nicméně Chebsko bylo značně samostatně spravováno chebskými měšťany, kteří např. už od roku 1235 pro celé území razili vlastní mince.\n\nOvšem neoddělitelnost od českých zemí byla potvrzena až majestátem Karla IV. roku 1348, teprve tím se stalo skutečnou státoprávní součástí českého státu. Protože ale stále formálně šlo o říšskou zástavu, bylo stanoveno, že jeho oddělení by bylo možné jen tehdy, pokud by český král dobrovolně svolil k jeho vyplacení a vrácení. Cena byla navíc zvýšena na 40 tisíc hřiven stříbra. Roku 1355 pak ještě vyhlásil, že Chebsko nemá být od České koruny dále zastavováno, nebo jiným způsobem zcizeno. Postavení Chebska se pak de jure až do přelomu 18. a 19. století neměnilo, změny však ještě doznalo na svém území.\nNástupce Karla IV., Václav IV., sice zaručil, že tamní léna mohou nabývat jen místní obyvatelé a že chebským měšťanům kromě města patří mnohé tvrze a hrady, např. Starý Hrozňatov, Neuberg, Neuhaus, Seeberg nebo Vildštejn, ale jako slabší král nezajistil Chebsku dostatečnou ochranu. To proto spolu s Loketskem pravidelně uzavíralo zemský mír, tzv. chebský landfrýd, i přesto ale byly všechny statky Neuhausu jejich vládci postoupeny purkrabímu norimberskému, čímž se velká část Chebska dostala do rukou Hohenzollernů a spolu s panstvím wunsiedelským, hohenberským a thiersteinským vytvořila tzv. Bayreuthské šestiúřady. Protože tomu Václav IV. nedokázal zabránit, předal nakonec Chebsko svému bratrovi Zikmundovi. Ten ale navíc postoupil roku 1414 waldsasský klášter falckrabím rýnským a vévodům bavorským, aby od roku 1524 zůstal trvalou součástí Horní Falce, roku 1422 schönbašské panství markrabím míšeňským a osamostatnil Ašsko. Tak Chebsko získalo dlouhodobou a téměř definitivní teritoriální podobu, protože enkláva Marktredwitz musela být postoupena až roku 1806 Bavorsku kvůli porážce Rakouska v bitvě u Slavkova (ještě roku 1561 ve sporech s markrabaty bayreuthskými ji Chebsko uhájilo) a roku 1846 došlo k rozdělení malého sporného území Frais na bavorskou obec Neualbenreuth a českou obec Mýtina. Prostřednictvím purkrabího Kašpara Šlika, který na chebském hradu zastupoval českého krále a kterému bylo zastaveno i Loketsko, takže vládl oběma územím současně, se pak Chebsko začalo více spojovat s Českým královstvím a začalo být nazýváno krajem, když jeho vnitřní organizace i poměr ke králi nebyly od postavení tzv. vnějších krajů (Loketska a Kladska) nijak zvláště odlišné.\n\nVětší sbližování začalo za panování habsburského rodu, dvorské i královské úřady nad ním začaly ještě důrazněji uplatňovat své pravomoci a bylo na něj pohlíženo už jako na tzv. \"věčnou zástavu\". Například při jednání o uzavření vestfálského míru říšští protestantští stavové žádali, aby Chebsko bylo jako říšská zástava vyplacena a nabízeli částku 40 tisíc tolarů. Císař nicméně nabídku odmítnul s tím, že si jej sice cení alespoň na 320 tisíc tolarů, ale jako věčnou zástavu ji ani nechat vyplatit nemůže. Mj. díky tomuto rozhodnutí pak bylo celé Chebsko, na rozdíl od Ašska, rekatolizováno, což k postupnému slučování ještě více přispělo. Naproti tomu se roku 1533 začal scházet zvláštní chebský sněm, složený z členů chebské městské rady a nejvýše sedmi místních šlechticů, který měl projednávat žádosti panovníka o zvláštní peněžitou pomoc. Finanční otázka se pak stala tou rozhodující, která nakonec Chebsko do Čech přivedla. Celý proces byl později označen za \"bohemizaci Chebska\". Za Maxmiliána II. naléhali čeští stavové, aby Chebsko podléhalo usnesením českého zemského sněmu, kterými jsou určovány berně, což císař roku 1570 podpořil. Chebští se však bránili s odůvodněním, že na českém sněmu nejsou přítomni a tudíž v těchto věcech nerozhodují, navíc by se tím dostali vůči Čechám do podřízeného postavení. Čeští stavové i císař je sice vyzývali, aby se českého sněmu zúčastnili, ale Chebsko si ještě tehdy nezávislost uhájilo a každý rok bylo s jeho sněmem o určení daní vyjednáváno. Až v pobělohorském období začalo i na jeho území platit obnovené zřízení zemské a roku 1638 Ferdinand III. rozhodl, že výši řádných berní pro Čechy i Chebsko bude souhrnně určovat český zemský sněm, čímž se pro jeho území stala česká zemská usnesení závaznými. O výši samotného chebského podílu na této celkové sumě ale ještě rozhodoval sněm v Chebu, stejně jako povoloval mimořádné odvody. Roku 1658 byl Chebsku stanoven pevný podíl na vojenské výdaje a až roku 1705 Josef I. rozhodl, že obecně má Chebsko odvádět půl procenta toho, co určí český zemský sněm. Za Marie Terezie pak byl učiněn rozhodující krok zavedením berního katastru, na jeho základě od roku 1762 o určení daní už rozhodoval jen český zemský sněm, chebské stavy na ně ztratily jakýkoli vliv.\n\nBerní zahrnutí Chebska do Českého království se projevilo i ve správní oblasti. Roku 1714 byly Čechy kvůli lepšímu výběru daní rozděleny na 12 krajů, přičemž Chebsko, stejně jako Loketsko, začalo spadat do žateckého kraje a žatecký hejtman pak svou pravomoc na jeho území, jakožto území vnějšího kraje, tedy už skutečné součásti království, prováděl prostřednictvím chebského purkrabího. Takové uspořádání nicméně chebský sněm na svém posledním zasedání v roce 1721 schválil, stejně jako přistoupil k pragmatické sankci, samy chebské stavy tedy souhlasily s tím, že Chebsko bude „na věčné časy“ patřit arcidomu Rakouskému, a to jako součást království Českého. Potvrdily to pak i společnou účastí s českými stavy a zástupci českých královských měst na korunovaci Karla VI. českým králem roku 1723, což se opakovalo i na dalších následujících korunovacích. Když byla v roce 1751 provedena krajská reorganizace, Chebsko bylo zahrnuto do nově vzniklého kraje loketského, ale loketský hejtman prováděl jen berní správu Chebska, ostatní záležitosti měl stále ve své kompetenci chebský purkrabí. Změna nastala roku 1773, kdy byl úřad purkrabího jako poslední institucionální výraz chebské samostatnosti zrušen. Zlikvidována byla roku 1775 i samostatnost Ašska, tedy panství Aš a Neuberg <nowiki>Podhradí</nowiki> u Aše se zvláštním postavením, podřízené do té doby přímo královské koruně.\n\nCo se týká správy církevní, už císař Josef II. roku 1787 zamýšlel převést území Chebska pod pražskou arcidiecézi, ale kvůli odporu řezeňského arcibiskupa i Svatého stolce k tomu došlo až za císaře Františka I. v roce 1808. O dva roky dříve zanikla díky tomu, že se František I. prohlásil rakouským císařem a složil římskoněmeckou císařskou korunu, Svatá říše římská, a protože tím přestal existovat zástavní dlužník, přestalo být Chebsko i oficiálně říšskou zástavou. Jeho postavení jako pevné součásti Čech a tím i rakouského státu bylo ale tehdy vlastně pouze formálně potvrzeno. Roku 1854 sice vznikl chebský kraj, jeho postavení se ale nijak nelišilo od krajů jiných a kromě toho byl v roce 1862 zrušen, přičemž jej nahradily standardní okresní hejtmanství v Chebu a v Aši.\n\nBohemizace Chebska byla formálně dokončena přeměnou dosavadních chebských lén na alodní statky, které byly nejdříve roku 1869 vloženy do pozemkových knih při krajském soudu v Chebu, ovšem už roku 1872 byly nařízením vrchního zemského soudu v Praze vloženy do desk zemských.\n\nPo první světové válce se Chebsko i přes protesty Německa a především tamních Němců stalo součástí Československa. Snaha ho zahrnout do rakouské provincie Deutschböhmen byla zmařena zásahem československého vojska. Jeho území, součást pozdější země České, se dělilo do politických okresů Cheb a Aš, okres Cheb se navíc skládal ze soudních okresů Cheb a Vildštejn. V Chebu pak bylo už od roku 1850 sídlo krajského soudu a později i obchodní a živnostenské komory, obě instituce ale měly mnohem větší územní rozsah.\n\nPo Mnichovské konferenci bylo Chebsko s dalšími německy mluvícími pohraničními oblastmi (Sudety) v říjnu 1938 obsazeno Německem a až do konce druhé světové války tvořilo přímou součást Třetí říše jako část říšské župy Sudetenland, vládního obvodu Eger.\n\nPo válce bylo německé obyvatelstvo vysídleno a bývalé Chebsko se osídlilo kolonisty z českého vnitrozemí a východní Evropy. V této souvislosti již o nějakých reminiscencích zvláštního postavení nelze vůbec mluvit. Jeho území pak přináleželo do roku 1960 k okresům Cheb a Aš a kraji Karlovarskému, později spojenému okresu Cheb a Západočeskému kraji. Po roce 2000 jde opět o Karlovarský kraj.\n\n\nRozbor Chebska na státních hranicích a v pohraničí \n"}
{"id": "249129", "url": "https://cs.wikipedia.org/wiki?curid=249129", "title": "Hamilkar Barkas", "text": "Hamilkar Barkas\n\nHamilkar Barkas (punsky \"ḥmlqrt\", což znamená „bratr Melkarta“; kolem 270 př. n. l. – 228 př. n. l.) byl kartaginský politik a generál, jenž položil základy koloniální říše Kartága na Pyrenejském poloostrově. Hamilkar proslul jako výtečný vojevůdce na třech různých bojištích: ke konci první punské války působil jako vrchní velitel kartaginských vojsk na Sicílii, následně potlačil povstání žoldnéřů v severní Africe a později si podrobil velké části Hispánie. Římané ho pro jeho rychlé a nečekané přepady nazývali „Blesk“, punsky \"Baraq\". Podle tohoto přízviska byli jeho synové Hannibal, Hasdrubal a Mago, stejně jako někteří jeho stoupenci (především Hasdrubal zvaný Sličný), označováni jako Barkovci.\n\nHamilkar se proslavil v závěrečných letech první punské války, která probíhala mezi Římany a Kartaginci od roku 264 př. n. l. Řím během ní dobyl řadu měst na Sicílii (\"Messana\", \"Akragás\", \"Panormos\"), jeho kontrola nad ostrovem nebyla však zabezpečena, dokud si Kartágo udržovalo předmostí v nejzazším západním koutě Sicílie. Na počátku 40. let 3. století př. n. l. Římané zahájili obléhání měst \"Lilybaeum\" (dnešní Marsala) a \"Drepanon\" (Trapani), jejichž odpor byl však podporován posilami z Kartága, které si prozatím uchovalo svoje postavení silné námořní mocnosti schopné prolomit římské snahy o zablokování obou přístavů.\n\nV roce 249 př. n. l. se římský konzul Publius Claudius Pulcher pokusil odříznout obléhaná města od zásob z Afriky a napadl kartaginské loďstvo u Drepana. V bitvě byl ale poražen kartaginským admirálem Adherbalem. Další konzul, Lucius Junius Pullus, přišel o svoji flotilu v bouři, i přesto se mu podařilo zmocnit se strategicky významné pevnosti na hoře \"Eryx\", nedaleko Drepana, čímž izoloval přístavy od zbytku ostrova.\n\nObě válčící strany byly v této době válkou již značně vyčerpány. Řím po předchozí ztrátě svých lodí neměl dostatek finančních prostředků k výstavbě nové flotily, zatímco Kartágo se koncentrovalo na boj proti kočovným kmenům ve vnitrozemí Afriky, nad nimiž zvítězil Hanno Veliký. Zpětně lze říci, že právě v tomto okamžiku se Kartágo připravilo o možnost přivést válku s Římany ke zdárnému konci. Jelikož Římané postrádali lodě, Kartaginci mohli podniknout útok na libovolném místě Sicílie. Navíc je pravděpodobné, že v případě opětovného dobytí Panorma (Palermo), by Řím byl nucen přistoupit na kartaginské mírové návrhy.\n\nBezvýchodná situace na Sicílii skončila po příchodu Hamilkara Barky na ostrov v roce 246 př. n. l. Již o rok dříve provedl Hamilkar úspěšný nájezd na pobřeží Itálie a nyní udeřil v týlu římských linií, když se jeho vojáci vylodili západně od Panormu a obsadili horu jménem \"Heirkte\" (v současnosti Monte Pelegrino severozápadně od Palerma). Další tři roky Hamilkar napadal římské oddíly, pustošil okolní krajinu a mnohokrát se střetl s nepřítelem. Navíc pokračoval v nájezdech do tak vzdálených míst, jako byly Kúmy nebo Katana (Catania). V roce 244 př. n. l. náhle zaútočil na římská opevnění na hoře Eryx, která padla do jeho rukou, nicméně nebyl schopen prolomit obležení Drepana. Jeho úspěchy mu sice zajistily značnou popularitu v Kartágu, ovšem jeho vojenské operace nakonec nic nezměnily na přetrvávajícím nerozhodném vývoji bojů na Sicílii. Obléhání obou přístavů pokračovalo i nadále. Římané se pomalu ale jistě blížili ke svému cíli a ani Kartágo, ani Hamilkar jim v tom nemohli nijak účinně zabránit.\n\nŘímané, doufající ve vítězství ve válce, byli nyní přesvědčeni, že rozhodnutí může padnout na moři a po letech váhání proto vybudovali nové loďstvo. V létě 242 př. n. l. se 200 římských lodí pod velením konzula Gaia Lutatia Catula vypravilo směrem k Drepanu. Římský útok se nezdařil, avšak přítomnost římských námořních sil znemožňovala účinné zásobování města. V březnu 241 př. n. l. tudíž z Kartága na východ vyplula flotila, jež měla rozdrtit Římany. Po porážce Kartaginců v bitvě u Aegatských ostrovů, byl však osud punských měst na Sicílii zpečetěn.\n\nKartaginský senát, který se chtěl vyhnout ponižující kapitulaci, pověřil Hamilkara vyjednáním mírové smlouvy. Ten pak tuto „poctu“ svěřil kartaginskému veliteli Lilybaea. Výsledkem byla celkem mírná dohoda: Sicílie měla být předána Římanům, Kartágo nesmělo napadnout římského spojence Syrakusy, muselo vydat všechny válečné zajatce a zaplatit vysoké válečné reparace. Ovšem lidové shromáždění v Římě tyto podmínky nepřijalo a vystupňovalo římské nároky. Podle nich muselo Kartágo Římanům odevzdat ještě několik menších ostrovů při březích Sicílie a rovněž válečná pokuta byla navýšena.\n\nFinanční těžkosti Kartagincům znemožnily zaplatit ohromnému množství žoldnéřů, kteří se právě vrátili do Afriky, jejich odměnu. V důsledku toho vypukla v Africe rozsáhlá vzpoura. Nesourodá skupina Řeků, Iberů, Galů, Libyjců a vojáků z baleárských ostrovů, jíž veleli někdejší italský otrok Spendius a Libyjec jménem Matho, vyrazila k Tunisu. Kartaginský senát vyslal k povstalcům delegaci, avšak rebelové její členy zajali a krutým způsobem umučili k smrti.\n\nKe vzpouře žoldnéřů se záhy přidružilo povstání domorodých kmenů, což Kartágo zásadním způsobem oslabilo. Zoufalí Kartaginci vyslali armádu k vyproštění dosud loajálního města Utica, které bylo ohrožováno povstalci. Hanno Veliký, jenž velel kartaginským silám, byl však odražen. Za této situace byl druhým generálem ustaven Hamilkar Barkas. Tomu se podařilo rozdrtit vzbouřence u řeky \"Bagradas\" (Medžerda), načež se vydal pronásledovat Spendia. Hamilkarův pokus ukončit válku projevením shovívavosti ale neuspěl, neboť Spendius nařídil popravit všechny zajatce. Už tak velice krutý konflikt byl poté veden s ještě větší brutalitou. Utica mezitím padla do rukou povstalců, kteří následně vyrazili ke Kartágu, které ale kvůli chybějícímu námořnictvu nebyli schopni obsadit.\n\nV téže době nastal obrat ve vývoji války, když Hamilkar porazil Spendia a byl jmenován jediným velitelem vojska. V jeho pokusu o prolomení obležení Kartága mu ale zabránil Matho. Koncem roku 239 př. n. l. musel Hamilkar upustit i od znovu dobytí Tunisu. V zimě téhož roku Kartaginci reorganizovali svoji armádu. Následujícího jara pak Hamilkar a Hanno společným útokem přinutili vzbouřence k pozvolnému ústupu na jih k městu \"Leptis Minor\". Zde se obě vojska střetla v rozhodující bitvě, v níž byl Matho poražen a zabit.\n\nBěhem války Římané podporovali Kartagince, když se však konflikt s žoldnéři chýlil ke konci, Římané zcela nečekaně odňali Kartágu vládu nad Sardinií. Stalo se tak na základě ustanovení mírové smlouvy, která byla v otázce ostrovů, jež mělo Kartágo přenechat Římu, poměrně nejasně formulovaná. Žoldnéři, kteří opanovali Sardinii, měli pochopitelně obavy z odvety Punů, takže se obrátili na Římany o pomoc. Ti poté ostrov zcela nezastřeně okupovali. Když Kartágo proti jejich postupu protestovalo, vyhlásili mu válku. Vyčerpaným Kartagincům nezbývala jiná možnost než požádat o mír. Římané souhlasili, vynutili si však vydání Sardinie a Korsiky a k tomu ještě zaplacení 1200 talentů stříbra.\n\nHamilkaru Barkovi i Hannonovi Velikému bylo nyní zřejmé, že v námořnictvu již budoucnost Kartága neleží. Avšak ve věci směřování další expanze se jejich postoje rozcházely. Hanno preferoval výboje v Africe, zatímco Hamilkarovi bylo uděleno velení výpravy do Ibérie. Jeho hlavním spojencem v této záležitosti byl jeho zeť Hasdrubal Sličný, který měl značný vliv na kartaginskou politiku. Často je zmiňováno, že Hamilkar a Hasdrubal usilovali více hájit zájmy prostých lidí, naproti tomu Hanno hleděl především na prospěch velkých pozemkových vlastníků.\n\nV roce 237 př. n. l. přistál Hamilkar doprovázený Hasdrubalem a svými třemi syny v Gadesu (Cádiz), odkud započal svoji vojenskou kampaň, jejímž cílem bylo podmanění Ibérie. Tato země a obzvláště její jižní část (dnešní Andalusie) byla extrémně úrodná a nacházela se tu bohatá naleziště stříbra. Hamilkar zřejmě snil o obnovení války proti proradným Římanům. Spolu s Hamilkarem se na dobývání Hispánie podílel i Hasdrubal, který, ačkoli se později vrátil do Afriky, pokračoval v podpoře svého tchána, zvlášť když do Kartága začalo proudit bohatství z Ibérie.\n\nKvůli nedostatku pramenů je obtížné rekonstruovat popis kartaginských výbojů v Ibérii, nicméně zdá se, že Punové ovládli nejprve údolí řeky Guadalquivir. V průběhu další fáze výbojů založili Kartaginci v Hispánii své hlavní město – \"Leuke Akra\" (patrně dnešní Alicante). V roce 231 př. n. l. dorazil k Hamilkarovi římský velvyslanec, kterému prý Kartaginec sdělil, že zde nebojuje proti římským spojencům, nýbrž že se snaží získat pro Kartágo zlato k uhrazení římské kontribuce. Římané byli uchlácholeni tímto vysvětlením a rozhodli se nezasahovat.\n\nPatrně v roce 228 př. n. l. se Hamilkar pokusil ovládnout přístav \"Helike\" (Elche), obyvatelé města ovšem obdrželi posily od Iberů, načež Punové zanechali obléhání. Během následného ústupu se Hamilkar utopil v dravé řece. Jeho nástupcem se stal Hasdrubal Sličný. Když taktéž ten v roce 221 př. n. l. zemřel, byl velitelem kartaginské armády v Ibérii jmenován Hamilkarův syn Hannibal. O tři roky později vyprovokoval válku s Římem, v níž mu výrazně pomáhali jeho bratři Hasdrubal Barkas a Mago. Bez velké nadsázky lze proto říct, že bez Hamilkara, který Kartágu poskytl tři výtečné velitele a získal pro něho koloniální říši v Ibérii, by druhá punská válka nebyla možná.\n\n\n"}
{"id": "249131", "url": "https://cs.wikipedia.org/wiki?curid=249131", "title": "Hedvábná cesta (film)", "text": "Hedvábná cesta (film)\n\nHedvábná cesta (2007) je kanadské romantické filmové drama natočené podle stejnojmenné novely Alessandra Baricca. Film vypráví příběh o francouzském pašerákovi vajíček bource morušového Hervé Joncourovi (Michael Pitt) a jeho ženě Hélène (Keira Knightley). Příběh se odehrává ve francouzské vesnici Lavilledieu, odkud Hervé Joncour pochází (tyto scény byly natáčeny v italské vesnici Sermoneta poblíž Latiny), a v Japonsku, kam jezdí pro vajíčka (natáčené v Sakatě). Film byl natočen v koprodukci Kanady, Francie, Itálie, Spojeného království a Japonska.\n\n"}
{"id": "249136", "url": "https://cs.wikipedia.org/wiki?curid=249136", "title": "Hedvábí (novela)", "text": "Hedvábí (novela)\n\nHedvábí (\"Seta\", 1996) je novela italského spisovatele Alessandra Baricca. Vypráví o francouzském pašerákovi vajíček bource morušového Hervé Joncourovi a jeho ženě Hélène. Příběh se odehrává v letech 1861 až 1874 ve francouzské vesnici Lavilledieu a v Japonsku na čtyřech obchodních cestách. Novela vyšla česky v roce 2004 v nakladatelství Eminent v překladu Alice Flemrové. Sochař Olbram Zoubek o knize napsal: „Je to krásný milostný příběh, který (…) okouzluje svým lyrickým jazykem“. Novela již byla přeložena do více než třiceti jazyků.\n\nHervé Joncour, syn starosty v Lavilledieu, si buduje kariéru u vojska. Do toho však vstoupí obchodník s hedvábím, podivín a vášnivý hráč kulečníku Baldabiou, který Hervého přesvědčí, aby pracoval pro něho. Hervé Joncour od té doby dovážel vajíčka borce morušového ze Sýrie a z Egypta. Na cestu odjížděl začátkem ledna, domů se vracel pravidelně začátkem dubna, vajíčka prodal a zbytek roku odpočíval. Žil se svou ženou Hélène v bezdětném manželství. Roku 1861, kdy mu bylo 32 let, však postihla bource z blízkého východu virová nákaza a on se pro vajíčka vypravil až do Japonska a to již 6. října. Zde obchodoval s překupníkem jménem Hara Kei. Seznámil se však také s jeho družkou, se kterou však nikdy nepromluvil, ona mu však o rok později při jeho druhé cestě do Japonska předala krátký vzkaz v japonštině. Po návratu do Francie si ho Hervé nechal přeložit od Madame Blanche v nevěstinci v Nîmes. Na lístku stálo: „Vraťte se, nebo zemřu.“ Při své třetí cestě do Japonska však Hervé s dívkou opět nepromluvil a při čtvrté, poslední cestě, kterou podnikl již za války a na vlastní pěst najde vesnici Hara Kei vypálenou a jeho v horách na pochodu. Při tomto setkání se však stalo neštěstí a Hara Kei prohlásil, že se již nemá nikdy vracet. Domů se vrátil ten rok pozdě a housenky bource se již cestou vylíhly a tudíž ztratily cenu. Šest měsíců po návratu mu však přišel poštou dlouhý dopis v japonštině. Hervé si ho nechal opět od Madame Blanche přeložit a zjistil, že to je vášnivý milostný dopis. V roce 1871 se z vesnice odstěhoval Baldabiou a o tři roky později zemřela Hélène. Hervé Joncour pak přišel na to, že onen dlouhý dopis mu napsala ona. Poslední, 65. z krátkých kapitol pak nastíní zbylých 23 let Joncourova poklidného života.\n\nRežisér John Madden plánoval zfilmování \"Hedvábí\", to se ale neuskutečnilo a příběh byl zfilmován a do kin uveden jako \"Silk\" (česky \"Hedvábná cesta\") v září roku 2007 režisérem Françoisem Girardem s Michaelem Pittem a Keirou Knightley v hlavních rolích.\n\n\n"}
{"id": "249137", "url": "https://cs.wikipedia.org/wiki?curid=249137", "title": "Hedvábí (rozcestník)", "text": "Hedvábí (rozcestník)\n\nHedvábí je:\n"}
{"id": "249139", "url": "https://cs.wikipedia.org/wiki?curid=249139", "title": "Římskokatolická církev v Srbsku", "text": "Římskokatolická církev v Srbsku\n\nK římskokatolické církvi se v Srbsku hlásí nevelký počet obyvatel, především ve Vojvodině.\n\nSrbsko tvoří jednu církevní provincii složenou ze tří diecézí. Organizačně mimo provincii stojí apoštolská administratura prizrenská, podřízená přímo Svatému stolci. Srbská část Sremu je součástí chorvatské diecéze Djakovo neboli Bosna a Srem.\n\n\n\n"}
{"id": "249151", "url": "https://cs.wikipedia.org/wiki?curid=249151", "title": "Dieny", "text": "Dieny\n\nDieny nebo alkadieny jsou nenasycené uhlovodíky, které obsahují v řetězci dvě dvojné vazby. Jsou podskupinou alkenů. Dieny s dvojnými vazbami vycházejími z jednoho atomu uhlíku mají tendenci se přesmykovat na alkyny. Jejich základní vzorec je CH. Dělí se na:\n\n\nNejjednodušší stálý zástupce je butadien (přesněji buta-1,3-dien, CH=CH-CH=CH), který je surovinou pro výrobu kaučuku. Dalším významným představitelem je izopren (2-methylbuta-1,3-dien, CH=C(CH)-CH=CH), ze kterého se polymerací vyrábí izoprenové pryskyřice.\n\nJedná se vlastně o alkeny s dvěma dvojnými vazbami:\n\nJedná se o cykloalkeny s dvěma dvojnými vazbami:\n\nV přírodě jsou nejdůležitější konjugované dieny, které zároveň vykazují několik zvláštností od ostatních dienů\n\nPodle teorie rezonance mají všechny konjugované dieny několik rezonančních struktur:\n\n Adice na konjugované dieny může probíhat dvěma způsoby:\n\n"}
{"id": "249161", "url": "https://cs.wikipedia.org/wiki?curid=249161", "title": "Hyracotherium", "text": "Hyracotherium\n\nHyracotherium je vymřelý třetihorní lichokopytník.\n\nHyracotherium bylo malé, v kohoutku nanejvýš 40 cm vysoké zvíře (občas se porovnává se psem - foxteriérem) s vypouklou zádí, malou hlavou, krátkými čelistmi a očima téměř ve středu hlavy, což omezovalo vidění do strany, zato však zlepšovalo prostorové vidění. Tělo bylo štíhlé a lehké, končetiny poněkud krátké, hrudní byly opatřeny čtyřmi prsty, na pánevních končetinách pak byly zachovány tři prsty. Prsty byly chráněné nehtovitými kopýtky, hyracotherium však zřejmě našlapoval na měkké polštářky za kopýtky, podobně jako je tomu u dnešních damanů. Osa končetin procházela třetím prstem.\n\nZuby \"hyracotheria\" měly nízké korunky a podobaly se zubům prasat a primátů, přesto je na stoličkách patrné zřasení skloviny, které je typické pro dnešní koňovité..\n\nSrst hyracotheria měla zřejmě podobný vzhled jako srst dnešních jelenovitých a pravděpodobně měla světlé skvrny nebo pruhy na tmavém podkladě - hyracotherium byl tvorem, který obýval prales, a takové ochranné zbarvení je běžné u recentních (žijících) býložravců, kteří žijí ve stejném prostředí.\n\nZkameněliny hyracotheria se nacházejí na severní polokouli, zvláště v Eocénních vrstvách ve Wyomingu. Žil v eocénu, před 55 - 45 miliony let.\n\nPrvní fosílie byla objevena v Anglii roce 1841 paleontologem Richardem Owenem. Nejednalo se o kompletní kostru a kvůli stavbě chrupu se Owen nejprve domníval, že se jedná o pozůstatky primáta., později byl považován za damana - a zvíře dostalo jméno \"Hyracotherium\", tedy zvíře podobné damanovi.\n\nV roce 1876 byla v americkém státě Wyoming nalezena téměř celá kostra zvířete, které bylo pro svou podobnost s koňmi pojmenováno \"Eohippus\", tedy kůň z úsvitu dějin. Až později se zjistilo, že se jedná o druh totožný s již popsaným hyracotheriem a podle pravidla priority je tudíž platným rodovým jménem právě \"Hyracotherium\".\n\nHyracotherium byl po dlouhou dobu považovaný za první článek v evoluci koní. Pravda zřejmě nebude tak jednoduchá - dnes již není považován za příslušníka čeledi koňovitých, ale je řazen do Palaeotheriidae, bazální skupiny lichokopytníků, která je spřízněná s recentními koňovitými a vyhynulou čeledí Brontotheriidae. Je dokonce možné, že ve skutečnosti tvoří jen vedlejší větev a v evoluci recentních koňovitých proto nehraje takovou úlohu, jaká mu byla přisuzována.\n\nÚloha hyracotheria jako zvířete ilustrujícího evoluci z něj udělala jádro některých sporů mezi kreacionisty a zastánci evoluční teorie. Někteří prohlašují hyracotheria za poddruh damana. a pokoušejí se tak zpochybnit jeho roli jako předka koně.\n\n"}
{"id": "249163", "url": "https://cs.wikipedia.org/wiki?curid=249163", "title": "Děmjanka", "text": "Děmjanka\n\nDěmjanka ( ) je řeka v Omské a v Ťumeňské oblasti v Rusku. Je 1160 km dlouhá. Povodí má rozlohu 34 800 km².\n\nPramení v bažinách Vasjugaňja. Teče mezi nízkými lesnatými břehy přes Západosibiřskou rovinu. Ústí do Irtyše. Největší přítoky jsou Keum zprava, Tegus, Imgyt zleva.\n\nŘeka je splavná.\n"}
{"id": "249164", "url": "https://cs.wikipedia.org/wiki?curid=249164", "title": "Josef Heřman Agapit Gallaš", "text": "Josef Heřman Agapit Gallaš\n\nJosef Heřman Agapit Gallaš (4. dubna 1756, Hranice – 15. února 1840, Hranice) byl vojenský lékař a spisovatel.\n\nJosef Heřman Agapit Gallaš byl jedním z patrně deseti dětí malíře a sochaře Františka Gallaše (1723–1795) a Magdalény Vojtkové (1725–1807). V letech 1758–1761 žila rodina v Blansku, pak opět v Hranicích, kde Gallaš navštěvoval v letech 1762–1768 tzv. normální školu. Od dětství rád maloval, ale utrpěl těžký úraz a matka určila, že se bude věnovat duchovní dráze. V letech 1768–1774 absolvoval humanistická studia u piaristů v Lipníku nad Bečvou, pak odešel studovat filosofii a teologii do Olomouce (1874–1878). Peníze na studia získával z příspěvků rodičů, z výtvarných zakázek a kondicí. O Velikonocích 1778 teologii opustil.\n\nV říjnu 1778 přišel do Vídně, kde se živil malováním pokojů a kondicemi. Díky vojenskému lékaři J. A. Schmidtovi a plukovnímu chirurgovi V. Göpfertovi se začal zajímat o medicínu. O Velikonocích 1783 byl přijat jako chirurgický praktikant u pluku Karla Toskánského v Korneuburgu (od 1784 při chirurgické akademii v Gumpendorfu), od června 1784 do dubna 1786 působil jako podranhojič u pluku Jana Josefa Khevenhüllera v Uničově, poté u pluku Josefa Františka Preise ve Vídni. V únoru 1788 byl jmenován vrchním ranhojičem u generálního štábu ve válce s Osmanskou říší. Císař Josef II. ho pověřil inspekcí armádních nemocnic. V červnu 1789 se stal vrchním lékařem v haličské Jarosławi, kde v lednu 1791 oslepl. Na vlastní žádost byl penzionován a v říjnu 1791 se vrátil do Hranic. Po částečném uzdravení zde vykonával lékařskou praxi, věnoval se literatuře a osvětovým projektům, okrajově i malování – založil veřejnou kostelní knihovnu; provozoval první veřejnou nemocnici v Hranicích; vyučoval děti základům výtvarného umění. Dopisoval si s českými vlastenci, patřil k první generaci buditelů na Moravě.\n\n7. ledna 1793 se oženil s Annou Anderlovou (1764–1836), manželství zůstalo bezdětné.\n\nRoku 1811 v prostorách hranického farního kostela založil první veřejnou studijní knihovnu na Moravě, které věnoval 300 vlastních knih. Měla sloužit především duchovenstvu, učitelům, ale i ostatním místním občanům. V zakládací listině knihovny vymezil pravidla pro její vedení, pro zacházení s knihami a uvedl účel, pro který byla zřízena. Základem knihovny byla zdarma zapůjčovaná poučná i zábavná literatura – zejména beletrie, lékařské knihy, ale také sbírka mincí a dřev. Většina knih byla v češtině, nacházela se zde také díla latinská, řecká, hebrejská, anglická, německá, francouzská, italská, maďarská, ruská a polská.\n\nV náčrtku své bibliografie zmiňuje Gallaš, že za svého olomouckého pobytu v roce 1776 složil „několik idylí v jazyku moravském, kteréž ale k ztracení přišly“. Znovu se k beletrii vrátil zřejmě až v 90. letech 18. století, a to prózou i veršem. Pod vlivem theokritovsko-gessnerovské „pastýřské“ módy vzniklo několik svazků vesměs nepublikovaných idyl, kde vlastní ohlasy kladl vedle překladů, viz \"Osudné povolání básníka k bukolickému pění\" (k tisku schváleno 1803), \"Bukolické fantazie\", \"pastevky a malby\" (1825) ad. Tiskem mu nejprve vyšla prozaická idyla \"Tajemný dub\" (1803). O deset let později, v roce 1813, byla vydána jeho nejslavnější práce – sbírka \"Múzy moravské\", díl první, obsahující na dvě stě „nevinných světských písní“, tvořících jakýsi pendant ke kostelnímu zpěvníku Gallašova přítele a zároveň editora prvního dílu Múzy P. Tomáše Fryčaje. V roce 1825 byly jako druhý díl Múzy moravské publikovány Gallašovy „paraboly a paramýtie“, tedy mravoučné povídky, zčásti autorské, většinou ale přeložené. Třetí svazek, který obsahoval množství dalších Gallašových básnických skladeb, už publikován nebyl. Ostatní Gallašova prozaická tvorba je roztroušena v dobových časopisech a uložena v řadě rukopisů. Jedná se především o zpracování historických námětů, mnohdy o adaptace německých vzorů či místních lidových pověstí. Např. sbírka povídek \"Bílá paní\" (1797), rozsáhlé soubory pověstí a „obrázků“ \"Quodlibet moravicum\", \"Moravské romantické povídky.\" Neprozkoumaná je Gallašova zábavní tvorba, zejména novely \"Malý románek bez R.\" (1828) a \"Ema z Bohuslavic a Vilím z Milánova\".\n\nNáboženským a etickým tématům se Gallaš věnoval už v 80. letech 18. století (např. \"Meine Abhandlung von der Freyheit\", 1782). Po úvahách a polemikách se postupně stále více začal zabývat překlady, adaptacemi i vlastní tvorbou kázání, apologií a modliteb. Kromě příležitostných tisků kostelních písní, drobné „morální příručky“ \"Zrcadlo zlaté pro matky, kteréž také za dar nevěstám sloužiti může\" (1814) a adaptace textů J. Jaise a M. Sailera v poloanonymně vydané \"Svaté křížové cestě\" (1828) je tato část Gallašovy tvorby dostupná pouze v rukopisech, např. \"Týhoden svatý, to jest Katolicko-křesťanská pobožnost na každý den týhodní\", \"Zrcadlo zlaté pro služebné děvečky\" (1828), \"Můj labutí zpěv a rozjímání nad hrobem\" ad.\n\nGallašovy primárně náboženské texty jsou blízké jeho pracím osvětovým, jako je např. \"Lucina ruri consultrix\", \"to jest\" \"Rada lékařská pro těhotné sprostné ženy, pro rodičky a šestinedělky\". Podobné texty vznikaly v souvislosti s nejrůznějšími „vlasteneckými“ projekty, např.: \"Pobízka všech věrných rodilých Hraničanů k ujednání a zřízení zvláštní vlastenecké slavnosti v jejich otcovském městě (1823).\"\n\nGallaš podobně jako v tradici starého kronikářství kombinoval výpisy z různých autorů, dobové zpravodajství apod. s poznatky získanými z autopsie. Proto jsou jeho práce k obecnějším historickým tématům (např. \"Jezoviti v Japonii a v Parakvaji\", 1825) informačně bezvýznamné, s výjimkou mnoha textů o rodných Hranicích, které představují cenný zdroj poznatků o Gallašově současnosti, zejm. několikasvazkové \"Památky města Hranic\" (1808–1811), \"Scuta nobilium civium\" \"Hranicensium\" ad. Také „biografické slovníky“ \"(Sbor učenosti moravské\", 1815, \"Sbor umělosti moravské\", 1818), průkopnické použitím češtiny pro tento žánr, mají svoji informační hodnotu.\n\nTehdejší zájem o lidovou slovesnost se odrážel nejen v Gallašově autorské tvorbě, ale přivedl ho také k záznamům lidových písní (např. \"Písně národního dialektu prostomoravského\", \"Múza betlémská\"). Pokusil se beletristicky zachytit komplex náboženských pověr a praktik (\"Mythické povídky o bohoch a bohyňách moravských Slavanů\", 1820), popsal místní stravovací návyky (\"Bromatologia Moravo rustica\"), zajímal se také o etnografii regionu (\"Valaši v kraji přerovském\")..\n\nAutobiografické poznámky se objevují v řadě Gallašových děl a zejména v jeho rozsáhlé dochované korespondenci. P. Tomáš Fryčaj, který připravil k vydání Gallašovu \"Múzu moravskou\" (1813), předřadil básnické sbírce (resp. zpěvníku) \"Opis života Jozefa Heřmana Gallaše\", v němž popisuje životní osudy básníka. Gallaš sám se k autobiografické látce vrátil v opusu \"Má vlastní biografie\" (patrně 1824–1828). Jedná se o tři dokončené svazky (I. 1756–1788, II. 1788–1789, III. 1789–1791) a jeden svazek nedokončený, vymezený původně pro léta 1791–1828, ale dosahující jen zhruba k roku 1800. Před touto biografií sepsal \"Mé žalosti a mé bolesti\", kde zachycuje výhradně truchlivé momenty svého života. Autobiografická tematika převažuje i v jeho rukopisech: \"Upamatování na moje krevní a jiné přátele, na moje dobrodince a jiné známé\" (1819) a \"Moji pamětihodnější snové\" (shromažďuje zde celkem 22 zápisů nočních snů – několik z dětství a předcházejících let, jádro je z let 1827–1831, jeden dodatek z roku 1834). V pokročilém stáří sepsal čtyřicetistránkové \"Opravení a doplnění v Muzy moravské vydané biografie\" (1834). Opravil několik Fryčajových omylů a připojil zkratkovité vylíčení svých osudů po vydání Múzy moravské.\n\n\n"}
{"id": "249166", "url": "https://cs.wikipedia.org/wiki?curid=249166", "title": "Terčovec", "text": "Terčovec\n\nTerčovec (\"Symphysodon\") je rod ryb vyznačující se diskovitým tvarem těla a výrazným, krásným zbarvením. Terčovci jsou označováni za \"krále akvarijních ryb\", jejich chov a odchov v zajetí však není jednoduchý a vyžadují péči zkušeného akvaristy. Tradičně se popisují dva druhy terčovců, terčovec pravý, \"S. discus\", a \"Symphysodon aequifasciatus\", u kterého se dále rozeznávají tři poddruhy: terčovec zelený (\"S. aequifasciatus aequifasciatus\"), terčovec modrý (\"S. aequifasciatus haraldi\") a terčovec hnědý (\"S. aequifasciatus axelrodi\"), který je v Česku nejčastěji chovaným terčovcem.\n\nTerčovci jsou nápadní diskovitým tělem, v zajetí dorůstají délky i výšky 18-20 cm. Ocasní ploutev je průhledná, břišní ploutve výrazně protažené. Pohlaví je nerozlišitelné. Základní, divoká forma terčovce pravého je hnědavě zbarvená a má na bocích tři výrazné příčné pruhy, terčovec zelený je rovněž hnědavý, s devíti příčnými pruhy a podélným lesklým vlnkováním modrozelené barvy, terčovec modrý je podobný předchozímu poddruhu, vlnkování je ale kovově modré. Terčovec hnědý se od terčovce zeleného liší nepřítomností vlnkování na bocích a břiše.\n\nV Asii, kde je komerční chov terčovců zvláště rozšířen, byla vyšlechtěna řada mutantních barevných forem terčovců. Red Monk Discus, Red Rose Discus, Red Spotted Leopard Snake, a mnoho dalších. Nové mutace si zachovaly svůj diskovitý tvar, ale barevná škála je opravdu obrovská.\n\nTerčovci pocházejí z Jižní Ameriky, z povodí Amazonky.\n\nTerčovci všech druhů původních i všech mutací by měli být chováni v 6–7členných skupinkách, abychom měli šanci na vytvoření chovných párů. Na jednoho jedince má připadat alespoň 80 litrů vody, na obzvláště velkého jedince až 120 litrů vody.\n\nNejvhodnější teplota pro chov je 29-30 °C (někdy se udává až 31 °C). Hodnota pH by měla být 6-7. Jednou za týden se vymění 20–25 % objemu nádrže. V nádrži s terčovci by měl být filtr s hodinovým průtokem až 2krát větším než je objem nádrže.\n\nTerčovci musí mít pestrou, kvalitní potravu, přijímají především živou (komáří larvy, artemie, vajíčka garnátů), dokrmují se také hovězím srdcem, hovězím masem a mlži.\n\nRozeznat pohlaví je u nich velice obtížné. Tření terčovců probíhá na pevný podklad (květináč nebo drenážní trubka). Pár své třecí místo nejprve velice pečlivě očistí svými tlamkami. Při teplotě 28 °C se plůdek líhne okolo 60 hodin. Při vyšší teplotě se doba líhnutí zkracuje. Jiker bývá mezi 100 až 150. Rozplavaný plůdek se živí výlučně kožním sekretem z těla rodičů.\n\nTerčovci jsou ryby velice choulostivé na změnu chemického prostředí. I menší výkyvy teploty nebo kyselosti vody můžou způsobit vážnou chorobu, která může být i nevyléčitelná.\n\n\n"}
{"id": "249178", "url": "https://cs.wikipedia.org/wiki?curid=249178", "title": "Francouzský fotbalový pohár", "text": "Francouzský fotbalový pohár\n\nFrancouzský pohár (francouzsky Coupe de France, Coupe Charles Simon) je hlavní vyřazovací soutěž ve francouzském fotbalu pořádaná Francouzskou fotbalovou asociací. První ročník byl odehrán v roce 1918.\n\n\n\n"}
{"id": "249179", "url": "https://cs.wikipedia.org/wiki?curid=249179", "title": "Hasdrubal Sličný", "text": "Hasdrubal Sličný\n\nHasdrubal Sličný (270 př. n. l. – 221 př. n. l.) byl kartaginský vojevůdce, zeť Hamilkara Barky a muž, který konsolidoval nově dobyté území Kartága v Ibérii.\n\nMezi léty 264 až 241 př. n. l. Kartaginci válčili proti Římanům v první punské válce, která skončila kartaginskou porážkou a přenecháním Sicílie ve prospěch Říma. Po podepsání mírové smlouvy se vztahy mezi oběma městy vyvíjely vcelku přátelsky až do okamžiku, kdy se Římané nečekaně zmocnili Sardinie. V Kartágu poté získali na vlivu politici, kteří preferovali méně vstřícný postup vůči Římanům. Ti nakonec rozhodli o nutnosti dobytí nového zámořského panství v Ibérii, kde měly být získány prostředky na výstavbu nového vojska.\n\nVelitelem, jenž měl na starosti uskutečnění tohoto záměru, se stal Hamilkar Barkas. Podporu v kartaginském senátu mu zajišťoval Hasdrubal, který se oženil s Hamilkarovou dcerou. V roce 237 př. n. l. se společně vydali do Gadesu (dnešní Cádiz), odkud započalo kartaginské dobývání Ibérie. Hasdrubal se později vrátil do Afriky, kde velel během tažení proti Numidii. V roce 228 př. n. l. Hamilkar Barkas předčasně zemřel, načež jeho vojáci vyzvali kartaginskou vládu, aby učinila Hasdrubala jejich velitelem. Senát souhlasil a Hasdrubal se brzy vrátil do Ibérie. Nový správce zabezpečil punské územní zisky v Hispánii diplomatickou cestou, především uzavíráním smíšených manželství mezi Puny a Ibery. Sám šel příkladem a mnozí další včetně Hamilkarova syna Hannibala ho následovali.\n\nZřejmě v roce 227 př. n. l. Hasdrubal založil nové hlavní město v Ibérii, jež bylo nazváno \"Carthago Nova\" (Cartagena). To leželo na strategicky výhodné pozici na poloostrově s dvěma znamenitými přístavy, v nepříliš velké vzdálenosti od stříbrných dolů. Z této základny postupoval dále na sever, přičemž dobyl řadu řeckých měst na pobřeží, která náležela římskému spojenci Massalii (Marseille). V roce 226 př. n. l. tudíž do Nového Kartága dorazili římští vyslanci, s nimiž Hasdrubal uzavřel dohodu o rozdělení sfér vlivu v Hispánii. Podle ní se severní hranicí kartaginského záboru stala řeka Ebro. Hasdrubal si dále směl podržet dobyté kolonie Massalie, musel se však zdržet jakýchkoli zásahů proti ostatním řeckým obcím na severu, které si měly podržet svoji nezávislost.\n\nPříznačné je, že dohoda byla sjednána mezi Římany a Hasdrubalem, nijak v ní tedy nefigurovalo Kartágo. Stojí za povšimnutí, že všechny dřívější římsko-kartaginské smlouvy byly uzavírány jménem obou měst. Nabízí se proto domněnka, že Hasdrubal vystupoval jakožto nezávislý král. Některé starověké prameny dokonce naznačují, že se chtěl skutečně stát samostatným vládcem. Toto je ale podle všechno chybný závěr, nicméně jeho jednání popudilo mnohé politiky v Kartágu.\n\nV roce 221 př. n. l. byl Hasdrubal v Novém Kartágu zavražděn jedním keltským žoldnéřem. Jeho nástupcem se stal jeho švagr Hannibal.\n\n\n"}
{"id": "249183", "url": "https://cs.wikipedia.org/wiki?curid=249183", "title": "Ippon šóbu", "text": "Ippon šóbu\n\nIppon šóbu (: 一本勝負) je specifický typ volného kumite v karate. Bojuje se bez jakýchkoliv chráničů. Kontakt je povolený na střední a horní pásmo (中段, \"čúdan\" a 上段, \"džódan\"). Pod pás se neútočí vyjma podmetů (足払, \"aši barai\").\n\nTento druh kumite je určený pro pokročilé karatisty. Na soutěžích je účast často limitována dosažením určitého technického stupně a věku. Muži a ženy soutěží zvlášť. Tyto kategorie se dále nedělí - bojuje se bez rozdílu vah. Je možné uspořádat soutěž \"kumite tým\" podle pravidel ippon shobu.\n\nSbor rozhodčích je složen ze šesti lidí - Kansa (zapisovatel), Shushin (rozhodčí) a čtyři Fukushin (rohoví rozhodčí).\n\nTa je stanovena na 2 minuty čistého času.\n\nJe ovlivněno získáváním ipponu, wazaari, hansoku, shikkaku nebo kikenu. Výsledek kumite může být ve speciálních případech \"rozhodnut\" sudími.\n\nKiken - vzdání - např. v případě vážného zranění apod. Soupeř vítězí.\n\nBodování technik\n\nVítězí ten soutěžící, který dříve obdrží ippon. Ten uděluje rozhodčí, pokud soutěžící provedl \"ipponovou\" techniku. To je taková, která by při \"dotažení\" znamenala vyřazení protivníka z boje, popř. už vyřadila protivníka z boje.\n\nWazaari se udělují za zásah nevyřazující technikou. Příkladem může být úder rukou do prsního svalu nepřítele. Soutěžící zasáhl, ale tento úder by rozhodně nebyl vyřazují v porovnání s úderem do solaru/obličeje/krku. Získání dvou wazaari znamená získání ipponu - vítězství.\n\nTrestné body\n\nChukoku - je nejmírnější trest, tzv. napomenutí. Uděluje se za drobné přetupky.\n\nHansoku-chui - uděluje se za vážné přestupky proti pravidlům. Soupeř nedostává ippon.\n\nHansoku - uděluje se za velmi vážné přestupky, popř. za opakující se vážnější přečiny proti pravidlům. Soupeř obdrží ippon.\n\nShikkaku - je diskvalifikace z celé soutěže. Záleží na posouzení závažnosti přestupku rozhodčími. Uděluje se za poškození prestiže a cti karate-do nesportovním chováním, hrubými přestupky atd. \n\nJogai\n\nV překladu znamená \"zápasiště\". Vykročení ze zápasiště během souboje je penalizováno následovně:\n\nPrvní vystoupení - Jogai chukoku (napomenutí).\n\nDruhé vystoupení - Jogai hansoku-chui.\n\nTřetí vystoupení - Jogai hansoku. Vyločení ze zápasu. Soupeř obdrží ippon.\n\nUžívá se při nerozhodném výsledku po uplynutí 2 minut. Fakt, že někdo bodoval wazaari, nic neznamená, totéž platí o napomenutích chukoku, popř. hansoku-chui.\n\nVýsledek zápasu rozhoduje hlavní sudí na základě těchto faktů: \n\n- přístup, bojovný duch a síly jednotlivých soutěžících.\n- převaha v taktice či v technikách\n\nPokud nelze rozhodnout na základě těchto faktů, rozhoduje HANTEI - hlasování hlavního sudí spolu s rohovými rozhodčími. Každý má jeden hlas.\n\nPravidla Ippon Shobu ENG\n"}
{"id": "249188", "url": "https://cs.wikipedia.org/wiki?curid=249188", "title": "Hyksósové", "text": "Hyksósové\n\nHyksósové je název pro semitské kmeny, které pronikly do severního Egypta v první polovině 17. století před n. l. ze severovýchodu, z palestinsko-fénické oblasti. Jejich jméno označuje v egyptštině „vládcové cizích zemí“ (eg. hekau chasut). V egyptských pramenech se označují též jako aamu – Asiaté. Období jejich nadvlády v Egyptě se označuje jako Druhá přechodná doba.\n\nHyksósové začali pronikat do severního Egypta (Dolní Egypt) za vlády panovníků 13. dynastie, která sídlila v Lištu. Využili oslabení centrální vlády, pronikli do oblasti delty Nilu a založili si zde své hlavní město Avaris (Tell-ed-Dabaa). Současně existovalo druhé politické centrum ve Vesetu s vlastními, egyptskými panovníky.\nHyksósové získali převahu i svými zbraněmi. Používali bojové vozy, jízdu na koních, reflexní luky a zakřivené šavle.\n\nPo ovládnutí území Hyksósové založili vlastní vládnoucí dynastie - 15. a 16. dynastii, na jihu vládla 17. dynastie.\n\nHyksósové nikdy nesplynuli, ani se nesblížili s podmaněným egyptským obyvatelstvem. Tvořili samostatnou, isolovanou vládnoucí vrstvu a tak je brali i samotní Egypťané.\nV polovině 16. století se ve Vesetu vytvořila silná domácí dynastie, proti které začali Hyksósové boje. Válka trvala téměř třicet let. Začala již za vlády panovníka Sekenenreho Taa a hyksóského vládce Apopiho, který si stěžoval, že ho v noci ruší řev hrochů v Thébách. Našla se Sekenenreho mumie se stopami ran po hyksóských zbraních. Válka pokračovala i za vlády jeho synů Kamoseho a Ahmoseho I. a skončila mezi 18. a 22. rokem vlády Ahmoseho (tj. 1532 - 1528 před n. l.). Kamose obléhal Hyksósy v Avaridě, Ahmose je donutil opustit zemi a opět sjednotil Egypt pod domácím/egyptským panovníkem. On sám je pak označován za zakladatele 18. dynastie.\n\nHlavní město Hyksósů mělo v době největšího rozkvětu rozlohu asi 4 km², bylo obehnáno mohutnými hradbami 6 - 8 m širokými. Mělo několik předměstí, ve kterých žilo hyksóské obyvatelstvo, centrální palác a chrám. Hyksósové přejali od Egypťanů jenom částečně některé náboženské představy (zejména uctívali egyptského boha Sutecha), rozvíjeli především své vlastní představy (semitská bohyně lásky, plodnosti a války Astarté, semitská bohyně války a plodnosti Anat), které si přivezli z mateřské země.\n\n\n"}
{"id": "249191", "url": "https://cs.wikipedia.org/wiki?curid=249191", "title": "Channing Tatum", "text": "Channing Tatum\n\nChanning Matthew Tatum (* 26. dubna 1980, Cullman, Alabama, USA) je americký herec, filmový producent, tanečník a model. Nejvíce se proslavil rolemi ve filmech \"Let's Dance\" (2006), \"Super náhradník\" (2006), \"G. I. Joe\" (2009), \"Milý Johne\" (2010), \"Navždy spolu\" (2012), \"21 Jump Street\" (2012), \"Bez kalhot\" (2012), \"Útok na Bílý dům\" (2013), \"Hon na lišku \"(2014), \"22 Jump Street\" (2014), \"Bez kalhot XXL\" (2015), \"Osm hrozných\" (2015), \"Ave, Caesar!\" (2016) a \"Loganovi parťáci\" (2017).\n\nNarodil se v Cullmanu, ve městě v Alabamě. Je synem Kay a Glenna Tatumových. Má anglické předky. Když mu bylo 6 let, přestěhoval se s rodinou do Mississippi.\n\nBěhem dětství vystřídal sporty jako fotbal a baseball a studoval válečnou strategii. Získal fotbalové stipendium na Glenville State College, ale později se přestal o tento sport zajímat.\n\nV roce 2000 byl obsazen jako tanečník do hudebního videa Rickyho Martina k písničce „She bangs“. Následně začal pracovat jako model pro klienty jako Armani a Abercrombie a Fitch. Hrál také v několika televizních reklamách pro American Eagle a Pepsi. Magazín \"Tear Sheet\" ho v říjnu 2001 umístil do svého žebříčku “50 nejkrásnějších tváří”. Také podepsal smlouvy s agenturou Beatrice Model v Miláně a Ford Models v New Yorku.\n\nJeho herecká kariéra započala v roce 2004, kdy se objevil v epizodě televizního seriálu \"Kriminálka Miami\". Jeho první filmová role přišla v roce 2005 ve snímku \"Coach Carter\", kde si zahrál se Samuelem L. Jacksonem. Menší roli také ztvárnil ve filmu \"Válka světů\".\nV roce 2006 pak přišly snímky, které ovlivnily jeho kariéru, a to \"Super náhradník\" a \"Let's Dance\".\n\nV roce 2009 získal roli Duka v akčním filmu \"G.I. Joe\". Získal roli ve filmu \"Milý John\", jehož předlohou je stejnojmenná novela od Nicholase Sparkse.\n\nV roce 2012 moderoval pořad \"Saturday Night Live\" a objevil se ve třech filmech.: \"Zkrat,\" \"Navždy spolu \"a \"21 Jump Street\" (filmové adaptaci stejnojmenného televizního seriálu).\n\nV roce 2012 si také zahrál hlavní roli ve filmu \"Bez kalhot\" (v originále \"Magic Mike\"), o jeho osmi měsíční zkušenosti jako striptér na Floridě. Režisérem snímku je Steven Soderbergh, produkovali ho Tatum a Soderbergh. Channing hraje roli Mika – jednoho z hlavních umělců v Tampě na Floridě, striptérském klubu, který bere pod svá křídla mladšího tanečníka (Alex Pettyfer) a ukazuje mu ruch \"na i mimo jeviště\". Mezi další herce, kteří se ve filmu objeví, patří Matt Bomer, Joe Manganiello a Matthew McConaughey. V listopadu 2012 byl jmenován magazínem People \"Nejvíce sexy mužem\".\n\nV roce 2013 byl obsazen do filmu Stevena Soderbergha \"Vedlejší účinky. \"Znovu si zahrál roli Duka ve filmu \"\", po boku Dwayneho Johnsona a Bruce Willise. V tom samém roce si také zahrál v dalším akčním filmu \"Útok na Bílý dům\".\n\nZnovu si zahrál roli Grega v pokračování filmu \"21 Jump Street - 22 Jump Street\", který měl premiéru 13. června 2014. Po boku Steveho Carella se objevil ve filmu \"Hon na lišku\". V roce 2015 mělo premiéru pokračování filmu \"Bez kalhot, Bez kalhot XXL.\" \n\nV roce 2006 potkal na natáčení filmu \"Let's Dance\" herečku Jennu Dewan. Krátce po natáčení spolu začali chodit. Pár se zasnoubil na začátku září 2008 v Maui na Havaji. Dne 11. července 2009 se vzali v areálu Church Estates Vineyards v Malibu v Kalifornii. V roce 2013 se jim v Londýně narodila dcera Everly. Dne 2. dubna 2018, po 9 letech manželství, pár oznámil rozchod. Momentálně chodí se zpěvačkou Jessie J. Po necelém roce se rozešli, ale ani ne po měsíci svůj vztah znovu obnovili. \n\nBěhem dospívání se podle vlastních slov potýkal s hyperkinetickou poruchou (ADD) a dyslexií, což mělo za následek zhoršenou výkonnost ve škole.\n\n"}
{"id": "249194", "url": "https://cs.wikipedia.org/wiki?curid=249194", "title": "Maggie Simpsonová", "text": "Maggie Simpsonová\n\nMargareta „Maggie“ Simpsonová je nejmladší člen seriálové rodiny Simpsonových. Ráda cucá svůj dudlík, postřelila pana Burnse.\n\nJe obvykle oblečená do modrých dupaček, ale v zimě bývá oblečená do oranžové kombinézy, ve které vypadá jako mořská hvězdice. Většinu času a ráda žužlá dudlík. Její první slovo bylo Daddy (Daddah) – táta. Naproti tomu její první slovo ve filmu Simpsonovi ve filmu bylo \"sequel\" (pokračování) – cz dub: „bude dvojka?“ a v jednom díle bylo její první slovo \"Jo\", nebo \"Ja\" (v norštině). Umí manipulovat se střelnými zbraněmi. Zachránila Homerovi život. Na svůj věk je velice inteligentní, i přesto, že jí ze školy pro mimořádně nadané vyhodili. Matt Groening jí dal jméno po své sestře Maggie Groeningové.\n\n\n"}
{"id": "249197", "url": "https://cs.wikipedia.org/wiki?curid=249197", "title": "DDCD", "text": "DDCD\n\nDDCD \"(anglicky Double Density Compact Disc)\" je speciální formát CD-ROM/RW/R které má menší vzdálenost stop od sebe. Tuto technologii představily firmy Sony a Philips v roce 2000. Byl to však jen další neúspěšný pokus o rozšíření starší technologie.\n\nU standardního CD je to 1.6µm, kdežto u DDCD je to 1.1µm. Stejně tak minimální vzdálenost pitů je 0.623µm oproti 0.833µm. Díky těmto vlastnostem se násobí kapacita CD téměř 2x. Tedy na 1.3GB.\n\nNemění se jednak velikost pitu, tak zůstává i 2048 bitů na sektor.\n\nDDCD zatím nalézá použití u domácího videa, jelikož lze na něj vypálit až 150 minut. Takovéto vypalování se jmenuje HD-BURN.\n\nTyto média ovšem nejsou kompatibilní s běžnými CD mechanikami. Lze je opět přečíst na mechanikách, které tento formát podporují.\n\n"}
{"id": "249204", "url": "https://cs.wikipedia.org/wiki?curid=249204", "title": "Coppa Italia", "text": "Coppa Italia\n\nCoppa Italia (česky Italský pohár) je italský fotbalový pohár. Turnaj se koná pod jurisdikcí FIGC (Italská fotbalová federace) a je ve skutečnosti uznáván jako „federální pohár“, podobný anglickému FA Cupu.\n\nPrvní ročník turnaje se konal v roce 1922 za účasti 37 klubů. Pak byla dlouhá pauza a v roce 1935 se soutěž rozjela znovu. Další pauza byla v období druhé světové války a po válce (1943–1957). Od roku 1958 soutěž pokračuje nepřetržitě.\n\nSymbol Coppa Italia je \"coccarda tricolore\" (Italská trikolora). Klub který vyhraje má možnost si na dres přišít tenhle symbol. Poprvé byl použit v roce 1958. Též od roku 1958 je trofej pro vítěze dnešní podobu.\n\nNejčastěji vyhrává klub z Turína a to Juventus FC, který jí vyhrál již 13 krát. Soutěž vyhrálo celkem 16 různých klubů. Vítěz soutěže postupuje přímo do Evropské ligy UEFA. Dříve vítězný klub postupoval přímo do Poháru PVP UEFA. A to do roku 1999 kdy ji vyhrál klub SS Lazio. Od roku 1988 se vítěz soutěže utká s vítězem ligy o Supercoppa italiana.\n\n"}
{"id": "249207", "url": "https://cs.wikipedia.org/wiki?curid=249207", "title": "Alan Kay", "text": "Alan Kay\n\nAlan Curtis Kay, (* 17. května 1940) je americkým počítačovým specialistou, známým především díky založení objektově orientovaného programování a grafického uživatelského rozhraní využívajících oken. Vytvořil jazyk Smalltalk a koncept Dynabook.\n\nAlan Kay je prezidentem společnosti Viewpoints Research Institute. Působil také ve společnostech Xerox PARC, Atari, Apple Inc. ATG, Walt Disney Imagineering, UCLA, Kyoto University, MIT, HP Labs atd.\n\nMezi jeho často citované věty patří: „Nejlepší způsob, jak předpovídat budoucnost, je vytvořit ji.“ (Tato věta se také objevila v seriálu Akta X.) nebo \"Lidé, kteří to myslí se softwarem opravdu vážně, by si měli vytvořit vlastní hardware.\"\n\nV roce 2003 obdržel Turingovu cenu.\n\nNa summitu v roce 2005 odhalil koncept počítače za 100 dolarů, který by se používal pro výuku dětí po celém světě. V současné době se notebook označuje XO-1.\n"}
{"id": "249210", "url": "https://cs.wikipedia.org/wiki?curid=249210", "title": "Hucul", "text": "Hucul\n\nPojem Hucul může znamenat:\n\n"}
{"id": "249211", "url": "https://cs.wikipedia.org/wiki?curid=249211", "title": "Derbeke", "text": "Derbeke\n\nDerbeke ( nebo , ) je řeka v Jakutské republice v Rusku. Je 389 km dlouhá. Povodí má rozlohu 14 100 km².\n\nPramení na východním svahu Chunchadinského hřbetu. Teče na sever. Na středním toku protéká rozsáhlou bažinatou kotlinou. Ústí do Adyče (povodí Jany).\n\nZdroj vody je převážně sněhový a dešťový. V zimě promrzá až do dna.\n"}
{"id": "249212", "url": "https://cs.wikipedia.org/wiki?curid=249212", "title": "Dynabook", "text": "Dynabook\n\nDynabook je první přenosný osobní počítač, vytvořený Alanem Kayem v 70. letech v laboratořích firmy Xerox v Palo Alto v USA. Již v té době hovořil Kay o plochých displejích či o bezdrátových sítích.\n\nKoncept Dynabooku vedl k vytvoření objektově orientovaného programovacího jazyka a operačního systému Smalltalk a také k prvnímu PDA Apple Newton.\n"}
{"id": "249217", "url": "https://cs.wikipedia.org/wiki?curid=249217", "title": "Apple Newton", "text": "Apple Newton\n\nApple Newton nebo jednoduše Newton je první vývojovou řadou PDA, vyrobenou firmou Apple Computer (nyní Apple Inc.) a prodávanou v letech 1993–1998.\n\nHardware byl vyráběn v Japonsku, nejčastěji firmou Sony, se kterou firma Apple měla již dlouhodobou spolupráci na počítačích PowerBook. Původní „Newtoni“ obsahovali procesor ARM 610 RISC a přinesli software na rozeznávání rukopisu. Oficiální název pro zařízení byl „MessagePad“, název „Newton“ byl určen pro operační systém tohoto stroje – Newton OS. \n\nNewton používal na připojení k počítači sériový port počítačů Macintosh. Všechny modely jsou vybaveny infračerveným rozhraním a rozšiřujícím slotem pro PCMCIA kartu. To umožnilo uživatelům newtonů vytvořit ovladače na mnohá další zařízení využívající PCMCIA – ethernetovou síťovou kartu, modem, WiFi, Bluetooth a paměťové karty, jako je např. Compact Flash. \n\nNewton používal pro napájení mikrotužkové AAA a později tužkové AA baterie. Používal paměť typu Flash, takže i v případě vybití baterií uchovával data.\n\nNewtony se vyráběly šest let, ale nikdy nedosáhly úspěchu, který od nich Apple očekával. Příčinami byly pravděpodobně vysoká cena (prodávaly se za ceny až do tisíce dolarů), nadměrné rozměry (nevešly se do kapsy kalhot, košile ani saka) a to, že předběhly svoji dobu. O zastavení výroby Newtonů se zasadil Steve Jobs.\n"}
{"id": "249218", "url": "https://cs.wikipedia.org/wiki?curid=249218", "title": "Six Flags Over Texas", "text": "Six Flags Over Texas\n\nSix Flags Over Texas je tematický zábavní park umístěný v Arlingtonu v Texasu v USA – přibližně 24 km západně od Dallasu. Jde o nejstarší zábavním parkem v řetězci parků Six Flags, poprvé byl otevřen 1. srpna 1961.\n\nPark není majetkem firmy Six Flags Theme Parks. Svým uspořádáním je podobný parku Six Flags Over Georgia.\n\n\n\n\n"}
{"id": "249221", "url": "https://cs.wikipedia.org/wiki?curid=249221", "title": "Glotální souhláska", "text": "Glotální souhláska\n\nGlotála, též hlasivková souhláska, je zvuk, který je při řeči tvořen v hlasivkové štěrbině (lat. \"glottis\" = hlasivky). Vzhledem k tomu, že hlasivky se nacházejí v hrtanu (lat. \"larynx\"), nazývají se tyto souhlásky též hrtanové (laryngální).\n\nGlotální souhlásky v češtině jsou h a ráz.\n"}
{"id": "249225", "url": "https://cs.wikipedia.org/wiki?curid=249225", "title": "Pau", "text": "Pau\n\nPau může být:\n\n"}
{"id": "249229", "url": "https://cs.wikipedia.org/wiki?curid=249229", "title": "Dep", "text": "Dep\n\nDep ( ) je řeka v Amurské oblasti v Rusku. Je 348 km dlouhá. Povodí má rozlohu 10 400 km².\n\nOdtéká z jezera Ogoron (\"Ugrin\"). Na horním toku má charakter horské řeky. Na dolním toku klidně protéká nížinou, která je místy bažinatá. Ústí zleva do Zeji (povodí Amuru).\n\nZdroj vody je převážně dešťový. Průměrný roční průtok vody v ústí činí 90 m³/s.\n"}
{"id": "249231", "url": "https://cs.wikipedia.org/wiki?curid=249231", "title": "Pau (Francie)", "text": "Pau (Francie)\n\nPau je francouzské město v departementu Pyrénées-Atlantiques, v Nové Akvitánii. Je střediskem oblasti Béarn.\n\nSousední obce: Buros, Montardon, Morlaàs, Bizanos, Idron, Gelos, Jurançon, Lons a Billère.\n\n\n\"Počet obyvatel\"\n\n\n\n\n"}
{"id": "249232", "url": "https://cs.wikipedia.org/wiki?curid=249232", "title": "Ralph Firman", "text": "Ralph Firman\n\nRalph David Firman Jr. (* 20. května 1975 Norfolk, Velká Británie) byl jezdcem stáje Jordan ve Formuli 1. Nyní bydlí v Londýně.\n\nI když je narozen ve Velké Británii, tak reprezentuje Irsko.\n\nZačínal na motokárách, nejdříve se stal juniorským a pak seniorským britským mistrem v tomto oboru. Poté, v roce 1993 usedl za volant formule Vauxhall Junior, tento šampionát hned vyhrál a zároveň vyhrál testovací jízdu ve formuli McLaren. Další rok jezdil už v seniorské kategorii formule Vauxhall, kde jezdil za Paul Stewart Racing. Vybojoval čtvrté místo v šampionátu a postoupil do britské F3. Přesvědčil všechny o svém talentu, ale nejen to. Také se mu povedlo v této soutěži porazit Cristiana da Mattu a Juana Pabla Montoyu. V roce 1996 se mu povedlo také vyhrát GP Macaa proti Pedru de la Rosovi, Jarnu Trullimu nebo Nicku Heidfeldovi. Nemohl ovšem dál závodit v Evropě a tak šel závodit do Japonska. V roce 2002 vyhrál s týmem PIAA Nakajima titul ve formuli Nippon. Z Japonska ho vytáhl tým Formule 1 Jordan.\nK jeho prvnímu startu ve vysněné soutěži mu hodně pomohla shoda náhod. Jordan potřeboval udržet hlavního sponzora, značku cigaret Benson&Hedges a ten měl podmínku, mít v týmu alespoň jednoho britského jezdce. Až na několik závodů, ve kterých se Fisichellovi, novému parťákovi dařilo, Firman moc za ním nezaostával. V GP Španělska dokonce získal svůj první, ale i poslední bod. Na kvalifikaci na VC Maďarska havaroval v rychlosti 220 km/h a musel ho nahradit maďarský jezdec Zsolt Baumgartner. Dále se objevil už jen v několika závodech a žádný bod si v nich nepřipsal.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "249236", "url": "https://cs.wikipedia.org/wiki?curid=249236", "title": "Ďoma", "text": "Ďoma\n\nĎoma ( , ) je řeka v Baškirské republice a v Orenburské oblasti v Rusku. Je 535 km dlouhá. Povodí má rozlohu 12 800 km².\n\nPramení na severním svahu Obščého Syrtu. Říční údolí je široké a koryto členité. Na dolním toku se nacházejí mnohé průtoky a mrtvá ramena. U města Ufa ústí zleva do řeky Belaji (povodí Kamy) na 475 říčním kilometru.\n\nPrůměrný roční průtok vody v ústí činí 35 m³/s.\n\nNa řece leží město Davlekanovo.\n"}
{"id": "249243", "url": "https://cs.wikipedia.org/wiki?curid=249243", "title": "Jonathan Z. Smith", "text": "Jonathan Z. Smith\n\nJonathan Zittell Smith (J. Z. Smith) († 30. prosince 2017) byl americký historik náboženství a religionista. Jeho zájem se soustřeďuje na teorie rituálů, helénistické náboženství, kult Maorů v 19. století a hromadné sebevraždy v Jonestownu v Guyaně.\n\nVystudoval Yale University, kde obdržel doktorát v roce 1969 s antropologicky zaměřenou prací o díle Jamese Frazera \"The Glory, Jest and Riddle: James George Frazer and The Golden Bough\". Poté krátce působil na Dartmouth College a UC Santa Barbara, načež nastoupil jako lektor na Chicagskou univerzitu, kde působil i v roce 2007.\n\nVe svém díle byl Jonathan Smith výrazně ovlivněn post kantovským myšlením a zejména Ernst Cassirerem, Émile Durkheimem i Claude Lévi-Straussem. Ve své dizertační práci se zabýval Jamesem Frazerem a zejména jeho prací \"Zlatá ratolest\". Zaměřil se na Frazerovu metodu srovnávání různých náboženských systémů. Od té doby se mnoho Smithových prací zaměřovalo právě na problém náboženské komparace.\n\n"}
{"id": "249245", "url": "https://cs.wikipedia.org/wiki?curid=249245", "title": "Moskevské velkoknížectví", "text": "Moskevské velkoknížectví\n\nMoskevské knížectví, později Moskevské velkoknížectví ( – „Velikoje Kňažestvo Moskovskoje“), byl historický státní útvar, existující mezi roky 1276 a 1547 na severovýchodní Rusi. Vznikl vydělením údělu, jehož centrem byla Moskva, z Vladimirsko-suzdalského knížectví. Jeho území bylo postupně rozšiřováno, současně rostla prestiž zdejších vládců, kteří se od konce 14. století titulovali jako veliká knížata moskevská. Veliký kníže Ivan III. dokončil „\"sobiranije russkich zemel vokrug Moskvy\"“, integraci samostatných ruských knížectví pod moskevskou nadvládou, a položil tak základy budoucímu carskému Rusku. Ivan IV. Hrozný přijal jako první ruský panovník roku 1547 carskou korunu, čímž bylo velkoknížectví formálně nahrazeno carstvím.\n\nMoskevské knížectví se objevilo jako nový samostatný útvar v 70. letech 13. století na základě závěti velikého knížete vladimirského Alexandra Něvského, který je ve své závěti udělil nejmladšímu synovi Daniilovi. Strategicky důležitá Moskva byla součástí velikého knížectví vladimirského a nebyla dosud nikdy údělem. V době Alexandrovy smrti byly Daniilovi sotva dva roky, a tak jeho otec požádal svého bratra Jaroslava, nástupce na vladimirském stolci, aby Moskvu spravoval do té doby, než kníže dospěje. Po Jaroslavově smrti (1271), kdy o velkoknížecí stolec bojovali Alexandrovi starší synové Dmitrij Alexandrovič a Andrej Alexandrovič, se Daniil v Moskvě zcela osamostatnil.\nMoskva nebyla zpočátku příliš významným ani rozlehlým údělem. Knížectví se však brzy začalo čile ekonomicky i politicky rozvíjet a rozšiřovat své území. Během několika málo let počátkem 14. století se prvnímu moskevskému knížeti a jeho synu Jurijovi podařilo ztrojnásobit územní rozsah knížectví připojením Kolomny, Možajsku a Pereslavle Zalesské. Šlo o oblasti, které měly nejen značný hospodářský, ale také strategický význam. V roce 1317 udělil chán Zlaté hordy Jurijovi \"jarlyk\" na veliké knížectví vladimirské. Stal se tak prvním moskevským knížetem, který tuto hodnost získal.\n\nVedle Moskvy se na severovýchodní Rusi zformovala a stabilizovala další knížectví, z nichž nejvýznamnější byl Tver. Obě země měly výhodnou polohu na průsečíku obchodních cest, vedoucích po vodních tocích, i z hlediska strategického. Před nájezdy kočovníků ze stepí je chránily hluboké lesy i velká vzdálenost, což přivádělo na jejich území početné kolonisty z jižních oblastí.\nPočátkem 14. století se moskevská a tverská knížata, která byla blízkými příbuznými, stala vážnými konkurenty v boji o získání jarlyku na titul velikého knížete vladimirského, jenž v sobě zahrnoval jistý nárok na vládu nad celou Rusí. To vyhovovalo chánům Zlaté hordy, kteří se podněcováním konfliktů mezi Rurikovci snažili zabránit rozšiřování jejich domén a upevňování moci. Zápas mezi knížaty tverským Michailem Jaroslavičem (1271–1318, od 1304 veliký kníže vladimirský) a moskevským Jurijem Daniilovičem (1303–1325, veliký kníže vladimirský 1317–1322) skončil násilnou smrtí obou. Michail byl popraven na chánově dvoře, Jurij později zavražděn jeho synem Dmitrijem (1318–1325, veliký kníže vladimirský 1322–1325).\n\nMezitím Tataři podnikali loupeživé nájezdy na Rus, kde vraždili a ničili nově budované hodnoty. Jurij Daniilovič se snažil dosáhnout odvolání tatarských výběrčích z ruských zemí a soustředit vybírání tatarské daně, tzv. \"vychodu\" do svých rukou. To se podařilo za vlády jeho mladšího bratra Ivana I. Kality (1325–1341, veliký kníže vladimirský od 1328), který byl schopným, ale také velmi pragmatickým vládcem a používal ne právě vybíravé prostředky. Dokázal obratně shromáždit značné finanční prostředky, a to především díky tomu, že daně, které odváděla ruská knížectví do Zlaté hordy, procházely jeho rukama. Šlo o značně vysoké částky, jejichž výběrem zatížil Ivan především ekonomicky zdatný Novgorod, nikoliv vlastní moskevské poddané. Použil je na další rozšiřování území moskevského knížectví, okázalou výstavbu v sídelní Moskvě, ale také k podplácení představitelů Zlaté hordy, aby je přiměl jednat ve svém zájmu. Jeho vztah k chánovi byl navýsost loajální. Na přelomu let 1327 až 1328 stál v čele tatarské trestné výpravy, která měla za úkol zlikvidovat protitatarské povstání v Tveru a kromě toho zdevastovala široké okolí. Povstání a pozdější poprava tverského knížete Alexandra Michailoviče v Hordě roku 1339 ukončily mocenské ambice tverských vládců. V následujících letech Tver nevedl politiku nepřátelskou vůči Moskvě a stal se do jisté míry závislým na moskevských vládcích.\nV důsledku Ivanovy politiky zůstalo území moskevského knížectví ušetřeno excesů tatarského plenění a mohlo se zdárně ekonomicky rozvíjet a bohatnout.\n\nPrestiž Moskvy jako velkoknížecí rezidence se výrazně zvýšila, když sem roku 1328 natrvalo přesídlil z Vladimiru metropolita Feognost, představený celé ruské církve\n\nVe druhé polovině 14. století se Moskva proměnila v centrum budoucího jednotného ruského státu, kolem něhož se začala postupně sjednocovat knížectví ruského severovýchodu. Zároveň se stala hegemonem boje proti tatarské nadvládě. O to se zasloužil nejen kníže Dmitrij Donský, ale především hlavní regent v době jeho nezletilosti, metropolita celé Rusi Alexij, který se identifikoval s mocenskými nároky moskevských vládců, učinil je záležitostí ruské pravoslavné církve a usiloval o povznesení Moskvy do role představitele ruských \"národních\" i církevních zájmů. Jeho ideály se naplnily v bitvě na Kulikovském poli, které se on sám již nedožil.\n\nVláda velikého moskevského knížete Ivana III. (1465–1505) byla velmi důležitou etapou dějin moskevského státu. Uzavírala předchozí epochu, jíž dominoval integrační proces ruských zemí a boj proti tatarské nadvládě, což otevíralo před moskevským státem nové možnosti dalšího vývoje. Ivan III. završil politické směřování svých předchůdců – vymanil ruské země definitivně z tatarského područí a sjednotil je pod svrchovaností Moskvy.\n\nPředpoklady ke zdárnému dovršení sjednocování ruských zemí kolem jediného centra vytvořila porážka vnitřní opozice údělných knížat za vlády Ivanova otce Vasilije II. (1425–1465). Ivan III. tak mohl pokračovat ve sjednocovacím úsilí svých předchůdců bezprostředně po nastoupení na trůn. V roce 1463 byla definitivně k moskevskému knížectví připojena Jaroslavl a v roce 1474 zbývající části rostovského knížectví. V tomto případě se vládci posledních menších samostatných celků sami poddali většímu a mocnějšímu politickému subjektu, třebaže tak neučinili zcela dobrovolně, ale pod tlakem okolností.\n\nMezi nejdůležitější úspěchy Ivana III. patří, že se mu podařilo připojit k moskevskému státu významné obchodní středisko Novgorod Veliký s obrovským bohatým zázemím a veliké knížectví tverské, jež bylo dlouholetým politickým soupeřem Moskvy. To se neobešlo bez použití vojenské síly. Novgorodští bojaři i veliký kníže tverský hledali pomoc u největšího politického protivníka Moskvy, polského krále a litevského velkoknížete Kazimíra IV. Jagellonského, jíž se jim však navzdory uzavřeným dohodám nedostalo. Novgorod ztratil svou politickou samostatnost postupně v letech 1471 a 1478, Tver 1483 a 1485. Jedinými samostatnými ruskými zeměmi poté zůstaly Pskov a veliké rjazaňské knížectví, ale jejich nezávislost byla už pouze formální záležitostí. S konečnou platností ji zlikvidoval již Ivanův nástupce Vasilij III.\nV letech 1472 a 1480 se Ivanovi III. podařilo zbavit ruské země definitivně poplatnosti na Velké hordě, nástupnickém státu Zlaté hordy. Dále však musely odvádět poplatky krymskému chanátu., který byl od roku 1466 spojencem Moskvy.\n\nVšechna dosud samostatná knížectví se stala součástí postupně se formujícího jednotného státu a tato skutečnost postavila před moskevskou politickou reprezentaci otázku, zda má pokračovat ve sjednocovacím procesu, to znamená usilovat o připojení těch zemí, které se mezitím staly součástí polsko-litevské unie. To se stalo jednou z nejdůležitějších zahraničně politických otázek, které řešila moskevská vláda v následujících desetiletích. Dále tu byl problém boje s Tatary a otázka přístupu k Baltskému moři. Aktuální se staly již na přelomu 15. a 16.stoletá, definitivně byly vyřešeny teprve za vlády Petra Velikého a Kateřiny II. v 18.století.\n\nZnačnou aktivitu projevila moskevská politika v 80. letech také ve vztahu k livonskému řádu. Zatímco mezi Livonskem a Novgorodem Velikým existovala až dosud jistá rovnováha, s rozšiřováním přímé moci Moskvy do novgorodské oblasti byl do rusko-livonských vztahů vnesen z ruské strany prvek agresivity. Livonští rytíři ztratili během 15. století dosavadní významné postavení ve východním Pobaltí, Livonsko bylo vnitřně oslabováno spory mezi rižským arcibiskupem, řádem a měšťany zdejších hanzovních měst. Tak se pro Rusy stalo nepříliš silným protivníkem, jak ukázaly výsledky několika vpádů Moskvy na jeho území, které skončily příměřím.\n\nPoté co se Moskvě podařilo významně eliminovat tatarské nebezpečí a pominula také hrozba útoku ze strany livonského řádu, staly se největším zahraničně politickým problémem moskevského\nstátu vztahy s Litvou a s Polskem. V letech 1486–1487 zesílily dosavadní litevsko-moskevské pohraniční srážky a přerostly ve válečný konflikt. Po smrti Kazimíra IV. roku 1492 došlo k litevsko-moskevskému vyjednávání, jehož výsledkem bylo roku 1494 uznání moskevských územních zisků. Roku 1500 vypukla další válka, litevsko-livonský vpád do Ruska však dalším moskevským územním ziskům nezabránil. Příměří bylo uzavřeno roku 1503. Další litevsko-ruské konflikty následovaly v letech 1507–1508 a 1512–1522. Roku 1514 dobyli Rusové Smolensk, strategicky významné knížectví, o něž měli eminentní zájem obě strany.\n\n\nNovodobý titul „kníže moskevský“ resp. „kníže z Moskvy“ popůjčil první francouzský císař Napoleon svému maršálovi Michelu Neyovi v souvislosti s bitvou u Borodina. Francouzi označují tuto bitvu jako „bitvu u Moskvy“ resp. jako „bitvu o Moskvu“ (bataille de la Moskova), neboť ta umožnila dobytí Moskvy. Za své zásluhy v bitvě byl pro Neye vytvořen tento titul, jenž však nebyl spojen se žádnými právy či privilegii v Moskvě nebo Rusku. Během Druhého francouzského císařství nicméně tohoto titulu užívali také Neyův syn i vnuk.\n\n"}
{"id": "249252", "url": "https://cs.wikipedia.org/wiki?curid=249252", "title": "Znělá velární frikativa", "text": "Znělá velární frikativa\n\nZnělá velární frikativa je souhláska, která se vyskytuje v různých jazycích. V mezinárodní fonetické abecedě se označuje symbolem , číselné označení IPA je 141, ekvivalentním symbolem v SAMPA je G.\n\nV češtině se převážně v souvislosti s nizozemštinou někdy neodborně označuje jako ostré ch. \n\n\nV češtině je tato hláska možnou znělou realizací (alofonem) fonému // (vedle ), který se v písmu zaznamenává spřežkou Ch, ch, např. \"abych byl\" )/).\n\nVyskytuje se například\n\nV řadě dalších jazyků se znělá velární frikativa vyskytuje pouze nářečně (turečtina, okcitánština, portugalština) či jako nepříliš častý alofon (ruština, japonština).\n"}
{"id": "249262", "url": "https://cs.wikipedia.org/wiki?curid=249262", "title": "Digital Multimedia Broadcasting", "text": "Digital Multimedia Broadcasting\n\nDigital Multimedia Broadcasting (DMB) je standard pro vysílání televize pro mobilní přístroje v síti DAB. Formát komprese videa je MPEG-4 AVC (H.264), zvuk je komprimován pomocí MPEG-4 BSAC (Bit-sliced Arithmetic Coding). Rozlišení videa je 352×288 (CIF). DMB lze šířit jak pomocí pozemních vysílačů (T-DMB), tak satelitu (S-DMB). Oproti DVB-H umožňuje příjem při vyšších rychlostech pohybu přijímače (např. v automobilu).\n\nNejvíce se v současnosti používá v Jižní Koreji.\n"}
{"id": "249285", "url": "https://cs.wikipedia.org/wiki?curid=249285", "title": "Bárta", "text": "Bárta\n\nPříjmení Bárta nejspíš pochází z aramejského osobního jména \"Bartoloměj\". Další podoby tohoto jména jsou Bartek, Bartík, Bartas, Barták, Bartoška.\nExistuje více nositelů českého příjmení Bárta či Barta:\n\n\n\n\n"}
{"id": "249287", "url": "https://cs.wikipedia.org/wiki?curid=249287", "title": "Tanga (město)", "text": "Tanga (město)\n\nTanga je nejsevernější přístavní město v Tanzanii. Je střediskem zdejšího regionu. Se svými 224 891 obyvateli (k 1. lednu 2005) je jedním z největších měst v zemi. Leží na břehu Indického oceánu. Vyváží se odtud například agáve sisalová, káva, čaj a bavlna. Tanga je také důležitým železničním uzlem, který spojuje většinu severu Tanzanie s mořem.\n\n\n"}
{"id": "249289", "url": "https://cs.wikipedia.org/wiki?curid=249289", "title": "Arrhinoceratops", "text": "Arrhinoceratops\n\nArrhinoceratops („Beznosá rohatá tvář“) byl rohatý (ceratopsidní) dinosaurus, žijící na konci křídového období (stupeň maastricht, asi před 70 miliony let) na území dnešní Kanady. Žil o pár milionů let dříve než jeho blízký příbuzný \"Triceratops\".\n\nTento dinosaurus je znám pouze z pozůstatků jedné fragmentární lebky bez spodní čelisti, objevené ve formaci Horseshoe Canyon v Red Deer Valley v Albertě v roce 1923. Lebku objevil americký paleontolog W. A. Parks, který také ceratopsida o dva roky později popsal. Dnes je znám pouze jeden druh, \"A. brachyops\". V roce 1946 popsal z Utahu další domnělý druh paleontolog Gilmore jako \"A. utahensis\". Ten byl však od té doby přesunut pod rod \"Torosaurus\".\n\n\"Arrhinoceratops\" byl stejně jako ostatní velcí ceratopsidé čtyřnohý býložravec a dosahoval délky asi 4,5 metru a hmotnosti kolem 1300 kg. Paleontolog Thomas R. Holtz, Jr. však odhadl postatně větší rozměry, a to délku 7 metrů. Přední část jeho čelistí pokrýval silný zobák krytý rohovinou.\n\n\n"}
{"id": "249291", "url": "https://cs.wikipedia.org/wiki?curid=249291", "title": "Charles Nicolle", "text": "Charles Nicolle\n\nCharles Jules Henri Nicolle (21. září 1866, Rouen, Francie – 28. února 1936, Tunis, Tunisko) byl francouzský lékař, nositel Nobelovy ceny za fyziologii a lékařství za rok 1928 „za práce o skvrnitém tyfu“. \n\nPocházel z lékařské rodiny a medicína ho fascinovalo už od dětství, ale na to, že šel Charles studovat na lékařskou fakultu v Rouenu měl veliký vliv i jeho otec, který zde pracoval jako velice uznávaný lékař a profesor. Po skončení studia, od roku 1893 se živil nejprve jako preparátor v patologické anatomii na univerzitě a později odešel do hlavního města, Paříže, kde pracoval pod Rouxovým vedením v Pasteurově ústavu. Po návratu do svého rodného města v roce 1895 zde působil nejprve jako profesor v nemocnici a v bakteriologické laboratoři; později, v roce 1903 dotáhl svou kariéru dokonce na ředitele a to Pasteurova ústavu v Tunisu, který se stal díky němu během několika let světoznámým. Velký vliv na jeho dílo mělo i členství ve Francouzské akademii věd, kde působil od roku 1929.\n\nDůvodem, proč je Nicolle světoznámým jsou významné práce o skvrnitém tyfu. Skvrnitý tyfus je zákeřná nemoc, na níž v první světové válce kvůli nedostatečné hygieně zemřelo několik tisíců lidí. Nejvíce se tyfus šířil v těsných prostorech, kde se nedodržovala hygiena, a tím byly např. zajatecké tábory, především koncentrační, kde v důsledku bestiálních a nehygienických poměrů se skvrnitý tyfus nebezpečně rozšiřoval a mnoho lidí na něj zemřelo těsně před osvobozením. Ve druhé světové válce byl tyfus vymýcen jen v místech, kde se dodržovala hygienická pravidla a všude tam, kde byl k dispozici DDT, usmrcující hmyz. \n\nNicolle se ze všech sil snažil této zákeřné nemoci předcházet a po několikaletých výzkumech vyslovil předpoklad, že boj proti skvrnitému tyfu musí být organizován jako boj za čistotu a proti hmyzu. Zásadní výsledek svých objevů oznámil vědeckému světu v roce 1909 na základě svých pokusů s tím druhem tyfu, který se vyskytoval v Evropě - že skvrnitý tyfus přenáší na člověka veš šatní. Tato doložená informace naprosto otřásla vědeckým, převážně lékařským světem a Nicolle se stal během pár dní slavný.\n\nCharles Jules Henri Nicolle se však zajímal i o jiné infekční nemoci, psal si ve volných chvílích románky a básničky a menší úspěch také sklidil i svou knihou o vzniku, průběhu a překonávání infekčních chorob, která začíná zajímavou filosofickou předmluvou.\n\n"}
{"id": "249299", "url": "https://cs.wikipedia.org/wiki?curid=249299", "title": "Alfréd Bartoš", "text": "Alfréd Bartoš\n\nAlfréd Bartoš (23. září 1916, Vídeň – 22. června 1942, Pardubice) byl československý voják, příslušník československého protinacistického odboje za 2. světové války. V letech 1941 až 1942 byl velitel výsadkové skupiny Silver A, která mj. spolupracovala se skupinou Anthropoid při atentátu na zastupujícího říšského protektora R. Heydricha. Objevení vysílačky této skupiny mělo za následek vyhlazení obce Ležáky.\n\nNarodil se 23. září 1916 ve Vídni v rodině krejčího Adolfa Bartoše a Antonie Bartošové, rozené Kuželové. Po skončení první světové války se rodina přestěhovala do Sezemic u Pardubic, kde jeho otec začal pracovat jako pekař.\n\nVystudoval měšťanskou školu v Sezemicích a od roku 1930 pokračoval ve studiu na reálném gymnáziu v Pardubicích, kde patřil k nejlepším žákům. Maturitní zkoušku složil v roce 1935 s vyznamenáním.\n\n1. října 1935 nastoupil základní vojenskou službu\nu 8. jezdeckého pluku v Pardubicích. 23. prosince 1935 byl povýšen do hodnosti svobodníka a 25. července 1936 do hodnosti desátníka. Po absolvování školy pro důstojníky jezdectva v záloze byl 5. září 1936 povýšen do hodnosti četař aspirant a poté nastoupil ke studiu ve Vojenské akademii v Hranicích na Moravě. Na škole opět patřil k nejlepším a ukončil ji 29. srpna 1937 v hodností poručíka jezdectva. Do okupace 15. března 1939 působil u 8. dragounského pluku v Pardubicích.\n\nV roce 1939 legálně vycestoval do Francie, kde nejprve pomáhal na československém konzulátu v Paříži a od 8. června vstoupil do Cizinecké legie. Do začátku druhé světové války sloužil v Tunisku, poté se vrátil do Francie a 16. listopadu nastoupil k 2. československému pluku jako druhý pobočník velitele. Se svým útvarem se účastnil bojů na francouzské frontě. Po porážce Francie se dostal 13. července 1940 na lodi \"Rod el Farag\" do Anglie, kde se stal velitelem 1. čety 1. roty 2. pěšího praporu.\n\nNa jaře 1941 se dobrovolně přihlásil k výcviku pro plnění zvláštních úkolů v nepřátelském týlu. Po absolvování výcviku byl jmenován velitelem skupiny Silver A.\n\nHlavním úkolem Operace Silver A bylo udržování spojení s Anglií a předávání důležitých zpráv o dění v protektorátu prostřednictvím vysílačky (krycí jméno Libuše). Po několika nezdařených pokusech 29. října, 7. listopadu a 30. listopadu byl výsadek proveden společně s účastníky skupin Anthropoid a Silver B v noci z 28. na 29. prosince 1941. Vysazen byl společně s Josefem Valčíkem a Jiřím Potůčkem u Senic nedaleko Poděbrad (místo původně plánovaného Heřmanova Městce). Pro plnění svého úkolu byl vybaven protektorátními doklady znějícími na krycí jméno Emil Sedlák.\n\nJednou z hlavních Bartošových aktivit bylo předávání zpráv do Londýna o situaci v protektorátu. Důležitou novou informací pro exilovou vládu bylo jeho sdělení, že na kontaktní adresy, které výsadkáři dostali před výsadkem, se nelze spolehnout, protože gestapu se podařilo odbojovou síť rozvrátit.\n\nJeho skupině se podařilo vybudovat rozsáhlou síť spolupracovníků, čítající až 140 příslušníků a v březnu 1942 obnovit kontakt se štábním kapitánem Morávkem, ztracený po likvidaci vysílaček Sparta I a Sparta II. Podařilo se jí také zřídit středisko pro příjem vysazených parašutistů u knihaře Jana Vojtíška v Lázních Bělohrad. V odbojové činnosti mu pomáhal mj. pardubický hoteliér Arnošt Košťál. V lednu 1942 byl nadporučík Bartoš mimořádně povýšen do hodnosti kapitána.\n\nPo prozrazení byl Bartoš pronásledován gestapem, 21. června 1942 padl do léčky a při útěku se pokusil o sebevraždu; svým zraněním podlehl v noci následující den.\n\nPo osvobození republiky byl \"in memoriam\" povýšen do hodnosti štábního kapitána jezdectva a v roce 2002 mu byla posmrtně udělena hodnost plukovníka Armády ČR.\n\nRoku 2007 mu byl v jeho domovských Sezemicích odhalen pomník. Též v Pardubicích na rohu ulic \"Smilovy\" a \"Sladkovského\" připomíná pamětní deska místo, kde prchající kpt. Bartoš v bezvýchodné situaci obrátil zbraň proti sobě. Po kpt. Bartošovi je pojmenována i jedna z významných ulic v pardubické čtvrti Polabiny.\n\n\n"}
{"id": "249300", "url": "https://cs.wikipedia.org/wiki?curid=249300", "title": "AVC", "text": "AVC\n\nSpojení písmen A, V a C může mít několik významů:\n\n"}
{"id": "249304", "url": "https://cs.wikipedia.org/wiki?curid=249304", "title": "Starofrancouzština", "text": "Starofrancouzština\n\nStarofrancouzština byl románský \"dialect continuum\", kterým se mluvilo v oblastech Belgie, Švýcarska a severní Francie přibližně v letech 1000–1300. Ve středověku byl znám jako langue d'oïl, je však odlišný od okcitánštiny (\"langue d'oc\", také známá jako provensálština), kterou se mluvilo na jih od oblastí, kde převládala starofrancouzština.\n\n2877722376\n\n\n"}
{"id": "249311", "url": "https://cs.wikipedia.org/wiki?curid=249311", "title": "Spišská Belá", "text": "Spišská Belá\n\nSpišská Belá ( \"Zipser Bela\", \"Szepessbéla\") je město na severním Slovensku, v Prešovském kraji\n\nMěsto leží v severní části Popradské kotliny, na soutoku řek Poprad a Belianského potoka, nedaleko Vysokých Tater, cca 25 km od Popradu a Staré Ľubovne.\n\nPrvní písemná zmínka o Spišské Belé je z roku 1263 z listiny krále Bély IV.\n\n\n"}
{"id": "249312", "url": "https://cs.wikipedia.org/wiki?curid=249312", "title": "Syřané", "text": "Syřané\n\nSyřané jsou občané Syrské arabské republiky, kteří jsou semitského původu a hovoří arabsky nebo aramejsky. Dříve většina obyvatel dnešní Sýrie hovořila aramejsky, ale byli arabizováni a dnes již zbývá pouze asi 15 000 osob, které hovoří specifickým syrským dialektem aramejštiny – západní aramejštinou. Mezi Syřany se také někdy počítají nesemitské etnické skupiny žijící na území Sýrie, například Kurdové či Arméni, kteří mají syrské občanství. Odhaduje se, že v Sýrii žije asi 18 milionů Syřanů a syrská diaspora v zahraničí čítá přibližně 15 milionů obyvatel. Jedná se především o syrské křesťany žijící v mnoha zemích Evropy, Ameriky a v Austrálii. U Syřanů, kteří emigrovali do některé z arabských zemí, se syrská identita obvykle dlouho neudrží, protože existují minimální rozdíly mezi Araby žijícími v Levantě – území bylo rozděleno až na počátku 20. století Sykes-Picotovou smlouvou.\n"}
{"id": "249314", "url": "https://cs.wikipedia.org/wiki?curid=249314", "title": "Petr Haničinec", "text": "Petr Haničinec\n\nPetr Haničinec (15. září 1930 Pardubice – 7. listopadu 2007 Bratronice) byl český herec.\n\nPo studiích na DAMU rok působil ve Východočeském divadle v Pardubicích, dva roky v armádním Divadle E. F. Buriana v Praze na Poříčí, šest let v Divadle S. K. Neumanna v Praze-Libni a od roku 1962 více jak 30 let ve Vinohradském divadle v Praze.\n\nV roce 1995 byl účastníkem těžké dopravní nehody na dálnici D1, pár minut byl ve stavu klinické smrti. po zotavení vystupoval v Divadle Na Fidlovačce v Praze-Nuslích. Při vystoupení v roce 2001 prodělal cévní mozkovou příhodu, lékařům se podařilo včasným zákrokem její následky odvrátit. Haničinec se však stáhl do ústraní a zbytek života prožil ve svém domě v Bratronicích, kde 7. listopadu 2007 ve věku 77 let podlehl rakovině.\n\nByl považován za vynikajícího herce charakterních mužů, výborného dabéra (poručík Columbo a římský císař Claudius v britském televizním seriálu \"Já, Claudius\") a muže s velkým osobním charismatem.\n\nByl čtyřikrát ženatý. První manželkou byla herečka Štěpánka Haničincová, rozená Hubáčková, s kterou měl dceru Alexandru. Druhou manželkou byla herečka Marie Kyselková, představitelka hlavní role ve filmu \"Princezna se zlatou hvězdou\", s níž měl syna Ondřeje. Třetí manželkou byla rozhlasová moderátorka Eva Kopecká, čtvrtou zlatnice Radmila Pleskotová.\n\n\n\n\n\n\nZelená míle\n\n\n \n"}
{"id": "249319", "url": "https://cs.wikipedia.org/wiki?curid=249319", "title": "Podolínec", "text": "Podolínec\n\nPodolínec ( \"Pudlein\", \"Podolin\", \"Podoliniec\") je město na severním Slovensku, v Prešovském kraji.\n\nMěsto se nachází v údolí řeky Poprad při pohoří Spišská Magura, cca 15 km od Staré Ľubovni a cca 17 km od Kežmarku.\n\nPrvní písemná zmínka o Podolínci je z roku 1244. V měste stojí římskokatolický kostel Nanebevzetí Panny Marie z 13. století a barokní římskokatolický kostel svatého Stanislava ze 17. století. V roce 1412 je Podolínec povýšen na svobodné královské město uherským králem Zikmundem, ale brzy nato spolu s ostatními spišskými městy přešel do polských rukou, v nichž setrval až do roku 1772. V dubnu 1950 zde došlo během Akce K v okolí soustřeďovacího tábora pro řeholníky k nepokojům místních obyvatel a StB musela sáhnout k výstražným výstřelům, posléze bajonetům a nakonec i k ostré střelbě do davu, který se zajaté mnichy pokoušel osvobodit.\n\n\n"}
{"id": "249320", "url": "https://cs.wikipedia.org/wiki?curid=249320", "title": "1962 v hudbě", "text": "1962 v hudbě\n\nTento článek obsahuje události související s hudbou, které proběhly v roce 1962.\n\n\n\n\n\n\n"}
{"id": "249321", "url": "https://cs.wikipedia.org/wiki?curid=249321", "title": "Štěpánka Haničincová", "text": "Štěpánka Haničincová\n\nŠtěpánka Haničincová, rozená Štěpánka Hubáčková (30. září 1931 Kvíčovice – 27. října 1999 Praha) byla česká herečka, scenáristka, dramaturgyně a dlouholetá televizní moderátorka, dětský idol několika generací televizních diváků, první manželka herce Petra Haničince.\n\nDětství prožila v Heřmanově Městci. Otec byl švec a holdoval alkoholu . Matka pracovala v továrně. Štěpánčin mladší bratr Jan (nar. 1935) zemřel tragicky po válce při náhodném výbuchu granátu. Po rozvodu se matka odstěhovala se Štěpánkou do České Lípy, později do Děčína. Štěpánka absolvovala obchodní akademii a nastoupila jako korespondentka na Ministerstvu zahraničí . Byla přijata na DAMU, kde se seznámila i se svým prvním manželem, Petrem Haničincem.\n\nProslula především jako herečka a moderátorka dětských pořadů Československé televize, kde působila od roku 1953 prakticky téměř do konce svého života, který ukončila tragická nehoda (údajně pod vlivem alkoholu). Jedním z jejích fiktivních dlouholetých televizních partnerů byla oblíbená loutková postavička \"Čertíka Bertíka\". Dalšími postavičkami pak byl např. \"medvídek Emánek\", \"Kačenka\", \"Kuťásek\" a \"Kutilka\".\n\n\n"}
{"id": "249338", "url": "https://cs.wikipedia.org/wiki?curid=249338", "title": "Fotbalová liga Československa", "text": "Fotbalová liga Československa\n\nČeskoslovenská fotbalová liga (česky \"Československá fotbalová liga\", slovensky \"Československá futbalová liga\") byla v letech 1925–1993 nejvyšší fotbalová soutěž pořádaná na území Československa. Během této doby se několikrát změnil název i formát soutěže.\n\nPředchůdcem této soutěže byla v letech 1896–1924 nepravidelně pořádaná soutěž Mistrovství Čech a Moravy. Pražští rivalové AC Sparta Praha a SK Slavia Praha mezi své ligové tituly počítají i vítězství ze čtyř ročníků této soutěže (1912, 1913, 1919 a 1922; 3x vyhrála Sparta, 1x Slavia) a navzájem si tyto získané tituly respektují, ovšem historikové a ostatní kluby s tímto mají problém, jelikož se nejednalo o plnohodnotnou ligovou soutěž. Proto se lze v historických pramenech dočíst i to, že Sparta má titulů 36 (33) a Slavia 18 (17).\n\nI po vzniku oficiální soutěže v roce 1925 ji hrály pouze kluby z Prahy a Středočeského kraje. V sezoně 1929/30 se do soutěže přidaly týmy z ostatních krajů Čech, v sezoně 1933/34 první tým z Moravy a v další sezoně 1934/35 byla již soutěž plnohodnotně československá.\n\nBěhem sezony 1938/39 došlo k invazi německých nacistických vojsk na území Československa a již probíhající soutěž nebyla dohrána. Po odtržení Slovenska a vytvoření Protektorátu Čechy a Morava se v obou částech hrály samostatné soutěže celkem 6 sezon. V českomoravské části soutěže vyhrála 4x SK Slavia Praha a 2x AC Sparta Praha. Ve slovenské části soutěže dominoval ŠK Slovan Bratislava, který během 5 ročníků 3x zvítězil a 2x skončil druhý.\n\nOd sezony 1945/46 se již liga konala stabilně. Došlo pouze ke dvěma úpravám formátu – v roce 1948 na systém jaro-podzim a v roce 1957 zpět na systém podzim-jaro, který je používán ve velké většině evropských zemí. Výjimku tvoří pouze ligy v zemích s horšími klimatickými podmínkami jako jsou Norsko, Švédsko apod.\n\n\nV roce 1993 soutěž zanikla a to rozdělením na českou a slovenskou ligu.\n\n\nZa oficiální ročníky celostátní soutěže se považují všechny ročníky od roku 1925. Ročníky 1912, 1913, 1919 a 1922, kdy nejvyšší soutěž také probíhala na celostátní úrovni, jsou označovány jako tzv. \"nulté ročníky\". Vítězství v těchto \"nultých ročnících\" (Sparta 3×, Slavia 1×) se ale do oficiálních statistik většinou nezapočítávají.\n\n1. moravský klub: SK Židenice - 1933/34\n1. slovenský klub: 1. Čs. ŠK Bratislava - 1935/36\n1. rusínský klub: SK Rusj Užhorod - 1936/37\n1. slezský klub: SK Slezská Ostrava - 1937/38\n\n"}
{"id": "249343", "url": "https://cs.wikipedia.org/wiki?curid=249343", "title": "Lennon/McCartney", "text": "Lennon/McCartney\n\ntvoří jeden z nejúspěšnějších skladatelských týmů v historii populární hudby.\n\nPartnerství trvalo od počátků skupiny The Beatles na přelomu 50. a 60. let 20. století a skončilo rozpadem skupiny v roce 1970. Bylo založeno na ústní dohodě mezi oběma autory, která stanovila, že všechny písně, které napíše kdokoliv z nich nebo oba dohromady, budou podepsány oběma současně. \n\nTato signace se ustálila až v létě 1963, kdy vyšla na singlu píseň „She Loves You“. Tehdy poprvé bylo autorské duo uvedeno v pořadí Lennon-McCartney, zatímco na třech předchozích singlech i na debutovém albu \"Please Please Me\" jsou jako autoři uvedení McCartney-Lennon. Nicméně i u všech skladeb původně takto signovaných se při dalších vydáních používá standardní označení autorského dua. \n\nExistují písně, které složili Lennon a McCartney opravdu společně, často však došlo k situaci, kdy jeden druhému přispěl svým nápadem k dotvoření písně. Postupem času pak oba autoři skládali samostatně. V několika případech se však stalo, že byly spojeny dva hudební nápady každého ze spoluautorů do jednoho celku. Společně jsou podepsány nejen písně, které nahráli The Beatles, ale i písně, které jeden nebo druhý věnovali jiným interpretům. Společně je podepsána i Lennonova sólová nahrávka „Give Peace a Chance“.\n\nLennon řekl, že hlavním záměrem jejich hudby je komunikace, a že v tomto smyslu měl on a McCartney stejný cíl. Publicista David Rowley poukazuje na to, že alespoň polovina všech textů dvojice Lennon – McCartney má v prvním řádku slova „vy“ nebo „vaše“. John, řekl při svém rozhovoru pro \"Playboy interview\", žeː „Paul poskytl lehkost, optimismus, zatímco já jsem přinášel smutek, neshody a bluesové poznámky. Bylo období, kdy jsem si myslel, že nesložím melodie, jako psal Paul, a já jsem psal přímočaře, v duchu rock 'n' rollu. Ale samozřejmě, když přemýšlím o některých svých vlastních písních - \"In My Life\", nebo o některých z těch prvních věcí, \"This Boy\" - psal jsem i lepší melodie.“ \n\nHistorik Todd Compton si všiml, že Lennonova prohlášení o optimismu v McCartneyho melodiích jsou pravdivá. Nicméně, není to úplně tak, některé Paulovi charakteristické písně jsou i tragické, nebo vyjadřují témata izolace, jako například \"Yesterday\", \"She's Leaving Home\", \"Eleanor Rigby\" nebo \"For No One\".\n\nAčkoli Lennon a McCartney často psali nezávisle na sobě (a mnoho písní Beatles je ve skutečnosti samostatnou prací jednoho nebo druhého), mnoho písní bylo dokončeno alespoň malým vkladem druhého z autorů. V mnoha případech jeden autor načrtl myšlenku nebo fragment písně a poskytl ji druhému, aby ji dokončil nebo vylepšil; v některých případech byly dvě neúplné písně nebo dva nápady, které každý složil sám, zkombinovány do písně jediné (A Day In The Life, I've Got A Feeling). George Martin připisoval vysokou kvalitu jejich písní přátelskému soupeření mezi oběma autory.\n\nPíseň Hey Jude je dalším příkladem Lennonova vlivu na původní McCartneyho námětm. Při psaní textu pro Lennona přišel McCartney s frází \"tíhu světa neseš na svých ramenech\". McCartney ujistil Lennona, že on ji vnímá jako nesmyslnou a klidně by ji změnil, kdyby Lennon přišel s lepším textem. Lennon ale říkal, že je to jedna z nejsilnější frází v písni.\n\nZajímavá je v tomto kontextu píseň „What Goes On“ vydaná na albu \"Rubber Soul\", kde je díky spoluautorství textu Ringo Starra uvedena autorská trojice Lennon-McCartney-Starkey. Další výjimkou je píseň „Real Love“ nahraná v roce 1995, která je podepsána pouze Lennonem. Píseň však byla složena v době, kdy autorské partnerství již neexistovalo.\n\nDále existuje několik nahrávek, které jsou podepsány všemi čtyřmi členy skupiny v pořadí Lennon-McCartney-Harrison-Starkey.\n\nLennon – McCartney, stejně jako další britští skladatelé, inspiroval změny v hudebním průmyslu, protože to byli kapely, které psaly a hrály svou vlastní hudbu. Tento trend ohrožoval profesionální skladatele, kteří ovládali americký hudební průmysl. Ellie Greenwich, Brill Building skladatelka, řekla: „Když přišli Beatles a celá britská invaze, byli jsme všichni připraveni říci:„ Hele, bylo to hezké, není pro nás víc místa … Je to nyní samoobslužná skupina - určitý druh materiálu. Co děláme?\n\nPartnerství v písni Lennon – McCartney tvoří většinu katalogu Beatles. První dvě britská studiová alba zahrnovala 12 melodií krytu a 15 Lennon – McCartney písní, s jednou skladbou (“Don't Bother Me”) připočítaný k George Harrison. Jejich třetí britské album \" Hard Day's Night \" (1964) je jediné původní album Beatles vytvořené výhradně z Lennon-McCartneyho kompozic. Help! \" (1965), měl dva kryty a dvě Harrison kompozice spolu s deseti Lennon-McCartney dráhy; to bylo poslední Beatles album k rysu non-originální složení dokud ne '[Let it be]. Mezi písněmi v tomto příspěvku - \" Help! \" Výstup, Harrison přispěl mezi jednu a čtyři písně na album, a Starr napsal dvě písně celkem a získal společný kredit s Lennon a McCartney na třetinu (\"What Goes On \"). Kromě toho \"Flying\" a \"Dig It\" byly připsány všem čtyřem Beatles. Zbytek katalogu pocházel z Lennon a McCartney.\n\nLennon a McCartney dali Starrovi písničky a Harrisonovi, než začal psát svůj vlastní materiál. Co se týče písní, které si ponechali pro sebe, každý z partnerů většinou zpíval svou vlastní kompozici, často s ostatními, poskytujícími harmonie, nebo sdílený vokál. Pokud každý přispěl fragmentem, aby vytvořil celou píseň, mohl zpívat svou porci, jako v případě \"I Feel Fine\" a \"A Day in the Life\". “Every Little Thing” je vzácný příklad Lennon-Mccartney písní ve kterém jeden člen partnerství byl primární skladatel (McCartney) ale jiný zpíval vokál vedení. McCartney zpívá ve shodě s Lennonem na verších, ale Lennonův hlas je výraznější. McCartney na zpěvu zpívá vysokou harmonii.\n\nV lednu 2017, McCartney podal žalobu ve Spojených státech okresní soud proti Sony / ATV hudební vydavatelství snažit se obnovit vlastnictví jeho podílu Lennon-McCartney píseňový katalog začínat v roce 2018. Pod americkým autorským právem, pro práce publikovaly před rokem 1978 autorovi můžou být autorská práva přidělená vydavateli po 56 letech. Nelze to vyřešit: Paul McCartney bude žalovat Sony za práva na klasiku Beatles.\n\nSkladatelské partnerství má mimo jiné za následek, že veškeré zisky z vydání písní se dodnes dělí rovným dílem mezi Paula McCartneyho a dědice Johna Lennona, a to i z písní, na kterých ve skutečnosti jeden z dua neměl žádný podíl. Na přelomu 20. a 21. století se snažil Paul McCartney prosadit změnu pořadí jmen u písní, které složil sám, ale v této své snaze nebyl úspěšný pro nesouhlas Lennonových dědiců.\n\n\n"}
{"id": "249347", "url": "https://cs.wikipedia.org/wiki?curid=249347", "title": "Marco II. Sanudo", "text": "Marco II. Sanudo\n\nMarco II. Sanudo (zemřel 1303) byl třetím vévodou z Naxu. V roce 1262 vystřídal svého otce Angela a vládl až do své smrti. Marco II. byl vnukem zakladatlem Egejského vévodství Marca I.\n\nKrátce po převzetí vlády do svých rukou Marco II. ztratil některé ostrovy ve prospěch Byzantské říše, které ale znovudobyl od dvě desetiletí později, v době kdy odkázal celé původní vévodství svému synovi Guglielma I.\n\n\n"}
{"id": "249348", "url": "https://cs.wikipedia.org/wiki?curid=249348", "title": "Německá vlajka", "text": "Německá vlajka\n\nVlajka Německa se skládá ze tří vodorovných pruhů barev černá, červená a zlatá, poměr délek stran je 5:3. Nepřetržitě je vlajkou Spolkové republiky Německo od roku 1949. Státní (služební) vlajka navíc nese štít s upraveným státním znakem, její soukromé užití ani užití obcemi či spolkovými zeměmi není přípustné. Vedle národní vlajky je neoficiálně tolerováno i užití vlajky se státním znakem.\n\nČerno-červeno-zlatá trikolóra, kterou v roce 1813 užíval dobrovolnický sbor Ludwiga Adolfa Wilhelma von Lützow, se stala symbolem německého boje proti Napoleonovi. Její barvy byly odvozeny z barev říšského znaku – černého orla s červenou zbrojí na zlatém poli. \nI po napoleonských válkách byla tato vlajka chápána jako symbol německého liberalismu. V roce 1848 ji frankfurtský sněm vyhlásil za oficiální vlajku německého spolku.\n\nV roce 1871, když se po vyhrané válce proti Francii spojil Severoněmecký spolek s ostatními německými státy do jednotného německého císařství pod vládou pruské dynastie, stala se vlajkou tohoto útvaru černo-bílo-červená trikolóra používaná už od roku 1866 Severoněmeckým spolkem. Černá a bílá byly barvami Pruska, zatímco červená a bílá zastupovaly hanzovní města.\n\nPo vzniku republiky se od 11. srpna 1919 začaly v Německu vztyčovat opět vlajky černo-červeno-zlaté. Adolf Hitler se 13. března 1933 vrátil k císařské vlajce, spolu s ní se mohla vztyčovat vlajka NSDAP, ta se stala 15. září 1935 jedinou německou vlajkou. \n\nV září roku 1949 byla vyhlášena SRN a o měsíc později NDR, oba státy se vrátily k barvám černo-červeno-zlaté. V NDR byl však v roce 1959 na vlajku vložen státní znak. Po znovusjednocení Německa v roce 1990 je černo-červeno-zlatá trikolóra opět vlajkou celého Německa.\n\n"}
{"id": "249350", "url": "https://cs.wikipedia.org/wiki?curid=249350", "title": "Jane Marplová", "text": "Jane Marplová\n\nJane Marplová, známá spíše jako slečna Marplová (v anglickém originále \"Miss Marple\"), je fiktivní postava vystupující ve dvanácti detektivních románech spisovatelky Agathy Christie. Slečna Marplová je postarší neprovdaná dáma, která žije ve vesnici St. Mary Mead a vystupuje jako amatérský detektiv. Patří mezi nejznámější postavy Agathy Christie a již několikrát se objevila na filmovém plátně. Čtenáři se s ní mohli poprvé setkat v povídce \"Úterní klub\" (\"The Tuesday Night Club\") vydané v prosincovém čísle časopisu \"The Royal Magazine\" v roce 1927. Tato povídka se později stala první kapitolou knihy \"Třináct záhad\" (1932). Prvním románem s postavou slečny Marplové je \"Vražda na faře\" (1930).\n\nSlečna Marplová se může jevit jako typická anglická dáma. Je vždy elegantně oblečená a většinu času tráví pletením nebo prací na zahrádce. Její chování se občas může zdát potrhlé, ale při řešení záhad se projevuje jako velmi inteligentní žena. Je znalec lidské povahy a všech jejích lepších i horších stránek, slabostí a výstředností. Jak je v detektivním žánru zvykem, slečna Marplová slaví větší úspěchy než policejní vyšetřovatelé a snadno řeší záhady, se kterými si policie neví rady. Slečna Marplová se nikdy neprovdala. Jejím nejbližším žijícím příbuzným je její synovec, „známý spisovatel“ Raymond West, který byl představen v románu \"Vražda na faře\".\n\nZe záznamů pořízených v polovině 60. let vyplývá, že předlohou pro postavu slečny Marplové byla částečně babička Agathy Christie. Jako předloha pro povahu slečny Marplové sloužilo více osob. Agatha Christie o slečně Marplová řekla, že je to stará dáma, která se trochu podobá přítelkyním její babičky Ealing, s jimiž se setkala v mnoha vesnicích, kam jako děvče jezdila. Není však jasné, jak vzniklo samotné jméno postavy. Nejčastěji se uvádí, že jméno bylo převzato z názvu železniční stanice Marple ve Stockportu, kterou Christie projížděla. Podle jiných zdrojů se Christie inspirovala u rodiny Marplových, která žila v domě Marple Hall nedaleko její sestry Madge.\n\nPři řešení zločinů slečně Marplové pomáhá nejen její inteligence, ale i skutečnost, že během svého života již viděla nesčetně příkladů špatných lidských vlastností. Není případu, který by u slečny Marplové nevyvolal vzpomínku na podobnou příhodu. Slečna Marplová často nudí své známé analogiemi mezi aktuálním případem a lidmi či událostmi ze St. Mary Mead. Jsou to však právě tyto analogie, které slečně Marplové pomáhají k lepšímu pochopení podstaty zločinu. Má rovněž dar všimnout si i nevědomky prohozených poznámek a spojit si je s daným případem. Ačkoli vypadá jako roztomilá křehká stařenka, nemá z ničeho strach a nenechá se snadno zastrašit.\n\nPoslední román, který uzavírá řadu knih s postavou slečny Marplové, \"Zapomenutá vražda\", byl napsán již v roce 1940. Christie ho po dokončení uložila do bankovního trezoru pro případ, že by zemřela při bombardování Anglie. Román vyšel krátce po smrti autorky v roce 1976, 36 let poté, co byl napsán.\n\nUvedené roky jsou roky, kdy byla kniha vydána v originále.\n\n"}
{"id": "249354", "url": "https://cs.wikipedia.org/wiki?curid=249354", "title": "Švýcarská strana práce", "text": "Švýcarská strana práce\n\nŠvýcarská strana práce (německy: Partei der Arbeit der Schweiz;\nfrancouzsky: Parti Suisse du Travail – Parti Ouvrier et Populaire;\nitalsky: Partito Svizzero del Lavoro; retorománsky: Partida svizra da\nla lavur) je socialistická strana ve Švýcarsku.\n\nparlamentech, ale nebyla zastoupena v žádné z 26 regionálních vlád.\n\n"}
{"id": "249357", "url": "https://cs.wikipedia.org/wiki?curid=249357", "title": "Angelo I. Sanudo", "text": "Angelo I. Sanudo\n\nAngelo I. Sanudo († 1262) byl druhým vévodou z Naxu. Vlády se ujal roku 1227 a vystřídal na trůnu svého otce, zakladatele státu a účastníka čtvrté křížové výpravy Marca Sanuda. Po Angelově smrti roku 1262 dosedl na trůn jeho syn Marco II.\n\nRoku 1235 odeslal vévoda Angelo I. eskadru svých lodí, aby posílili obranu hlavního města Latinského císařství Konstantinopolis, kde byl latinský císař Jan z Brienne obležen císařem z Nikáie Ioannem III. Dukou Vatatzem a bulharským carem Ivanem Asenem II. Díky Angelově významné pomoci a dalším zásahům do války, bylo dosaženo podepsání míru mezi Nikáiou a Konstantinopolí na dva roky.\n\n\n"}
{"id": "249360", "url": "https://cs.wikipedia.org/wiki?curid=249360", "title": "Pozoun", "text": "Pozoun\n\nTrombon či pozoun je žesťový hudební nástroj. Název \"trombón\" pochází z latiny, kdežto \"pozoun\" z němčiny a jsou naprosto rovnocenné – nezřídka se člověk ale může setkat s názorem, že trombón je větší (má větší menzuru), což je pravděpodobně způsobeno fonologickou podobností se slovem \"bombardón\", tedy je lidovým označením pro heligón, či že obsahuje mechaniku – trombony s větší menzurou zpravidla mívají tzv. kvartu, čili kvartovou klapkou. Přesto jsou to synonyma a tato dvě označení jsou tedy neomezeně zaměnitelná. Podle Sachs-Hornbostelovy klasifikace patří mezi \"aerofony\". Zvuk vzniká chvěním rtu na nátrubku. V soustavě trubek ústících do ozvučníku se pak vytváří charakteristický tón, samotný zvuk rtů nebo nátrubku zní totiž jaksi „chudě“.\n\nTrombon je jedním z nejstarších hudebních nástrojů vyrobených z kovu. Za první moderní trombon se považuje výrobek nástrojaře Hanse Neuschela (†1533) z roku 1478. Princip snižce, tedy dvou do sebe zasunutých dvojic trubek, přišel ze Španělska, tak je pravděpodobné, že se na jeho vývoji nezanedbatelnou mírou podíleli Arabové. V období baroka byl pozoun využíván jako sólový a komorní nástroj \"(z důvodu nálevkovitého nátrubku, užší menzury a kóničtějšího roztrubu byl jeho zvuk jemnější a dobře se tedy zvukově vázal s tehdejšími violami a zobcovými flétnami)\", později v klasicismu jeho využití pokleslo z důvodu menšího obsazení symfonického orchestru, avšak zůstal využíván převážně v duchovní hudbě, kde především doplňoval pěvecké sbory po stránce intonační ale i dynamické. Sólově ho ale můžeme slyšet např. v Mozartově requiem.\n\nNávrat trombonů do symfonické (tedy v tomto smyslu světské) hudby nastal v období romantismu, ve kterém skladatelé začali znovu preferovat velký symfonický orchestr.\n\nTrombonu se používá nejen v orchestrech, ale i v kvartetech, kvintetech, v jazzu a samozřejmě se uplatňuje i jako sólový nástroj, nejčastěji s doprovodem klavíru. V minulosti se používala širší škála druhů pozounu. Existovaly trombony a pozouny diskantové, altové, tenorové, basové a kontrabasové. Dnes se používají především nástroje altové, tenorové a basové – diskantové a kontrabasové se používají zřídka.\n\nZ hlediska konstrukce existují dva typy trombonu:\n\nRoztrubová část, která se kónicky rozšiřuje a na konci přechází do \"roztrubu\" (korpusu) je oběma typům společná. V ohybu se nejčastěji vyskytuje dolaďovací snižec a vyvažovací závaží (u pozounů s kvartou zpravidla toto závaží zastupuje mechanika a soustava trubek kvarty, nicméně i u takových pozounů se můžeme setkat se závažím, např. pokud je hmotnost této části oproti snižci nedostačující a těžiště nástroje by tedy bylo mimo levou – držící – ruku hráče)\n\nSnižcová část se skládá z vlastního \"snižce\" a z vnitřních trubic. Snižec se dá plynule posouvat a tím mění délku nástroje. Využívá se 7 poloh pomocí kterých se snižuje vytvořený alikvótní tón o 0-6 půltónů. Celková délka trubice tenorového pozounu je zhruba dvakrát delší než má trubka, tedy okolo 270 cm. Úplným vysunutím snižce se prodlouží o 2×60 cm.\n\nU trombonů s mechanickými ventily je namísto snižce soustava mechanicky připojovaných odboček (podobně jako na trubce) a stejně jako u trubky se užívá jak pístů, tak rotorů. Hra na takovýto trombón je pochopitelně v mnoha ohledech snazší, ale přitom je ochuzena o některé melodické prvky a ozdoby, např. o takzvané glissando, tedy volné \"klouzání\" mezi jednotlivými tóny a zároveň takový trombon nehraje příliš čistě – nelze například dolaďovat tóny v rámci přirozeného ladění a je tedy nutno užívat jen temperovaného ladění.\n\nNěkteré snižcové pozouny jsou vybaveny i jednou klapkou pro palec, která prodlužuje dráhu vzduchu a snižuje zvuk o kvartu. Tato klapka velmi zjednodušuje hraní, protože není třeba natahovat se daleko do 6. či 7. polohy: namísto toho hráč vytáhne jen první nebo druhou a sníží tón pomocí klapky.\n\nJe nejmenší z rodiny trombonových nástrojů.\n\nTaktéž označován jako \"diskantový\" je laděn in C, nebo in B. Rozsahem je nejbližší trubce a má i podobný zvuk. Byl zkonstruován v klasicismu, aby doplnil trombonový kvartet o vrchní hlas, který v předešlé interpretaci hrál zpravidla cink. Dnes se prakticky neužívá a pokud se s ním setkáme, zpravidla leží ve vitríně nebo visí na zdi. Pro svou intonační choulostivost způsobenou velmi krátkým snižcem byl často pro nedostatek kvalitních sopránpozounistů nahrazován snižcovou trubkou a dnes je při interpretaci starších skladeb nahrazován trubkou klasickou.\n\nOdbornou hatýrkou \"„alťák“\" je laděn in Es. Užívaný rozsah je zpravidla od A do es², ale jako každý žesťový nástroj má horní hranici určenou nátiskovými možnostmi hráče. Jeho part se zapisuje v altovém klíči in C, tedy na rozdíl od jiných dechových nástrojů (např. lesního rohu nebo klarinetu) netransponovaně. Užívá se zřídka, většinou ve starších skladbách, zpravidla ve mších (např. Mozartův requiem), ojediněle se s ním však můžeme setkat i v moderních kompozicích – hojně ho uplatňoval ve svých aranžích např. Pulec-oktet.\n\nDnes nejužívanější typ trombonu, na hudebních školách, konzervatořích a akademiích také jediný vyučovaný jako hlavní obor. Alt- a bastrombon se případně učí doplňkově jako tzv. příbuzný nástroj.\n\nTenortrombon je laděn in B a zapisuje se v basovém, tenorovém a altovém klíči in C. \"(Velice zřídka se můžeme ve skladbách současných skladatelů setkat i s houslovým klíčem – pravděpodobně pro jeho celkově častější používání, ale hráči to nebývá akceptováno zrovna kladně.)\" Byť je basový klíč pro pozoun nejužívanější a potažmo „základní“, profesionální hráč musí perfektně ovládat všechny tři. V jazzu se zpravidla užívá jen basový. Ve vážné hudbě je pro zápis ve vyšších polohách obvyklý tenorový, ale altový (zvláště v 1. pozounu) nebývá výjimkou, a to i v případě, že part ani původně nebyl určen pro altový trombon. \"(Například Antonín Dvořák, jenž byl violista, často psal ve violovém klíči i 2. trombon - možná právě z toho důvodu, že z něj od 16 let hrál.)\"\n\n„Učebnicový“ rozsah tenorového trombonu/pozounu bývá udáván od E do c², ale to je velice zavádějící, a to jak směrem nahoru, tak i dolů. Horní hranice, jak je popsáno výše, není striktně omezená, ale navíc existuje nemálo kompozic, které i větší rozsah vyžadují. \"(Např. ve slavném Ravelově Boleru je pozounové sólo psáno do des², nechvalně známé jsou mezi trombonisty také některé skladby Albana Berga, které se místy pohybují až do e² – pozounový part jeho Tří orchestrálních kusů dokonce začíná v pianissimu na es².)\" Stejně tak ani o spodní hranici se nedá uvažovat absolutně. Za prvé je tu možnost tzv. pedálových tónů (E až B) a za druhé jsou moderní tenortrombony často vybaveny kvartou (díky tomu jsou také označovány jako \"tenor/bas\" či B/F), která ještě prodlužuje spodní nepedálový rozsah až do C. \"(S kvartou a pedálovými tóny v pozounových partech svých skladeb například počítal Leoš Janáček. Tento spodní „nadstavbový“ rejstřík se užívá – stejně jako vrchní – i sólově, zvláště v moderních skladbách – např. Sonata pro trombon a klavír „Vox Gabrieli“ od Stjepana Šulka.)\"\n\nV dnešní době známe dva typy bastrombonu.\n\nDnes obvykle používaný typ. Je laděn stejně jako tenortrombon in B a zpravidla je zapisován do basového klíče. Tenorový klíč je užíván zřídka a téměř výhradně pouze v sólových partech, když se melodie pohybuje ve vyšších polohách. Má ovšem větší menzuru, korpus a také nátrubek, aby se lépe hrály spodní polohy a lépe zněly. Moderní bastrombon obsahuje také jeden, častěji však dva ventily.\n\nStavbou se neliší od standardního tenortrombonu s kvartou. Mívá jen větší menzuru a korpus.\n\nJsou laděny zpravidla B/F/Es nebo B/F/D, některé modely dokonce mohou ladění zápojek měnit. Typy klapek dělíme podle uspořádání na \"závislé (dependent)\" a \"nezávislé (independent nebo in-line)\". V případě závislosti klapek je D (př. Es) ventil připojen na zápojku F, takže nemůže být užíván samostatně. Obě klapky jsou pak ovládány pouze palcem a mačkají se buď obě, nebo jen F klapka. U in-line mechaniky jsou oba ventily připojeny přímo na samotný nástroj. Zatímco kvarta (F klapka) je ovládána standardně palcem, druhý ventil je vyveden pod některý z dalších prstů levé ruky. Zápojky se tak mohou ovládat samostatně a takový trombon může užívat i ladění G případně Ges zapojením druhé klapky bez první.\n\nHistoricky existuje F a Es bastrombon. Dnes se zřídka užívá pouze F trombon. Díky vodící páce velice dlouhého snižce se mezi hudebníky také přezdívá \"„pohrabáč“\". Kvůli této páce je také technicky poněkud \"neohrabaný\", a proto ho postupem času nahradil zápojkový bastrombon. S rozsahem je na tom podobně jako tenorový trombon bez kvarty, jen o kvartu níž.\n\nMá ladění buď in B – o oktávu níž než tenorový – tedy stejně jako tuba a pro pohodlnost je vybaven dvojitým snižcem (dvojitě zahnutým). Všechny polohy jsou tudíž stejně vzdálené jako u tenorového pozounu. Je užíván zřídka, většinou pro doplnění trombonového kvartetu v symfonickém orchestru. V tomto smyslu je však častěji uplatňováno Cimbasso. V poslední době se stále více uplatňuje i kontrabastrombon laděný in F s jednou nebo dvěma zápojkami, který ovšem nemá vodící páku, jako původní F trombon, aby byla snazší technická pohyblivost. Samozřejmě takový snižec nemá standardní rozsah 7 poloh, jelikož by byl moc dlouhý na ruku hráče.\n\n\"pozn.: Všechny tyto pozouny spadají do kategorie snižcových – nehledě na to, kolik mají zápojek.\"\n\n"}
{"id": "249363", "url": "https://cs.wikipedia.org/wiki?curid=249363", "title": "Diktátor (film, 1940)", "text": "Diktátor (film, 1940)\n\nDiktátor, v anglickém originále \"The Great Dictator\", je černobílá celovečerní satirická komedie Charlese Chaplina z roku 1940. Chaplin napsal scénář, film produkoval, režíroval a ztvárnil hlavní dvojroli. Jednalo se o břitkou satiru na německý nacistický režim a Hitlera zvlášť. Film byl prvním mluveným stoprocentně zvukovým Chaplinovým filmem. Jde o Chaplinův komerčně nejúspěšnější film, který natočil, a jeden z jeho časově nejrozsáhlejších (trvá přes 2 hodiny).\n\nDěj začíná za první světové války scénou souboje nešikovného vojína (Chaplin) s obřím dělem. Vojín ztratí na dalších 20 let paměť. Mezitím se v jeho rodné Tomanii ujme moci diktátor Adenoid Hynkel (opět Chaplin).\n\nV několika scénách z židovského ghetta se objevují plakáty a nápisy v jazyce esperanto, který Chaplin použil zřejmě proto, aby nemusel svůj příběh zasazovat do žádného konkrétního jazykového prostředí.\n\nFilm dále skrytě, ale přesto zjevně paroduje aspekty Třetí říše, včetně spojenectví Německa (Tomanie) a Itálie (Bakterie), v jejímž čele stojí ve filmu Benzino Napaloni (Benito Mussolini), nápadně připomínající svůj předobraz, zaujímá charakteristické pózy známé z fotografií a filmových záběrů a hovoří s italským přízvukem. Ve filmu se objeví v souvislosti s plánovanou invazí do sousedního státu Osterlich (anšlus Rakouska)\n\nMinistrem války Tomanie je Herring (Hermann Göring), což v angličtině zároveň znamená „sleď“, ministrem propagandy je Garbitsch (Goebbels), což je výslovností totožné s anglickým slovem „garbage“ znamenajícím „smetí“, používaném i přeneseně ve významu „plky“.\n\nV několika scénách začne diktátor Hynkel v rozčilení mluvit jiným jazykem, který připomíná němčinu a paroduje tak Hitlerovy emotivní projevy.\n\nVe filmu předváděný antisemitismus a represe vůči židovskému obyvatelstvu nejsou nikde vysvětleny ani zdůvodněny, stavíc tak celou protižidovskou mašinerii do pozice absolutně bezdůvodného rozmaru. Represe jsou dokonce na čas odvolány, když diktátor potřebuje finanční půjčku od Epsteina, bohatého žida, ale represe se v plné síle vracejí v okamžiku, kdy je půjčka zamítnuta.\n\nVýjimkou je krátká scénka, v níž se Hynkel společně se svým ministrem propagandy zasnívají nad budoucností své vlasti zbavené židů, po nichž bude následovat i likvidace brunetů, až v Tomanii zbude pouze čistě árijský lid složený z modrookých blonďáků, kteří budou svého vůdce uctívat téměř jako boha. Oba přitom zcela ignorují fakt, že oni sami jsou bruneti (podobně jako ideální obraz árijce nesplňoval ani sám Hitler), což však v důsledku dojem nesmyslnosti pouze prohlubuje.\n"}
{"id": "249365", "url": "https://cs.wikipedia.org/wiki?curid=249365", "title": "Grace (album)", "text": "Grace (album)\n\nGrace je první sólové album Jeffa Buckleyho. Natočeno bylo v roce 1994.\n\n\nProducentem alba je Andy Wallace.\n\n"}
{"id": "249372", "url": "https://cs.wikipedia.org/wiki?curid=249372", "title": "Sébastien Le Prestre de Vauban", "text": "Sébastien Le Prestre de Vauban\n\nSébastien Le Prestre markýz de Vauban (15. května 1633 – 30. března 1707) byl celého půldruhého století jedním z nejuznávanějších pevnostních stavitelů a představitelů tzv. francouzské inženýrské školy. Svůj život zasvětil službě králi Slunce Ludvíku XIV., který jej za jeho zásluhy jmenoval francouzským maršálem. Vaubanův význam v dějinách pevnostního stavitelství i vojenství je nesmírný a jeho osoba se řadí mezi nejvýznamnější postavy světové vojenské historie. Obecně se uvádí, že během své kariéry podél francouzských hranic vystavěl třicet tři nových pevností a na tři stovky jich zmodernizoval. Při této činnosti využil veškeré dosavadní znalosti v oboru budování fortifikací, které se díky jeho iniciativně blížily k systematicky promyšlené vědě o vojenském stavitelství. Stejně jako pevnostní výstavbu zdokonalil i dříve těžkopádné obléhací techniky, které zjednodušil natolik, že otázka pádu fortifikačního systému se začala počítat ne v řádu týdnů a měsíců, ale dní. Od vstupu do armády až do výslužby se zúčastnil celkem 48 obléhání, 140 bitev a šarvátek a byl osmkrát raněn. Avšak navzdory tomu, že významnou část života věrně sloužil francouzskému panovníkovi a požíval královy přízně, byl kritikem poměrů za jeho vlády. Na sklonku života v knize \"Projet d'une dixme royale\" (\"O králově desátku\") navrhl obecnou desetiprocentní daň, jež by zahrnovala i šlechtu a církev, čímž upadl v nemilost jak královského dvora, tak i francouzské šlechty a duchovenstva.\n\nSébastien Le Prestre de Vauban se narodil 15. května 1633 v Saint–Léger–de–Faucheret (později na počest slavného rodáka přejmenovaného na Saint–Léger–Vauban) nedaleko Vézelay v Burgundsku v rodině nižší a ne příliš zámožné šlechty. Jeho otcem byl Urbain de Prestre a matkou Aimée de Cormignolles. Mládí strávil na venkově ve svém rodišti. Zde se mu dostalo dobrého vzdělání zásluhou abbého de Fontaine, který v něm mimo jiné rozvíjel talent v exaktních vědách matematice a geometrii. Při svém studiu také pronikl do základů teorie stavitelství a seznámil se s díly některých klasiků z tohoto oboru. Od deseti let dále studoval v karmelitánské církevní škole, která spíš prohloubila jeho humanitní znalosti. Po dokončení vzdělání se kvůli majetkovým poměrům rozhodl pro kariéru profesionálního vojáka. Na doporučení svého strýce byl v roce 1651 (v 18 letech) přijat jako kadet k pěšímu pluku bourbonského prince Ludvíka II. de Condé. Vstupem do princova povstaleckého vojska se současně stal i přímým účastníkem občanské války známé pod názvem Fronda (1648–1653). Jelikož povstalci uzavřeli tajnou smlouvu o podpoře se Španělskem, které bylo s Francií od roku 1635 ve válce, probíhaly boje většinou na pohraničí Alsaska–Lotrinska a Španělského Nizozemí. Během prvního roku činnosti v armádě byl de Vaubanovi, pro jeho příkladné chování a projevené znalosti z oboru pevnostních systémů, nabídnut důstojnický patent, ale ten, opět kvůli tísnivé finanční situaci, musel odmítnout. Následně vstoupil do řad kavalerie, avšak i jako příslušník jízdy byl nadále pověřován inženýrskými úkoly. V roce 1653 byl při obléhání Sainte–Ménehould raněn a zajat královskými jednotkami. V zajetí, ve kterém mu hrozila i poprava, mu kardinál Mazarin nabídl možnost vstupu do královské armády, kterou vděčně přijal.\n\nDo služby v královské armádě byl de Vauban přijat opět k burgundskému pěšímu pluku, ovšem tentokrát v hodnosti poručíka. Ke konci roku 1653 se vrátil do víru občanské války jako pobočník tehdy nejvýznamnějšího francouzského fortifikačního odborníka rytíře Louise Nicolase de Clerville. Společně se účastnili opětovného obléhání španělské posádky pevnosti Sainte–Ménehould, při kterém de Vauban znovu utrpěl zranění. Po ukončení obléhání, ve svých 22 letech, velel ženistům, kteří byli pověřeni opravami dobyté pevnosti. Posléze se s rytířem de Clerville účastnil obléhání města Stenay, při němž byl zraněn střelou z muškety. 3. května 1655 byl za své zásluhy jmenován královským inženýrem. V témže roce se účastnil obléhání pevností Landrecies, Condé–seur–ľEscaut a Saint Ghislain. Za příkladné plnění svých povinností i při těchto vojenských operacích byl kardinálem Mazarinem povýšen do hodnosti kapitána. Počtvrté byl raněn v roce 1657 při obléhání pevnosti Montmédy. Od 30. července do 21. září 1658 byl pověřen samostatným řízením veškerých obléhacích prací pevností Gravelines, Oudenaarde a Ypry. Po podepsání francouzsko–španělského míru v roce 1659 se v letech 1661–1662 věnoval likvidaci opevnění města Nancy. Následně byl se svou jednotkou převelen do Pikardie. V tomto mírovém období se 25. března 1660 oženil se svou sestřenicí Jeanne d'Aulnay. Mezi lety 1644–1666 byl pověřen opevňováním města Breisach.\n\nV roce 1667, po vypuknutí tzv. devoluční války, velel pod dohledem krále obléhání pevností Douai, Tournai a Lille. Při obléhání města Douai byl raněn do tváře. Toto zranění bylo příčinou tmavé jizvy na levé líci. Při obléhání Lille byl králem povýšen do hodnosti poručíka gardy (tato hodnost se rovnala hodnosti plukovníka v řádných jednotkách) a po pádu pevnosti byl pověřen výstavbou její citadely. Roku 1688 se stal městským guvernérem. Práci na citadele a městském opevnění se věnoval další tři roky, přičemž se podílel na opravách i jiných Francouzi dobytých měst.\n\nPři další válce s Holandskem a jeho spojenci, která vypukla v roce 1672 a skončila v roce 1678, velel gardový poručík de Vauban v roce 1672 obléhání pevností Orsoy a Duisburg, v roce 1673 Maastrichtu a v roce 1674 obléhání Besançonu a Dôle. 30. srpna téhož roku byl povýšen do hodnosti brigádního generála. Dále úspěšně završil obléhání pevností Dinant, Huy a Limbourg. O rok později mu podlehly Condé–seur–ľEscaut, Bouchain a Aire–sur–la–Lys. U této pevnosti byl opět raněn, tentokrát na ruce. Zranění mu vyneslo hodnost generálmajora. V roce 1677 obléhal pevnosti Valenciennes, Cambrai a Saint Guillain. Po smrti rytíře de Clerville se dne 4. srpna 1678 stal generálním komisařem pevností (\"Commissaire général des Fortifications\"). V tomto roce se ještě zmocnil Gentu a Yper. V průběhu války vypracoval pro Ludvíka XIV. zprávu (\"Mémoire des places frontiéres de Flandre qu’il faudrait fortifier pour la surete de l’obéissance du roi\"), ve které navrhoval novou koncepci obrany severních hranic Francie, která spočívala ve výstavbě nových a zdokonalení některých starých pevností, které by stály ve dvou liniích (tzv. \"pré carré\") po třinácti. První linie se měla táhnout od Dunkerque k Dinantu a měla být navíc posílena dvěma bastionovými fortnami (úsek obranného pásma mezi špicemi bastionů), druhá od Gravelines k Meziéres. Tuto koncepci po konci války a změně hranic v důsledku nijmegenského míru ještě rozšířil návrhem (\"Mémoire sur les places de la nouvelle frontiére\") výstavby pevností na hranicích Francie a Španělska v oblasti Franche-Comté, Provence a Roussillonu. Oba ambiciózní projekty francouzský král schválil a Vauban začal s jejich realizací v roce 1680.\nPři dalším válečném konfliktu, tzv. válce reunií (1683–1684), velel generálmajor Vauban obléhání pevnosti Courtroi a města Lucemburku. Po uzavření míru se opět velmi činorodě věnoval přestavbě i budování nových opevnění a výstavbě nových civilních objektů. Na počátku války s Augšpurgskou ligou (1688–1697), byl dne 24. srpna 1688 před útokem na pevnost Philippsburg povýšen do hodnosti generálporučíka. Do konce roku ještě stačil dobýt Mannheim a Frankenthal. Následně prováděl inspekci v dolních Flandrech, přičemž onemocněl malárií a byl nucen odjet na léčení. Na bojiště se vrátil až v roce 1691 a záhy po svém návratu se zmocnil pevnosti Mons. V roce 1692 velel obléhání pevnosti Namur, kde změřil své síly s holandským inženýrem Menno van Coehoornem, který byl ve své době stejně uznávaným odborníkem v oboru vojenského stavitelství jako jeho francouzský současník a pevnost vybudoval. Po jejím pádu se Vauban celé tři roky intenzivně věnoval přestavbě namurských fortifikací, přesto bylo město spojenci, v čele s Coehoornem, v roce 1695 dobyto zpět. Do konce války stačil markýz de Vauban ještě úspěšně završit obléhání pevností Charleroi a Ath. Po skončení konfliktu, zahájil v roce 1699 stavbu svého vrcholného díla, pevnosti Neuf–Brisach.\n\nDo výčtu válek, kterých se markýz de Vauban zúčastnil, patří i Války o dědictví španělské (1701–1714). V jejich průběhu byl 14. ledna 1703 povýšen do hodnosti maršála Francie. V tomto roce ještě řídil poslední obléhání ve svém životě, a to pevnosti Breisach. 2. února 1705 z něj král učinil rytíře řádu svatého Ducha, načež 18. června, kvůli pokročilému věku, odešel do výslužby. Zemřel 30. března 1707 ve svém domě v Paříži, v ulici St. Vincent (dnešní ulice sv. Rocha), na zápal plic. De Vaubanovy ostatky byly převezeny do jeho zámku v Bazoches–du–Morvan, který získal roku 1675 díky subvencím Ludvíka XIV. Pochován byl na svém panství, ale za Velké francouzské revoluce byly jeho ostatky při řádění lůzy vysypány z olověné rakve, která byla použita na výrobu střeliva, a zachovala se pouze schránka s de Vaubanovým srdcem, která byla uložena v kostele svatého Hillaire. Odtud ji nechal Napoleon v roce 1804 převést do Paříže a 26. května 1808 slavnostně uložit v alabastrovém osáriu pod kupoli invalidovny.\n\nJeden z Vaubanových současníků o něm ve svých pamětech napsal:\n\nDo vojenské architektury markýz de Vauban mnoho nových prvků nepřinesl. Jeho inženýrská činnost vycházela z jednoduchých a elegantních zásad, které převzal od dalšího francouzského inženýra, Blaise Emilla Françoise de Pagana, hraběte de Mervilles (1604–1665). Přesto, pokud šlo o přizpůsobení pevnostního systému složitostem reliéfu terénu, nikdo Vaubana nepředčil a jeho převratné koncepce přetrvaly až do počátků 19. století. V některých ohledech však byl překonán svým následníkem, francouzským inženýrem Louisem de Cormontaigne (1695–1752), jenž hradební soustavy Vaubanovy koncepce v různých aspektech vylepšil a pro inspiraci mnohých pevnostních stavitelů se stal nejoblíbenějším vojenským architektem.\n\nPozdějšími pevnostními teoretiky byla de Vaubanova práce rozdělena na tři používané systémy, které se od sebe odlišují použitím prvků, rozměrů i tvarů. Do roku 1687 uplatňoval nejčastěji svůj první systém. Ten se vyznačoval poměrně velkou podobností prvků s novoitalskou inženýrskou školou, především s jejími ostroúhlými bastiony, s boky chráněnými orillony. Druhý systém, který začal uplatňovat od roku 1682, se vyznačoval mnohem větší komplikovaností a byl obohacen četnějšími vnějšími prvky. Zde se snažil odstranit chyby z prvního systému a inovovat svůj dosavadní stavební styl. Třetí systém, kterým zdokonalil nedostatky systému druhého, uplatnil pouze na sklonku svého života při stavbě pevnosti Neuf-Brisach.\n\nPro markýze Vaubana byla ideálním tvarem pevnosti osmicípá hvězda o průměru asi 900 metrů. Kurtiny, které spojovaly bastiony, probíhaly po zdánlivě rovných liniích, které však z každé strany trochu ustupovaly, aby mohly být kryty boční palbou z okolních přestupujících dvou třetin. Ty byly pro změnu kryty střelbou z bastionů.\nPokud to bylo možné, projektoval Vauban čtyři brány, za vhodných okolností podle světových stran. Cesty ke středu opevnění změnily mezi jednotlivými prvky opevnění několikrát směr tak, aby zmátly postup útočníků. Schéma pevnosti umožňovalo palbu do stran či do zad postupujícího nepřítele. Ostré úhly bastionů, obklopené složitým systémem příkopů a valů, umožňovaly dělostřelcům vytvořit překrývající se palebné vějíře kryjící celý obvod předpolí pevnosti tak, že děla obléhatelů musela zůstat ve značné vzdálenosti a nemohla poškodit vnitřek pevnosti. Podle druhého a třetího systému budoval bastiony jako předsunuté samostatné objekty, umístěné před pevnostní okruh, od kterého je odděloval příkop. Další převratnou novinkou byl fakt, že Vaubanovy pevnosti jen minimálně vyčnívaly nad terén. Zajímavostí je, že v dobách míru se Vauban věnoval přestavbě vlastních fortifikací, aby zajistil, že proti němu nebude použita jeho vlastní obléhací taktika.\n\nMezi ne mnoha vlastními inovacemi, se Vauban stal tvůrcem nového stavebního prvku nazývaného tenaiile (kleště). Obecně představovaly krátký front mezi kurtinou a flankami s kurtinou a polobaštami. Byla to dvě ramena nižší hradby, svírající spolu tupý úhel tak, aby se mohla navzájem palebně krýt a zároveň kryla kurtinu před přímým dělostřeleckým odstřelováním.\n\nMarkýz de Vauban se však věnoval i inženýrské činnosti v civilní sféře. Mezi jeho projekty kupříkladu patří kostel svatého Hillaire, kde byla uložena schránka s jeho srdcem, vybudovaný v roce 1668. Dále se věnoval výstavbě akvaduktů a kanálů – mimo jiné v roce 1687 řídil práce na vodním kanále v Languedocu. Je také autorem systém zavlažování zahrad kolem zámku ve Versailles.\n\nV oblasti ofenzivního způsobu boje, co do způsobu překonávání hradebních systémů, byl ve své době Vauban nepřekonatelným inovátorem. Stal se autorem tzv. pravidelného obléhání, které poprvé využil při dobývání Maastrichtu v roce 1673. Bylo rozděleno na několik etap. V první fázi jízda neprodyšně uzavřela přístupové cesty k fortifikaci. V následujícím kroku vojáci mimo dostřel děl z pevnosti vybudovali kontravalační (proti výpadu z pevnosti) nebo, podle okolností cirkumvalační (proti pomoci fortifikaci z vnější) obrannou linii. Někdy obě, vzdálené od sebe i několik stovek metrů. Vauban však obvykle nařizoval kopat jen kolik bylo nutné, jelikož sám zastával názor, že cirkumvalační linie je nedokonalým vynálezem a je mnohem lepší, když nepřítele udržuje ve vzdálenosti pozorovací armáda. Při realizaci třetí fáze obléhání, přibližování k pevnosti, zavedl Vauban dva typy zákopů. Paralely, budované radiálně v předpolí pevnosti a spojovací sapy. První paralela opisovala po celé délce pevnosti oblouk, který byl ve stejné vzdálenosti od obléhaných prvků. Sloužila jako východiště pro další akce proti pevnosti. Následně byly hloubeny ještě další dvě paralely, které navzájem klikatě propojovaly sapy. Veškeré zemní práce podporovalo dělostřelectvo, které se pomocí kanónů snažilo zneškodnit pěchotu i artilerii protivníka a zároveň pomocí moždířů metat střely za hradbu obléhané fortifikace. Hradební soustava byla nakonec prolomena pomocí podkopů a min nebo samotnou dělostřelbou zaměřenou na část opevnění. Vauban velmi názorně shrnul některé postupy pravidelného obléhání v dochovaném výpočtu předpokládaného odporu citadely v Lille:\n\nDalší inovací, kterou markýz de Vauban zavedl v oblasti obléhání, byla tzv. rikošetová palba. Jednalo se o dělostřelbu plnými kulemi, které byly vystřelovány tak, aby dopadaly těsně za hradební ochoz obléhané pevnosti a odrážením od pevných částí likvidovaly její živou sílu. Toho bylo docíleno zvýšením výškového úhlu dělové hlavně o 3–15 %, načež po každém neúspěšném pokusu dělostřelci odebrali jednu unci prachu než se dosáhlo požadovaného efektu. Tento styl střelby Vauban poprvé uplatnil v roce 1697 při obléhání pevnosti Ath.\n\nCo se týkalo dělostřelecké přípravy jako takové, nebyl markýz de Vauban zastánce masového bombardování civilních objektů či prostor za hradbami. Jeho cílem nebylo pevnosti zničit, ale dobýt.\n\nMarkýzi de Vaubanovi se podle mnohých historiků také přisuzuje inovace při zdokonalení bodáku. Nahradil dříve používaný bodák špuntový, který se nasouval přímo do hlavně muškety, bodákem tulejovým. Ten se díky novému systému upevňoval na vnější obvod hlavně, takže vojákům nebránil ve střelbě. Avšak tento vynález je připisován i Vaubanovu francouzskému současníkovi, plukovníku Martinetovi a zřejmě neexistuje jednoznačný důkaz, že tvůrcem tulejového bodáku je právě Vauban.\n\nMarkýz de Vauban se bránil sepisování jakýchkoliv poznatků z oboru stavby fortifikací, jelikož zdůrazňoval, že nikdy nepostupoval šablonovitě, ale vždy podle okolností. Přesto v průběhu svého života napsal řadu prací jak o obléhání, tak o obranné strategii i budování opevnění. Celé jeho dílo bylo, kvůli utajení, v plném rozsahu a ve dvanácti svazcích vydáno pod souhrnným názvem \"Oisivetés de Marechal de Vauban\" teprve v roce 1843. Jak už bylo naznačeno výše, stal se také autorem národohospodářské práce s názvem \"Projet d'une dixme royale\" (O králově desátku). Za svého života procestoval celou Francii a na vlastní oči viděl bídu, která se projevovala nejvíce na venkově.\n\nV tomto spise dále kritizoval sociálně nespravedlivý daňový systém a navrhoval zrušit všechny dosavadní daně a nahradit je, kromě některých daní spotřebních, jedinou daní z důchodu a pozemku spravedlivě rozdělenou pro všechny stavy. Tuto daň nazval \"královským desátkem\" a měla tvořit desátý díl ze všech přírodnin (veškerých druhů), z peněžních důchodů, průmyslových výrobků a obchodních podniků. Jeho kniha dále hlásala, že všichni mají stejný nárok na stejnou přízeň a podporu a právě nižší, utiskovaná třída, je základem společenské organizace ve státě. Vládě ukládal za cíl blahobyt všech stavů. Úřady se však tento literární počin snažily potlačit a markýz de Vauban upadl do nemilosti jak krále, tak patriciátu i kléru.\n\nDo dnešních dní patří Vaubanovo jméno ve Francii k nejpoužívanějším názvům ulic, náměstí, přírodních lokalit, hotelů, restaurací, kin atd. Dodnes je možno zhlédnout Vaubanův kenotaf v pařížské invalidovně nebo jeho zámek Bazoches-du-Morvan. Vaubanově dílu a památce věnuje svou pozornost i řada muzeí. To nejdůležitější stojí v jeho rodné obci Saint-Léger-Vauban (\"La maison Vauban\"), to nejslavnější pak v pevnosti Neuf-Brisach.\n\n\n"}
{"id": "249374", "url": "https://cs.wikipedia.org/wiki?curid=249374", "title": "Vietnamská demokratická republika", "text": "Vietnamská demokratická republika\n\nVietnamská demokratická republika či Demokratická republika Vietnam ( ), obvykle označovaná jako Severní Vietnam, byla komunisty ovládaný stát v severní části Vietnamu v severní polovině moderního Vietnamu, zahrnující Tonkin a severní polovinu Annamu. Hlavním městem státu byla Hanoj. Nezávislost byla vyhlášena Ho Či Minem 2. září 1945. Severní Vietnam zanikl 2. července 1976 po vítězné Vietnamské válce a dobytí Jižního Vietnamu tím, že se oba vietnamské státy sjednotily a vytvořily jednotnou Socialistickou republiku Vietnam.\n"}
{"id": "249376", "url": "https://cs.wikipedia.org/wiki?curid=249376", "title": "Markéta Pilátová", "text": "Markéta Pilátová\n\nMarkéta Pilátová (* 1. února 1973 Kroměříž) je česká spisovatelka, hispanistka a novinářka.\n\nPo maturitě na kroměřížském gymnáziu v roce 1991 studovala romanistiku a historii na Filozofické fakultě Univerzity Palackého v Olomouci. Po ukončení studia zde pracovala šest let jako odborná asistentka. Od roku 2007 do roku 2008 pracovala jako vedoucí zahraniční redakce týdeníku Respekt.\n\nPoté odcestovala do Argentiny a do Brazílie: pět let pobývala v brazilském státě Mato Grosso do Sul, v São Paulu a v Buenos Aires, kde učila potomky českých krajanů, kteří emigrovali z Československa do Brazílie a Argentiny.\n\nV mnoha českých médiích (např. \"Respekt\", Lidové noviny, kulturní příloha Práva Salon) publikuje eseje, zahraničně-politické články, reportáže, recenze, povídky a autorské sloupky. Píše rovněž povídky pro rozhlasovou stanici Vltava a písňové texty pro zpěvačku Moniku Načevu. V současnosti pracuje v Institutu Cervantes v kulturním oddělení. Je vdaná, bydlí v Praze a ve Velkých Losinách.\n\nPobyt v Brazílii a Argentině ji inspiroval k prozaickému debutu, románu \"Žluté oči vedou domů\", který byl nominován na cenu Magnesia Litera a Cenu Josefa Škvoreckého, v roce 2010 byl přeložen do němčiny a portugalštiny, v roce 2012 se připravují překlady do polštiny, nizozemštiny a španělštiny. V roce 2009 jí vyšel druhý román \"Má nejmilejší kniha\", rovněž nominovaný na cenu Magnesia Litera a Cenu Josefa Škvoreckého. Rozdíl mezi dvěma romány zmiňovala autorka v jednom z rozhovorů: \"Zatímco první román pojednává o hledání kořenů domova a je více autobiografický, v druhém románu už se autorka neptá, co všechno ještě český čtenář snese a zda je příběh uvěřitelný. Je o hledání kořenů Zla.\"\n\nSpecifický vypravěčský styl Markéty Pilátové můžeme srovnávat s narativními tendencemi moderní světové literatury. Autorka ve svých textech poukazuje na současný svět, její výpověď o něm je prostupována prostřihy do vzdálenějších časových údobí.\n\nMarkéta Pilátová se věnuje také tvorbě pro děti. V roce 2009 jí vychází knížka \"Víla Vivivíla a stíny zvířat\". O rok později vydala další dvě knihy pro děti. První z nich je \"Kiko a tajemství papírového motýla\", nominována na cenu Magnesia Litera, druhou je pokračování příběhů víly Vivivily \"Víla Vivivíla a piráti jižního moře\".\n\nV létě 2011 publikovala první sbírku poezie \"Zatýkání větru\". Verše Markéty Pilátové jsou inspirovány životem v Brazílii a ve Španělsku. Některé básně ze sbírky se staly textovou předlohou pro písně Moniky Načevy.\n\nNapsala první původní českou pohádku o klukovi se dvěma mámami, kterou pojmenovala \"Jura a lama\". Kniha s ilustracemi Dory Dutkové vyšla v květnu 2012 za podpory Slovensko-českého ženského fondu v rámci projektu za zviditelnění stejnopohlavních rodin a dětí v nich.\n\nZe španělštiny přeložila v roce 2001 román mexické spisovatelky Normy Lazo \"Věřící\". Mezi její další překladatelské činnosti patří kniha Ricarda Linierse \"Macanudo\" z roku 2010.\n\n\n\n\n\n"}
{"id": "249377", "url": "https://cs.wikipedia.org/wiki?curid=249377", "title": "Villefranche-de-Conflent", "text": "Villefranche-de-Conflent\n\nObec pochází z 11. století a už od samého prvopočátku fungovala jako vojenský prvek oblasti. Zakládací listina místa pod původním názvem \"Villa Libéra\" je datována roku 1092 a vydal ji hrabě Vilém Raymond z Cerdagne. Sídlo hrabat z Cerdagne bylo o pár kilometrů dále v Corneilla-de-Conflent.\n\nPůvodní opevnění v 17. století posílil přední vojenský architekt Ludvíka XIV. markýz Vauban, který nad městem vystavěl i pevnost Fort Libéria. Pevnost za první světové války sloužila i jako vězení pro válečné zajatce.\n\nV železniční stanici \"Villefranche - Vernet-les-Bains\", ležící na severním okraji obce, končí normálně rozchodná trať z Perpignanu a navazuje na ni úzkorozchodná (1000 mm), 63 km dlouhá trať Cerdagne, která je sice součástí celostátních SNCF, ale její význam je především turistický. Jezdí po ní tzv. \"žlutý vlak\".\n\n\n"}
{"id": "249378", "url": "https://cs.wikipedia.org/wiki?curid=249378", "title": "Dózsa György út (stanice metra v Budapešti)", "text": "Dózsa György út (stanice metra v Budapešti)\n\nDózsa György út je podzemní stanice na lince M3 budapešťského metra. Název má podle Juraje Dóžy, významného vůdce povstání. Nachází se v severní části Budapešti. Vybudována byla v otevřené jámě jako hloubená (9,3 m pod povrchem), nástupiště pak má boční, ve své ose je podpíráno jednou řadou sloupů. Z každého konce nástupiště vychází jeden východ po širokém pevném schodišti, navazuje rozsáhlý mělce založený podpovrchový vestibul. Stanice byla zprovozněna 5. listopadu 1984 jako součást úseku III/A.\n\n"}
{"id": "249379", "url": "https://cs.wikipedia.org/wiki?curid=249379", "title": "Arado Ar 196", "text": "Arado Ar 196\n\nArado Ar 196 byl německý jednomotorový plovákový průzkumný letoun používaný v druhé světové válce. Tento letoun byl zkonstruován jako nástupce stroje Heinkel He 60 a měl být hlavním letounem operujícím z těžkých lodí Kriegsmarine.\n\nPrvní prototypy Ar 196 V1 (Werk-Nr.2589, D-IEHK) a Ar 196 V2 (Werk-Nr.2590, D-IHQI) vybavené dvěma kovovými plováky vzlétly v květnu roku 1937. Oba letouny byly plánovány jako vzorové pro výrobu Ar 196 A.\n\nTřetí a čtvrtý prototyp (Ar 196 V3 Werk-Nr.2591, D-ILRE a Ar 196 V4 Werk-Nr.2592, D-OVMB) s jedním velkým centrálním plovákem a dvěma malými stabilizačními plováky pod křídly měly být vzorovými letouny verze Ar 196 B. Všechny prototypy měly instalovánu pohonnou jednotku BMW 132 Dc o vzletovém výkonu 647 kW. Stroje V3 a V4 se vzájemně lišily velikostí a tvarem stabilizačních plováků a rozmístěním jejich vzpěr. Čtvrtý prototyp byl prvním letounem vybaveným plánovanou výzbrojí pro sériové stroje, která se skládala ze dvou leteckých kanónů MG FF ráže 20 mm instalovaných v křídle, jednoho pevného |synchronizátor střelby|synchronizovaného kulometu MG 17 ráže 7,9 mm umístěného na pravé straně přední části motoru a dvou pum SC 50 o hmotnosti 50 kg zavěšených pod křídlem. Provozní zkoušky prototypy absolvovaly v Erprobungsstelle Travemünde.\n\nNásledně Technický úřad objednal deset kusů nulté série Ar 196 A-0 (Werk-Nr.0091 až 0100) s redukovanou výzbrojí na jeden pohyblivý kulomet MG 15 současně s třetím prototypem s centrálním plovákem Ar 196 V5 (Werk-Nr.0090, D-IPDB). Pátý prototyp byl dokončen na podzim 1938 s motorem BMW 132 K o výkonu 705 kW, který roztáčel kovovou třílistou stavitelnou vrtuli VDM. Stejná pohonná jednotka i s vrtulí byla zpětně instalována také do prototypu V1. Po testech těchto strojů, trvajících celou zimu, rozhodlo RLM o dalším rozvoji verze A se dvěma plováky a objednalo dvacet kusů sériové verze Ar 196 A-1 s dodáním do června 1939. Tyto letouny již byly vybaveny háky a úchyty pro start z katapultu.\n\nPo dvacetikusové sérii A-1 zahájily závody ve Warnemünde výrobu verze Ar 196 A-2, určené především pro jednotky pobřežního letectva (Künstenfliegerstaffeln). Hlavní úpravou byla montáž kompletní původně předpokládané výzbroje dvou kanónů MG FF a dvou kulometů MG 15.\n\nPomalým tempem výroby se do roku 1940 podařilo zkonstruovat jen 98 kusů Ar 196. Z tohoto množství bylo několik posledních kusů ve variantě Ar 196 A-4, která na palubách lodí nahradila Ar 196 A-1. Výzbroj byla identická s verzí A-2, navíc se objevily radiostanice FuG 16 Z a vrtulový kužel, který u předchozích variant chyběl. Celková produkce dosáhla počtu 24 kusů.\n\nNejrozšířenější verzí tohoto stroje se stal model Ar 196 A-3, který byl od jara 1941 vyroben v počtu 401 ks.\n\nPoslední sériově vyráběnou variantou byly letouny Ar 196 A-5 s překonstruovanou přístrojovou deskou a zesílenou hlavňovou výzbrojí. Ta se skládala z dvojkulometu MG 81 Z ráže 7,9 mm. Výroba Ar 196 byla ukončena v srpnu 1944.\n\nVíce než 500 kusů letadla Arado Ar 196 se během let 1939 – 1944 vyrobilo v Société Nationale de Construction aéronautique (SNCA) ve Francii v St. Nazaire a ve firmě Fokker Nizozemsku v Amsterdamu.\n\nArado Ar 196 bylo dobře pancéřované pro boj s nepřátelským letadlem v oblastech, kde nemohlo zasáhnout stíhací letectvo z pevniny. Toto platilo ještě v počátečních obdobích druhé světové války. Ar 196 A-1 začal od léta 1939 nahrazovat stroje He 60 na palubách těžkých plavidel Kriegsmarine. Dvě letky palubních letounů 1./196 a 5./196 dodávající letouny na paluby křižníků a bitevních lodí byly umístěny ve Wilhelmshavenu a Kielu-Holtenau. Prvním plavidlem, které bylo vybaveno Arady 196 A-1 byla bitevní loď \"Admiral Graf Spee\", která již v polovině srpna vyplula do vod Atlantského oceánu. Dalšími loděmi, kde Ar 196 nahrazovaly He 60, byly \"Scharnhorst\", \"Gneisenau\", \"Deutschland\", \"Admiral Scheer\" a \"Prinz Eugen\". Start z těchto lodí se uskutečňoval pomocí katapultu. Po ukončení mise letadla přistála v blízkosti mateřské lodě, kde je pomocí jeřábu námořníci vytáhli zpět na palubu.\n\nI když byla koncepce jednoplovákové verze Ar 196 B zamítnuta Říšským ministerstvem letectví, vyrobily závody Arado ve Warnemünde na přelomu let 1940-41 10 exemplářů nulté série varianty Ar 196 B-0, které byly předány k provozním zkouškám v Bordfliegerstaffel 1./196 ve Wilhelmshavenu.\nKromě letek palubního letectva sloužily Ar 196 také v 1./Küstenfliegergruppe 706. Výzbroj této skupiny tvořily rovněž letouny Heinkel He 115. Zde plnil roli hlídkového a průzkumného letadla. Po obsazení Dánska operovala část letounů této jednotky z letiště Aalborg. V průběhu jedné z hlídek objevila posádka poručíka Mehrense 5. května 1940 ve vodách Kattegatu poškozenou britskou ponorku HMS \"Seal\". Po útoku provedeném spolu s druhým Ar 196 se Britové vzdali.\n\nOd roku 1941 Ar 196 startovaly také ze základen na francouzském pobřeží Biskajského zálivu. V rámci leteckého velitelství Atlantik zde operovala Bordfliegerstaffel 5./196 s Ar 196 a několika stroji Heinkel He 114. Jejich úkolem byl boj se stroji Armstrong Whitworth Whitley z Coastal Command, které shazovaly miny na trasách německých ponorek. Bordfliegerstaffel 1./196 zůstala ve Wilhelmshavenu do 25. srpna 1941, kdy bylo 15 letounů přesunuto na základnu Stavanger v Norsku. Zde následně přešly pod velení Luftflotte 5. Zbylé tři stroje této letky tu působily samostatně pod názvem Kette Arado. Tato letka v Norsku nahradila 1./Kustenfliegergruppe 706, která se vrátila do Německa a zahájila přezbrojování.\n\nV květnu 1941 Ar 196 z paluby bitevní lodi Bismarck zaútočil na letoun Consolidated PBY Catalina, který německou loď sledoval.\n\nLetouny Ar 196 byly částečně vyzbrojeny také dvě průzkumné skupiny, a sice 2./See-Afklarungsgruppe 131 operující z Norska, vybavené také stroji Blohm & Voss BV 138, a 2./See-Aufklarungsgruppe 125, která operovala nad Baltem v rámci Fligerführer Ostsee jako součást Luftflotte 1.\n\nBordfliegerstaffel 5./196 byla přejmenována na 1./See-Aufglarungsgruppe 128 a pokračovala v hlídkové službě v Biskajském zálivu a v oblasti kanálu La Manche. V létě 1943 byla zformována druhá letka této skupiny 2./SAGr. 128. Bordfliegerstaffel 1./196 operovala ze základen v Norsku do roku 1944. Po návratu do Německa byla rozšířena na tři letky, které utvořily Bordfliegergruppe 196. Koncem války byla opět zredukována na jednu letku 1./Bordflegergruppe 196, která měla základnu v Grossenbrode a byla součástí Luftwaffe-Division See pod operační kontrolou velitelství Kriegsmarine.\n\n2./SAGr. 131 s letouny Ar 196 a BV 138 v Norsku dostala na počátku roku 1944 navíc štábní roj vybavený hydroplány Ar 196. Tato jednotka byla rozpuštěna koncem roku 1944. 2./SAGr. 125 působila do konce roku 1941 v oblasti Baltského moře a poté byla přesunuta spolu se zbylými letkami skupiny do rumunského města Konstanca u černomořského pobřeží, brzy však byla opět převelena do Řecka, kde působila nad Egejským mořem.\n\nV září 1943 byla 2./SAGr. 125, tvořená třemi letkami se základnou na Krétě a podléhající operačnímu velení Luftwaffen-Kommanda Südost, přejmenována na 4./SAGr. 126. Po přejmenování se tato skupina skládala ze čtyř letek, přičemž Stab, 1., 2. a 4. Staffel byly vyzbrojeny Ar 196, 3. Staffel používala létací čluny BV 138. Začátkem roku 1945 byly 1. a 2./SAGr. 126 přesunuty na severní úsek východní fronty, kde působily v rámci Luftflotte 6.\n\nLetouny Ar 196 měla ve výzbroji také 101. a 102. námořní průzkumná letka rumunského letectva. Tyto jednotky převzaly Ar 196 koncem roku 1943 a spadaly pod Aufklärungsführer Schwarzes Meer. Stíhací doprovod v průběhu průzkumných letů zajišťovaly rumunské stroje IAR-80 ze 46. stíhací letky.\n\n12 kusů Ar 196 bylo dodáno také do Bulharska, kde byly zařazeny do výzbroje jednotky námořního letectva umístěné ve Varně.\n\n\n\n\n\n"}
{"id": "249380", "url": "https://cs.wikipedia.org/wiki?curid=249380", "title": "Arthur Machen", "text": "Arthur Machen\n\nArthur Machen (3. března 1863 Caerleon, dnes část Newportu – 15. února 1947 Amersham, Buckinghamshire) byl velšský spisovatel, kočovný herec, novinář, překladatel a okultista.\n\nByl členem společnosti Zlatý úsvit.\n\n\n\n"}
{"id": "249384", "url": "https://cs.wikipedia.org/wiki?curid=249384", "title": "Focke-Wulf Fw 189", "text": "Focke-Wulf Fw 189\n\nFocke-Wulf Fw 189 \"Uhu\" (\"Výr velký\") byl německý dvoutrupý dvoumotorový taktický průzkumný a spojovací letoun užívaný v druhé světové válce. První prototyp Focke-Wulf Fw 189 V1 (D-OPVN) zalétal osobně hlavní konstruktér Kurt Tank 23. července roku 1938, který za pohonné jednotky vybral dva vzduchem chlazené dvanáctiválcové motory Argus As 410 o výkonu 316 kW. Sériová výroba probíhala v letech 1940 - 1944. 337 ks Focke Wulfů Fw 189 bylo za války vyrobeno i v továrně Aero ve Vysočanech.\n\nV únoru 1937 německé říšské ministerstvo letectví vyhlásilo soutěž na jednomotorový průzkumný letoun s dobrým výhledem z kabiny. Soutěž vyhrála firma Arado, ale firma Focke-Wulf byla pověřena vývojem alternativního typu s dvěma trupy, motory Argus As 410 a zaskleným trupem. Kurt Tank začal práce na prototypu v dubnu. Na projektu průzkumného letounu pracovala i firma Blohm & Voss, jejíž projekt byl ještě více netradiční. Dr. Richard Vogt vypracoval stroj Bv 141, který měl asymetrický tvar a byl uzpůsoben pro let velmi nízkou rychlostí. Tento typ se však do sériové výroby nedostal. Do výroby byl nakonec přijat projekt konstruktéra Tanka.\n\nDruhý prototyp Fw 189 V2 (D-OVHD) byl zalétán v srpnu a třetí Fw 189 V3 (D-ORMH) v září 1938. Druhý prototyp byl již vyzbrojen třemi pohyblivými kulomety MG 15 ráže 7,9 mm a na pumové závěsníky, instalované pod vnějšími částmi křídla, bylo možno zavěsit čtyři 50 kg pumy. Třetí prototyp nebyl vyzbrojen, byl však vybaven upravenými sériovými motory Argus (Einheitstriebwerke) a automaticky stavitelnými kovovými dvoulistými vrtulemi.\nPo úspěšných letových zkouškách prvních prototypů objednal Technisches Amt další čtyři. První z nich, Fw 189 V4 (Werk-Nr. 0001, D-OCHO) s pohonnými jednotkami As 410A-1, se stal vzorem pro sérii A, která byla určena k taktickému průzkumu a řízení dělostřelecké palby. Od předchůdců se lišil změněným tvarem přední části motorových krytů, byl odstraněn přední pohyblivý kulomet MG 15 a bylo použito ostruhové kolečko o větším průměru.\nKoncem roku 1938 byl prototyp Fw 189 V1 přestavěn na bitevní verzi a jeho označení se změnilo na Fw 189 V1b (NA+BW). Původní trup byl nahrazen zcela novým, zmenšeným, pro dva členy posádky. Kabina byla pancéřovaná a vybavená neprůstřelným prosklením. Palubní střelec, sedící zády k pilotovi, ovládal pohyblivý kulomet MG 15. Zkoušky byly zahájeny v březnu 1939, letové vlastnosti se však velmi zhoršily a z letounu byl velmi špatný výhled. V1b byl proto odeslán zpět do mateřské továrny v Brémách, kde byla kabina přestavěna, pancéřová skla zvětšena a zaoblena. Ani tyto úpravy nevedly ke zlepšení, což potvrdila jeho havárie během zkoušek, po které byl stroj zcela zničen.\nNa počátku roku 1939 byl zalétán prototyp Fw 189 V5, který se stal vzorem pro sérii B, která byla určena k výcviku posádek. Stroj nebyl ozbrojen a vyznačoval se pětimístnou kabinou odlišného tvaru.\nPráce na bitevní variantě pokračovaly s využitím dalšího prototypu Fw 189 V6, jenž byl dokončen začátkem roku 1940 a měl představovat vzor pro sériovou produkci C. Stroj byl vybaven kabinou podobnou modernizované kabině letounu V1b a poháněly jej dva motory Argus As 410A-1 o vzletovém výkonu 342 kW, podvozkové nohy dostaly dvojité hydraulické tlumiče. V novém centroplánu byly umístěny dva kanóny MG FF ráže 20 mm společně se čtyřmi kulomety MG 17 ráže 7,9 mm. Letoun byl testován v jednotce 5.(Schlacht)/LG2.\nPoslední dodatečně objednaný prototyp V7 měl být vybaven plováky. V této podobě však nebyl dokončen a později byl přestavěn na variantu B-0.\n\nDo konce roku 1939 společnost Focke-Wulf dodala tři předsériové exempláře Fw 189 B-0 a tři sériové Fw 189 B-1. Dalších sedm B-1 bylo vyrobeno v první polovině roku 1940, které sloužily jako školní a spojovací letouny pro vyšší důstojníky Luftwaffe. Na jaře 1940 byla zahájena sériová výroba průzkumné verze A, které bylo do konce roku dodáno 38 kusů ve variantě Fw 189 A-0 a Fw 189 A-1. K jednotkám první stroje přišly nejvíce vyráběné verze A až v roce 1941 během útoku na SSSR. Existovalo několik variant Fw 189 A-1 s třemi podvariantami: U-1 byla standardní, U-2 byla upravena pro pouštní podmínky a U-3 byly dva speciálně upravené stroje pro generála Kesselringa (Werk-Nr.0159, H1+IN) a Jeschonneka. Verze Fw 189 A-2 měla posílenou výzbroj na základě zkušeností z východní fronty, kulomety MG 15 byly nahrazeny dvojkulomety MG 81Z. Druhá cvičná verze se zdvojeným řízením nesla označení Fw 198 A-3. K boji proti pozemním cílům byla nejprve vyrobena verze Fw 189 A-4 s lepším pancéřováním, dvěma 20 mm kanóny MG 151/20 a dvěma kulomety. Od roku 1942 se stroje kromě Německa vyráběly i v okupované francouzské továrně Bordeaux-Merignac. Zde také vznikla varianta Fw 189 E poháněná francouzskými motory Gnome-Rhône 14M4/5 o vzletovém výkonu 515 kW. Prototyp přestavěný ze sériového stroje A-1 havaroval poblíž města Nancy při letu do německa, kde měl být testován ve zkušebním středisku v Rechlinu. Po této nehodě byl vývoj \"éčka\" zastaven. Poslední variantou vyrobenou v roce 1944 se stal Fw 189 F-1, jehož základem byl drak verze A-2 opatřený motory Argus As 411 MA-1 o maximálním vzletovém výkonu 426 kw. Spolu s prototypy bylo postaveno 864 ks Fw 189.\n\nPrvní jednotka vybavená na jaře 1940 stroji Fw 189 A-0 byla 9.(H)/LG 2. Během války se Fw 189 nacházely ve výzbroji Aufklärungsgruppen 10, 11, 12, 13, 14, 21, 31, 32 a 41. Většina strojů byla nasazena na východní frontě (např. jednotky 6.(H)/41, NAGr.16, NAGr.3). Navzdory napohled chatrné konstrukci si zde stroje Fw 189 vysloužily respekt. Vynikaly zejména svou obratností, která je spolu s velkou odolností vůči poškození dělala těžkým terčem. Němečtí letci byli s Fw 189 schopni prudkými obraty vymanévrovat i jinak celkem obratné sovětské stíhačky. Sovětská vojska přezdívala Fw 189 \"rama\" (rám).\nJednotka 4.(H)/12 operovala i v Severní Africe, nebo na začátku roku 1944 se sedmi letouny 1.(H)/32 umístěná ve Finsku.\n\nSlovenské letectvo dostalo celkem 12 strojů Fw 189 A-2, z nichž první byly dodány v říjnu 1943.\n\nRumunské královské letectvo používalo Fw 189 v 8. bitevní skupině (Grupul 8 asalt).\n\nV bulharském letectvu sloužilo 18 letounů Fw 189 A u 333. a 334. průzkumné letky.\n\nV maďarském letectvu létalo 20 Fw 189 A-1 a A-2. Jako první obdržela 12 exemplářů 3/2 Magyar Királyi Honvéd Repülo Szazád přečíslovaná koncem roku 1943 na 3/1 pod velením Imre Telbisze. Jednotka operovala pod velením Luftflotte 4 v sestavě Aufklärungsgruppe 32 na východní frontě a rozpuštěna byla v březnu 1944.\n\nJeden Fw 189 operoval i v rámci kombinované letky během SNP, kde sloužil k navádění povstaleckých stíhačů Bf 109G-6.\n\nDodnes se zachoval jen jeden exemplář Focke-Wulf Fw 189, který byl nalezen poškozený v lesnaté oblasti severního Ruska, kde byl sestřelen 4. května 1943. V roce 1992 byl prodán do Spojeného království, kde byl zrestaurován a od roku 1996 i opět letuschopný.\n\n\nFocke-Wulf Fw 189 byl dvoumotorový samonosný jednoplošník pro tříčlennou posádku. Kovová kostra křídel, pevných ocasních ploch, trupové gondoly a trupovýé nosníky byly potaženy duralem, kovová kostra pohyblivých ocasních ploch\nplátnem. Krycí plechy byly také duralové. Řadové motory byly poháněny dvoulistými nastavitelnými vrtulemi. Podvozek byl zatahovací a hlavní podvozkové nohy se zatahovaly do trupového nosníků; zadní kolo do vodorovné ocasní plochy.\n\n\n\n\n"}
{"id": "249386", "url": "https://cs.wikipedia.org/wiki?curid=249386", "title": "Turzovka", "text": "Turzovka\n\nTurzovka ( \"Turzófalva\") je město na severozápadním Slovensku, v Žilinském kraji.\n\nMěsto se nachází v údolí řeky Kysuca mezi pohořími Javorníky a Turzovská vrchovina, cca 12 km od českých hranic a 14 km od Čadce.\n\nObec založil v roce 1598 uherský palatin Juraj Thurzo. V roce 1968 se Turzovka stala městem.\n\n\n\n\n"}
{"id": "249387", "url": "https://cs.wikipedia.org/wiki?curid=249387", "title": "Kateřina Habsburská", "text": "Kateřina Habsburská\n\nNositelky jména Kateřina Habsburská:\n"}
{"id": "249388", "url": "https://cs.wikipedia.org/wiki?curid=249388", "title": "Prades", "text": "Prades\n\nNázev Prades má více obcí:\n"}
{"id": "249391", "url": "https://cs.wikipedia.org/wiki?curid=249391", "title": "Spišské Vlachy", "text": "Spišské Vlachy\n\nSpišské Vlachy ( \"Wallendorf\", \"Szepesolaszi\") jsou město na východním Slovensku, v Košickém kraji.\n\nMěsto se nachází na břehu řeky Hornád, nedaleko pohoří Hnilecké vrchy, cca 20 km východně od Spišské Nové Vsi.\n\nPrvní písemná zmínka o obci pochází z roku 1243, když král Béla IV. udělil obci privilegia. V letech 1412 až 1772 byla obec v polské zástavě. Obec ztratila titul města v roce 1923, navrácen byl roku 1992.\n\n"}
{"id": "249393", "url": "https://cs.wikipedia.org/wiki?curid=249393", "title": "Markéta Habsburská", "text": "Markéta Habsburská\n\nNositelky jména Markéta Habsburská nebo Markéta Rakouská:\n\n"}
{"id": "249395", "url": "https://cs.wikipedia.org/wiki?curid=249395", "title": "Jerlín toromiro", "text": "Jerlín toromiro\n\nJerlín toromiro (\"Sophora toromiro\") je druh stromu z čeledi bobovité, který byl v minulosti běžně rozšířený na Velikonočním ostrově, avšak dnes je již v přírodě vyhynulý.\n\nJerlín toromiro je keř nebo strom dosahující výšky až 5 m. Hlavní kmen má průměr 10–20 cm. Kůra je načervenale hnědá, podélně rozpraskaná. Listy jsou 4,2 až 7,4 cm dlouhé, lichozpeřené, řapík 0,5 až 0,9 cm dlouhý. Květy jsou 1,5 až 3 cm dlouhé, žluté barvy.\n\nToromiro, který byl běžným stromem na Velikonočním ostrově, ale v důsledku odlesnění ostrova, které tam proběhlo do 18. století byl vykácen. Později ve volné přírodě zcela vyhynul. Dnes přežívá několik exemplářů pouze v botanických zahradách. Thor Heyerdahl v 60. letech 20. století sesbíral několik semen stromu, předtím, než byl údajný poslední exemplář na ostrově pokácen. Královské botanické zahrady v Kew spolu s Göteborskou botanickou zahradou zahájily společný vědecký projekt znovurozšíření tohoto druhu na Velikonočním ostrově.\n\n\n\n"}
{"id": "249397", "url": "https://cs.wikipedia.org/wiki?curid=249397", "title": "Afrodisiakum", "text": "Afrodisiakum\n\nAfrodisiakum je označení pro prostředek k povzbuzení sexuálního vzrušení a libida. Termín vznikl z řečtiny od jména bohyně lásky, krásy a plodnosti - Afrodíté.\n\nZvláště ve starověku a ve středověku byla víra v afrodisiaka poměrně silná, byly používány různé, často jedovaté rostliny či jejich kořeny (oblíbené byly mandragora či alraun), připravovaly se různé nápoje lásky, výroba afrodisiak byla součástí čarodějných obřadů.\n\nFormy moderních afrodisiak jsou různé; od sprejů a čichacích těkavých látek přes masti až po klasické kapky či tabletky.\n\n\n\n\n\n"}
{"id": "249400", "url": "https://cs.wikipedia.org/wiki?curid=249400", "title": "Políkno", "text": "Políkno\n\nNázev Políkno má více sídel:\n"}
{"id": "249402", "url": "https://cs.wikipedia.org/wiki?curid=249402", "title": "Radouň", "text": "Radouň\n\nNázev Radouň má více sídel:\nv Jižních Čechách pak\n"}
{"id": "249408", "url": "https://cs.wikipedia.org/wiki?curid=249408", "title": "Vévodkyně (film)", "text": "Vévodkyně (film)\n\nVévodkyně, anglicky The Duchess, je britský hraný film z roku 2008, založený na biografii anglické aristokratky Georgiany Cavendish, vévodkyně z Devonshire, která žila v 18. století. Scénář filmu byl vytvořen podle románu, který napsala Amanda Foreman. Původně film měla režírovat Susanne Bier, nakonec se této práce ujal Saul Dibb. Titulní roli ve filmu ztvárnila Keira Knightley, další postavy mj. Ralph Fiennes, Hayley Atwell a Charlotte Rampling.\n\nSnímek získal cenu Americké akademie filmových umění a věd Oscara za nejlepší kostýmy.\n\n"}
{"id": "249409", "url": "https://cs.wikipedia.org/wiki?curid=249409", "title": "Mnich (rozcestník)", "text": "Mnich (rozcestník)\n\nMnich má více významů:\n\n\n"}
{"id": "249414", "url": "https://cs.wikipedia.org/wiki?curid=249414", "title": "Klec (rozcestník)", "text": "Klec (rozcestník)\n\nNázev Klec má více významů:\n\n\n"}
{"id": "249415", "url": "https://cs.wikipedia.org/wiki?curid=249415", "title": "Břízkovec", "text": "Břízkovec\n\nBřízkovec (718,8 m n. m.) je kopec v Brdské vrchovině, který leží v jihozápadní části bývalého vojenského újezdu Brdy, který patřil k okresu Příbram ve Středočeském kraji. V roce 2015 se kopec stal součástí nově vytvořeného katastrálního území Skořice v Brdech, které bylo od 1. ledna 2016 připojeno k obci Skořice v okrese Rokycany v Plzeňském kraji. V letech 2008 a 2009 se na kopec soustředila pozornost veřejnosti, protože byl vybrán k umístění americké radarové základny v Brdech, od jejího vybudování však nakonec USA odstoupily.\n\nJihozápadní svahy hory klesají k obcím Míšov a Borovno na Plzeňsku, severovýchodní svah se snižuje do kotliny, ve které leží Padrťské rybníky, nejrozsáhlejší vodní plochy v Brdech (200 ha) s cennými rašeliništi a společenstvy podmáčených smrčin, navržené jako maloplošné chráněné území, i do soustavy NATURA 2000 (např. orel mořský, čáp černý apod.).\n\nK severozápadu pokračuje hřeben k vrchu Okrouhlík (707 m) s pásem výrazných a romantických skalisek pod vrcholem, kde se větví. Kratší hřbet pokračuje na západ a končí Trokaveckou skálou (cca 701 m); k severu pak hřeben obepíná Padrťskou kotlinu, pokračuje přes vrch Palcíř a horou Kamenná (735 m) nad údolím Třítrubeckého potoka končí.\n\nOd vrcholu hory pokračuje jižním směrem hřeben do sedla (709 m) u obce Teslíny, kterým prochází silnice I/19 z Rožmitálu pod Třemšínem do Plzně (a kterou kopíruje jižní hranice vojenského újezdu Brdy). Za sedlem se hřeben na vrchu Na skláři (701 m) napojuje na hlavní brdský hřeben, který sem přichází od severovýchodu od Jahodové hory (726 m) a pokračuje do tzv. Jižních Brd k vrchu Na Skalách (744 m).\n\nHluboké lesy v této oblasti lákají nejen houbaře, ale i turisty, cyklisty a v zimě běžkaře. Turisticky byla oblast hojně využívána už v době, kdy byl pro veřejnost vstup severně od státní silnice kvůli vojenskému újezdu zakázán.\n\nVýchodiska: nejblíže je sem z osady Teslíny (součást obce Věšín) – 1,4 km; z Míšova (1,7 km) a z obce Trokavec (cca 3,5 km).\n\nVzdušnou čarou jen cca 200 m na severozápad od vrcholu, v mělkém údolí Zlatého potoka jsou ještě v terénu patrné zbytky benediktinského Teslínského kláštera, který v roce 1421 vypálil Jan Žižka z Trocnova při svém tažení do západních Čech. V těchto místech se v předhusitské době nacházela i vesnice Teslín, kterou později nahradila přesunutá vesnice nazývaná dnes Teslíny.\n\nNedaleko obce Míšov, bylo ve druhé polovině 60. let 20. století v rámci tzv. akce Javor vybudováno přísně tajné zařízení (krycí jméno Javor 51), sloužící jako sklad jaderné munice a obsluhované výhradně sovětským vojenským personálem. Sovětská strana vždy odmítala jednoznačně potvrdit, zda a jaké jaderné zbraně zde byly uloženy. V roce 2005 byly v tomto objektu uloženy na přechodnou dobu ostatky cca 4000 vojáků německého Wehrmachtu padlých na území ČR než byly převezeny na pohřebiště u Chebu.\n\nNa vrcholu, označeném patníkem a nivelační tyčí, se nachází jen ve smrkovém mlází zarostlé skupiny balvanů. Přesto tento kopec, v médiích známý jako „kóta 718,8 m“, poutal pozornost nemalé části české veřejnosti. Právě na něm se uvažovalo o vybudování radaru EBR systému americké národní protiraketové obrany. O tom, zda se tak stane, jednaly vlády USA a ČR. Jednání byla završena 8. července 2008 podpisem smlouvy o umístění radaru na českém území. Nicméně 17. září 2009 deník Wall Street Journal oznámil, že Spojené státy odstoupily od plánů vybudovat radar v České republice.\n\nNa krátkou dobu zde aktivisté hnutí Greenpeace vyhlásili mikronárod stát Peaceland jako součást protestu proti výstavbě základny systému protiraketové obrany. 9. června 2008 skončila demonstrace odvozem všech aktivistů na policejní stanici v Příbrami, když se odmítli legitimovat vojenské policii ČR.\n\nMístní občané, ale i někteří odborníci se obávali, že radar o mimořádně vysokém výkonu by mohl negativně ovlivnit zdraví obyvatel v blízkém okolí i hydrologické poměry v této oblasti (CHOPAV), ovlivněním mikroflóry v Padrťských rybnících a jejich přítocích (nutné chlazení systémů), případně možnými průsaky pohonného média energetického zdroje radaru do spodních vod. Tyto obavy nebyly prozatím ani potvrzeny, ani vyvráceny.\n\nV červnu 2008 byl vrchol Břízkovce obehnán ženijními zátarasy, a to žiletkovým plotem. V květnu 2009 je příslušníci 151. ženijního praporu z Bechyně v rámci svého výcviku rozebrali a odstranili.\n\n"}
{"id": "249416", "url": "https://cs.wikipedia.org/wiki?curid=249416", "title": "Žižka", "text": "Žižka\n\nPříjmení Žižka nosí více různých osobností:\n\n\n\n"}
{"id": "249418", "url": "https://cs.wikipedia.org/wiki?curid=249418", "title": "Nanzendži", "text": "Nanzendži\n\nNanzendži (), dříve známý jako Zenrindži (禅林寺), je zenový buddhistický chrám v japonském městě Kjóto. Založil jej císař Kamejama v roce 1291 na místě, kde dříve stál jeho palác. Nanzendži patří mezi tzv. \"pět velkých zenových chrámů\" v Kjótu. Je také ústředím větve Nanzendži zenové školy rinzai.\n\n"}
{"id": "249428", "url": "https://cs.wikipedia.org/wiki?curid=249428", "title": "Microsoft Foundation Class Library", "text": "Microsoft Foundation Class Library\n\nMicrosoft Foundation Class Library (Microsoft Foundation Classes nebo MFC), vedením Microsoftu označována jako „Nové Windows API“, je knihovna, která zapouzdřuje (zabaluje) většinu funkcí Windows API a uspořádává je do hierarchicky odstupňovaných C++ tříd, které zajišťují použití a plnou kompatibilitu s většinou platforem OS Windows. Třídy spravují většinu objektů ve Windows a tedy předdefinovávají například okna nebo kontrolní panely.\n\nKnihovna MFC byla poprvé představena v roce 1992 společně s kompilátorem \"C/C++ 7.0\" pro 16bitové verze OS Windows. Jazyk C byl postupem času nahrazen C++ pro vývoj komerčního software a \"C/C++ 7.0\" byl první kompilátor společnosti Microsoft, který C++ podporoval.\n\nMFC 2.0 byla obsažena ve Visual C++ 1.0 z února 1993.\n\nMFC používá \"Afx\" jako předponu mnoha funkcí, maker a standardních předkompilovaných hlavičkových souborů (např. stdafx.h). Během krátkého období se knihovna MFC stala populární a mnoho programátorů jí začalo zařazovat jako \"Application Framework Extensions (Rozšíření pracovního prostředí)\" neboli ve zkratce \"AFX\". Avšak název Microsoft Foundation Class (MFC) byl přijat později, a proto nepronikl do názvů funkcí, maker a hlavičkových souborů. Knihovna je jednou z nejrozšířenějších a nejznámějších knihoven pro vytváření grafického rozhraní v OS Windows. Je psána jazykem C++. Implementuje mnoho funkcí Windows 32 API.\nKnihovna MFC 8.0 byla vydána společně s Visual Studiem 2005. MFC není součástí volné Visual C++ 2005 Express edice.\n\nObject Windows Library (OWL) je navržena pro Borland kompilátor Turbo C++ a byla představena společností Borland ve stejné době. Borland dokonce přestal vyvíjet OWL a uvalil licenci na kolekci hlavičkových souborů MFC, knihoven a .dll souborů.\n\nI když byla tato licence po krátké době zrušena, MFC přestala plně podporovat OWL. Borland proto později vydal VCL (Visual Component Library), aby opravil nekompatibilitu.\n\nVýznam MFC byl ovšem oslaben s příchodem .NET Framework. Alternativou k MFC je Windows Template Library (WTL). Kompilátor Visual C++ Express dokáže zkompilovat MFC aplikace, avšak nezahrnuje podporu IDE profesionálních edicí.\nKdyž se na trhu objevila knihovna MFC, byla programátory Windows API uvítána především proto, že poskytovala rozmanitou sadu tříd, které v podstatě zabalují složitou procedurální architekturu WinAPI. Pro složité operace (jako např. Message Maps) bylo MFC vybaveno množstvím maker, která skrývají obtížnou funkcionalitu do jednoduchých definic. Struktura MFC je za pomocí maker optimalizována pro výkon (zejména díky mapám zpráv, které odlehčují definice tříd, napojených na mapování, o množství virtuálních funkcí, které daná třída zrovna nevyužije).\n\nPro urychlení vývoje MFC aplikací byly mnohé stěžejní třídy doplněny o funkcionalitu vyšší úrovně, s jejíž pomocí lze s jednoduchostí, nesrovnatelnou s přímým užitím WinAPI funkcí, provádět často užívané a žádané činnosti, jako je např. tvorba uživatelských nabídek a nástrojových lišt, dialogů apod. MFC také poskytlo sadu šablonových tříd pro správu kolekcí, řetězců, vstupu a výstupu apod., což v době, kdy ještě nebyla vyvinutá knihovna STL, vzbudilo velký zájem vývojářů.\n\nZavedení knihovny MFC ve své době představuje přínos především v rychlosti vývoje a v oblasti stability aplikací. Ač již byl tento produkt překonaný, díky svému někdejšímu rozšíření je stále aktivně používaný.\n\nMFC je spojena s vysokou kompatibilitou v rámci OS Windows. MFC je dynamicky se rozšiřující knihovna, která jako jediná je udržována přímo výrobcem OS Windows firmou Microsoft. Proto pokud je nějaký program napsán např. pro Windows NT a vyšší, téměř jistě se vyskytne mnoho problémů při zprovoznění na Windows 98 a nižší. Důvodem je postupné doplňování obslužných maker a rutin MFC. Dalším důvodem je mnoho chyb přímo v operačních systémech Windows. Příkladem může být chyba v práci s bity ve Windows 98, kterou je třeba brát v úvahu při práci se soubory.\n\nMnohé třídy MFC tvoří objektově orientované „balení“ pro velmi podobné datové struktury z Windows API, přičemž ze svých členských funkcí volají nativní funkce Windows API.\n\nMFC třídy a jimi obalené Windows API struktury\n\n\nMnoho tříd však tvoří zcela novou úroveň, shrnují množství sourodé funkcionality a poskytují ve své implementaci metody pro tvorbu kostry okenní aplikace základní a zásadní. První třídou, na níž padne zrak, je zcela právem třída CWinApp. Tato třída přináší MFC implementaci zpracování zpráv (tzv. Message Loop), čímž vývojářům ušetřila nelehký úkol tvorby vlastního zpracování. Propracovaná konstrukce v duchu OOP pak umožňuje řízení a distribuci zpracovaných zpráv do všech dílčích oken aplikace.\n\nMFC zavádí pro své vývojáře také sjednocené názvosloví. Stručný souhrn základních pravidel pro názvy:\n\n"}
{"id": "249432", "url": "https://cs.wikipedia.org/wiki?curid=249432", "title": "Legia Warszawa", "text": "Legia Warszawa\n\nLegia Warszawa SA je jeden z významných polských fotbalových klubů sídlícím v hlavním městě Varšavě. Domácím stadionem tohoto fotbalového klubu je Stadion Wojska Polskiego.\n\nKlub byl založen v březnu 1916 ve Lvově (dnešní Ukrajina). Původně klub polských legionářů na východě. Klub potom patřil armádě - Centralny Wojskowy Klub Sportowy Legia Warszawa (CWKS Legia Warszawa). Koncem 60. let 20. století klub vedl český trenér Jaroslav Vejvoda. V 90. letech (1996) klub koupili Korejci z Daewoo. Od 9. dubna 2004 klub vlastnil ITI, největší polský multimediální koncern. V lednu 2014 Legii od ITI koupila dvojice podnikatelů Dariusz Mioduski a Bogusław Leśnodorski. Leśnodorski působil v Legii jako prezident.\n\n\n\n20. srpen 2018\n\nK oblíbeným chorálům tohoto klubu patří např. píseň 'Sen o Warszawie'.\n\n"}
{"id": "249433", "url": "https://cs.wikipedia.org/wiki?curid=249433", "title": "Aniho papyrus", "text": "Aniho papyrus\n\nAniho papyrus je staroegyptský papyrus pojmenovaný po svém majiteli, jímž byl blíže neznámý hodnostář Ani. Je nejzachovalejším exemplářem Knihy mrtvých, který se současně vyznačuje největším počtem zaznamenaných kapitol a výjimečnou kvalitou zpracování. Vznikl někdy v období 19. dynastie v době Nové říše. V roce 1888 jej v oblasti někdejšího Vesetu zakoupil E. A. Wallis Budge pro Britské muzeum v Londýně, kde je uložen.\n\nPapyrus má rozměry cca 23,4 × 0,375 metru, přičemž je slepen ze šesti papyrových segmentů různé délky. Vyšší kvalita a pevnost materiálu je dána tím, že při jejich výrobě byly na sebe položeny nikoli dvě, ale tři vrstvy papyrových plátků. Text je psán kurzivními hieroglyfy uspořádanými do svislých sloupců, čte se zprava doleva. Celek textu je orientován v opačném směru zleva doprava.\n\n\n"}
{"id": "249435", "url": "https://cs.wikipedia.org/wiki?curid=249435", "title": "Prades (Pyrénées-Orientales)", "text": "Prades (Pyrénées-Orientales)\n\nPrades (v katalánštině \"Prada de Conflent\" nebo \"Prada\") je malé francouzské město v údolí řeky Têt pod horou Mont Canigou v Pyrenejích v regionu Languedoc-Roussillon. V roce 1915 se zde narodil katolický mystik Thomas Merton.\n\nMalebné domy jsou převážně z říčního kamene a cihel, zachovala se zvonice z románského kostela Saint-Pierre. Ve městě jsou dvě muzea - Muzeum Pabla Casalse a Muzeum hedvábí. Již přes padesát let se zde každoročně v červenci a v srpnu se pořádá světoznámý Festival Pabla Casalse věnovaný klasické hudbě. Městečko se dá využít také jako základna pro turistické výšlapy po okolí (např.do kláštera Saint-Martin du Canigou).\n\n\n"}
{"id": "249441", "url": "https://cs.wikipedia.org/wiki?curid=249441", "title": "Papyrus Prisse", "text": "Papyrus Prisse\n\nPapyrus Prisse je staroegyptský papyrus (někdy označovaný jako \"„nejstarší kniha světa“\") pojmenovaný podle francouzského egyptologa Émila Prisse d'Avennes, který jej v roce 1856 zakoupil v oblasti někdejšího Vesetu. Vznikl kolem roku 2000 př. n. l. mezi obdobím 11. a 12. dynastie na počátku Střední říše jako přepis starších textů. Je uložen v Národní knihovně v Paříži. \n\nPapyrus obsahuje přepis dvou z tzv. egyptských naučení z doby Staré říše: \n"}
{"id": "249445", "url": "https://cs.wikipedia.org/wiki?curid=249445", "title": "Hovězí maso", "text": "Hovězí maso\n\nHovězí maso je maso tura domácího. Jedná se o třetí nejčastěji používané maso v českých kuchyních ( za vepřovým masem a kuřecím). Hovězí maso se dostává na stůl v mnoha různých úpravách: v celku (jako např. hovězí pečeně), nakrájené na plátky (např. steak nebo biftek), na drobné kousky (např. guláš) nebo mleté (karbanátek), ročně jej průměrně zkonzumujeme 10 kg na osobu.\n\nHovězí maso je charakteristicky cihlově červené, obsah svalového barviva a výsledná barva masa však dále závisí na věku poraženého zvířete – u mladých kusů je bledě červená, u starších kusů a zvláště býků tmavě červená\n– dále na jeho pohlaví, živé hmotnosti, plemenné příslušnosti, fyzickému zatížení konkrétního svalu\na samozřejmě také na intenzitě a kvalitě výživy jatečného zvířete. Odstín se liší také podle toho, z jaké části těla maso pochází,\nVýraznější zbarvení masa podporuje pohyb zvířete, krmení zelenou pící a vysoký obsah železa v krmné dávce, kastrace býků a intenzivní výkrm naopak vede ke světlejšímu odstínu masa.\nV průběhu technologického zpracování a skladování jatečně opracovaného trupu je barva masa ovlivněna především pH – při pH nižším než 5,6 je maso světlejší, při pH vyšším než 5,8 naopak tmavne. Uvařením maso nabývá šedohnědé barvy.\nPři běžném chladírenském skladování hovězí maso ve čtvrtích optimálně vyzraje za 10 až 14 dní.\n\nTypická chuť a pach masa je ovlivněna přítomností těkavých mastných kyselin. Je zvláště výrazná u starších zvířat. S chuťovými vlastnostmi masa blízce souvisí šťavnatost a křehkost masa. Největší vliv na šťavnatost má pak schopnost masa udržet vodu (údržnost), vaznost a stupeň mramorování masa, křehkost je způsobena vysokým obsahem svalových bílkovin (hlavně aktinu a myosinu) a mramorováním masa, což není nic jiného, než vyšší obsah intramuskulárního tuku na úkor kolagenu a elastinu ve vazivové tkáni mezi svalovými vlákny. Maso od dobře vykrmených zvířat je tedy křehčí než maso od zvířat hubenějších.\n\nHovězím masem v užším slova smyslu se myslí příčně pruhovaná svalovina, k ní přiléhající tkáně (kosti, tuková tkáň, pojivo, a to včetně nervové tkáně a krevních a mízních cév). Nejdůležitější a nejhodnotnější částí masa je svalová tkáň.\nJeho jakost je dána jemností svalových vláken,\nobsahem tuku a jeho typem, podílem svalové tkáně a dalšími faktory.\n\nMladé kusy mají jemně vláknité maso, svalovina starších jedinců je hrubě vláknitá. Staří býci a dojnice mají nízký obsah intramuskulárního tuku, takové maso bývá tvrdší a méně chutné. U jalovic a volů naproti tomu dochází k brzkému ukládání všech typů tuku, který maso výrazně prorůstá, takže při řezu je vidět mramorování.\nVnitrosvalový tuk zřetelně zlepšuje chuťové vlastnosti masa, nashromáždí-li se však větší množství mezisvalového tuku, je to už vnímáno jako nežádoucí. Průměrný obsah tuku v jatečně opracovaných půlkách by proto neměl přesahovat 5,7–6,2 %,\nlibové hovězí maso obsahuje do 3 % tuku.\n\nHovězí maso je biologicky velmi hodnotné, má vysoký obsah esenciálních aminokyselin, železa a vitamínu B.\n\n\nPo rozporcování hovězí půlky se rozlišují různé díly hovězího masa.\n\n\n\nNejvětšími producenty hovězího masa ve světě jsou USA, Brazílie a Čína. V Evropě jsou nejdůležitějšími producenty Francie, Německo a Itálie. Pro produkci hovězího masa se využívají specializovaná masná plemena nebo býci a jalovičky mléčných a kombinovaných plemen, které však mají nižší kvalitu masa, nižší přírůstky a vyšší spotřebu krmiva.\n\n\n\nZ hovězího masa se připravuje mnoho nejrůznějších pokrmů. Zvláště oblíbené je v americké, britské, francouzské a české kuchyni, naproti tomu v kuchyni Středomoří a Asie se uplatňuje poměrně málo. Nejčastější úpravou je pečení vcelku: roast beef nebo po nakrájení na plátky biftek, hovězí steak. V české kuchyni se používá především k přípravě polévky a guláše, z nejkvalitnějšího masa se dělá svíčková na smetaně. Méně kvalitní maso se připravuje jako mleté do hamburgerů a různých směsí, jako je např. chili con carne.\n\nNakládání s hovězím dobytkem v Indii je obchodně rozděleno podle jeho statusu u náboženské komunity. Pro hinduisty je kráva posvátná a chovají je s plnou péčí. Jatky tohoto zvířectva jsou pak přidělena muslimské části obyvatelstva, které s jeho zpracováním problém nemá. Legislativa upravující tato pravidla leží na bedrech jednotlivých států. V některých je zabití či obchodování s hovězím zakázáno a k prosazení těchto úprav i v ostatních státech lobuje nejedna organizace.\n\nProdukce hovězího masa má mimořádně negativní dopad na životní prostředí. Jedná se o oblast potravinářství, která produkuje vůbec nejvyšší objem skleníkových plynů, zejména methanu. Chov hovězího dobytka způsobuje přibližně 60 % celkové ekologické zátěže světové živočisné výroby a produkuje přibližně 20 % všech skleníkových plynů na Zemi.\n\nChov dobytka produkuje (podle ekvivalentu oxidu uhličitého) více než 7krát skleníkových plynů než produkce drůbežího masa. Ve srovnání s chovem drůběže vyžaduje také jedenáctkrát víc vody a osmadvacetkrát víc půdy.\n\n"}
{"id": "249447", "url": "https://cs.wikipedia.org/wiki?curid=249447", "title": "Vsetín", "text": "Vsetín\n\nVsetín () je město ve Zlínském kraji, okrese Vsetín, na Valašsku na řece Vsetínská Bečva, 27 km severovýchodně od Zlína a 60 km jihovýchodně od Olomouce. Žije zde obyvatel.\n\nPrvní zmínky o Vsetínu pochází z let 1297–1308 a popisují městečko \"Setteinz\" v údolí řeky Vsetínské Bečvy, s mlýnem a kostelem. První písemné zmínky však pochází až z roku 1307. Roku 1308 byl řádem templářských rytířů pronajat Vokovi z Kravař. Název \"Wsetin\" lze nalézt v dokumentech od roku 1396, první vklad vsetínského panství do zemských desk byl uskutečněn roku 1505. Rozhodující vliv na vývoj města měla kolonizace ve 13. a 14. století. V 16. století se na území Vsetínska rozšířil chov koz, z nedalekého Slovenska. Chov koz byl postupně nahrazen chovem ovcí. Tuto činnost vykonávala především čeleď, nazývaná valaši. Tento název se později vžil jako obecné označení obyvatel regionu. V polovině 15. století byla na pravém břehu řeky Vsetínské Bečvy, v lokalitě dnešního Horního náměstí vystavěna tvrz, jež byla v 17. století přestavěna na zámek.\n\nRoku 1609 vyženil vsetínské panství Albrecht z Valdštejna, pozdější císařský vojevůdce. Na Vsetínsko povolal jezuity, za účelem rekatolizace místního obyvatelstva. Náboženský a s ním spojený hospodářský útlak vedly až k rebeliím místního obyvatelstva za třicetileté války. Vzpoury vyvrcholily v roce 1644 popravou asi dvou set vzbouřenců, což byla jedna z nejmasovějších poprav v národní historii. Rebelie evangelíků pokračovaly i později, definitivní uklidnění přinesl až toleranční patent z roku 1781. V průběhu třicetileté války se Vsetín rozšířil z \"Horního města\" i na levý břeh řeky Bečvy.\n\nRoku 1663 poplenil Vsetín turecko-tatarský vpád. Neznámý vsetínský kronikář napsal: „\"Roku 1663, dne 6. Oktobra vpadl Turek na Vsetín a pozajímal lidu mladého sebú mnoho a zmordoval selského lidu 676 osob nad Hovězím na Provazném a nocoval s táborem svým v panském dvoře.\"“\n\nRoku 1708 během povstání v Uhrách Vsetín přepadli a vypálili uherští kuruci.\n\nV první polovině 19. století bylo město ovlivněno technickou revolucí. K prvním továrnám patřily cukrovar, parní pily, továrna na sirky, roku 1868 byly založeny sklárny. Nejvýznamnějšími podniky konce 19. století však byly továrny na výrobu nábytku bratří Thonetů a Jakuba a Josefa Kohna. Na konci 19. a na začátku 20. století bylo město napojeno na železnici, začala stavba městské elektrárny, nemocnice, škol a dalších veřejných zařízení. V roce 1909 se město stalo městem okresním.\n\nV roce 1919 otevřel místní občan Josef Sousedík v budově bývalé pily stavitele Londina ve Vsetíně-Trávníkách novou provozovnu na výrobu elektrických strojů „Závod na výrobu elektrických strojů pro stejnosměrný proud, Josef Sousedík - Vsetín“. V roce 1921 změnil název své firmy na „Elektrotechnická továrna - Josef Sousedík, Vsetín - Morava“. Po světové válce byla firma znárodněna a nesla název MEZ Vsetín s.p., od roku 2011 TES Vsetín s.r.o.\n\nMěsto postihla hospodářská krize ve 30. letech 20. století, jejíž dopad zmírnilo až založení závodu Zbrojovka Vsetín v roce 1937. Díky této továrně došlo ke zdvojnásobení počtu obyvatel Vsetína během první poloviny 40. let 20. století, neboť kvůli zbrojnímu průmyslu se do města přistěhovaly početné skupiny dělníků z Brna. Po válce se naplno projevily problémy způsobené rychlým nárůstem počtu obyvatel: nedostatek bytů a zařízení občanské vybavenosti. Město se v té době orientovalo na těžký průmysl. Do roku 2003 byl sídlem okresního úřadu.\n\nPočet obyvatel je uváděn za Vsetín včetně místních částí, které k němu v konkrétní době patřily. V 90. letech se od něj odtrhly Janová, Ústí a Lhota u Vsetína.\n\nVsetín se člení na tři části ležící na třech katastrálních územích:\n\nDříve byly součástí Vsetína také dnes samostatné obce Janová, Lhota u Vsetína a Ústí.\nV komunálních volbách v roce 2018 získala nejvíce mandátů (5) KDU-ČSL. Na ustavujícím zasedání zastupitelstva 5. listopadu 2018 byl starostou zvolen lídr lidovců Jiří Růžička.\nPřes Vsetín vede od Valašského Meziříčí železniční Trať 280, jeden z hlavních tahů překonávajících dále Beskydy a spojujících Česko se Slovenskem, a odbočuje zde Trať 282 do Velkých Karlovic, na území Vsetína má železnice jednu stanici. Ve stejných třech směrech vedou přes Vsetín i silnice: silnice I/57 od Valašského Meziříčí přes Vsetín na Horní Lideč, silnice II/487 směrem na Velké Karlovice, navíc ještě silnice I/69 do Vizovic a další silnice menšího významu.\n\nVe Vsetíně je provozována síť městské autobusové dopravy. Městskou i regionální dopravu zajišťuje především místní dopravní společnost ČSAD Vsetín a. s., člen skupiny ČSAD Invest, která má ve Vsetíně hlavní základnu.\n\nVe městě sídlí šestinásobný mistr české hokejové extraligy, klub VHK ROBE Vsetín.\n\n\nLenka Zbranková (1973) herečka\n\nRoku 1865 dorazili do Texasu vsetínští imigranti a založili tam osadu jménem Vsetin. Osada se tam nachází dodnes, asi 115 km jihovýchodně od Austinu. Austin je mimo jiné významná firma působící ve Vsetíně.\n\nTomáš Garrigue Masaryk navštěvoval město často ještě jako profesor a poslanec vídeňské říšské rady za Valašsko. Jako prezident Československa navštívil město 24. června 1928.\n\nPartnerskými městy Vsetína jsou (v závorce je uvedeno datum podepsání partnerské dohody):\n\n\n\nHorní Jasenka |\nRokytnice |\nVsetín |\nZSJ: Semetín\n"}
{"id": "249448", "url": "https://cs.wikipedia.org/wiki?curid=249448", "title": "Kolumbie (rozcestník)", "text": "Kolumbie (rozcestník)\n\nKolumbie může být:\n"}
{"id": "249450", "url": "https://cs.wikipedia.org/wiki?curid=249450", "title": "Georges Duby", "text": "Georges Duby\n\nGeorges Duby (7. října 1919 Paříž – 3. prosince 1996 Aix-en-Provence) byl francouzský historik, zaměřený na dějiny středověké společnosti, umění a kultury, člen Francouzské akademie. Proslavil se především jako historik hospodářských a sociálních dějin středověké Francie.\n\nGeorges Duby se narodil v řemeslnické rodině v Paříži, studoval v Mâconu (Burgundsko), historickou geografii v Lyonu a historii v Paříži. Studia dokončil v roce 1953 disertací o společenských vztazích v kraji Mâcon. Přednášel na univerzitách v Besanconu a od roku 1951 v Aix, roku 1970 byl zvolen členem Collège de France a roku 1987 Francouzské akademie. Získal řadu vyznamenání a čestných doktorátů a byl členem řady zahraničních akademií v Evropě i v USA. Duby měl neobyčejně živý vztah k umění a sám rád kreslil a maloval, zejména krajiny.\n\nDuby sice nebyl formálně členem skupiny kolem Marca Blocha a Luciena Febvra, známé jako Škola Annales, nicméně patří spolu s Fernandem Braudelem k jejím nejvýraznějším představitelům. Už Dubyho disertace, \"Společnost 11. a 12. století v mâconském kraji\" (1953), které jej proslavilo, se vyznačuje důrazem na podrobné studium nejrůznějších dokumentů a pramenů ohledně společenského i hospodářského života, každodenního provozu, společenských vrstev a rolí, ale zároveň i snahou dát čtenáři nahlédnout do myšlení, duchovního života a představ obyčejných lidí té doby. Duby byl také jedním z prvních historiků, kteří se věnovali životu a úloze žen ve společnosti.\n\nPodílel se na několika velkých projektech (\"Dějiny Francie\", \"Evropa ve středověku\", \"Dějiny soukromého života\" aj.), které výrazně změnily vztah Francouzů i mnoha dalších Evropanů k jejich starší historii. Co starší generace pokládaly za „temný středověk“, se v jeho díle ukazuje jako nesmírně bohaté období náboženského, kulturního i politického úsilí, které založilo důležité instituce i budoucí úspěchy evropské kultury a civilizace. Jeho knihy se vyznačují odbornou precizností, ale také živým a přístupným stylem, takže se některé z nich staly téměř bestsellery, a to nejen ve Francii. Duby kromě toho často vystupoval v rozhlase a v televizi, udělal množství vzdělávacích programů vynikající úrovně (např. \"Věk katedrál\", 1976) a podílel se na vzniku i činnosti evropské televize Arte. Je také autorem jedné z nejvýznamnějších knih světové historiografie druhé poloviny 20. století \"Neděle u Bouvines\". V ní nejenže na základě soudobých líčení osvětlil středověké postoje k válce, ale zabýval se i pozdějším vznikem mýtu o bitvě a o jeho proměnách, které vypovídájí více o tvůrcích tohoto mýtu než o samotné události.\n\n\n\n\n"}
{"id": "249451", "url": "https://cs.wikipedia.org/wiki?curid=249451", "title": "Lorraine", "text": "Lorraine\n\nLorraine může být:\n\n\nve Švýcarsku\n\nve Spojených státech amerických:\n\nv Kanadě:\n\nv Austrálii\n\n\n"}
{"id": "249453", "url": "https://cs.wikipedia.org/wiki?curid=249453", "title": "Emil Hlavica", "text": "Emil Hlavica\n\nEmil Hlavica (28. dubna 1887, Vsetín – 7. dubna 1952, Brno), byl český akademický sochař, malíř, grafik a ilustrátor.\n\nNejprve se učil u svého otce, řezbáře Františka Hlavici a v roce 1909 odešel do Prahy. Studoval rok na VŠUP u prof. Jana Kastnera a poté přešel na AVU v Praze, kde byl studentem profesora Josefa Václava Myslbeka, se kterým po absolvování spolupracoval. Během první světové války vyučoval na reálném gymnáziu v Rakovníku a v letech 1916–1919 byl asistentem kreslení na VUT v Brně. Poté začal pracovat zcela samostatně.\n\nJeho známými díly jsou pomníky Bedřicha Smetany v Holešově (1924), Leoše Janáčka ve Štramberku (1927) a socha Helenky hrdinky Pohádky máje nyní umístěná před podkomorskou myslivnou.\n\n"}
{"id": "249457", "url": "https://cs.wikipedia.org/wiki?curid=249457", "title": "Ekofilm", "text": "Ekofilm\n\nEkofilm je český mezinárodní soutěžní festival filmů s tematikou životního prostředí, přírodního a kulturního dědictví. Vznikl v roce 1974 odtržením od festivalu Techfilm. Konal se tradičně v Ostravě, v letech 2012 a 2013 byl rozšířen do Karviné a Českého Těšína, od roku 2015 se koná celý v Brně. Podmínky jsou kodifikovány statutem. Výběrová komise postoupí vybrané snímky do vlastní soutěže, o cenách v jednotlivých kategoriích pak rozhoduje nezávislá mezinárodní odborná porota složená z odborníků z filmového světa a také z jiných, doplňujících oborů. Vyhlašovatelem Ekofilmu je Ministerstvo životního prostředí. Festival mívá pravidelně záštity pořádajících měst a České komise pro Unesco. V roce 2009 se účastnilo festivalového programu rekordních 8 tisíc diváků a v roce 2018 zaznamenali organizátoři rekordní počet přihlášených filmů, 2252 snímků.\n\nEkofilm vznikl v roce 1974 odtržením od festivalu Techfilm, kdy silná sekce pořadů o životním prostředí přispěla ke vzniku samostatného festivalu. První ročník se konal v Ostravě. V té době nemohla žádná podobná akce vzniknout bez režimního posvěcení, přesto se stal jakousi oázou tichého odporu ve sféře kvality života a soustředil kolem sebe mnoho pozitivně laděných osobností, které festivalu vtiskly jeho specifickou tvář. Mezi zakládající členy a lidi úzce spjaté s Ekofilmem patřili zejména Libuše Novotná - první ředitelka festivalu, Jaroslav Stoklasa - dlouholetý předseda výběrové komise a člen mezinárodní poroty, Jan Šolc, Miroslav Martiš a další.\n\nV prvních letech byl jediným a hlavním oficiálním pořadatelem festivalu Federální ministerstvo pro vědeckotechnický a investiční rozvoj. Od relativně skromných začátků přibývalo návštěvníků. S koncem osmdesátých let jich bylo již kolem tisícovky. Scházeli se zde odborníci i fandové, členové různých vnikajících, či již fungujících organizací pečujících v různé míře a různým způsobem o životní prostředí, často na pokraji legality, nebo mimo ni. Ze začátku nejvíce filmů ukazovalo krásy přírody v různých chráněných územích, život chráněných živočichů a péči o ně, ochranu ohrožených rostlin, národní a jiné parky a podobně. Později se stále více filmů orientovalo na hrozby ekologické katastrofy, na devastaci přírodních zdrojů. Byly zde i vynikající filmy OSN, Unesco a UNEP, ale také první ukázky činnosti Greenpeace. V rámci Ekofilmu byl každoročně pořádán seminář o výchově a péči o životní prostředí, který měla na starosti především Eliška Nováková z Ústavu krajinné ekologie ČSAV. Vrcholem Ekofilmu v Ostravě byly zejména koncem osmdesátých let panelové diskuze. V podkroví kulturního domu v Porubě bylo nabito, účastníci seděli na schodech nebo sledovali přenos diskuze na televizní obrazovce na chodbách, protože se do sálu prostě nevešli. V diskuzích vystupovali různí odborníci, často i členové Ekologické sekce Biologické společnosti při ČSAV jako kvalifikovaní kritici režimu, ale i zástupci ministerstev, nebo ústředních orgánů. V ekologicky bouřlivých osmdesátých létech se už otevřeně začínalo hovořit o stavu životního prostředí v Československu.\n\nJeště silnější byl po Sametové revoluci (1989) ročník 1990, kdy se náhle jako oficiální osobnosti objevili právě lidé, kteří v osmdesátých letech vedli kritickou diskuzi a nyní převzali vládní funkce. Tak Ekofilm otvírali ministři Moldan a Vavroušek a vedle sebe měli bývalé bouřliváky ve vysokých státních funkcích. Euforie začátku devadesátých let upadala. Účast na Ekofilmu klesala nejen s klesajícím zájmem občanů o stav životního prostředí, který přestal být tajnou protistátní záležitostí, ale i s menší chutí a nižšími finančními možnostmi privatizovaných podniků, zchudlých ústavů a nevládních organizací vysílat své pracovníky na Ekofilm. Po rozdělení Československa v roce 1992 se rozdělil i Ekofilm. Na Slovensku vzniknul Ekotopfilm a v ČR pokračoval Ekofilm. Vyhlašovatelem se stalo Ministerstvo životního prostředí, které společně s podnikem Krátký film také festival organizovalo. Tehdy byla ředitelkou Ekofilmu Milada Balounová.\nOd roku 2012 se Mezinárodní filmový festival Ekofilm koná pravidelně na podzim v Ostravě a Karviné. V roce 2013 pak přibyl ještě Český Těšín. Čtvrtek a pátek se na festivalu nesou v duchu projekcí filmů a doprovodného programu, v sobotu se koná EKOPOUŤ.\n\nEkofilm je určen pro široké laické i odborné publikum. Vstup je volný. Kinosály dopoledne zaplňují školáci a večer přicházejí diváci všech věkových kategorií. Besedy s tvůrci filmů jsou oboustranně oblíbené. Po ukončení jednotlivých ročníků Ekofilmu si lze vybrané pořady zapůjčit z festivalového archivu na Ministerstvu životního prostředí k nekomerčním přehlídkám „Ozvěny Ekofilmu“, čehož využívají nejvíce organizátoři kulturních center, klubových kin a také školská zařízení.\n\nV roce 2010 podle vyjádření jednoho z členů poroty Vlado Miluniće ministr Pavel Drobil porotu zprostředkovaně instruoval, že žádnou z festivalových cen nesmí získat film Auto*Mat Martina Marečka. Pavel Drobil obvinění odmítl. V reakci na to se několik režisérů (Filip Remunda, Martin Mareček, Vít Klusák, Ivo Bystřičan, Lucie Králová, Martin Dušek, Ondřej Provazník, Olga Špátová, Linda Jablonská a Martin Řezníček) rozhodlo svá díla z festivalu stáhnout. V návaznosti na otevřené dopisy tvůrců, vydala mezinárodní porota a organizátoři prohlášení.\n\n41. ročník mezinárodního filmového festivalu se konal poprvé ve své historii v Brně, a to ve dnech 3.–5. 12. 2015. Ministerstvo životního prostředí tentokrát festival pořádalo ve spolupráci s agenturou Key promotion, Nadací Partnerství a Fakultou sociálních studií Masarykovy univerzity. Pořadatelem MMF Ekofilm 2015 bylo Ministerstvo životního prostředí ČR, organizátorem agentura Key promotion, s.r.o. Ředitelem MMF Ekofilm 2015 byl kreativní ředitel pořadatelské agentury festivalu Key promotion Karel Hrivňák.\n\nV porotě usedly legendární zahraniční i domácí osobnosti např. John Zerzan (USA), Alice Parman (USA), Thomas Toivonen (Švédsko), Miroslav Janek (ČR), Rudolf Švaříček (ČR). Prezidentem festivalu se stal Laco Miko, bývalý ministr životního prostředí a ředitel odboru pro ochranu přírodních zdrojů a biodiverzity Generálního ředitelství pro životní prostředí Evropské komise.\n\nSlavnostní vyhlášení nejlepších filmů a ocenění jejich tvůrců na 41. ročníku MFF EKOFILM proběhlo v kině Scala za účasti ministra životního prostředí Richarda Brabce, prezidenta festivalu a bývalého ministra životního prostředí Ladislava Mika, ředitele festivalu Karla Hrivňáka, poroty, zástupců partnerů, dalších významných osobností. Spolu s vyhlášením se ve Scale uskutečnila ve světové premiéře projekce filmu \"Plastic in my Water.\"\n\nHlavní cenu za nejlepší film 41. ročníku MFF Ekofilm obdržel film Vlčí hory slovenského režiséra Erika Baláže. Nejlepší film získal z rukou ministra Brabce 30 centimetrovou plastiku představující historickou filmovou kameru vyrobenou s ohledem na hlavní téma ročníku z přetaveného kovoodpadu. Ve dvou hlavních festivalových kategoriích Enviro a Heritage bylo rozdáno celkem 9 cen, z toho 3 zvláštní ocenění: Cena Ministra MŽP ČR, Cena Prezidenta festivalu, Cena diváků. V rámci MMF Ekofilm 2015 byla poprvé v historii udělena ve spolupráci s městem Brnem Cena za celoživotní dílo a propagaci pozitivního vztahu k přírodě, a to významné osobnosti české filmové kultury Vojtěchu Jasnému.\n\nJako doprovodný program probíhaly výstavy v ulicích Brna a i v prostorách Červeného kostela nebo Místodržitelského paláce. Diváci mohli navštívit výstavu zvířat vyrobených z kovu s názvem Kovozoo, výstavu o Nové Guineji, tradiční Ekotrh, prezentaci zajímavých projektů z dílny ministerstva životního prostředí, koncerty Jiřího Stivína na nástroje vyrobené z odpadků, večerní promítání filmů na brněnském náměstí Svobody.\n\nV programu se objevily oceněné filmy spolupracujících filmových festivalů - Jeden svět, Anifilm, Kamera oko, TSTTT, Academia Film.\n\n42. ročník Mezinárodního filmového festivalu o životním prostředí Ekofilm 2016 se koná ve dnech 13.–15. 10. 2016 v Brně. Téma 42. ročníku je „Voda a sucho“. Festivalový a doprovodný program měl být představen v průběhu srpna a září.\n\n43. ročník EKOFILMu zaměřil svou pozornost na téma čistého vzduchu. Proběhl 5.–7. října a jeho hlavní scénou bylo kino Scala. Do soutěže se přihlásilo více jak dva a půl tisíce filmů, ze kterých výběrová komise vybrala dvacet pět nejlepších. Ty usilovaly o ceny v kategoriích Krásy přírody, Středoevropské filmy a Krátké filmy. V porotě zasedli například světově uznávaný fotograf Staffan Widstrand, spolupracovník National Geographic a člen poroty World Press Photo, a jeden z nejvýraznějších světových odborníků na environmentální a sociální témata a profesor Univerzity v Michiganu Andrew Hoffman.\n\nNedostatek vody v krajině pohledem světových filmařů. Takový byl 44. ročník EKOFILMu v Brně. Uskutečnil se od 11. do 13. října a jeho ústředním tématem byla voda v krajině. Filmový program v kině Scala doplnily pořady pro školy v Otevřené zahradě Nadace Partnerství, besedy na Fakultě sociálních studií Masarykovy univerzity nebo přehlídka technologií na náměstí Svobody.\n\nTématem festivalu EKOFILM je v roce 2019 Příroda - naše dědictví.\n\n\n"}
{"id": "249470", "url": "https://cs.wikipedia.org/wiki?curid=249470", "title": "Andrej Rybakou", "text": "Andrej Rybakou\n\nAndrej Rybakou (: , často zapisován také : ; * 4. března 1982, Mogilev, Běloruská SSR) je běloruský vzpěrač. Je vysoký 1,76 m; celou svou vrcholnou kariéru dosud absolvoval ve váhové kategorii do 85 kg.\n\nJe několikanásobným mistrem světa a Evropy. Z Olympijských her 2004 si přivezl překvapivou stříbrnou medaili (startoval dokonce až ve skupině „B“), kterou v roce 2008 obhájil. Kromě toho drží světový rekord v trhu, jenž je jeho parádní disciplínou, jak v juniorské (182 kg z Havířova 2002; do 85 kg), tak i v seniorské věkové kategorii (187 kg z Čiang Mai 2007; do 85 kg). Světový rekord během své kariéry překonal již několikrát. Byl zvolen vzpěračem roku 2007.\n\n\n\n\n\n\n\n\n\n\n"}
{"id": "249481", "url": "https://cs.wikipedia.org/wiki?curid=249481", "title": "Karel Nejedlý (1896)", "text": "Karel Nejedlý (1896)\n\nKarel Nejedlý, známý pod přezdívkou kapitán Nemo (10. května 1896, Praha – 19. února 1945, Malá pevnost, Terezín), byl jednou z vůdčích osobností československého protinacistického odboje.\n\nNarodil se v Praze na Novém Městě v rodině hostinského Františka Nejedlého. Po absolvování obecné školy studoval na gymnáziu v Maiselově ulici v Praze. Na začátku první světové války byl odveden a s 8.zeměbraneckým pěším plukem odešel na východní frontu, kde padl do zajetí. Roku 1916 se v ruské Berezovce přihlásil do československých legií a účastnil se bojů u Bachmače, Lipjagy, Samary, Buzuluku a bojů během celého ústupu po sibiřské magistrále. V roce 1920 se vrací do vlasti a v prosinci téhož roku byl demobilizován a vystoupil čs. legií. V roce 1921 vstoupil do diplomatických služeb na MZV a záhy nastoupil jako úředník na tomto ministerstvu. V roce 1924 se oženil s Terezií Fořtovou a v letech 1925-1926 byl přidělen na zastupitelství Československé republiky do Moskvy.\n\nJako zaměstnanec šifrovacího oddělení ministerstva vnitra měl již před vypuknutím druhé světové války tušení, co se chystá, a již tehdy se připravoval na odbojovou činnost. Byl jedním z prvních, kdo vstoupil do Výboru pro pomoc demokratickému Španělsku.\n\nOd roku 1939 již působila jím řízená ilegální organizace, která získávala informace o vojenské, politické i hospodářské situaci, obstarávala falešné průkazy, organizovala odchody do zahraničí a podporovala rodiny vězněných či popravených. Až do roku 1942 vydávala ilegální noviny.\n\nNejedlý byl zatčen gestapem 27. května 1942 a převezen do Pankrácké věznice. Koncem roku 1944 byl převezen do terezínské Malé pevnosti, kde 19. února 1945 zemřel.\n\nNa pražském Vítkově byl v říjnu 2018 ministrem obrany vyznamenán Křížem obrany státu. \n\n\n"}
{"id": "249482", "url": "https://cs.wikipedia.org/wiki?curid=249482", "title": "Marie Tereza Habsburská", "text": "Marie Tereza Habsburská\n\nNositelky jména Marie Tereza/Terezie Habsburská:\n\n"}
{"id": "249484", "url": "https://cs.wikipedia.org/wiki?curid=249484", "title": "Dvoufrekvenční interferometr", "text": "Dvoufrekvenční interferometr\n\nŘeší nedostatky původního jednofrekvenčního interferometru tak, že stejnosměrný přenos Dopplerovy frekvence nahrazuje přenosem střídavým. Dopplerova frekvence se sčítá s vyšší základní konstantní frekvencí, získané jako záznějová frekvence dvou frekvencí světla laseru. Při vyhodnocení měřené vzdálenosti se výsledná frekvence porovnává se záznějovou frekvencí.\n\nJe dnes nejpřesnější přístroj a metoda na měření délky a změny vzdálenosti. Jako jednotka délky se využívá vlnová délka světla helium neonového laseru 0,633 mikrometru.\nSvětlo necháme na sledovaném předmětu odrazit zpět a počítáme vlnové délky, které se vejdou do proběhnuté dráhy světla. Absolutní počet vlnových délek nelze určit, proto zjišťujeme, jak se mění jejich počet při pohybu předmětu. Vlnové délky sledujeme pomocí interference světla. Měřící paprsek vráceným zrcadlem předmětu necháme v interferometru interferovat s referenčním paprskem odraženým od pevného zrcadla. Vlnové délky měřícího paprsku se v místě interference posouvají a mění fázi k referenčnímu paprsku s frekvencí úměrnou rychlosti předmětu. Snímací fotodioda snímá intenzitu interferovaného světla - každé zatmění reprezentuje jednu vlnovou délku. V základním uspořádání s jednofrekvenčním laserem je snímaná frekvence nulová, je-li předmět v klidu. Bez dalších opatření nelze rozpoznat směr pohybu. Kolísání intenzity paprsku je snímáno jako pohyb předmětu.\n\nZařízení pro konkrétní aplikaci se skládá z dvoufrekvenčního laseru, optických prvků, které se používají pro rozdělení a nasměrování světla k interferometru dané osy. Dále z vhodného typu interferometru, přijímače interferované intenzity světla s fotodiodou a elektronikou, vláknové optiky mezi interferometrem a přijímačem a z vyhodnocovací jednotky. Součástí je monitor stavu prostředí, které má vliv na vlnovou délku světla měřícího paprsku.\n\nUvnitř jedné vlnové délky signály přenášeného střídavě lze interpolovat a zjemnit rozlišení až na 1/512 vlnové délky. Kolísání intenzity světla neovlivňuje záznějovou ani Dopplerovu frekvenci. Změna intenzity nemůže být posuzována jako pohnutí předmětem. Střídavý systém má vyšší stabilitu měření a nižší citlivost na rušení turbulencí vzduchu, elektrickým i optickým rušením. Na každou měřící osu stačí jedna snímací fotodioda, protože i směr pohybu předmětu je uložen ve frekvenci měřícího signálu a není třeba další snímač. Snižují se tak nároky na vyrovnávání optiky včetně kolísání polohy při pohybu, na zisk a stabilitu citlivosti fotodiody. Jedním laserem je možno napájet řadu měřících os.\n\n\n"}
{"id": "249490", "url": "https://cs.wikipedia.org/wiki?curid=249490", "title": "Paterák", "text": "Paterák\n\nPaterák, podle vojenské mapy Peterák, je hora (vrchol 813 m n. m.) v Brdské vrchovině, v samém srdci tzv. Středních Brd. Při zrušení vojenského újezdu Brdy byl převeden k obci Věšín.\n\nKopec se nachází uprostřed bočního hřebene, který vybíhá na severozápad z druhé nejvyšší hory Brd, Prahy (862 m), klesá do sedla Roviny (778 m) a zvedá se právě k Pateráku, kde se rozděluje do dvou větví. Kratší severovýchodní s vrchem Březák (785 m) a delší severní s horou Kočka (789 m). Tyto hřebeny mezi sebou svírají úzké a hluboké lesnaté údolí Voložného potoka, které o 200 m níže ústí do Třítrubeckého údolí, kterým protéká stejnojmenný potok (v horní části svého toku také nazývaný Černý potok).\n\nHned pod vrcholem se v severním svahu otevírají působivé výhledy k SZ, S a částečně i SV do Třítrubeckého údolí a na masívy Lipovska (651 m), Vrchů (717 m), Hlavy (788 m), Jordánu (826 m) a Koruny (831 m), které údolí obklopují od severu.\n\nMnohem volněji klesají JZ a západní svahy k Padrťským pláním, na něž na jihu navazuje kotlina Padrťských rybníků. Výhledům na Padrť z vrcholu však brání již zmíněný hřeben, vedoucí na vrch Kočka.\n\nSedlo Roviny (778 m) (také Na Rovinách), je místo cca 250 m jižně od Pateráku, do něhož stoupá od bývalé obce Zadní Záběhlá na Padrťských pláních lesní silnička, která odtud poměrně prudce klesá řadou zatáček do hlubokého Třítrubeckého údolí. Ze sedla na JV pak stoupá odbočka, která by nás dovedla k 60 metrů vysoké věži meteoradaru na hoře Praha (862 m). Cca 300 m severně od sedla se v lese nacházejí partyzánské pomníčky ze 2. světové války. V sedle stávala roubená hájovna, jejíž osud byl oproti řadě jiných podobných staveb v Brdech přece jen lepší. Hájovna fungovala až do roku 1971. Pak byla zrušena, rozebrána a přemístěna do obce Nepomuk (u Rožmitálu p. Třemšínem), kde dodnes slouží lesní správě. Na loučce v sedle dodnes zůstalo několik zplanělých ovocných stromů, zarostlé základy hájovny (evidentně občas „obývané“) a lesáky využívaná jakási stodola a zajímavě řešené roubené seníky. Na křižovatce najdeme (kromě oné stodoly) také Boží muka a v mlází JV od seníků zaniklou studnu a zbytky ženijního úkrytu. O pár desítek metrů dál, po levé straně silničky k vrchu Praha, bychom objevili další studnu.\n\n\n"}
{"id": "249506", "url": "https://cs.wikipedia.org/wiki?curid=249506", "title": "Buzola", "text": "Buzola\n\nBuzola (také \"busola\") je jednoduchý přístroj pro orientaci a navigaci v terénu. Základem buzoly je kompas k určování světových stran doplněný otočným úhloměrem k měření azimutu. První buzolu sestrojil český vynálezce Josef Ressel.\n\nBěžná, univerzální buzola má otočný kompas upevněný na průhledné plastové destičce a případně je doplněna výklopným zrcátkem. Kromě toho existují i speciální buzoly či kompasy pro specifické použití.\n\nSpeciální buzoly se používají na orientační běh a další orientační sporty, kde je kladen důraz na rychlé ustálení střelky kompasu. Specializovaná buzola má úchyt na palec, který zároveň přidržuje mapu, a postrádá azimutální stupnici, azimut se přenáší z mapy do terénu přímo, bez odečítání stupňové hodnoty.\n\nVe vojenství jsou buzoly konstruovány s ohledem na odolnost a často používají jiné dělení obzoru než azimutové stupně, například 6 400 mils v NATO, původně používané pro zaměřování cílů dělostřelectva a odvozené od miliradiánů, tisícin radiánu.\n\nSpeciální buzoly také používají geodeti a kartografové, které mají precizní provedení s optickým zaměřovačem a přesností 0,5°. Kromě dělení azimutu na 360° používají i dělení na 400 gradů (400 gon).\n\nZákladem buzoly je kompas, který svou střelkou ukazuje na severní magnetický pól Země. Střelka musí být vyvážena podle magnetické inklinace oblasti, ve které bude používána. Pro optimální funkci střelky mají kvalitní buzoly její osu uloženou do obvykle safírových ložisek a pouzdro naplněné kapalinou, která zpomaluje pohyb střelky a tím urychluje její ustálení.\n\nVe spodní části otočného pouzdra kompasu je \"branka\", značka, kam se umisťuje střelka natočením buzoly při jejím používání. Kromě branky zde může být i stupnice magnetické deklinace, která usnadňuje se znalostí aktuální magnetické deklinace pro danou geografickou polohu určení skutečného (geografického) severu. Některé buzoly umožňují nastavení korekce deklinace pootočením branky. Pro přibližnou orientaci (s odchylkou v řádu několika málo stupňů) v oblasti střední Evropy lze deklinaci pominout.\n\nOtočné pouzdro kompasu je opatřeno úhlovou stupnicí, na které lze odečíst úhel, které svírají rysky na otočném kotouči s hranou pevné destičky buzoly. Azimut se měří tak, že se tělo buzoly natočí ve směru od startovního do cílového bodu a kotouč pootočí tak, aby rysky směřovaly na sever.\n\nV mapě se rysky srovnávají s poledníky, které jsou na ní vyznačené, a hrana destičky se spojnicí startu a cíle. V terénu se určuje azimut obdobně, ale kotouč je třeba nasměrovat dle kompasové střelky a destička buzoly směřuje k danému cíli (orientačnímu bodu v terénu). Tímto způsobem lze určit směr pohybu v terénu dle požadovaného azimutu (například zjištěného v mapě) nebo naopak změřit azimut orientačního bodu v terénu.\n\nPři přenosu azimutu mezi mapou a terénem je třeba zohlednit magnetickou deklinaci. Některé buzoly umožňují kalibraci otočného kotouče pro její korekci.\n\nPro přesnější určení azimutu v terénu jsou některé buzoly opatřeny průzorovým hledáčkem a výklopným zrcátkem s ryskou. Hledáček umožňuje přesněji zaměřit cílový bod v terénu a zrcadlo současně při zaměřování kontrolovat udržení střelky v \"brance\", tedy správné natočení otočného kotouče.\n\nBuzola také bývá na hranách opatřena pravítky pro odčítání vzdáleností v mapách různých měřítek. K dalším obvyklým součástem patří zvětšovací lupa a šablony pro vyznačování míst v mapě. Buzoly také bývají opatřeny popruhem k zavěšení kolem krku a fosforescenčními prvky k použití za tmy.\n\nBuzola se nasměruje k měřenému bodu. Otočným kotoučem se otočí tak, aby střelka byla rovnoběžně s ryskami kotouče. Pevný ukazatel buzoly ukazuje na stupnici otočného kotouče hodnotu azimutu. U některých buzol s průzorem a zrcátkem je možné přesněji zaměřit bod pomocí průzoru a přesněji natočit kotouč rovnoběžně s ryskou pohledem do zrcátka.\n\nBuzola se na mapu přiloží tak, aby dlouhý okraj spojoval výchozí místo s cílem. Otočný kotouč na buzole se natočí tak, aby se rysky kotouče shodovaly s mřížkou na mapě, a sever na otočném kotouči mířil na sever na mapě. Pevný ukazatel buzoly ukazuje na stupnici otočného kotouče hodnotu azimutu.\n\nVzhledem ke krátké délce rysek kotouče, tím pádem i méně přesnému nastavení severu na buzole, lze dosáhnout poněkud přesnějšího odečtu azimutu z mapy jejím zorientováním. Mapa se na vodorovné podložce otočí tak, aby sever na mapě odpovídal severu ve skutečnosti. Potom se opět přiloží buzola na mapu rovnoběžně k trase pochodu a kotouč natočí tak, aby sever na kotouči odpovídal severu na mapě a severu na rysce. Výhodou tohoto pracnějšího postupu je, že po zorientování mapy odpovídá poloha terénních útvarů na mapě jejich směru ve skutečnosti, což je vhodné pro začátečníky.\n\nNa mapě se změří azimut k cíli. Kotouč buzoly se ponechá po celou dobu pochodu nastaven na změřený úhel.\n\nNastavená buzola se vezme do ruky. Celou buzolou se otáčí tak, aby střelka byla rovnoběžná s ryskami kotouče. Jakmile se tam nastaví, podélná osa buzoly (a průzor) ukazuje k cíli. Ve směru buzoly se v průzoru najde tzv. dílčí cíl a dojde se k němu. Od něj se opět nastavenou buzolou určí další dílčí cíl a tímto způsobem se pokračuje do hlavního cíle.\n\nJe-li hustá mlha a dílčí cíle nejsou vidět, je možné pochodovat a přitom neustále sledovat buzolu a dbát na to, aby se střelka stále udržovala rovnoběžná s ryskami kotouče a hlídat, aby buzola byla vodorovně se zemí.\n\nMapa se nejprve zorientuje k severu tak, že se kompasem zjistí sever a tím směrem se nastaví i sever (typicky vrchní okraj) mapy. Poté se rozhledem po okolí zvolí nápadné krajinné body (hora, sedlo, vesnice, rozhledna), které jsou vyznačeny na mapě, a nejdou zaměnit s jinými body. Nyní se buzola nasměruje průzorem k nápadnému bodu v terénu. Otočný kotouč se natočí tak, aby střelka byla rovnoběžná s ryskami kotouče. Pak se buzola položí na mapu, rysky otočného kotouče se musejí krýt s mřížkou na mapě, sever na otočném kotouči musí směřovat k severu mapy a dlouhý okraj buzoly musí protínat nápadný krajinný bod zobrazený na mapě. Podél tohoto dlouhého okraje buzoly se tužkou narýsuje přímka. To samé se provede s jiným nápadným bodem v terénu. V místě, kde se přímky protínají, se nachází bod, ze kterého je zjišťování polohy prováděno.\n\n"}
{"id": "249510", "url": "https://cs.wikipedia.org/wiki?curid=249510", "title": "Mezinárodní organizace pro tropické dřevo", "text": "Mezinárodní organizace pro tropické dřevo\n\nMezinárodní organizace pro tropické dřevo (zkr. ITTO) byla zřízena Mezinárodní dohodou o tropickém dřevě z roku 1983. Sídlo Organizace se nachází v Jokohamě.\n\nOrganizace vykonává svou činnost prostřednictvím Mezinárodní rady pro tropické dřevo, která je nejvyšším orgánem ITTO. Kromě rady jsou zřizovány specializované výbory a pomocné orgány.\n\nPostavení ITTO upravují Mezinárodní dohody o tropickém dřevě z let 1983, 1994 a 2006.\n\nČlenská práva České republiky v organizaci vykonává Evropské společenství.\n\n"}
{"id": "249512", "url": "https://cs.wikipedia.org/wiki?curid=249512", "title": "Daniela Bártová", "text": "Daniela Bártová\n\nDaniela Bártová, (* 6. května 1974 Ostrava) je bývalá česká gymnastka a později atletka, držitelka sedmnácti (9x dráha, 8x hala) světových rekordů ve skoku o tyči v soutěži žen, halová vicemistryně Evropy z roku 1998 v této disciplíně a účastnice dvou letních olympiád. Dvě děti Jan Bárta a Markéta Břečková.\n\nJedná se o ženu, jež na každé olympiádě soutěžila za jiný stát a to ve zcela odlišné sportovní disciplíně.\n\nNa letních olympijských hrách 1992 ve španělské Barceloně závodila za bývalé Československo ve sportovní gymnastice. Stala se několikanásobnou mistryní ve vícebojích i na jednotlivých nářadích. Na mistrovství Evropy obsadila 14.místo na Mistrovství světa 28.místo. Na Olympijských hrách v Barceloně si koupila tretry a ukončila gymnastickou kariéru. O osm let později v roce 2000 na olympiádě v australském Sydney závodila za Českou republiku v atletické disciplíně, ve skoku o tyči a výkonem 450 cm skončila těsně pod stupni vítězů, na 4. místě. Jako atletka je držitelkou několika světových rekordů. Vrcholovému sportu se věnovala 18 let.\n\nV roce 1996 obsadila výkonem 395 cm 6. místo na halovém ME ve Stockholmu, kde se konala ženská tyčka vůbec poprvé v historii šampionátu. Na následujícím halovém ME 1998 ve Valencii vybojovala výkonem 440 cm stříbrnou medaili, když výše skočila jen Ukrajinka Anžela Balachonovová (445 cm). V témže roce však neprošla na evropském šampionátu v Budapešti sítem kvalifikace.\n\nZúčastnila se také halového MS 1997 v Paříži, kde skončila na 5. místě. V roce 1999 skončila na MS v atletice v Seville společně s další českou tyčkařkou Pavlou Hamáčkovou na děleném 6. místě. Šestkrát v řadě se stala vítězkou exhibičního mítinku Pražská tyčka.\n\n\n"}
{"id": "249513", "url": "https://cs.wikipedia.org/wiki?curid=249513", "title": "Evropský lesnický institut", "text": "Evropský lesnický institut\n\nEvropský lesnický institut (EFI, ) je mezinárodní organizace se sídlem v Joensuu, Finsko.\n\nByl založen v roce 1993 jako asociace podle finského práva, aby přispěl ke studii lesnictví, lesů a ochraně lesa na evropské úrovni. Na základě \"Úmluvy o Evropském lesnickém institutu\" z roku 2003 byl v roce 2005 přeměněn na mezinárodní organizaci.\n\nZáměrem činnosti Institutu je provádět výzkum v oblasti lesnické politiky, a to na celoevropské úrovni, včetně jeho environmentálních aspektů, ekologie, víceúčelového využívání zdrojů a zdravotního stavu lesů v Evropě, nabídky a poptávky po dříví a ostatních lesních produktech a službách, za účelem podpory ochrany přírody a udržitelného hospodaření v lesích Evropy.\n\nOrgány Institutu jsou rada, konference, výbor a sekretariát v čele s ředitelem. V současnosti (ke dni 2. 10. 2007) sdružuje 131 organizací zabývajících se lesnictvím ze 37 zemí.\n\nČeská republika je řádným členem Institutu od roku 2007.\n\n"}
{"id": "249515", "url": "https://cs.wikipedia.org/wiki?curid=249515", "title": "DSL modem", "text": "DSL modem\n\nDSL modem (anglicky \"Digital Subscriber Line Transceiver\") neboli modem pro digitální zákaznickou přípojku je zařízení používané k připojení počítače k DSL lince. Umožňuje-li modem připojení více počítačů, označujeme ho jako DSL router. DSL modem funguje jako ADSL terminál nebo ATU-R, jak ho nazývají telefonní společnosti. Používá se i zkratka NTBBA (network termination broad band adapter). Jelikož je DSL modem bridge, může používat MAC adresu připojeného počítače (tzv. klonování MAC adresy).\n\nTato dvě zařízení, DSL modem a modem pro vytáčené připojení, slouží témuž účelu, ale liší se v jistých ohledech:\n\n\n\n\n\n\n\nVětšina těchto rozdílů není pro zákazníky důležitá, kromě vyšší rychlosti DSL a možnosti používat telefon zároveň se spuštěným počítačem.\n\nProtože telefonní linka obvykle nese DSL i přenos lidského hlasu (v telefonní lince) musejí se používat filtry pro oddělení (DSL filter).\n\nS rozvojem technologií byly veškeré potřebné obvody umístěny do jediného čipu. \n\n\nKromě připojení k ADSL má mnoho modemů ještě další funkce:\n\nMnoho ADSL modemů si může upravit vlastní firmware tak, aby podporoval další funkce, nebo aby opravil stávající problémy. Toto se dá udělat pomocí sítě, nebo použitím vyhledávání seriálového připojení.\n\nV současné době je Tchaj-wan největším výrobcem ADSL modemů na světě. ODM hraje velkou roli kvůli různým návrhům. Následuje výčet nejznámějších výrobců. \n\n\n"}
{"id": "249516", "url": "https://cs.wikipedia.org/wiki?curid=249516", "title": "Nara (řeka)", "text": "Nara (řeka)\n\nNara ( ) je řeka v Moskevské a v Kalužské oblasti v Rusku. Je 158 km dlouhá. Povodí má rozlohu 2 030 km².\n\nPramení na Moskevské vysočině. Ústí zleva do Oky (povodí Volhy).\n\nZdroj vody je převážně sněhový. Nejvyšších vodních stavů dosahuje v dubnu. Od září do listopadu dochází k vzestupům hladiny, které jsou způsobené dešti. Průměrný roční průtok vody ve vzdálenosti 80 km od ústí činí 5,5 m³/s. Zamrzá v listopadu až v prosinci a rozmrzá v dubnu.\n\nNa řece leží města Naro-Fominsk a Serpuchov.\n"}
{"id": "249523", "url": "https://cs.wikipedia.org/wiki?curid=249523", "title": "Matt Cameron", "text": "Matt Cameron\n\nMatt Cameron (* 28. listopadu 1962, San Diego, Kalifornie, USA) je americký bubeník, doprovodný zpěvák a příležitostný textař. Je známý svým působením v grungeových skupinách Pearl Jam a Soundgarden. Spolupracoval také s hudebníky ze skupiny The Smashing Pumpkins.\n\nBubnoval už od dětských let. Když mu bylo 13 let, dal dohromady skupinu Kiss, která hrála coververze písní slavné rockové skupiny KISS. Skupina KISS ale kapele napsala, že pokud nepřestanou hrát jejich věci, začnou proti nim podnikat právní kroky. Cameronova skupina byla tehdy raději rozpuštěna.\n\nZačátkem 80. let se přestěhoval do Seattlu, kde hrál od roku 1985 se skupinou Skin Yard. V září následujícího si ho vybrala skupina Soundgarden, ve které nahradil Scotta Sunquista. Skupina Soundgarden byla tehdy považována za jednu ze čtyř velkých grungeových skupin v Seattlu (zbylé tři byly Nirvana, Alice in Chains a Pearl Jam). Cameron zůstal se Soundgarden až do roku 1997, kdy se skupina rozpadla.\n\nRok nato už přijal pozvání k bubnování se skupinou Pearl Jam, která v té době vyjížděla na turné k albu \"Yield\". Na tomto turné nahradil bubeníka Jacka Ironse, který nemohl se skupinou koncertovat kvůli zdravotním problémům. Na tomto turné se už de facto stal členem Pearl Jam. Se skupinou pak nahrál alba \"Binaural\", \"Rio Act\", \"Pearl Jam\", \"Backspacer\" a \"Lightning Bolt\" a několik živých alb. Během hraní s Pearl Jam napsal Matt pro skupinu tyto písně:\n"}
{"id": "249529", "url": "https://cs.wikipedia.org/wiki?curid=249529", "title": "Macháček", "text": "Macháček\n\nMacháček může být:\n\n\n\n\n"}
{"id": "249530", "url": "https://cs.wikipedia.org/wiki?curid=249530", "title": "Novaja (přítok Chatangy)", "text": "Novaja (přítok Chatangy)\n\nNovaja () je řeka v Krasnojarském kraji v Rusku. Je 411 km dlouhá. Povodí má rozlohu 16 500 km².\n\nProtéká přes Severosibiřskou nížinu. Ústí zleva do Chatangy.\n\nZdroj vody je sněhový a dešťový.\n\nŘeka je bohatá na ryby (muksun, nelma, siven).\n"}
{"id": "249534", "url": "https://cs.wikipedia.org/wiki?curid=249534", "title": "Skialpinismus", "text": "Skialpinismus\n\nSkialpinismus je pohyb na lyžích ve volném horském terénu. Stoupání do kopce umožňuje speciální vázání a pásy nalepené na skluznici. Dělí se na tradiční a závodní skialpinismus. Zatímco tradiční skialpinismus je volný pohyb povětšinou na lyžích (ale ne výhradně) a vyhledává ve své extrémní podobě strmé sjezdy a prvosjezdy, závodní skialpinismus probíhá na vytyčených trasách, na okruhu (Rally) nebo od startu do cíle a kombinuje výstupy (vertical race) a sjezdy. Výstupy mohou být předepsány na lyžích, nebo pěšky s lyžemi na batohu. Hodnotí se čas.\n\nPrvní skialpinistické túry sahají až ke konci 19. století. Jelikož neexistovaly lanovky, byl veškerý pohyb na lyžích tenkrát tak trochu skialpinismus.\n\nNejlákavější na skialpinismu jsou jistě sjezdy v čerstvém prašanu. Často však tento sníh znamená nejdříve namáhavý výstup, zakládání stopy a časté zapadání lyží do sněhu a tím zvýšená náročnost při cestě nahoru. Při pohybu v horském terénu jsou skialpinisté ohrožování především lavinovým nebezpečím a pochopitelně i zraněním při případném pádu.\nK základnímu vybavení skialpinisty patří lavinový vyhledávač (pípák), lopata a lavinová sonda, přilba. Lyže jsou lehčí než klasické lyže, širší a kratší a mají na konci prohlubeninu na připevnění háčku u stoupacích pásů. Vázání je konstruováno tak, že je při výstupech pohyblivá pata. Vázání je nastavitelné do několika poloh pro stoupání a většinou má brzdu podobnou brzdám na normálních lyžích. Stoupací pásy mají na jedné straně lepící vrstvu, která se přilepí pro chůzi nahoru na skluznici a druhá strana je z materiálu mohér, nebo umělého vlákna a zabraňuje klouzání po sněhu. Dříve se pásy vyráběly z tulení nebo sobí kožešiny a připevňovaly se řemínky. Pro hodně túr se doporučují i železa, což jsou mačky na skialpinistické vázání a pomáhají zabránit uklouznutí lyže v ledové stopě. Tato železa se nasazují na vázání a hroty se zařezávají do sněhu a ledu. Skialpové boty se odlišují od normálních lyžařských bot tím, že mají vnitřní botu buďto na šněrování, nebo na suchý zip. Vnější bota je z plastu, na patě je mechanismus na přepnutí pohyblivosti boty na chůzi a sjezd. Další rozdíl oproti klasické lyžařské botě je v podrážce. Skialpové boty mají podrážku stejnou jako boty na vysokohorskou turistiku. Při některých túrách na jaře se musí vyšlapat k hranici sněhu pěšky s lyžemi na zádech. Také se lyže na některých túrách nechávají kus před vrcholem u tzv. ski-depot, kde se nechávají lyže a cesta na vrchol pokračuje lehčím lezením po skalnatém terénu.\n\n\n\n"}
{"id": "249535", "url": "https://cs.wikipedia.org/wiki?curid=249535", "title": "Šurany", "text": "Šurany\n\nŠurany jsou město na jižním Slovensku, v Nitranském kraji.\n\nMěsto se nachází v Podunajské rovině, na březích řek Nitra a Malá Nitra, 10 km severně od Nových Zámků a 30 km jižně od Nitry.\n\nPrvní písemná zmínka o Šuranech je z roku 1138.\n\n"}
{"id": "249536", "url": "https://cs.wikipedia.org/wiki?curid=249536", "title": "Rozum", "text": "Rozum\n\nRozum je schopnost lidské mysli zobecňovat jednotlivé zkušenosti, pracovat s abstraktními pojmy a činit závěry z předpokladů. V běžném užití má však slovo \"rozum\" a od něj odvozené přídavné jméno \"rozumný\" širší význam (např. „měj rozum“, „rozumná cena“, „rozumné chování“).\n\nRozum je jeden z nejdůležitějších filosofických termínů a jeho chápání i hodnocení se u jednotlivých myslitelů a škol liší.\n\nPlatón rozlišil dvojí roli rozumu a zavedl pro ně řecká označení \"noésis\" jako „nahlížení věčných podstat“ a \"dianoia\" jako rozmysl či rozvažování v praktických otázkách. Dvojice \"noésis\" – \"dianoia\" se pak v latinské tradici vyskytuje jako \"ratio\" a \"intellectus\" a u Immanuela Kanta jako \"Vernunft\" (rozum) a \"Verstand\" (praktický rozum, rozvažovací schopnost). V češtině se v podobném smyslu někdy rozlišují přídavná jména rozumový a rozumný.\n\nPro Platóna a celou platónskou tradici je rozum nejvyšší schopností duše, která jediná má přístup k tomu, co je neměnné a věčné. Významným příkladem činnosti rozumu je matematika a geometrie. Zatímco rozum je tak obrácen k tomu, co se nemění a nepomíjí, rozvažovací schopnost řídí jako „vozataj“ dva koně vášní, dobré a zlé. Tento obraz rozumu jako „krotitele“ přirozených sklonů a vášní pak hrál ve filosofické tradici velmi důležitou roli.\n\nAntickou tradici převzalo evropské myšlení prostřednictvím křesťanské scholastiky a jejích pojmů \"ratio\" a \"intellectus\". Zatímco \"ratio\" se především zabývá věčnými věcmi, \"intellectus\" rozvažuje na základě poznání i zkušenosti. Důraz na rozumové – a tedy spolehlivé – poznání stojí u kořene evropské vědy a její snahy o matematizaci skutečnosti. Myšlenka Božího nebo také světového rozumu, pevného a dokonalého řádu, který má člověk poznávat, je základem novověkého racionalismu, kdežto spíše praktická orientace britského myšlení stavěla do popředí zkušenost. Rozum se pak projevuje spíše jako intelekt, schopnost zobecňování a zacházení s pojmy na základě smyslových zkušeností (empirismus).\n\nImmanuel Kant obnovil dvojí pojetí rozumu jako apriorního (\"Vernunft\") a empirického či aposteriorního (\"Verstand\"), který pracuje se smyslovými zkušenostmi. Vlastní rozum však ještě rozdělil na „čistý“ (teoretický) a „praktický“ zejména proto, aby obhájil nezávislost „říše svobody“ či „říše účelů“ lidského jednání a etiky na přírodě jako „říši nutnosti“, ovládané přírodními zákony. Hegel sice uznává Kantovo rozlišení, nespokojuje se však s pojetím rozumu jen jako lidské schopnosti a vrací se ke starší představě „světového“ či absolutního rozumu, který nezávisí na jednotlivém člověku. Tento rozum ovšem u Hegela není nadčasový, nýbrž teprve vzniká a probouzí se v dějství světa a ducha. Právě tuto představu absolutního rozumu zpochybnil už Friedrich Nietzsche, zejména jí však silně otřásly války a zločiny 20. století, takže moderní filosofové hledají skromnější formy rozumu, jako je komunikativní rozum diskuse u J. Habermase a dalších.\n\nPojetí rozumu v oficiální římskokatolické teologii je založeno na vztahu k víře a vůli člověka. Víra vyžaduje, aby člověk rozumem i vůlí pochopil a přijal zjevení, které Bůh uskutečnil svými činy a slovy. Bůh hovoří k člověku skrze viditelné stvoření (smyslově vnímatelné). Hmotný vesmír se představuje rozumu člověka, aby v něm četl stopy svého Stvořitele. Víra stojí nad rozumem, ale nikdy nemůže být opravdový rozpor mezi vírou a rozumem, neboť Bůh, který zjevuje tajemství a sděluje víru, vložil také do lidského ducha světlo rozumu a tento Bůh nemůže ani popřít sám sebe a ani pravda nemůže odporovat pravdě. Tuto teorii nově obhajuje a popisuje encyklika Fides et ratio.\n\n\n\n"}
{"id": "249539", "url": "https://cs.wikipedia.org/wiki?curid=249539", "title": "Hana Mašková", "text": "Hana Mašková\n\nHana Mašková (26. září 1949 Praha – 31. března 1972 Vouvray, Francie) byla československá krasobruslařka.\n\nStala se pětinásobnou mistryní Československa, mistryní Evropy v soutěži žen v roce 1968 ve švédském Västerås, dvojnásobnou vicemistryní Evropy (1967 a 1969) a dvojnásobnou bronzovou medailistkou na světových šampionátech (1967 a 1968). Již ve věku 14 let se zúčastnila Zimních olympijských her 1964, kde skončila na 15. místě. O čtyři roky později, na ZOH v Grenoblu, vybojovala v soutěži jednotlivkyň bronzovou medaili. Jejím trenérem byl v začátcích Karel Glogar, někdejší mistr republiky v párové jízdě, který kdysi trénoval Áju Vrzáňovou, po něm Jaroslav Sadílek, pod kterým Mašková získala první medaile. Posléze ji trénovala Míla Nováková.\n\nPozději jezdila v americké lední revue Holiday on Ice.\n\nSpolu se sportovní gymnastkou Věrou Čáslavskou byla velkým ženským sportovním idolem konce šedesátých let 20. století.\n\nJejí život předčasně ukončila tragická autonehoda ve francouzské obci Vouvray v roce 1972, kdy se s kolegyní z revue Květou Celfovou vracela autem z Paříže a jí řízený vůz za špatné viditelnosti v hustém dešti narazil do kamionu. Hana Mašková zahynula. Přežila Celfová, těžce zraněný byl francouzský stopař.\n\nJe pohřbena v Praze na Vyšehradském hřbitově.\n\n"}
{"id": "249541", "url": "https://cs.wikipedia.org/wiki?curid=249541", "title": "Speedcore", "text": "Speedcore\n\nSpeedcore je hudební styl, jedna z nejagresivnějších forem hardcoru.\n\nTo zejména kvůli vysokému BPM, které se může pohybovat mezi 240 a 1000. Dříve se speedcore používal při zakončení různých Gabber setů nebo na konci parties, ale později se z něj vyvinul naprosto samostatný styl. Velmi častým prvkem speedcoru je kromě zkreslených synthů také samplování z filmů obsahujících násilí; během speedcorových setů se často využívá scratchování. Speedcorové tracky také občas mají politický nebo antiestablishmentský podtext.\n\nSpeedcore vznikl v roce 1993 v USA, konkrétně v New Yorku prostřednictvím dnes už speedcorových legend Disciples Of Annihilation (D.O.A.).\n\nV současnosti bývá Speedcore často spojován se styly Splittercore nebo Extratone (či Extratöne).\nTyto styly nebyly nikdy oficiálně uznány jako sub-žánry, spíše se jedná o jakousi definici BPM, která se pohybuje na hranici 800 (Splittercore) a 1000+ BPM (Extratone).\n\n\n\n"}
{"id": "249542", "url": "https://cs.wikipedia.org/wiki?curid=249542", "title": "Albert Fert", "text": "Albert Fert\n\nAlbert Fert (* 7. března 1938 Carcassonne, Aude) je francouzský fyzik, nositel Nobelovy ceny za fyziku.\n\nV roce 1962 dokončil studium na École normale supérieure v Paříži. Doktorský titul získal roku 1970 na Université Paris-Sud.\n\nRoku 1988 objevil obří magnetorezistenci na multivrstvách železa a chromu. Tento jev objevil nezávisle také Peter Grünberg ve výzkumném centru v německém Jülichu. Po roce 1988 se Fert zabýval výzkumem v oblasti spintroniky.\n\nV roce 2007 mu byla společně s P. Grünbergem udělena Nobelova cena za fyziku, a to za objev jevu obří magnetorezistence, jenž umožnil výrobu pevných disků s kapacitou řádu gigabytů.\n\n"}
{"id": "249545", "url": "https://cs.wikipedia.org/wiki?curid=249545", "title": "Kolárovo", "text": "Kolárovo\n\nKolárovo (do roku 1948 \"Guta\", \"Gúta\") je město na jižním Slovensku, v Nitranském kraji.\n\nMěsto se nachází v Podunajské rovině, na soutoku řek Malý Dunaj a Váh, cca 25 km od Komárna a cca 20 km od Nových Zámků.\n\nPrvní písemná zmínka o Kolárově je z roku 1268.\n\n"}
{"id": "249546", "url": "https://cs.wikipedia.org/wiki?curid=249546", "title": "Terrorcore", "text": "Terrorcore\n\nTerrorcore (někdy zkráceně Terror; jinak znám jako Deathcore nebo Evilcore) je hudební styl zaměřující se na těžkotonážnost, temnotu a distorzi.\n\nRychlost terroru se pohybuje okolo 200 až 250 BPM.\nNejčastěji používané prvky v terroru jsou metalové samply, pasáže z hororů, tvrdé basové linky, scratche a často také čerpá z hip hopu.\n\n\n"}
{"id": "249548", "url": "https://cs.wikipedia.org/wiki?curid=249548", "title": "Noise", "text": "Noise\n\nNoise je hudební žánr založený na šumu, distorzi a zvukové agresi. Hluky jsou buďto elektronické nebo nahrané v reálném světě. Noise je bezpohlavní, arytmický, nemá typické BPM, přesto se může nechtěně objevit. Stylově má nejblíže k industrialu a stylu power electronics. Je to svébytný směr, na nějž se odkazují a čerpají z něj ostatní. O tomto stylu se dá mluvit jako o nejagresivnějším hudebním stylu vůbec. Nejpodstatnější a nejtypičtější pro tento žánr jsou japonské projekty. Nemalý proud se dá také vysledovat ve Spojených státech.\n\n\n"}
{"id": "249549", "url": "https://cs.wikipedia.org/wiki?curid=249549", "title": "Hadrosaurus", "text": "Hadrosaurus\n\nHadrosaurus („statný/těžký ještěr“) byl kachnozobý dinosaurus, žijící v období pozdní křídy (věk kampán, asi před 80 miliony let) na území dnešních USA. Patřil mezi poměrně velké ornitopody, jeho délka se pohybovala kolem 8 metrů a hmotnost přesahovala 2000 kg. Byl schopen běhat po dvou nohách, ale mohl zřejmě také chodit po čtyřech. Jako všichni kachnozobí dinosauři byl býložravý a žil ve stádech. Jeho zubní baterie byly dobře uzpůsobeny ke žvýkání tuhých větviček a listů.\n\n\"Hadrosaurus\" byl prvním dinosaurem popsaným na území Spojených států amerických. Jeho zkameněliny byly objeveny již v roce 1838 v Haddonfieldu v New Jersey. V roce 1858 byl popsán paleontologem Josephem Leidym na počest jeho objevitele W. P. Foulkeho jako \"H. foulkii\". V roce 1868 byla jeho smontovaná kostra vystavena jakožto vůbec první kostra dinosaura na světě. Dnes stojí bronzový model hadrosaura v centru města Haddonfield.\n\nJediným dnes známým druhem tohoto rodu je \"H. foulkii\" a v roce 1991 byl tento druh zvolen za oficiálního státního dinosaura New Jersey.\n\n"}
{"id": "249552", "url": "https://cs.wikipedia.org/wiki?curid=249552", "title": "Frenchcore", "text": "Frenchcore\n\nFrenchcore je subžánr Hardcore techno z poloviny 90. let vzniklý ve Francii. Slovo \"frenchcore\" bylo poprvé použito francouzským DJem \"Radium.\" Použitými zvuky připomíná Industrial Hardcore, ale je trochu více melodický a podobný \"Hardteknu\". Charakterizuje se jednak tvrdým hard kickem, basou s distorzí a mnohdy doprovázejícími psychoidními zvuky. Rychlost je většinou 190-230BPM. Pro většinu lidí je pro svou podobnost \"Frenchcore\" pouze jiný název pro \"Industrial Terrorcore\" nebo \"Industrial Hardcore\".\n\n\n"}
{"id": "249553", "url": "https://cs.wikipedia.org/wiki?curid=249553", "title": "Hardenberg", "text": "Hardenberg\n\nHardenberg je město ve východním Nizozemsku v provincii Overijssel. Počet obyvatel dosahuje 19 000. Starostou je Peter Snijders.\n\n"}
{"id": "249557", "url": "https://cs.wikipedia.org/wiki?curid=249557", "title": "Nimelen", "text": "Nimelen\n\nNimelen (rusky \"Нимелен\") je řeka v Chabarovském kraji v Rusku. Je 311 km dlouhá. Povodí má rozlohu 14 100 km².\n\nPramení na horském hřbetu Jam-Aliň. Ústí zleva do Amguně (povodí dolního toku Amuru).\n\nZdroj vody je převážně dešťový. Nejvyšších vodních stavů dosahuje od května do září. Průměrný roční průtok vody ve vzdálenosti 41 km ústí činí 118 m³/s.\n"}
{"id": "249558", "url": "https://cs.wikipedia.org/wiki?curid=249558", "title": "Happy Hardcore", "text": "Happy Hardcore\n\nHappy Hardcore (nebo jen Happycore) je hudební styl, který vznikl v letech 1991 – 93 z Ravu a Breakbeatu. Charakteristické BPM je pro něj 160 – 180. Jak už název napovídá, je založen na happy melodiích nebo na melodiích navozujících pocit štěstí. Velmi často se v něm vyskytují ženské vokály s jednoduchým textem nebo MCs.\n\nZlatá léta Happy Hardcoru byla v letech 94 – 97 a to na britských ostrovech, zejména ve Skotsku. V těchto letech vznikly takové kompilace jako je např. Hardcore Heaven. Koncem devadesátých let se do Happy Hardcoru promítl vliv Trancu a v 21. století získává Happy Hardcore svou ztracenou popularitu, o čemž svědčí například kompilace Bonkers (8 dílů vydaných v rozpětí 2002 – 05 mluví za vše). Happy Hardcorové tracky se měli úspěch i v popových hitparádách jako např. „You're Shining“ od Styles&Breeze. V roce 2004 dostal Happy Hardcore vlastní pořad na BBC Radio 1.\n\nNejvýznamnější Happy Hardcore scéna je ve Velké Británii, dále například v Nizozemsku či Austrálii.\n\nZ Happy Hardcore vzešly nové styly, jako např. UK Hardcore, Freeform a Trancecore. Celkově lze tuto skupinu uznačit jako Hard Dance.\n\nHappy Hardcore v této zemi vznikl, proto není divu, že zde má největší zastoupení, co se umělců i fanoušků týče. Silný základ zde pro Happy Hardcore připravily v 90. letech styly jako Rave a Oldskool.\n\n\nJelikož Hardcore pochází právě z Nizozemska, i Happy Hardcore zde zaujímá důležité postavení, zejména co se týče počtu pořádaných akcí.\n\nV Austrálii získal Happy Hardcore své fanoušky díky klubům, kde se tento styl pravidelně hraje, ale i díky nové generaci mladých DJs.\n\n\nV USA se prosadí téměř každý styl, Happy Hardcore scéna zde však není tak velká, jako například ve Velké Británii.\n\n\n"}
{"id": "249560", "url": "https://cs.wikipedia.org/wiki?curid=249560", "title": "Litevská vlajka", "text": "Litevská vlajka\n\nVlajka Litvy je sestavena ze tří horizontálních pruhů: žlutého, zeleného a červeného. Vlajka pochází z roku 1918, poslední změna je z roku 2004 kdy byl však změněn pouze poměr stran.\n\nExistuje několik výkladů symboliky barev, které vychází z přírodních a litevských hodnot. Žlutá symbolizuje slunce ale též pšenici, litevské zemědělské bohatství a získanou svobodu, zelená louky, lesy, rodnou zem ale i víru, červená barva pak představuje krev Litevců prolitou za národní nezávislost a jejich odvahu na této cestě nebo také suverénní moc, udatnost a lásku k vlasti.\n\nDruhá státní (historická) vlajka s červeným listem a rytířem Vytisem je stále vyvěšena na třech místech (Královský palác ve Vilniusu, hrad Trakai a Muzeum války Vytautase Velikého v Kaunasu) a na vybraných místech v určité dny.\n\nPrvní státy vznikaly na území dnešní Litvy již v 10.–13. století. Roku 1240 se sjednotily do Litevského velkoknížectví. V letech 1386–1569 měla Litva personální unii s Polskem (tzv. Krewská unie). První zmínky o litevských praporech pochází z bitvy u Grunwaldu (1410), kde litevsko-polsko-ruská vojska porazila Řád německých rytířů. Litevské praporce měly být červené, s vyobrazením legendárního rytíře Vytise s taseným mečem, sedícím na koni.\n\nPo uzavření lublinské unie (1569) se Litevské velkovévodství stalo až do roku 1795 de facto provincií Polska. Užívaly se však symboly s rytířem Vytisem. Roku 1795 byla Litva připojena k Rusku jako Litevská gubernie.\n\nZa I. světové války byla země v letech 1915–1918 okupována Německem. Po říjnové revoluci v Rusku roku 1917 byla 18. února 1918 vyhlášena nezávislá Litevská republika. Vlajkou se měla původně stát historická vlajka s rytířem Vytisem, ale byla negativně spojována s rudými revolučními vlajkami. Odborná heraldická komise ve složení Jonas Basanavičius, Antanas Žmuidžinavičius a Tadas Daugirdas měla proto vybrat barvy vycházející z tradičních litevských výrobků. Výsledkem byla žluto-zeleno-červená trikolóra s vodorovnými pruhy a poměrem listu 2:3.\nTyto barvy převládaly na národních krojích. 19. dubna 1918 návrh schválila Litevská Rada. Tato Rada však schválila jako státní vlaku zároveň i historickou červenou vlajku s rytířem Vytisem na rubové straně (ve zdroji je odlišná od dnešní státní vlajky, obrázek však není), na lícové straně pak byly bílé sloupy dynastie Gediminas. Litva tak měla oficiálně dvě státní vlajky. Lícová strana je dnes základem vlajky Litevské armády.\n\nV prosinci 1918 obsadila Litvu sovětská vojska a 27. února 1919 byla vyhlášena Litevsko-běloruská sovětská socialistická republika. Vlajkou se stala rudý revoluční list bez jakýchkoli symbolů. V dubnu téhož roku obsadila polská armáda Vilnius a Střední Litva se stala opět součástí Polska. Nezávislost Litvy byla obnovena v srpnu 1919, státní symboly z roku 1918 byly obnoveny.\n\nPřestože měla Litva dvě oficiální státní vlajky, ústavy z let 1922 a 1928 zmiňují pouze vlajku s pruhy. Ta byla označována jako národní vlajka, vlajka s rytířem pak jako státní, která měla být užívána litevským prezidentem při zvlášť oficiálních a slavnostních příležitostech.\n\nPo podepsání sovětsko-litevské smlouvy o vzájemné pomoci (v říjnu 1939) byly v zemi rozmístěny posádky Rudé armády. Ta začala 14. května 1940 obsazovat celou Litvu. 21. července byla Lidovým sněmem vyhlášena \"Litevská socialistická republika\" a 3. srpna byla začleněna do Sovětského svazu pod názvem Litevská sovětská socialistická republika. Od 25. srpna 1940 užívala Litva v rámci Sovětského svazu vlastní státní vlajku, tvořenou červeným listem o poměru 1:2, se žlutým nápisem LIETUVOS TSR (Litevská SSR) a zkříženým srpem a kladivem v horním rohu.\n\nZa II. světové války byla Litva v letech 1941–1944 okupována Německem a patřila pod Říšský komisariát Ostland. Užívaly se tehdejší německé vlajky.\n\n15. července 1953 byla zavedena nová státní vlajka Litevské SSR. Byla tvořena listem o poměru 1:2 s třemi vodorovnými pruhy: červeným, bílým a zeleným v poměru 8:1:3. V horním rohu, v červeném pruhu, byla umístěna červená, žlutě lemovaná pěticípá hvězda a pod ní byly zkřížené žluté kladivo se srpem.\n\nV 80. letech 20. století se při uvolňování režimu začaly na různých akcích znovu objevovat žluto-zeleno-červené vlajky z roku 1918. Tlak veřejnosti přiměl prezidium Nejvyššího sovětu Litevské SSR vydat 7. října 1988 vydat usnesení o státní, národní a oblastní symbolice. Dosud zakázané žluto-zeleno-červené vlajky mohly být užívány během mládežnických, sportovních a společenských akcích a při lidových slavnostech. Při ostatních událostech ale stále platila pravidla o užívání vlajky Litevské SSR.\n\n11. března 1990 byla vyhlášena nezávislost Litvy na SSSR a usnesením Nejvyšší rady Litevské republiky byla obnovena platnost historické státní vlajky. Ta byla popsána v dočasné ústavě Litevské republiky v hlavě I., článku 10. Odstín zelené barvy byl určen jako světlejší než historické vlajky a poměr stran byl stanoven na 1:2.\n\n1. září 2004 byl na základě zákona č. IX-2331 z 8. července změněn poměr stran vlajky na 3:5.\n\nŽluto-zeleno-červená vlajka je užívána jako národní i státní vlajka (viz Vexilologické názvosloví). V roce 2004 byla při změně poměru stran vlajky schválena i vlajka o poměru 3:5 s červeným listem a rytířem Vytisem na koni. Tato vlajka je nazývána státní historickou vlajkou a plní funkci státní vlajky. Vlajku navrhli Česlovas Juršėnas (místopředseda Seimasu, litevského parlamentu) a Edmundas Rimša (předseda Komise pro heraldiku).\n\nDle zákona o vlajce je vlajka stále vyvěšena na třech místech:\n\n\nDále se historická vlajka vyvěšuje na vybraných místech a v určité dny:\n\n\nDen litevské vlajky se slaví 1. ledna. Svátek schválil litevský Seimas 3. července 1997. Poprvé se tak den vlajky slavil v roce 1998. 1. ledna 1919 vyvěsil velitel obránců Vilniusu Kazys Škirpa na Gediminasově hradu poprvé litevskou trikolóru. Již 6. ledna však byla vlajka zničena příznivci Lucjana Żeligowského.\n\nZákonem je stanovena povinnost vyvěšení státní (žluto-zeleno-červené) vlajky od 7:00 do 22:00 ve dnech: 1. ledna, 13. ledna, 16. února, 24. února, 11. března, 14. června, 15. června, 6. července, 15. července, 23. srpna, 25. října, 18. listopadu a 23. listopadu.\n\nLitva se od roku 1994 člení na 10 krajů (), mn. č. apskritys). Všechny kraje užívají vlastní vlajky o jednotném poměru 5:6.\n\n"}
{"id": "249561", "url": "https://cs.wikipedia.org/wiki?curid=249561", "title": "Chromatin", "text": "Chromatin\n\nChromatin je komplex DNA a některých proteinů. Dohromady tyto látky tvoří chromozomy. Chromatin se nachází v jádře eukaryotních buněk a v jaderné oblasti (nukleoidu) prokaryot. Nukleové kyseliny (RNA, DNA) jsou zde ve formě dvojité šroubovice. Mezi chromozomové proteiny patří zejména histony, i když určitou roli mají i jiné bílkoviny.\nChromatin se dá zviditelnit barvením. Mezi používané cytologické barvy patří např. Hoechst nebo DAPI.\n\nVolné vlákno DNA je namotáno na histony, čímž vzniknou nukleosomy. Oblast DNA pevně přichycená v nukleosomu na histon je méně přístupná pro transkripci než oblast vlákna DNA mezi nukleosomy. Struktura tvořená vláknem DNA, které je v pravidelných intervalech obtočené okolo histonů (neboli v pravidelných vzdálenostech jsou na vláknu DNA nukleosomy) se nazývá beads-on-string, protože připomíná korálky na niti. Vlákno s nukleosomy se stáčí jako telefonní kabel do smyček zvaných solenoidy. Tyto smyčky jsou tu a tam přichyceny na proteinové lešení (protein scaffold), čímž vytvářejí záhyby. Toto lešení se záhyby DNA se stáčí, aby utvořilo chromosom.\n\nChromatin může být málo spiralizovaný, potom mluvíme o euchromatinu. Euchromatin je tvořen pouze nukleosomy navinutými do formy solenoidu, dále spiralizace nepokračuje. Euchromatin je rozvolněný, špatně se barví a hojně se transkribuje.\nHeterochromatin je označení pro vysoce spiralizovaný chromatin, až do formy chromozomu. Heterochromatin se snadno barví, vyskytuje se během buněčného dělení a je málo transkribován, protože těsně k sobě přitisknuté struktury neumožňují nasednutí transkripčního aparátu.\n\nJe možné kondenzovat chromatin z rozvolněného euchromatinu do těsně sbaleného heterochromatinu a naopak. Podílejí se na tom zejména modifikace histonů, například jejich metylace, která podporuje heterochromatin, či acetylace, která naopak indukuje vznik euchromatinu. Protože heterochromatin téměř není transkribován, jsou tyto změny důležitými regulátory genové exprese.\n\nHlavní funkcí chromatinu je zmenšovat objem DNA, aby se vešlo do jádra buňky. Také zvyšuje kompaktnost DNA, aby mohla proběhnout mitóza a meióza. V neposlední roli ovlivňuje expresi genu (syntézu proteinu).\n\nTermín chromatin použil poprvé Walther Flemming v roce 1882.\n\n"}
{"id": "249566", "url": "https://cs.wikipedia.org/wiki?curid=249566", "title": "Industriální hardcore", "text": "Industriální hardcore\n\nIndustriální hardcore je hudební styl založený na tvrdých, zkreslených kopácích; použité zvuky a melodie jsou také často zkresleny za účelem větší agresivity vytvářeného zvuku. Industrial Hardcore je dost podobný hardcore techno, ale je rychlejší. Z industriálu, který obsahoval temné prvky, se později vyvinul doomcore.\n\n\n"}
{"id": "249567", "url": "https://cs.wikipedia.org/wiki?curid=249567", "title": "Freeform hardcore", "text": "Freeform hardcore\n\nFreeform hardcore (nezaměňovat s Trancecorem) je podžánr Happy Hardcore, který vznikl v roce 1999. Název Freeform mu dal DJ Sharkey z Nu Energy. Jeho charakteristikou je vysoká rychlost (nad 170 BPM) melodičnost Hard dance a Hardtrancové prvky. Je navíc obohacený o prvky Hardhousu, Freeform Jazzu, Broken Beatu nebo Wonky Techna. První Freeform track byl Ultraworld 5 od DJe Eclipse a byl vydán na kompilaci Bonkers 2.\n\n\n"}
{"id": "249571", "url": "https://cs.wikipedia.org/wiki?curid=249571", "title": "EFI", "text": "EFI\n\nEFI může znamenat:\n"}
{"id": "249578", "url": "https://cs.wikipedia.org/wiki?curid=249578", "title": "Smrk sitka", "text": "Smrk sitka\n\nSmrk sitka (\"Picea sitchensis\") je velký jehličnatý stálezelený strom, který dorůstá výšky do 80 metrů a výčetní tloušťky okolo 5 metrů. Jedná se o jednoznačně nejvyšší smrk a také o šestý největší jehličnan světa (před ním jsou pouze sekvojovec obrovský, sekvoj vždyzelená, douglaska tisolistá, damaroň australská a zerav obrovský). Rovněž se jedná o jeden z pouze šesti druhů, u kterých bylo zdokumentováno, že dorostl výšky 90 metrů. Své jméno nese po aljašském městě Sitka.\n\nKůra stromu je tenká a šupinatá a skládá se z malých, 5 až 20 centimetrů širokých, kulatých destiček. Koruna mladých stromů je široká a kuželovitá, se stářím však nabývá válcovitého tvaru. Staré stromy rovněž nemusí mít žádné větve ve spodních 30 až 40 metrech. Výhonky jsou bledě hnědožluté, téměř bílé a lysé. Listy jsou silné, ostré a jehlovité, 15 až 25 mm dlouhé, zploštělé v příčném řezu, v horní části šedomodrozelené se dvěma nebo třemi řadami průduchů a v dolní části modrobílé se dvěma pevnými pásy průduchů.\n\nŠišky jsou zavěšené, štíhlé, válcovité, 6 až 10 cm dlouhé, při uzavření 2 cm široké a při otevření až 3 cm široké. Šišky mají tenké a ohebné, 15 až 20 mm dlouhé šupiny, které jsou zpočátku zelené nebo rudé a dospívají do bledě hnědé barvy zhruba 5 až 7 měsíců po opylení. Semena jsou černá, 3 mm dlouhá, každé s tenkým, 7 až 9 mm dlouhým, bledě hnědým křidélkem.\n\nVíce než století intenzivního kácení smrku sitka zanechalo pouze zbytek původního lesa. Ty největší stromy byly pokáceny ještě dříve, než mohly být změřeny přesnými technologiemi. Stromy vyšší než 90 metrů mohou být stále viděny v národním parku Pacific Rim a provinčním parku Carmanah Walbran (kde se nachází 96 metrů vysoká sitka, nejvyšší strom v Kanadě) na Vancouverově ostrově, v Olympijském národním parku a v kalifornském státním parku Prairie Creek Redwoods, kde se nachází dva více než 96 metrů vysoké stromy. Nedaleko řeky Queets v Olympijském národním parku se nachází rovněž nejobjemnější smrk světa. Měří 76 metrů, jeho objem je 337 m³ a výčetní tloušťka činí 455 cm.\n\nSmrk sitka se dožívá vysokého věku, některé stromy se dožily dokonce více než 700 let. Protože roste rychle, pokud má příznivé podmínky, velikost neukazuje věk stromu. Již zmiňovaný smrk od řeky Queets je sice nejobjemnější na světě, ale teprve 350 až 450 let starý.\n\nAnalýzy DNA dokázaly, že pouze smrk Brewerův je bazálnějším smrkem než sitka. Ostatních 31 druhů je geneticky odvozenějších, což by dokazovalo, že smrky pochází ze Severní Ameriky.\n\nSmrk sitka pochází ze západního pobřeží Severní Ameriky, konkrétně z oblasti, kterou ohraničuje na severozápadě aljašský ostrov Kodiak a na jihovýchodě kalifornské město Fort Bragg. Jeho výskyt úzce závisí na výskytu tzv. pacifického mlžného lesa; na jihu rozšíření se vyskytuje pouze v oblasti několika kilometrů od pobřeží Pacifiku. Severně od Oregonu se sitky nachází rovněž v říčních nivách, ale nikdy ne dále ve vnitrozemí než 80 kilometrů od pobřeží.\n\nSmrk sitka je velice důležitý v lesním průmyslu, především při výrobě papíru a řezaného dříví. Mimo svou původní oblast výskytu je sitka ceněná pro svůj rychlý růst a přizpůsobivost chudým půdám, na kterých ostatní stromy růst nemohou. V ideálních podmínkách může sitka růst až jeden a půl metru za rok. Druh zdomácněl v některých částech Irska a Velké Británie, kde byl zaveden roku 1831, a na Novém Zélandu, nikde však není tak rozšířený, aby byl považován za invazivní druh. Sitka byla rovněž vysázena v Dánsku, Norsku a na Islandu. Do Norska byl sitka dovezena na začátku minulého století a nyní pokrývá plochu zhruba 50 tisíc hektarů podél pobřeží mezi kraji Vest-Agder a Troms. Sitka je tolerantnější vůči větru a slanému oceánskému vzduchu a roste rychleji než místní smrk ztepilý.\n\nDřevo ze sitky je rovněž využíváno při výrobě hudebních nástrojů, jako jsou piano, harfa, housle nebo kytara, jelikož jeho vysoký poměr síly a hmotnosti a okraje bez suků z něj dělají skvělého vodiče zvuku. Vyrábí se z něj rovněž stěžně pro plachetnice a letadla a hlavičky raket Trident. Letadlo Wright Flyer bratří Wrightů bylo postaveno právě ze dřeva sitky, stejně jako většina letadel před druhou světovou válkou. Při ní dřevo ze sitky používala např. britská letadla de Havilland Mosquito jako náhradu za hliník.\n\nNové větvičky vyrůstající z větví sitky jsou využívány k výrobě smrkového piva nebo vařeny pro výrobu sirupu. Kůra kořenů sitky je využívána indiány při výrobě tradičních košíků.\n\nUnikátní exemplář sitky se zlatými listy, zvaný Kiidk'yaas, kdysi rostl na ostrově Haida Gwaii, kde byl pro kmen Haidů posvátným stromem. Strom byl nelegálně poražen, ale nedaleko jeho původního místa se vyskytují jedinci vypěstovaní z jeho řízků.\n\n\n \n"}
{"id": "249579", "url": "https://cs.wikipedia.org/wiki?curid=249579", "title": "Holíč", "text": "Holíč\n\nHolíč ( \"Weißkirchen\" / \"Holitsch\", \"Holics\") je město na západním Slovensku, v Trnavském kraji. Žije zde obyvatel. V roce 2001 se k české národnosti hlásilo 3,68 % obyvatel.\n\nMěsto se nachází v Záhorské nížině, nedaleko řeky Moravy, 5 km od Hodonína, 9 km od Skalice a 75 km od Bratislavy.\n\nPrvní písemná zmínka o Holíči je z roku 1205.\n\nPůvodní vodní hrad, postupně rozšiřovaný a přestavovaný až do podoby barokního holíčského zámku, býval významným vojenským opevněním. V roce 1315 byl předmětem bojů mezi vojsky Matúše Čáka Trenčanského a Jana Lucemburského.\n\nV roce 1438 přiznal Albrecht Habsburský predikát \"z Holíče\" svému kancléři Kašparu Šlikovi a rod Šliků pak tento predikát užíval (hrabata z Holíče a Pasounu, německy Graf Schlik zu Bassano und Weißkirchen). Reálné stopy po působení tohoto rodu ale v Holíči nejsou.\n\nV roce 1627 hrad dobyl Gabriel Betlen. V roce 1736 statky v Holíči a Šaštíně koupil František Lotrinský, který v roce 1743 založil v Holíči první manufakturu na výrobu fajánse v rakouské monarchii. Holíčská keramika se tu vyráběla až do roku 1827. Bývalá budova manufaktury je dnes využívána jako Městská galerie.\n\nStatky Holíč a Šaštín, bývalé majetky císařské rodiny (12 975 ha lesní a zemědělské půdy), spravovalo po vzniku Československa ředitelství Státních lesů a statků v Praze.\n\nNa pahorku nad městem byla v roce 1988 objevena kamenná kultovní stavba kruhového půdorysu. 25 kamenů o výšce až 6,8 m bylo seřazeno ve dvou kruzích. Větší kruh se 16 kameny měl průměr 23 metrů. V menším kruhu se nacházelo 8 kamenů a uprostřed největší kámen. Část kamenů byla dekorovaná obrazy nástrojů a mytologickými scénami. Stáří se odhaduje na cca 5 500 let. Kresby na kamenech jsou podle prof. Le Rouxe z Francouzské akademie věd datovány nejpozději do doby železné, přičemž samotná kamenná kultovní stavba je mnohem starší. Nález je však i zpochybňován a jde údajně jen o pískovcové balvany, které byly v různé hloubce pod povrchem.\n\n\n\n"}
{"id": "249586", "url": "https://cs.wikipedia.org/wiki?curid=249586", "title": "Eddie Vedder", "text": "Eddie Vedder\n\nEddie Vedder (23. prosince 1964; rodné jméno Edward Louis Severson III) je americký grungeový zpěvák a písničkář. Nejvíce se proslavil jako hlavní zpěvák a jeden ze tří kytaristů skupiny Pearl Jam. Často je zmiňován jako ikona alternativního rocku a hudebního stylu grunge. Hudební časopis Rolling Stone ho ve svém žebříčku sta nejlepších kapelních zpěváků všech dob umístil na sedmou příčku. Eddie Vedder také napsal písničky k několika filmům a jako host si zazpíval na albech jiných interpretů. V roce 2007 vydal svoje první sólové album — soundtrack k filmu \"Into the Wild\". Jeho další deska \"Ukulele Songs\" a DVD z živého vystoupení pojmenované \"Water on the Road\" vyšly v roce 2011. \n\nV dubnu 2017 byl jako člen kapely Pearl Jam slavnostně uveden do Rokenrolové síně slávy (Rock and roll Hall of Fame).\n\nEddie Vedder se narodil jako Edward Louis Severson III ve městě Evanston na předměstí Chicaga ve státě Illinois jako syn Karen Lee Vedderové a Edwarda Louise Seversona, Jr. Když mu byl jeden rok, jeho rodiče se rozvedli. Vedderova matka se ovšem brzy znovu vdala za právníka Petera Muellera a Eddie tak vyrůstal v přesvědčení, že Mueller je jeho biologickým otcem. Dokonce i jeho jméno se změnilo na Edward Mueller. Když ještě žili ve městě Evanston, starala se rodina i o sedm mladších dětí, kteří s nimi bydleli ve společné domácnosti.\n\nV polovině sedmdesátých let se rodina včetně třech Vedderových nevlastních bratrů přestěhovala do San Diega v Kalifornii. Ve dvanácti dostal Eddie od matky první kytaru, které se začal soustavně věnovat. Ale nejen jí, přitahovalo ho i surfování. Jak sám říká: „Když bylo patnáct nebo šestnáct, cítil jsem se tak osamocený. Jedinou společnost jsem tehdy našel v hudbě.” Vedderova matka a Mueller se rozvedli, když bylo Eddiemu patnáct let. Matka a ostatní sourozenci se odstěhovali zpět do předměstí Chicaga, ale aby Eddie mohl zůstat na škole, zůstal se svým nevlastním otcem v Kalifornii.\n\nKrátce po rozvodu se Eddie sešel se svým stýcem Scottem, který mu řekl, že Mueller není jeho biologickým otcem. Se svým skutečným otcem se Eddie potkal jako dítě, ale tehdy si myslel, že Severson je pouze starý rodinný přítel (text písně „Alive” je inspirován touto životní situací). V době, kdy se Eddie dozvěděl pravdu, umřel Severson na roztroušenou sklerózu. V té době byl Eddie v posledním ročníku střední školy a rozhodl se bydlet sám. Na bydlení si vydělával tak, že vzal noční směny v lékárně. Práce a škola se ovšem nedaly zvládnout dohromady. Dopadlo to tak, že Eddie nedokončil poslední ročník školy a přestěhoval se ke své rodině zpátky do Chicaga. V této době si také změnil příjmení na Vedder, což bylo příjmení jeho matky za svobodna.\n\nZačátkem osmdesátých let pracoval Eddie Vedder jako číšník a dokončoval si střední školu. V roce 1984 se spolu se svou přítelkyní přestěhoval zpátky do San Diega v Kalifornii. Pracoval tehdy, kde se dalo, třeba i jako hotelová ochranka. Během toho pobytu v San Diegu byl Eddie členem několika tamních kapel. Jedna z nich se jmenovala Indian Style a na bicí tu hrál bubeník Brad Wilk — později člen kapely Rage Against the Machine a ještě později Audioslave. V roce 1988 byl Vedder členem funkové skupiny Bad Radio, která sice ze začátku hrála ve stylu Duran Duran, později ji ale velmi ovlivnili Red Hot Chili Peppers.\n\nPo odchodu z kapely Bad Radio byl Eddie Vedder nějakou dobu bez kapely a zbytek roku 1990 pracoval na noční benzínce. Členové hudební scény jižní Kalifornie se vzájemně znali a znali se i Vedder a Jack Irons, bývalý bubeník Red Hot Chili Peppers, kteří spolu navíc občas hráli basketbal. Koncem roku 1990 dostal Vedder od Ironse demo nahrávku skupiny ze Seattlu, která právě hledala zpěváka. Vedder si nahrávku poslechl a ke třem věcem napsal texty, které potom dohromady označil za „mini-operu”. Vypráví se v nich příběh mladého muže, který — stejně jako tehdy Vedder — žije ve lži a neví, že jeho rodiče jsou nevlastní a že ti skuteční jsou už mrtví. Z mladíka se stane sériový vrah a nakonec je zatčen a odsouzen na doživotí. Vedder tedy nahrál zpěvy a poslal kazetu zpět do Seattlu. Z těchto třech písní se později staly písničky Pearl Jam: „Alive”, „Once” a „Footsteps”.\n\nNahrávku si poslechli členové právě zaniklé kapely Mother Love Bone Stone Gossard a Jeff Ament. Vedderův zpěv se jim zamlouval, a tak ho pozvali do Seattlu na zkoušku s nově vznikající kapelou. Všichni byli zvukem kapely velmi příjemně překvapeni. Tou dobou hráli Gossard a Ament současně v kapele Temple of the Dog, kterou založil zpěvák Soundgarden Chris Cornell. Temple of the Dog měla být pocta frontmanovi Mother Love Bone Andrew Woodovi, který se předávkoval heroinem — a to mu bylo pouhých 24 let. V Temple of the Dog ještě hrál bubeník Soundgarden Matt Cameron a nově příchozí Mike McCready. Z této doby pochází písnička „Hunger Strike” — duet Cornella a Veddera. Cornell o Vedderovi později dokonce prohlásil, že: „aniž by věděl, jak si to představuju zazpíval Eddie svojí polovinu přesně tak, jak jsem to chtěl. Řídil se prostě jen svým instinktem.” Vedder si zazpíval ještě v dalších písních. Eponymní deska \"Temple of the Dog\" vyšla v dubnu 1991 u labelu A&M Records.\n\nSkupinu Pearl Jam založili v roce 1990 Ament, Gossard a McCready, kteří si k sobě stáhli ještě Veddera a postupně hráli se třemi různými bubeníky. Skupina si nejdřív dala název Mookie Blaylock, ale po podpisu smlouvy s Epic Records v roce 1991 ho musela změnit.\n\nDebutová deska \"Ten\" vynesla kapelu mezi mainstream a stala nejprodávanějším albem alternativního rocku devadesátých let. Skupina tak velmi rychle získávala na popularitě a strhla pozornost médií na seattleskou hudební scénu, známou též pod názvem grunge. Pilotní singl „Jeremy” byl v roce 1993 nominovaný na cenu Grammy v kategoriích Nejlepší rocková píseň a Nejlepší hardrocková nahrávka. Hudební televizní kanál MTV vyhlásil klip k písničce „Jeremy” jako hudební video roku. Redaktoři hudebního časopisu Rolling Stone ve svém žebříčku 500 nejlepších alb všech dob umístili \"Ten\" na 207. příčku. V žebříčku sta nejlepších rockových písní devadesátých let, který sestavil hudební televizní kanál VH1 je „Jeremy” na jedenáctém místě.\n\nV říjnu 1993 se fotka Eddieho Veddera objevila na obálce prestižního časopisu Time. Článek se zabýval rostoucí popularitou grungeového hnutí. Vedder odmítl s časopisem spolupracovat a jeho fotka na titulní stránce Time ho rozhodně nepotěšila.\n\nV té době se Pearl Jam hodně věnovali nejen koncertování, ale také psaní nových písniček. Druhá studiová deska \"Vs.\" vyšla v roce 1993 a stala se nejrychleji se prodávající deskou roku 1993 a celých pět týdnů vydržela na špičce amerického albového žebříčku. I deska \"Vs.\" byla nominovaná na Grammy v kategorii Nejlepší rocková deska.\n\nPod tlakem komerčního úspěchu, jehož velká část dopadala na Veddera, se skupina rozhodla přibrzdit propagační kampaně ke svým deskám a také odmítla točit videoklipy. Jak se Vedder svěřil časopisu Melody Maker, důvodem takového rozhodnutí bylo, že si „spousta lidí začala myslet, že můžeš změnit nebo dokonce zachránit jejich život. Tyhle nemožný očekávání tě pak postupně začnou drtit.” V roce 1994 začal také médii značně propíraný bojkot společnosti Ticketmaster, který trval celé tři roky a značně omezil možnosti skupiny uspořádat turné po Spojených státech.\nKe konci roku 1994 vydali Pearl Jam třetí studiovou desku \"Vitalogy\", která se opět stala multiplatinovou. Touto deskou počínaje začal Vedder čím dál víc hrát doprovodnou kytaru a nahrával také více vokálů a občas i něco zabubnoval. Sláva má ale i své stinné stránky, a tak hodně písniček na této desce je o ztrátě soukromí, se kterou se Vedder nechtěl smířit. Album si opět vysloužilo nominace na cenu Grammy tentokráte v kategoriích Deska roku a Nejlepší rockové album. Deska se umístila na 492. místě žebříčku 500 nejlepších alb všech dob časopisu Rolling Stone. Single „Spin the Black Circle” vyhrál Grammy v kategorii nejlepší hardrocková nahrávka. Krátce před vydáním desky vyhodila kapela bubeníka Abbruzzese a nahradila ho Jackem Ironsem, se kterým se Vedder znal a který dříve hrával s Red Hot Chili Peppers. Kapela to zdůvodnila různými politickými názory, se kterými se zbytek kapely neztotožňoval. Jako příklad uvedli nesouhlas s bojkotem firmy Ticketmaster.\n\nNásledovali desky \"No Code\" (1996) a \"Yield\" (1998). V roce 1998 před turné po Spojených státech opustil Irons skupinu. Odůvodnil to nespokojeností s neustálými přesuny během turné. Pearl Jam tedy požádali bubeníka Soundgarden Matta Camerona, zdali by s nimi neodehrál americké turné. Mělo to být jen dočasná výpomoc, ale brzy bylo rozhodnuto, že Cameron zůstane v kapele na stálo. Singl „Do the Evolution” (z desky \"Yield\") byl nominován na cenu Grammy jako Nejlepší hardrocková nahrávka. Krátce před Vánoci 1998 nahráli Pearl Jam coververzi písničky „Last Kiss”, baladu ze šedesátých let od skupiny J. Frank Wilson and the Cavaliers. Vydali ji jen jako singl pro své fanoušky. Písnička se stala tak populární, že ji kapela v roce 1999 vydala jako singl dostupný v běžných distribučních sítích. „Last Kiss” se umístila na druhém místě amerického singlového žebříčku, což bylo zatím nejvyšší umístění singlu Pearl Jam.\n\nNásledující album \"Binaural\" vyšlo v roce 2000 a to je také rok, kdy kapela začala vydávat i oficiální bootlegy — většinou nahávky z koncertů. V letech 2000 a 2001 vydali Pearl Jam 72 živých alb. Singl „Grievance” (z alba \"Binaural\") byl v kategorii Nejlepší hardrocková nahrávka nominován na cenu Grammy. Následující řadová deska \"Riot Act\" vyšla v roce 2002. Písnička „Man of the Hour”, která se objevila ve filmu Big Fish, byla v roce 2004 nominovaná na Zlatý glóbus. Pearl Jam ještě vydali eponymní desku \"Pearl Jam\" (2006) a alba \"Backspacer\" (2009) a \"Lightning Bolt\" (2013).\n\nNa deskách Pearl Jam používá Vedder pseudonym „Jerome Turner”, ovšem pouze pro nehudební příspěvky (jako jsou například booklety desek). Chvilku se také podepisoval jako „Wes C. Addle” (tedy „West Seattle”).\n\nEddie Vedder má také své sólové projekty, s nimiž přispívá do různých soundtracků a kompilací. Na soundtracku k filmu \"Dead Man Walking\" (1995) si Vedder zazpíval spolu s pákistánským hudebníkem Nusratem Fatehem Ali Khanem. K filmu \"I Am Sam\" (2001) nazpíval Vedder coververzi písničky „You’ve Got to Hide Your Love Away” od Beatles. Písničku „Man Of The Hour” si napsal Vedder a nahrál ji společně s Pearl Jam. Objevila se pak ve filmu Tima Burtona \"Big Fish\". Pro dokument \"Body of War\" (2007) napsal Vedder písničky „No More”, jejíž text je o válce v Iráku, a „Long Nights”. Vedder a superskupina The Million Dollar Bashers, do které patřili členové kapel Sonic Youth a Wilco a kapely Boba Dylana, společně nahráli coververzi Dylanovy písničky „All Along the Watchtower”. Ta se pak objevila v biografii \"I’m Not There\" z roku 2007. Pearl Jam společně nahráli coververzi písničky The Who „Love, Reign o'er Me”, která je titulní skladbou ve filmu \"Reign Over Me\" (2007). K filmu \"Eat Pray Love\" nahrál Vedder písničku „Better Days”.\n\nV roce 2007 Vedder napsal a nahrál soundtrack k filmu Útěk do divočiny (orig. Into the Wild). Soundtrack vyšel na labelu J Records a obsahuje dvě coververze méně známých písničkářů. Písničku „Hard Sun” napsal kanadský písničkář Indio a autorem písničky „Society” je písničkář a herec Jerry Hannan. Vedder v rozhovorech přiznal, že chtěl, aby písničky stály na jednoduchých věcech a podbarvovaly příběh. „Neměl jsem moc na výběr, příběh byl napsaný a scény byly natočené\", dodává Vedder. Písnička „Guaranteed” vyhrála Zlatý glóbus a „Rise” byla nominovaná na Grammy v kategorii Nejlépe zazpívaná rocková píseň. Vydání soundtracku Vedder podpořil svým prvním sólovým koncertním turné.\n\nDruhá Vedderova sólová deska \"Ukulele Songs\" vyšla v květnu 2011. Obsahuje jak coververze, tak Vedderovy písničky. Jako singl byla vybrána písnička „Longing to Belong”. S projektem souvisí také živě DVD \"Water on the Road\".\n\nUž na začátku své hudební kariéry, otevřeně deklamoval své politické názory. Na koncertech mezi skladbami často udělá malou přestávku, aby se vyjádřil k aktuálnímu politickému dění. Například v průběhu koncertu \"MTV Unplugged\" se postavil na stoličku, vytáhl popisovač a velkými písmeny si na ruku napsal PRO-CHOICE. Je to název politického a etického hnutí, které hlásá, že ženy mají mít absolutní svobodu rozhodování o svém těhotenství.\n\n\n"}
{"id": "249587", "url": "https://cs.wikipedia.org/wiki?curid=249587", "title": "Non-Partisan Association", "text": "Non-Partisan Association\n\nNon-Partisan Association, NPA, je městská politická strana v kanadském městě Vancouver. Další politické strany s tímto názvem se nachází ve městech Burnaby, Richmond a Surrey.\n\nNPA byla založená v roce 1937 jako reakce na vznik sociálně demokratické strany Co-operative Commonwealth Federation. NPA je středopravá strana, jenž má nejvyšší podporu v komunitě obchodníků a v městských částech a oblastech na západě a jihu Vancouveru.\n\n"}
{"id": "249588", "url": "https://cs.wikipedia.org/wiki?curid=249588", "title": "Mount Taranaki", "text": "Mount Taranaki\n\nMount Taranaki, známá též jako Mount Egmont, je spící stratovulkán v regionu Taranaki na západním pobřeží Nového Zélandu, na Severním ostrově. Hora je 2 518 metrů vysoká a je proslulá jedním z nejsouměrnějších sopečných kuželů na světě. Ve své jižní části se nachází sekundární kužel – Fanthams Peak. Hora je nejnavštěvovanějším vrcholem v zemi. Ročně na ni vystoupí, většinou po upravených cestách, téměř 250 000 lidí. Díky své podobnosti s horou Fudži, poskytl vrchol Mount Taranaki kulisu filmu Toma Cruise – Poslední samuraj. Prvním Evropanem, který horu Taranaki spatřil, byl britský mořeplavec James Cook, ten ji pojmenoval Mount Egmont.\n\nMount Taranaki je geologicky mladá hora. Svou sopečnou aktivitu zahájila přibližně před 135 000 lety. Poslední vulkanická činnost byla mírná erupce popele kolem roku 1755. Poslední významnější erupce nastala kolem roku 1655. Novodobý výzkum ukázal, že v posledních 9 000 letech nastaly menší erupce v průměru každých 90 let a ty významnější každých 500 let.\n\nSopečný popel spolu s bohatou vláhou zadržovanou na úbočích hory dává živiny mnoha rozličným druhům rostlin. Taktéž zemědělská půda za hranicemi lesa a v podhůří je velmi úrodná. Vzhledem k jisté odloučenosti od ostatního světa se zde vyvinuly dokonce nové skupiny rostlin (např. dva druhy sedmikrás, vzácná endemická kapradina a mechy). V nejnižším pásmu do výšky 900 m se nachází deštný les s porosty až 50 metrů vysokých damaroní a liánovitých stromů rata. Oba druhy dnes pomalu mizí a ustupují stromům kamahi rozšiřujících se z vyšších poloh směrem dolů. Mezi jejich větvemi se občas objevují narůžovělé květy chladnomilné lesní orchideje, která roste zespodu větví (tzv. epifyt). Vyšší polohy jsou zastoupeny porosty odolnějších dřevin, zejména pak pabuků jižních a horských cedrů zvaných „kaikawaka“. Tyto stromy přežily i erupci v roce 1655 a některé exempláře tedy mají až 400 let. Výše rostou husté křoviny a ve výškách přesahujících 2 000 m se již objevují vysokohorské louky, po kterých následuje jen kamenná suť a ztuhlá láva. Vrchol hory Mount Taranaki je trvale pokrytý sněhem.\n\nSvahy vulkánu jsou chráněny již od roku 1881. Dnešní Národní park Taranaki zaujímá rozlohu 33 530 ha. To platí zhruba pro okolí deseti kilometrů od vrcholu. Hranice ochranného pásma je na první pohled patrná (konec lesů – začátek polí).\n\nPrvní expedici Evropanů k vrcholu uskutečnili německý přírodovědec Ernst Dieffenbach a anglický velrybář James Heberley. Ty provázel maorský průvodce, kterého si najali. Ten se ovšem neodvážil jít za hranici sněhu, protože Maorové věří, že se zde nacházejí duchové a mýtičtí hadi. Na samotný vrchol tedy museli oba Evropané vylézt sami.\n\nCelá staletí znali Mount Taranaki jen Maorové a před nimi neznámí prapůvodní obyvatelé tmavé pleti, které po svém příchodu na Nový Zéland kolem roku 1200, Maorové vyhubili. V místních hlubokých lesích měli své úkryty před nepřáteli a v jeskyních pohřbívali své zemřelé náčelníky. Okr objevený v údolích řek ředili žraločím tukem a používali ho jako barvivo na svá těla.\n\nPodle maorských pověstí se traduje, že horu Egmont (maorsky Taranaki) dohnala do její dnešní polohy zvané mys Egmont rozepře mezi dvěma nápadníky. Taranaki prý kdysi stál uprostřed Severního ostrova a bojoval tam s Tongarirem o přízeň ženské hory Pihangy. Taranaki však svůj boj prohrál a odklidil se na okraj ostrova a cestou horského pochodu vyhloubil kaňon řeky Wanganui.\n\n\n"}
{"id": "249591", "url": "https://cs.wikipedia.org/wiki?curid=249591", "title": "Jim Green", "text": "Jim Green\n\nJim Green (25. května 1943, Birmingham – 28. února 2012, Vancouver) byl regionální politik a pomocný profesor z kanadského Vancouveru. Narodil se v Alabamě a do Kanady odešel, aby se vyhnul válce ve Vietnamu.\n\nV roce 2002 byl zvolen do vancouverské městské rady za COPE a poté, co z ní tehdejší starosta Larry Campbell a Raymond Louie vystoupili a založili novou stranu, za Vision Vancouver. Za ní v roce 2005 neúspěšně kandidoval na starostu, prohrál volby a starostou se stal Sam Sullivan.\n\nGreen pracoval jako pomocný profesor antropologie na Univerzitě Britské Kolumbie. Také spoluzakládal univerzitní Urban Field School.\n"}
{"id": "249592", "url": "https://cs.wikipedia.org/wiki?curid=249592", "title": "Brennus", "text": "Brennus\n\nBrennus byl náčelníkem Senonů, galského kmene sídlícího na západním pobřeží Jaderského moře, který se v roce 387 př. n. l. vypravil z Předalpské Galie, porazil Římany v bitvě u řeky Allie a následně vydrancoval samotný Řím. Podle některých současných teorií nebylo slovo Brennus jménem, nýbrž pouze titulem. Dále se vyskytují pochybnosti o tom, zda tomuto galskému náčelníku nebylo přisouzeno jméno podle jiného Brenna, jenž na začátku 3. století př. n. l. vedl Kelty během jejich invaze do Řecka.\n\nNa jaře roku 387 př. n. l. (podle tradičního, ale nesprávného data v roce 390 př. n. l.) prý Brennus přitáhl v čele nespočetného zástupu Galů k etruskému městu \"Clusium\" (dnešní Chiusi), jež se nacházelo asi 150 kilometrů severně od Říma. Je třeba poznamenat, že většina starověkých pramenů a materiálů od dějepisců, jako byli Livius, Polybios nebo Diodóros, byla značně ovlivněna různými mýty a obzvláště v případě Livia se vyznačovala silnou zaujatostí ve prospěch Římanů. Zda bylo Clusium cílem Galů, či pouhou zastávkou při tažení na Řím, není jasné. Každopádně Galové se přiblížili k městu a zahájili obléhání. Etruskové mezitím zanechali svých sporů a obrátili se na římský senát se žádostí o pomoc. Ten následně vyslal tři své emisary, kteří měli vyjednávat s Brennem. Diodóros však tvrdí, že tito tři muži byli ve skutečnosti zvědové, jejichž úkolem bylo určení síly Galů. Nehledě na důvod jejich příchodu do tábora Galů, došlo mezi nimi a barbary zřejmě k rozepři. Po vzájemné výměně urážek se Římané zapletli do menší potyčky, při níž byl jeden z keltských náčelníků zabit. Vyslanci se nato vrátili do Říma, aniž by čehokoli dosáhli. Brennus prý poslal do Říma své zástupce, jejichž prostřednictvím požadoval vydání oněch tří mužů, nicméně byl odmítnut. Nedlouho poté zanechali rozlícení Galové dobývání Clusia a vydali se k Římu, kde se hodlali pomstít.\n\nBarbaři brzy napadli římské území a začali ohrožovat samotný Řím. Asi 10 kilometrů severně od města se shromáždilo početně slabší římské vojsko pod velením Aula Quinta Sulpicia, které v bitvě na březích řeky Allie utrpělo drtivou porážku z rukou Galů. Datum konání bitvy, 18. červenec, vstoupilo do římských dějin jako \"dies ater\" („černý den“). Několik římských obránců se uchýlilo na pahorek Kapitol, zatímco obyvatelstvo Říma prchalo městskými branami k Vejím a do okolní krajiny. Brennovi Galové mezitím pronikli do Říma, přitom zmasakrovali zbývající obyvatele a plenili a zapalovali vše, co jim přišlo do cesty. Brzy poté se Brennus pokusil ztéct silně opevněný Kapitol, avšak byl odražen.\n\nGalové drancovali Řím a jeho okolí dalších sedm měsíců. Ovšem série útoků na Kapitol skončila neúspěchem. Během jedné noci byl galský přepad prozrazen kejháním posvátných hus z chrámu bohyně Junony. Římané poté Brennovi nabídli vyjednávání o podmínkách odchodu Galů. Brennus souhlasil a vymínil si na Římanech výkupné ve výši 1000 liber zlata (327 kilogramů zlata). Důvodem Brennovy ochoty mohla být epidemie úplavice šířící se mezi barbary, případně ohrožení galských sídel na severu invazí kmene Venetů. Když podle Livia projevili Římané pochybnosti o správnosti vážení, měl Brennus se slovy \"„Vae victis!“\" („Běda poraženým!“) přihodit na váhy svůj meč, takže Římané museli nakonec zaplatit ještě větší množství zlata. Tento legendární výrok citovali později mnozí starověcí autoři. Při ústupu měli být Galové údajně poraženi římským vojskem vedeným diktátorem Marcem Furiem Camillem. Tato událost je ale patrně pouhou Liviovou smyšlenkou, která měla zastřít míru římského ponížení. Ač byl Řím zcela vypálen, materiální škody Římanů nebyly natolik závažné jako způsobená psychická újma, neboť sebevědomí Římanů bylo vážně otřeseno. Strach z Galů zůstal ještě po desetiletí důležitým činitelem ovlivňujícím římskou zahraniční politiku.\n\nPodle některých teorií koordinoval Brennus svoji akci se syrakuským tyranem Dionýsiem I., který usiloval o vládu nad Sicílií. Řím tehdy vázaly těsné vztahy s Messanou, malým městem na severovýchodě ostrova, jež chtěl pod svoji kontrolu získat právě Dionýsios. Jakmile byli Římané zaměstnáni bojem s Brennem, mohl Dionýsios vést tažení proti Messaně zcela nerušeně.\n\n\n"}
{"id": "249595", "url": "https://cs.wikipedia.org/wiki?curid=249595", "title": "Spartakovci", "text": "Spartakovci\n\nSpartakovci (německy Spartakusbund), též Svaz spartakovců, byla německá ilegální skupina revolucionářů, která se pokusila v lednu 1919 provést převrat. Vedli ji Rosa Luxemburgová a Karl Liebknecht.\n\nPo prohře v I. světové válce se císařské Německo zhroutilo. Dne 6. listopadu 1918 se ministerským předsedou Výmarské republiky stal sociální demokrat Philipp Scheidemann. Členové levicové části sociálně demokratické strany v Německu Rosa Luxemburgová a Karl Liebknecht utvořili revoluční skupinu Spartakovců, která se pokusila v lednu 1919 v Berlíně vyvolat povstání a převrat. Povstání spartakovců bylo se souhlasem vedení sociální demokracie rozdrceno vojenskými oddíly Freikorps. Luxemburgová i Liebknecht byli zajati a bez soudu popraveni.\n\nZ hnutí – Svazu spartakovců se poté stala Komunistická strana Německa.\n\n"}
{"id": "249596", "url": "https://cs.wikipedia.org/wiki?curid=249596", "title": "Arado Ar 79", "text": "Arado Ar 79\n\nArado Ar 79 byl německý dvoumístný dolnoplošník smíšené konstrukce se zatahovacím hlavním podvozkem, užívaný za druhé světové války jako cvičný a spojovací letoun.\n\nVývojové práce na letounu Ar 79 pro nacionálněsocialistické aerokluby NSFK byly ve společnosti Arado zahájeny v roce 1936. Za pohon byl zvolen vzduchem chlazený řadový čtyřválec Hirth HM 504A o vzletovém výkonu 77 kW s dvoulistou dřevěnou nestavitelnou vrtulí o průměru 2,00 m.\nPrvní prototyp Ar 79 V1 (imatrikulace D-EKCX) vzlétl na jaře 1938, záhy následovaný druhým (D-EDCG) a třetím (D-EHCR). Letové testy probíhaly jak v mateřské továrně, tak i ve zkušebním středisku Luftwaffe v Rechlinu.\n\nSériová výroba typu byla zahájena již v roce 1938 a následně pak vzniklo několik verzí. Ar 79A, což byly prototypy s odlišnými dveřmi kabin, Ar 79B, D a E. Lišily se zejména přístrojovým vybavením, verzemi motorů a objemem zavazadlového prostoru i palivové nádrže. Ar 79D a E měly konstrukčně upravenu směrovku s větším výřezem v její spodní části a s posunutou vyvažovací ploškou.\n\nPilot Lüber s upraveným prvním prototypem Ar 79 V1 ustavil již 15. července 1938 světový rekord FAI ve své kategorii rychlostí 229,040 km/h na trati 1000 km. O dva týdny později přidal další světový rekord s prototypem Ar 79 V3 se zvětšenou palivovou nádrží pilot Seelbach, který trať dlouhou 2000 km zalétl průměrnou rychlostí 229,029 km/h.\n\nSe stejným letounem v prosinci 1939 uskutečnili letci Pulkowski a Jennet dálkový let z Benghází do indického města Gaya. Vzdálenost 6903 km ulétli nonstop průměrnou rychlostí 160 km/h. Stroj byl ale dále upraven přídavnou palivovou nádrží na 520 l v rozšířeném zavazadlovém prostoru. Ještě v zimě 1938 se oba pokusili o dálkový etapový let z berlínského Brandenburgu do Austrálie, ale v indickém Madrásu se jejich Ar 79 zřítil a oba letci zahynuli.\n\nV roce 1939 provedl maďarský pilot István Horthy, syn admirála Miklóse Horthyho, se svým osobním letounem Ar 79 dálkový let do Bombaje a zpět a později i do Egypta.\n\nBěhem roku 1939 se Ar 79 rozdělovaly jednotlivým oddílům NSFK, ale s vypuknutím druhé světové války tyto aerokluby postupně ukončovaly činnost, nebo se měnily v pilotní školy. Několik exemplářů se tak dostalo do stavu Luftwaffe, kde sloužily jako školní, víceúčelové u pomocných jednotek a kurýrní u operačních jednotek. Dostaly se tak například do pilotní školy Sch./Fl.Ausb.Rgt.11, Flugbereitschaft pod VIII Fliegerkorps, Flugber. RLM, KG 200, Flugber. Luftflotte 2, Flugleherschule d.Lw., nebo Kampffliegerschule/KFS 2.\n\nOd roku 1938 bylo 14 kusů Ar 79B a D postupně dodáváno Maďarsku, kde létaly v polovojenských aeroklubech a rovněž u královského letectva. Čtyři maďarské Ar 79 přečkaly válku a byly provozovány do roku 1955.\n\nÚdaje platí pro Ar 79B\n\n"}
{"id": "249597", "url": "https://cs.wikipedia.org/wiki?curid=249597", "title": "Elo Romančík", "text": "Elo Romančík\n\nElo (Emanuel) Romančík (17. prosince 1922, Ružomberok – 9. října 2012, Bratislava) byl slovenský herec. V 50. letech 20. století krátce i poslanec Národního shromáždění ČSR.\n\nK herectví získal vztah od svého otce, který se v mládí věnoval ochotnickému divadlu. Už na lidové škole učitelé rozpoznali jeho herecký talent a dávali mu příležitost, aby se projevil. V době studií na gymnáziu už vystupoval na literárních večírcích a ve škole také dostal i svoji první hereckou příležitost. Po absolutoriu na gymnáziu pracoval ve stavební firmě.\n\nNa profesionální divadelní scénu se dostal na prknech Slovenského komorního divadla v Martině. Výběrová komise jej vybrala ze šestnácti uchazečů společně s jedním dalším mladým hercem. V martinském divadle pobyl plných jedenáct let. V roce 1956 přešel do bratislavské činohry SND, kde patřil k dominantním hereckým osobnostem. Ztvárnil zde množství zajímavých postav. Hrál i ve vícero známých filmech. Spolu s herečkou Máriou Kráľovičovou byl prvním hercem ve slovenské televizní inscenaci \"Dovidenia Lucienne !\". Inscenace byla odvysílána naživo 15. května 1957 z bratislavského studia Československé televize.\n\nV televizi působil v prvních úspěšných seriálech. Působil i v mnohých rozhlasových inscenacích. Znám byl také svojí malířskou zálibou, karikaturním způsobem prý zachytil téměř všechny své herecké kolegy. V důchodu se věnoval fotografování, filmování a práci na zahradě.\n\nKrátce se angažoval i politicky. Ve volbách roku 1954 byl zvolen jako bezpartijní poslanec do Národního shromáždění ve volebním obvodu Martin-venkov. V parlamentu setrval do března 1957, kdy rezignoval a nahradil ho Alexander Paulovič.\n\nV roce 1951 se stal laureátem Státní ceny a roku 1968 jmenován zasloužilým umělcem. Jeho synem je herec Ivan Romančík.\n\n"}
{"id": "249600", "url": "https://cs.wikipedia.org/wiki?curid=249600", "title": "Prostoročasový diagram", "text": "Prostoročasový diagram\n\nProstoročasový (nebo časoprostorový) diagram je graf pohybu tělesa, avšak jednu ze souřadnic grafu představuje časová osa. Používá se ve fyzice (především v teorii relativity) pro názorné zobrazení pohybů, které probíhají v časoprostoru. Časoprostorové diagramy umožňují lepší pochopení relativistických jevů (např. dilatace času nebo kontrakce délek) bez použití matematických vztahů.\n\nAutorství je připisováno Hermannu Minkowskimu (1908).\n\nProstoročasový diagram se obvykle zobrazuje jako dvourozměrný nebo třírozměrný řez prostoročasu, přičemž jednou z os ležících v tomto řezu je časová osa. Na časovou osu se přitom nevynáčí čas formula_1, ale veličina formula_2, kde formula_3 je rychlost světla, která má stejný rozměr jako prostorové souřadnice.\n\nPomocí prostoročasového diagramu lze také zobrazovat transformace souřadnic.\n\nKaždý bod diagramu odpovídá určité události.\n\nTěleso nacházející se v klidu nemění svoji polohu v prostoru, avšak po časové souřadnici se pohybuje stále vpřed. Takové těleso je na prostoročasovém diagramu zobrazeno čárou, která je rovnoběžná s časovou osou.\n\nPohyb fotonu (tedy částice pohybující se rychlostí světla) je (ve dvourozměrném případ) popsán vztahem formula_4. Foton tedy vytváří čáru, která s oběma osami (časovou i prostorovou) svírá stejný úhel.\n\nOstatní pohyby leží mezi těmito dvěma krajními případy.\nV prostoročasovém diagramu vytváří tedy každé těleso (pohybující se i v klidu) čáru. Tato čára se označuje jako \"světočára\".\n\n\n"}
{"id": "249605", "url": "https://cs.wikipedia.org/wiki?curid=249605", "title": "Bratři Bloomovi", "text": "Bratři Bloomovi\n\nUž jako malí kluci bratři Bloomové provádějí různé podvody na ostatních. Stephen plány vymýšlí, Bloom je provádí. Kvůli svým vylomeninám bratři vystřídali během dětství mnoho rodin.\n\nO 25 let později bratři oslavují konec dalšího podvodu. Na party si Bloom uvědomí, že Stephen řídí všechno v jejich životech, a tak se rozhodne ho opustit a přestěhuje se do Černé Hory. O tři měsíce později ho Stephen najde a přesvědčí ho, aby společně provedli ještě jeden poslední podvod, při kterém budou vystupovat spolu s Bang Bang, japonskou expertkou na výbušniny, jako prodejci starožitností. Podvést mají Penelope Stampovou, bohatou sociálně izolovanou dědičku z New Jersey. Aby se seznámili, Bloom zinscenuje autonehodu, ale během ní má Penelope epileptický záchvat a musí do nemocnice.\n\nPenelope se Bloomovi svěří, že je téměř celý život sama. Bloom naznačí, že opouští zemi. Druhý den ráno přijede Penelope do přístavu, aby Blooma doprovázela do Řecka. Maximillen, Belgičan najatý Stephenem, Penelope prozradí, že bratři jsou ve skutečnosti pašeráci starožitností. Penelope se potom rozhodne stát se rovněž pašeračkou. Maximillen, instruovaný Stephenem, nabídne Penelope práci na propašování knihy z muzea v Praze. Ta bratry přesvědčí, aby jeli do Prahy, aniž by tušila, že je vše připravené. Ve vlaku projeví náklonnost k Bloomovi.\n\nV Praze se setkají s Maximillenem, aby naplánovali krádež knihy. Podle Stephenova plánu, Bloom získá od Penelope milion dolarů a uprchne. Penelope i tak knihu ukradne. Plán je umístit výbušninu na katedrálu sv. Víta a spustit tak požární alarm, aby byl areál evakuován. Penelope ale omylem způsobí explozi celé věže, a tak přijede armáda a policie. Penelope o nich neví, a tak pronikne do muzea a vezme knihu. Při útěku ventilačním zařízením se ale propadne do místnosti plné vojáků. Ona ale přemluví policejního prezidenta, aby ji pustil.\n\nV hotelovém baru potom Blooma navštíví jejich bývalý mentor a současný nepřítel Diamond Dog a snaží se ho přesvědčit, aby se přidal k němu. Bloom to odmítne a pak přijde Stephen, bodne Diamond Doga do ruky a pošle ho pryč.\n\nV Mexiku Bloom Penelope vše prozradí. Bratři se porvou a zbraň Stephena náhodou střelí. Penelope zranění kontroluje a zjistí, že se jedná o falešnou krev a odchází se zlomeným srdcem. Bloom odjede do Černé Hory. O tři měsíce později ho navštíví Penelope, aby se stal znovu podvodníkem. Ten nemůže svou lásku odmítnout, a tak se rozhodne se Stephenem uspořádat poslední podvod.\n\nSpolečně odjedou do Petrohradu, kde mají dříve ukradenou knihu prodat Diamond Dogovi. Ten je ale napadne a Stephen je unesen. Po Bloomovi požadují výkupné 1,75 milionu dolarů. Bloom předpokládá, že je to další Stephenův podvod, Penelope ale pro jistotu peníze vybere. Předtím se je Bang Bang rozhodne opustit, pak ale vybuchne její auto a Penelope a Bloom si nejsou jistí, jestli svou smrt nepředstírala.\n\nSamotný Bloom pak jde předat peníze. Najde Stephena svázaného a zbitého. Jsou znovu napadeni, Stephen je střelen a svým zraněním podlehne. Bloom se Stephena zeptá, jestli je to opravdu nebo se jedná pouze o \"perfektní podvod\". Stephen se zvedne a řekne, že je v pořádku. Stephen potom řekne Bloomovi, aby opustil s Penelope navždy Petrohrad a že se znovu setkají.\n\nBloom se probudí v autě a zjistí, že skvrna od Stephenovy krve na jeho košili je pravá. Když si uvědomí, že je Stephen mrtvý, zhroutí se a Penelope se ho snaží uklidnit. Bloom si potom vzpomene na to, co říkal Stephen: \"Perfektní podvod je takový, při kterém všichni zúčastnění dostanou právě tu věc, kterou chtějí.\" Pro Penelope a Blooma byl tou věcí společný život, zatímco pro Stephena to bylo vymyslet podvod tak perfektní, že bude skutečný.\n\n"}
{"id": "249608", "url": "https://cs.wikipedia.org/wiki?curid=249608", "title": "Partito dei Comunisti Italiani", "text": "Partito dei Comunisti Italiani\n\nStrana italských komunistů (\"Partito dei Comunisti Italiani\", PdCI) je politická strana v Itálii.\n\nStrana byla založena roku 1998 odštěpením od Strany komunistické obnovy (PRC). Současným předsedou strany je Oliviero Diliberto.\n\nČlenové Strany italských komunistů v Evropském parlamentu jsou stále ve frakci Evropské sjednocené levice a Severské zelené levice s jejich bývalými soudruhy z PRC.\n\n9.–10. dubna 2006 v italských generálních volbách byla strana členem vítězné koalice „L'Unione“ a získala 16 ze 630 křesel v dolní komoře italského parlamentu. Aliance zelených a komunistů získal 11 z 315 křesel v italském senátu.\n\n"}
{"id": "249609", "url": "https://cs.wikipedia.org/wiki?curid=249609", "title": "1964 v hudbě", "text": "1964 v hudbě\n\nTento článek obsahuje události související s hudbou, které proběhly v roce 1964.\n\n\n\n\n\n\n\n\n"}
{"id": "249613", "url": "https://cs.wikipedia.org/wiki?curid=249613", "title": "Franz von Baader", "text": "Franz von Baader\n\nFranz Xaver Benedict von Baader (27. března 1765 Mnichov – 23. května 1841 tamtéž) byl německý lékař, technik, romantický filosof a katolický teolog.\n\nBaader se narodil v rodině lékaře a sám také studoval medicinu v Ingolstadtu a ve Vídni. Po krátké praxi v Mnichově studoval důlní inženýrství v saském Freibergu (spolu s A. Humboldtem a s romantickým básníkem Novalisem) a v letech 1792–1796 pracoval jako důlní inženýr v Anglii. Už tam se setkal s několika filosofy a napsal řadu filosofických textů. Po návratu se v Hamburgu seznámil s filosofem Jacobim, s nímž udržoval přátelské styky. Roku 1800 se v Praze oženil s Františkou von Reisky a v Mnichově se stal vrchním důlním inženýrem. Založil továrnu na tabulové sklo podle vlastního vynálezu, za nějž dostal od rakouského císaře doživotní penzi a roku 1808 se stal členem Bavorské akademie věd. V roce 1822 napsal memorandum třem císařům (pruskému, rakouskému a ruskému), kde se je snažil přesvědčit o jejich křesťanských povinnostech, mezi něž počítal i obnovení Polska. Vydal se i do Petrohradu, ale car jeho návštěvu odmítl. Po penzionování byl od roku 1825 profesorem filosofie a spekulativní teologie na nově založené mnichovské univerzitě. \n\nBaader byl tradicionalista a romantik, odpůrce racionalismu a osvícenské filosofie, ale také empirismu Davida Huma. Byl ovlivněn mystikou Jakoba Böhme a Mistra Eckharta i dlouholetým přátelstvím se Schellingem, jehož však v pozdějším věku sám velmi ovlivnil. Svou vlastní filosofii nazývá Baader „dynamickou“ a staví ji proti „mechanické“. Lidský rozum je podle něho omezený a musí se opírat o Boží zjevení a o studium přírody, jež je pro něho velkým tajemstvím. Proto se také velmi zasazoval o propojení vědy a náboženství, o ekumenické sjednocování křesťanských církví, o omezení papežské moci a demokratické uspořádání církve, ale postavil se proti jejímu zasahování do světských záležitostí. Roku 1835 vydal spis o bídě „proletariátu“ a o možnostech, jak mu pomoci.\n\nBaader patřil mezi nejoriginálnější katolické myslitele 19. století. Měl velmi početné a nadšené žáky, kteří vydali jeho sebrané spisy v 16 svazcích v letech 1851–1860. \n\n\n\n"}
{"id": "249616", "url": "https://cs.wikipedia.org/wiki?curid=249616", "title": "Jules Rimet", "text": "Jules Rimet\n\nJules Rimet (14. října 1873 – 16. října 1956) je považován za zakladatele fotbalového mistrovství světa. V letech 1919 až 1945 byl prezidentem Francouzské fotbalové federace a v letech 1921 až 1954 působil v čele FIFA. Z jeho podnětu se v roce 1930 konalo v Uruguayi první fotbalové mistrovství světa. Soška bohyně Niké určená pro vítěze byla na jeho počest do roku 1970 nazývána Trofejí Julesa Rimeta.\n"}
{"id": "249617", "url": "https://cs.wikipedia.org/wiki?curid=249617", "title": "Dreyfusova aféra", "text": "Dreyfusova aféra\n\nDreyfusova aféra byl politický skandál, který koncem 19. století hluboce polarizoval a destabilizoval francouzskou Třetí republiku. Hlavní postavou této aféry byl židovský důstojník francouzského generálního štábu Alfred Dreyfus, který byl v roce 1894 na základě zfalšovaných důkazů obviněný vojenským soudem ze špionáže pro Německé císařství. Dreyfus byl dvakrát soudem shledán vinným, posléze omilostněn a nakonec rehabilitován s tím, že odsouzení mělo být založeno na falešných dokumentech. Ve veřejnou známost celou záležitost uvedl spisovatel Émile Zola, který v literárních novinách \"L'Aurore\" (\"Úsvit\") 13. ledna 1898 uveřejnil otevřený dopis francouzskému prezidentovi Félixi Fauremu s názvem \"J'accuse!\" (\"Žaluji!\"), ve kterém apeloval na propuštění Dreyfuse. Na Dreyfusovu obranu se postavila řada známých osobností, kromě Zoly i Octave Mirbeau, Anatole France, Jules Renard, Charles Péguy, Marcel Proust, Georges Clemenceau nebo Ludovic Trarieux.\n\nAlfred Dreyfus byl 15. října 1894 uvězněn a obviněn z velezrady ve prospěch Německého císařství. Stalo se tak na základě ručně psaného dopisu pro německou ambasádu, kterou zachytila francouzská kontrašpionážní služba. Písmo bylo na základě nesprávného písmoznaleckého rozboru ztotožněno s rukopisem Alfreda Dreyfuse. Původcem tohoto špatného znaleckého posudku byl Louis Alphonse Bertillon, policejní úředník a tvůrce identifikačního systému zvaného Bertillonáž. Bertillon, ač v oblasti identifikace zločinců odborníkem, neměl v oblasti písmoznalectví patřičnou kvalifikaci. Svou chybu do smrti neuznal.\n\nVůči Dreyfusovi byly navíc vykonstruovány další dva falešné důkazy a samotný průběh procesu byl zmanipulovaný tehdejším ministrem války a jeho generály. Dreyfus byl vojenským soudem odsouzený za velezradu na doživotní deportaci na Ďábelském ostrovu při pobřeží Francouzské Guyany a byl degradován.\n\nV březnu 1896 zahájil nový šéf kontrašpionážního oddělení Georges Picquart vyšetřování podezřelé činnosti majora Esterhazyho. Přitom zjistil, že tento důstojník napsal dopis, na jehož základě byl odsouzen Dreyfus. Informoval své nadřízené, ti však odmítli revizi Dreyfusova procesu a zastavili vyšetřování Esterhazyho. Šéfa kontrašpionáže, který s tím nesouhlasil, poslali do Tuniska. Picquart se později svěřil s celým případem svému příteli, advokátovi Louisi Lebloisovi, který informoval místopředsedu senátu Augusta Scheurer-Kestnera. Senátor neváhal a vystoupil veřejně. Esterhazy byl nakonec postaven před vojenský soud, který ho však osvobodil. Picquart byl uvězněn a později propuštěn z armády.\nV této době se v tomto případu rozhodl využít svůj vliv francouzský spisovatel Émile Zola, který v periodiku \"L'Aurore\" uveřejnil pamflet \"J'accuse!\" (Žaluji!). V něm mimo jiné napsal: „Horoucně usiluji jen o jedno: vnést do věci jasno ve jménu lidství, jež tolik utrpělo a má právo na štěstí. Můj plamenný protest je jen výkřikem mé duše. Ať se tedy odváží předvolat mne před porotní soud a ať se vyšetřování koná před zraky veřejnosti. Čekám.“ Zola byl postaven před soud, při němž bylo odhaleno několik významných okolností z Dreyfusova procesu. Zola, jehož obhájce byl pozdější francouzský premiér Georges Clemenceau, byl odsouzen k pokutě 3000 franků a roku vězení. Před trestem však nakonec utekl do Londýna.\nFrancie se v té době rozdělila na \"Dreyfusardy\", kteří Alfreda Dreyfuse podporovali, a \"Antidreyfusardy\", kteří stáli proti němu. Celý spor byl velmi vyhrocený, protože se dotýkal mnoha věcí, které v tehdejší rozjitřené politické atmosféře byly kontroverzní. Ve Francii tehdy probíhaly velké nepokoje, stávky a bylo rovněž usilováno o puč.\n\nV srpnu 1898 vyšlo najevo, že kontrašpionážní oddělení ve snaze prokázat Dreyfusovi vinu padělalo důkazy. Kasační soud anuloval proces z roku 1894 a Dreyfus byl v roce 1899 postaven před nový vojenský soud v Rennes. Byl však znovu odsouzen, tentokrát na deset let vězení. Vzápětí mu prezident Émile Loubet sice udělil milost, ale k úplné rehabilitaci došlo až v roce 1906.\n\nMezi reportéry, kteří přinášeli zprávy o soudu a jeho důsledcích, byl i rakousko-uherský židovský novinář Theodor Herzl. Pro Herzla, který byl přítomen Dreyfusově degradaci a který byl svědkem antisemitských vášní probouzených ve Francii, byl tento proces impulsem k uvědomění si, že Židé v Evropě nejsou v bezpečí. Stal se zakladatelem a vedoucím činitelem politického sionismu, který usiloval o návrat Židů do jejich vlasti v zemi Izraelské a který pod jeho vedením nabyl mezinárodního významu.\n\nVe Francii došlo v důsledku této aféry k vzrůstu antiklerikalismu, který měl v roce 1905 za následek konec římskokatolického náboženství coby oficiálního státního náboženství.\n\nDreyfusova aféra bývá někdy srovnávána s Hilsneriádou v Českých zemích.\n\n\n"}
{"id": "249618", "url": "https://cs.wikipedia.org/wiki?curid=249618", "title": "Žilinský regionální integrovaný dopravní systém", "text": "Žilinský regionální integrovaný dopravní systém\n\nŽilinský regionální integrovaný dopravní systém (ŽRIDS) je integrovaný dopravní systém na Slovensku v Žilinském samosprávném kraji, vzniklý v roce 2003. Spočívá v tarifním přidružení železniční trati ŽSR č. 126 Žilina - Rajec k systému městské hromadné dopravy v Žilině. \n\nDnešní ŽRIDS začal vznikat v roce 2003 po zrušení osobní dopravy na trati č. 126 Žilina - Rajec. Město Žilina, Žilinský samosprávný kraj a obce při trati zahájily spolupráci se Slovenskou investiční a realitní společnosti a. s. (SIRS). Od února do dubna 2003 provozovala osobní dopravu na trati přímo SIRS, pak dopravu převzala Železniční společnost Slovensko na základě smlouvy se SIRS. Tato trať byla první z 26 slovenských tratí se zastavenou osobní dopravou, kde byla osobní doprava obnovena. \n\nOd 30. dubna 2003 byl jízdní řád na trati provázán s jízdním řádem žilinské městské linky č. 2. \n\nOd podzimu 2003 byly do všech motorových i vlečných vozů na trati nainstalovány strojky na označování jízdenek pro jízdenky městské hromadné dopravy, čímž fakticky vznikl integrovaný dopravní systém ŽRIDS. Je zde zaveden samoobslužný systém odbavování cestujících, tedy cestující je povinen si neprodleně po nástupu do vlaku označit svou jízdenku.\n\nPozději byl na trati zaveden zónový tarif. \n\n\n"}
{"id": "249619", "url": "https://cs.wikipedia.org/wiki?curid=249619", "title": "Jarnail Singh Bhindranwale", "text": "Jarnail Singh Bhindranwale\n\nJarnail Singh Bhindranwale nebo jen Jarnail Singh, paňdžábsky ਜਰਨੈਲ ਸਿੰਘ ਭਿੰਡਰਾਂਵਾਲੇ (12. února 1947, Rode, okres Móga, Paňdžáb, Indie – 6. června 1984, Amritsar), byl vůdce sikhské náboženské organizace Damdami Taksal, založené v Indii.\n\nPokoušel se šířit původní hodnoty sikhismu a rozšířil mezi mladými lidmi původní náboženské zásady. Stal se známým pro svou podporu (neúspěšného) pokusu o založení sikhského teokratického státu v Chalistánu. V roce 1981 byl Bhidranwale zatčen pro podezření z účasti na vraždě Jaganta Narina, zakladatele společnosti Hind Samachar. Později byl propuštěn pro nedostatek důkazů, nicméně byl později bedlivě střežen indickými policejními úřady. Nejslavnější je Bhindranwale pro svou účast na operaci Modrá hvězda, při níž on a další militantní sikhové obsadili komplex Akal Takht v Amritsaru včetně tamního Zlatého chrámu. Při této operaci byl zabit indickou armádou. Po své smrti byl kontroverzní postavou indické historie. Některými je vnímán jako mučedník, bojující v zájmu sikhů, jinými jako militantní extrémista.\n"}
{"id": "249626", "url": "https://cs.wikipedia.org/wiki?curid=249626", "title": "Strana socialistické aliance", "text": "Strana socialistické aliance\n\nStrana socialistické aliance ( ) je politická strana v Rumunsku. Vznikla z křídla Socialistické strany pracujících (PSM), které vystupovalo proti sloučení PSM se Sociálně demokratickou stranou v červenci 2003 a žádalo, aby PSM dále byla marxistickou stranou. Rumunské úřady odmítly zaregistrovat tuto skupinu pod názvem PSM, a proto místo toho přijala název PAS.\n\nStrana je vedena Národním výborem se 165 členy, Řídícím výborem s 60 členy a Výkonným výborem s 60 členy.\n\nPAS je zakládajícím členem Strany evropské levice.\n\n"}
{"id": "249636", "url": "https://cs.wikipedia.org/wiki?curid=249636", "title": "Nováky", "text": "Nováky\n\nNováky ( \"Nyitranovák\") jsou město na západním Slovensku, v Trenčínském kraji. Ve městě se nachází uhelná elektrárna a nedaleko města uhelné doly. Žije zde  obyvatel.\n\nMěsto se nachází v údolí řeky Nitra mezi pohořími Vtáčnik a Strážovské vrchy, cca 10 km jihozápadně od Prievidzy.\n\nPrvní písemná zmínka o Novákách je z roku 1113. V roce 1961 se Nováky staly městem. Ve městě byl za druhé světové války zřízen koncentrační tábor pro Židy.\n\n\n\n\n"}
{"id": "249637", "url": "https://cs.wikipedia.org/wiki?curid=249637", "title": "Ptolemaios V. Epifanés", "text": "Ptolemaios V. Epifanés\n\nPtolemaios V. zvaný Epifanés („nalezený“, řecky ) byl synem Ptolemaia IV. Filopatóra a Arsinoe III. a pátým egyptským faraonem z dynastie Ptolemiovců. Ptolemaios V. se stal králem už v pěti letech, proto za něho vládli regenti, za jejichž faktického panování bylo království značně ochromeno.\n\nKdyž zemřel Ptolemaios IV., byl jeho syn ještě malý chlapec. Dva hlavní oblíbenci zemřelého krále, Agathoklés a Sosibius se obávali, že by královna vdova Arsinoe III. mohla zajistit regentství nad malým králem Ptolemaiem pro sebe, proto ji oba dvořané dali zavraždit ještě před tím, než se dozvěděla o smrti svého manžela a Agathoklés se Sosibiem tak zajistili regentství, a tím i vládu v zemi, pro sebe. Nicméně v roce 202 př. n. l. se generál a velitel města Pelusium postavil do čela vzpoury, která skončila smrtí Agathokla a několika jeho stoupenců z rukou alexandrijské lůzy.\n\nZatím seleukovský vládce Antiochos III. Veliký uzavřel pakt s Filipem V. Makedonským namířený proti ptolemaiovským državám v zámoří. Filip obsadil některé ostrovy v Egejském moři a další pevninská území v Karii a Thrákii. Mezitím v roce 198 př. n. l. v bitvě u Pania Seleukovci definitivně vytlačili Ptolemaiovce z oblasti Sýrie a Palestiny.\n\nAntiochos III. poté s Ptolemaiem uzavřel mír a dal mu svojí dceru Kleopatru II. za manželku. Nicméně poté, co Antiochos III. Veliký prohrál válku s Římem, se Egypt přiklonil k Římu. Epifanés byl v dospělosti také výborný sportovec, zejména vynikl v lovu.\n\nVelkou krutost a věrolomnost Ptolemaios V. prokázal při potlačení domorodé vzpoury a některé zprávy jej vykreslují jako tyrana. Roku 197 př. n. l. držel město Lykopolis faraon odštěpeného Horního Egypta Ankhmakis, však byl donucen ustoupit až k Vesetu. Válka mezi severem a jihem Egypta pokračovala až do roku 185 př. n. l. a vzdorokrál Ankhmakis byl zatčen Ptolemiovým generálem Konanem. Jako výraz díků během války Ptolemaiovi vyrobil jeden egyptský kněz ve třech jazycích Rosettskou desku.\n\nPo Ptolemaiovi V Epifanovi nastoupil na trůn jeho starší, ještě nezletilý syn Ptolemaios VI. Filométor, regentku za mladého krále dělala jeho matka Kleopatra Syrská. Její smrt roku 176 př. n. l. způsobila roztržku mezi ptolemaiským dvorem v Alexandrii a seleukovským dvorem v Antiochii na téma oblasti Palestiny.\n\n\n\n\n"}
{"id": "249648", "url": "https://cs.wikipedia.org/wiki?curid=249648", "title": "Blahočet chilský", "text": "Blahočet chilský\n\nBlahočet chilský, též araukárie chilská (\"Araucaria araucana\") je jehličnatý, vždyzelený strom z čeledi blahočetovitých.\n\nBlahočet chilský je prastará nahosemenná rostlina, pochází stejně jako celá čeleď blahočetovitých z geologických období jury a křídy. To značí, že roste bez větších změn již po dobu okolo 150 milionu let, oprávněně se mu říká živoucí fosílie.\n\nJe endemitem z chilsko-argentinského pomezí. Vyskytuje se v centrálním Chile a na západě centrální Argentiny, kde roste na svazích And v nadmořské výšce obvykle od 1000 do 1600 m. Nejlépe mu vyhovují vlhké, mírně kyselé půdy vulkanického původu.\n\nJsou to jednodomé neb dvoudomé stromy vysoké 30 až 40 m s pyramidální korunou. Šedohnědou kůru mají hladkou se stopami po starých odumřelých větvích. Hlavní větve, málo rozvětvené, rostou horizontálně v přeslenech obvykle po 5, postranní větve jsou také horizontální nebo mírně převislé.\n\nŠupinovité listy, které jsou mnohdy i na kmeni, jsou vejčité, kopinaté, leskle zelené s průduchy na obou stranách. Bývají dlouhé 30 až 50 mm a široké 8 až 25 mm, podélně proužkované, opadávají po 10 až 15 létech.\n\nSamčí šištice, žlutavě hnědé, rostou vzpřímeně jednotlivě nebo ve skupinkách, bývají dlouhé 7 až 15 cm a mají průměr okolo 5 cm. Samičí šištice, nejdřív zelené, po opylení postupně tmavohnědé, jsou kulovitého tvaru, vysoké jsou asi 10 až 18 cm,průměr mívají okolo 8 až 15 cm. Opylení probíhá v červnu až červenci.\n\nSemena dozrávají za 2 až 3 roky po anemogamickém opylení, jsou hnědá až naoranžovělá, na délku měří 25 až 40 mm a na šířku 7 až 15 mm, mají trojúhlý tvar, na špičce jsou dvě malá křidélka.\n\nStromy se mohou dožít vysokého stáří, je zdokumentován exemplář vysoký 50 m s výčetní tloušťkou kmene 223 cm a s 834 letokruhy. Je pravděpodobné, že se mohou za příznivých podmínek dožít až 1000 let.\n\nDokáže odolat mrazům až do -18 °C, v zábalu i více.\n\nBlahočet chilský poskytoval pro místní obyvatelstvo tradičně dřevo ke stavebním účelům, pro stěžně na plachetnice, na topení a využívala se jeho pryskyřice pro lékařské účely. Jeho semena jsou poživatelná a během dlouhých zimních období byla pro místní obyvatele hlavním zdrojem sacharidů. I nyní, v období přísné ochrany stromu který získal status ohroženého druhu, si smí každá domorodá rodina nasbírat 300 kg semen. Některé stromy dříve sloužily i ke kultovním účelům.\n\nJe to druh blahočetu, který snese největší chlad a pěstuje se s úspěchem jako okrasná exotická dřevina i ve venkovních podmínkách v Evropě, například v Belgii, Nizozemsku, Německu i na pobřeží Norska, kde Golfský proud zajišťuje mírné zimy.\n\nBlahočet chilský patří podle:\n\nmezi rostliny, které jsou ve svém přírodním areálu v Argentině a Chile chráněny. Proto lze s blahočetem chilským, včetně jeho semen, obchodovat jen za podmínky, že nepochází z uvedeného areálu, ale byl vypěstován někde jinde, např. ve školkách apod.\n\n\n"}
{"id": "249651", "url": "https://cs.wikipedia.org/wiki?curid=249651", "title": "Buddhismus v Japonsku", "text": "Buddhismus v Japonsku\n\nBuddhismus v Japonsku lze rozdělit do zhruba tří čistě orientačních period; do období Nara (do roku 794), období Heian (794-1184) a poheianského období (od roku 1185 až po současnost). Buddhismus se do Japonska dostal z Koreje a dnes jsou zde nejrozšířenější tři formy buddhistického učení: zen, amidismus a Ničirenův buddhismus. Pro japonské obyvatele je typické, že se hlásí jak k buddhismu, tak k šintoismu.\n\nPočátky pronikání buddhismu do Japonska sahají do 6. století. Byl to relativně zdlouhavý proces, který byl u císařského dvora dokončen až v letech 593-621, avšak podle tradičního podání se určuje příchod buddhismu do Japonska na konkrétní rok. Podle kroniky \"Nihon šoki\" to bylo v roce 552, v úvahu však připadají i jiná léta jako 522 či 538. Tehdejší korejský panovník státu Paekče Songmjong měl vyslat poselstvo mnichů k japonskému císaři, aby u něj hledali vojenskou pomoc před sousedním královstvím Silla, které tehdy Paekče ohrožovalo. Mezi dary, které s sebou mnichové nesli, byla bronzová socha Buddhy, několik súter a další buddhistické předměty včetně dopisu, který vychvaloval dharmu. Japonský dvůr dary přijal, avšak tím si buddhismus vítěznou pozici nezajistil. V Japonsku byla zakotvena víra v kami a Buddhu Japonci často považovali za urážku svých božstev. V této době totiž soupeřily o moc dva významné japonské klany Soga a Mononobe. Klan Soga i císařský princ Šótoku byl buddhismu nakloněn, avšak klan Mononobe se snažil zadržet šíření buddhismu. Poté, co byl v bitvě klan Mononobe poražen, buddhismus začal v Japonsku vzkvétat.\n\nRozmachu se buddhismus dočkal za vlády císaře Šómu (724-749). Japonsko postihla smrtící epidemie neštovic a císař se rozhodl obrátit na buddhismus. Když epidemie ustala, císař shledal, že buddhismus je pro Japonsko dobrým a začal jej šířit po celé zemi. Nechal vystavět mnoho buddhistických chrámů a Buddhových soch. I když většina obyvatel Japonska přijala po vzoru císaře buddhismus za svůj, nepřestávali praktikovat své předešlé náboženství, které dnes označujeme jako šintoismus. To je až do dnešních dnů pro Japonsko typické; většina lidí se hlásí k buddhismu a šintoismu zároveň.\n\nNejvětší vliv mělo v této době tzv. „Šest narských škol“: Džódžicu (成実宗, \"Džódžicušú\"), Hossó (法相宗, \"Hossóšú\"), Kegon (華厳宗, \"Kegonšú\"), Kuša (倶舎宗, \"Kušašú\"), Ricu (律宗, \"Riššú\") a Sanron (三論宗, \"Sanronšú\").\n\nOd pozdního období Nara se začíná rozvíjet tzv. ezoterní buddhismus, který přichází do Japonska z Číny. Přinesli jej sem dva mniši, Kúkai a Saičó, kteří založili školy Tendai a Šingon. V pozdním období Heian se začínají formovat první, čistě japonské školy.\n\nŠkolu založil Saičó, japonský mnich čínského původu. Inspiroval se čínskou školou \"Tchien-tchaj\". Učení školy Tendai se zakládá na Lotosové sútře, skrze kterou se snaží o syntézu různých buddhistických směrů. Pro laiky byla zajímavá tím, že nabízela dosáhnutí buddhovství i jim a v tomto životě.\n\nKúkai, původně japonský buddhistický mnich, odešel do Číny, kde studoval různé školy a po návratu do Japonska založil vlastní školu Šingon. Tento směr patří díky svým četným rituálům k těm „ezoteričtějším“. Dovoluje uctívání šintoistických božstev, která mají za úkol chránit buddhistické sútry.\n\nV období Kamakury se začínají formovat asi dvě největší školy japonského buddhismu: Škola Čisté země a Zenový buddhismus. Dodnes patří obě školy k nejrozšířenějším buddhistickým školám v Japonsku. Své místo si také našlo učení mnicha Ničirena.\n\nŠkola Čisté země je v Japonsku známa spíše jako Amidismus. Stoupenci buddhismu Čisté země věří, že v současné době je svět ve velkém úpadku a pro běžného člověka je nemožné dojít nirvány. Lépe než se pak věnovat vlastní meditaci je uctívat buddhu Amitábhu a v příštím životě se zrodit v Čisté zemi, kde je dosažení nirvány zaručeno.\n\nZen pronikl do Japonska z Číny (kde byl znám pod jménem \"čchan\") v podobě sekty Rinzai a sekty Sótó. Svou spontánností a přísností se škola Rinzai stala brzy náboženstvím samurajů a vedla ke „kultu válečníka“.\n\nNičiren (1222 - 1282) byl buddhistický mnich, který se pokusil sjednotit rozpolcenost japonského buddhismu do jediné školy. Jeho zájem se soustředil na Lotosovou sútru, které je připisována tradiční mantra Nam(u) Mjóhó Renge Kjó. Po smrti Ničirena se škola rozpadla na větší počet menších škol jako Ničiren šú či Ničiren šóšú. Ve 20. století z Ničirenova učení vznikly nové školy jako Sóka gakkai apod.\n\n"}
{"id": "249654", "url": "https://cs.wikipedia.org/wiki?curid=249654", "title": "Českobudějovická integrovaná doprava", "text": "Českobudějovická integrovaná doprava\n\nČeskobudějovická integrovaná doprava (IDS ČB) byl v letech 2001 až 2009 integrovaný dopravní systém v Jihočeském kraji na trase mezi Českými Budějovicemi a Hlubokou nad Vltavou, zavedený z iniciativy města České Budějovice.\n\nPrvní krok k IDS byl učiněn zkušebním zavedením víkendové linky MHD č. 51 ze zastávky Nádraží v Českých Budějovicích do Hluboké nad Vltavou. Lidé tento spoj začali využívat hojně a proto bylo rozhodnuto spustit IDS.\n\nOd 9. dubna 2001 byl spuštěn IDS ČB, který obsahoval:\n\nNa lince 104 platily předplatní časové jízdenky i krátkodobé jízdenky s příslušnou časovou a pásmovou platností. Ve vlacích ČD platily v rámci IDS pouze předplatní časové jízdenky MHD pro příslušná pásma. Autobus linky 104 zastavoval ve všech zastávkách MHD po trase, zatímco linka ČSAD JIHOTRANS zastavovala v zastávkách ČSAD, které na území Českých Budějovic byly umístěny řidčeji a ve většině nebyly sloučeny se zastávkami MHD. \n\nV prosinci 2009 byl ke dni celostátních změn jízdního řádu celý integrovaný dopravní systém zrušen. Linka 104 byla přečíslována na linku 4. Linka číslo 320060 také jezdí i nadále, ale neplatí na ní jízdenky MHD.\n\nZóny městské hromadné dopravy v Českých Budějovicích\n\n"}
{"id": "249656", "url": "https://cs.wikipedia.org/wiki?curid=249656", "title": "Albert Göring", "text": "Albert Göring\n\nAlbert Günther Göring (9. března 1895 Friedenau – 20. prosince 1966 Mnichov) byl německý strojařský odborník, obchodník a zachránce Židů za druhé světové války. Byl synem diplomata Heinricha Göringa a mladším bratrem Hermanna Göringa.\n\nStudoval na Technické univerzitě v Mnichově, kde získal diplom strojního inženýra.\n\nDíky svému statusu mohl během nacistické vlády i po vypuknutí druhé světové války pomáhat přežívat či uprchnout lidem ohroženým režimem, často Židům. Mimo jiné se zasadil za židovskou manželku skladatele populárních operet Franze Lehára.\n\nPo určitou dobu působil Albert Göring také jako exportní ředitel ve firmě Škoda v Plzni a i zde pomáhal pronásledovaným. Göring byl sice v Československu souzen pro podezření z válečných zločinů, ale na základě příznivých výpovědí občanů z Plzně a jeho spisu u gestapa byl v březnu 1947 osvobozen.\n\nObě jeho manželství s německými šlechtičnami skončila rozvodem, druhá manželka však zemřela v roce 1939. Jako vdovec se v roce 1942 oženil s českou královnou krásy Mílou Klazarovou, se kterou měl svou jedinou dceru Elisabeth.\n\nPo svém soudním procesu žil s rodinou krátkou dobu v rakouském Salzburgu. Vzhledem k jeho nevěře se Klazarová však v roce 1948 s ním rozvedla a v roce 1951 odešla s dcerou do Peru. Stigma jeho jména mu znesnadňovalo další život v poválečném Německu, takže byl většinou nezaměstnaný a zemřel v chudobě.\n\n"}
{"id": "249660", "url": "https://cs.wikipedia.org/wiki?curid=249660", "title": "Zerav obrovský", "text": "Zerav obrovský\n\nZerav obrovský (\"Thuja plicata\", syn. \"Thuja gigantea\"), známý i jako zerav řasnatý nebo túje obrovská je vždyzelený jehličnatý strom z rodu zerav, jenž se vyskytuje na západě Severní Ameriky. Přestože je v angličtině obvykle nazýván cedrem, nepatří do rodu cedrů. Jedná se o provinční strom Britské Kolumbie a byl velice důležitý pro život indiánských kmenů severozápadního pobřeží Pacifiku.\n\nZerav obrovský je velký až mohutný strom, který dorůstá výšky 65 až 70 metrů, s průměrem kmene 3 až 4 metry, výjimečně může být i větší. Stromy rostoucí na volném prostranství mohou mít velké koruny sahající až na zem, zatímco stromy z hustě zalesněných míst mají korunu úplně na vrchu, aby se ke všem listům dostalo světlo. Zerav obrovský se může dožít vysokého věku přes tisíc let, nejstarší ověřený exemplář se dožil 1460 let.\n\nListí stromu vytváří ploché větévky se šupinatými listy. Větévky jsou nahoře zelené a na spodní části rovněž zelené s bělavými pásy průduchů. Jsou rovněž silně aromatické a po rozdrcení jejich vůně připomíná vůni ananasu. Samotné lístky většinou měří 1 až 4 mm a jsou 1 až 2 mm široké, na silných větévkách však mohou dorůstat délky 12 mm.\n\nŠišky jsou štíhlé, 10 až 18 mm dlouhé a 4 až 5 mm široké, s 8 až 12, ojediněle 14, šupinami. Mají zelenou až žlutozelenou barvu, ale na podzim hnědnou. Po dozrání, což se děje zhruba šest měsíců po opylení, se otevřou, aby mohly vypustit semena, která jsou 4 až 5 mm dlouhá a 1 mm široká a na každé straně mají útlé křidélko. Pylové šišky jsou 3 až 4 mm dlouhé, zpočátku červené až fialové, na jaře však shazují žlutý pyl.\n\nPůvodní rozšíření zeravu obrovského zahrnuje severozápadní Spojené státy a jihozápadní Kanadu, konkrétně od jihovýchodu Aljašky a Britské Kolumbie přes Washington a Oregon na severozápad Kalifornie, kde se nachází primární populace obývající pobřežní lesy. Oddělená populace zeravů obrovských se nachází v pásmu mezi jihovýchodní Britskou Kolumbií, jihozápadní Albertou, severním Idahem a západní Montanou. Analýza pylu a radiokarbonová metoda datování odhalily postglaciální kolonizaci území okolo dolní části Fraserova údolí před 6600 lety. V oblasti se zeravům daří a před 500 lety zde tvořily polovinu vegetace. Momentálně tvoří zerav obrovský asi 20 % místních lesů.\n\nZerav obrovský patří k nejčastějším stromům severozápadního pobřeží Pacifiku, kde ho v lesích nejčastěji provází douglaska tisolistá nebo jedlovec západní. Nachází se v nadmořské výšce do 2290 metrů, ve které roste okolo oregonského Kráterového jezera. Kromě výskytu v hustých lesích a na horských svazích se nachází rovněž v lužních lesích, zalesněných bažinách a na březích vodních toků. Je rovněž tolerantní vůči stínu, a dokáže tak růst i při špatných světelných podmínkách.\n\nStrom byl introdukován i do jiných oblastí mírného pásma na světě včetně západní Evropy a Austrálie, na Nový Zéland, Havajské ostrovy a na východ Spojených států. Ve Velké Británii se jedná o zdomácnělý druh.\n\nZerav obrovský je společně se zeravem západním jedním ze dvou zeravů, jež pocházejí ze Severní Ameriky. Svůj název „obrovský“ získal díky své velikosti.\n\nVětšina úřadů v Kanadě a Spojených států jej nazývá \"western redcedar\", ale některé v jeho jméně zanechávají pomlčku (\"red-cedar\"), v obou případech lze ale poznat, že se nejedná o cedr. V některých literárních dílech je však mylně pojmenován jako \"western red cedar\". V zahradnickém obchodě se nazývá rovněž \"giant arborvitae\" (tedy \"zerav obrovský\"). Dalšími názvy jsou \"giant redcedar\", \"Pacific redcedar\", \"shinglewood\" (\"šindelové dřevo\"), \"British Columbia cedar\", \"canoe cedar\" a \"red cedar\". \"Arborvitae\" znamená v latině \"strom života\". Indiáni, tedy původní obyvatelé míst jeho původního rozšíření, zerav čistě náhodou nazývali \"prodlužovačem života\".\n\nNejvětší známý zerav obrovský na světě má objem dřeva přes 500 m³ a nachází se u Quinaultského jezera severně od města Aberdeen v americkém státě Washington, 34 km od pobřeží Tichého oceánu. Výška stromu je 55 metrů a průměr 6 metrů. Pro porovnání, největší sekvojovec obrovský zvaný generál Sherman má objem 1480 m³.\n\nDruhý největší zerav obrovský, jenž má objem 449 m³, se nachází nedaleko jezera Cheewhat v národním parku Pacific Rim na západě Vancouverova ostrova.\n\nNejvyšším známým jedincem je zerav u Willaby Creeku jižně od Quinaultského jezera vysoký 59 metrů.\n\nPátým největším zeravem obrovským byl takzvaný Kalalošský zerav v Olympijském národním parku s objemem dřeva 350 m³, který však v březnu 2014 zničila bouře.\n\nV MacMillanově provinčním parku na Vancouverově ostrově stál 71 metrů vysoký a přes 700 let starý zerav s průměrem kmene 4,5 metru, který byl však v roce 1972 spálen vandaly. Strom nyní leží v hrobě, který vyhloubil svou vlastní hmotností při pádu.\n\nObrovský pahýl zeravu obrovského je vystaven ve stromové části Montrealské botanické zahrady.\n\nHladké, červenohnědé dřevo zeravu obrovského má tenkou a plochou kůru s malým počtem vad. Dřevo je ceněno pro svůj unikátní vzhled, vůni a velkou odolnost vůči hnilobě, takže je dobrým dřevem pro venkovní tyče, obložení domů nebo šindele. V Evropě i Americe se ze zeravu obrovského často staví včelí úly. Strom je šlechtěn jako okrasná rostlina, v omezeném počtu v lesních plantážích a pro živé ploty. Také je používán pro výrobu rámu a pádel pro lehké plachetnice a kajaky. Ve větších lodích je obvykle využíván mezi dvěma vrstvami epoxidového lepidla, skleněných vláken a dalších produktů. Díky své nízké váze, která činí kolem 400 kg na m³ suchého dřeva, je o 30 procent lehčí než obvyklé materiály pro výrobu lodí, jako je mahagon. Navzdory své váze je silné, ale může být křehké. Dobře lepí s epoxidovým a s resorcinolovým lepidlem. Rovněž se používá při výrobě skříní, jelikož jeho vůně odrazuje moly, které mohou poškodit oblečení. To je efektivnější, když je celá skříň ze zeravového dřeva, jelikož tam vůni upevňují pryskyřicová těsnění. Správně utěsněné zeravové dřevo si pak svou vůni ponechá po několik desetiletí, třeba i déle než po jedno století. Lehkost, pevnost a teplý zvuk dřeva jej dělá rovněž oblíbeným při výrobě kytar.\n\nChemická látka thujaplicin se nachází v dospělých zeravech obrovských a a funguje jako přírodní fungicid, takže zabraňuje dřevu shnít. To funguje po celé století i po pokácení stromu. Látka se však nachází pouze u starších stromů a ty, které ji nevyrábí, často hnijí už v útlém věku a vyrůstají s děravým a zpráchnivělým kmenem.\n\nZerav obrovský má dlouhou historii u indiánských kmenů mezi Oregonem a Aljaškou. Některé z těchto kmenů se dokonce samy nazývají „lidmi zeravu obrovského“, jelikož jsou na něm závislí při získávání základních materiálů. Dřevo používaly při výrobě domů, totemů, masek, nádobí, krabic, prken, nástrojů, kánoí, lodí a ceremoniálních předmětů. Kořeny a kůra byly využívány při výrobě košíků, provazů, oblečení, přikrývek a prstenů.\n\nObrovské množství archeologických nálezů ukazuje, že indiáni používali dřevo ze zeravu obrovského po dlouhou dobu. Dřevařské nástroje z doby před pěti až osmi tisíci lety, jako např. vyřezávané parohy, byly nalezeny ve škeblím hnojišti v Glenrose nedaleko Vancouveru. V Yuquotu, na západním pobřeží Vancouverova ostrova, byly nalezeny tři až čtyři tisíce let staré nástroje. Na nedalekém místě zvaném Musqueam byly nalezeny košíky z kůry zeravu utkané pěti různými způsoby, provazy a lodě z doby před třemi tisíci lety. Nalezené košíky a teslice u Pittovy řeky pochází z doby před 2900 lety. Tisíc let staré předměty byly nalezeny také na východním pobřeží Vancouverova ostrova.\n\nLegenda kolující mezi kmeny Pobřežních Sališů hovoří o původu zeravu obrovského. Legenda vypráví o laskavém muži, který dal lidem to, co potřebovali. Když to zjistil Velký duch, prohlásil, že až ten muž zemře, vyroste na místě jeho hrobu velký zerav obrovský a bude lidem poskytovat vše potřebné, tedy kořeny pro výrobu košíků, kůru pro výrobu oblečení a dřevo pro postavení obydlí.\n\nIndiáni při práci se zeravovým dřevem pracovali především s teslicemi, kterým dávali přednost i před dovezenými evropskými nástroji. Alexander Walker, praporečník na obchodní lodi \"Captain Cook\", ve svém deníku zapsal, že indiáni upřednostňují teslice před jakýmikoli evropskými nástroji, a to tak moc, že získané pily nebo sekery si posléze upravili v teslice. Nástroje indiáni vyráběli především z kamene, kostí, obsidiánu nebo z tvrdších dřev, jako těch, které má jedlovec. Také používali palice, klíny, rýče a nože. Vykopávky z obce Ozette v americkém státě Washington odkryly železné nástroje z doby před 800 lety, což je daleko dříve, než se do oblasti dostali Evropané. Když James Cook proplouval kolem oblasti, zjistil, že většina používaných nástrojů je ze železa. Stále se spekuluje o původu těchto železných nástrojů, které mohly být např. ze ztroskotané asijské obchodní lodi nebo z možných obchodů se železo používajícími sibiřskými kulturami, čemuž napovídá pokročilejší dřevařství, které využívaly severní kmeny, jako např. Tlingitové.\n\nKácení zeravu obrovského vyžadovalo obřad, který zahrnoval usmíření s duchy stromu i okolních stromů. Lidé po duších požadovali obzvláště, aby strom nebo jeho bratři neshodili na toho, kdo strom kácí, těžké větve, o čemž se pojednává v mnoha příbězích lidí, kteří nebyli dostatečně opatrní. Někteří profesionální dřevorubci s indiánskými kořeny přiznali, že před pokácením stromu nabízejí dřevině tiché usmíření, čímž následují tradici.\n\nKácení tak velkých stromů, jako je zerav obrovský, bylo před příchodem ocelových nástrojů složitým a časově náročným uměním. Obvykle byla kůra odstraněna okolo základny stromu, jen kousek nad kořeny, a poté následovalo řezání a štípání, až vznikl široký trojúhelníkový řez. Kůra kolem řezu byla poté pokryta směsí mokrého mechu a hlíny, která sloužila proti ohni, načež byl řez vyplněn troudem a podpalem a pomalu zapálen. Tento proces se opakoval dokud nebyl strom téměř proříznut na skrz. Opatrné ošetřování ohně pak zajistilo, že strom spadl do nejlepšího možného směru. Proces mohl trvat několik dní, a tak byla vyžadována rotace pracovníků, díky nimž oheň hořel i v noci, a navíc se kácený strom mohl nacházet na odlehlém a odstrašujícím místě.\n\nPokácení stromu je však teprve začátkem práce, jelikož musí být ještě zbaven kůry a přepraven ke břehu. Pokud byl strom určen pro výrobu kánoe, byl rozdělen na několik částí, které pak byly vyřezány do tvaru lodě. Pokud však byl určen pro stavbu totemu nebo jako stavební materiál, musel být odtažen až do vesnice. Mnoho stromů je stále káceno pro tyto účely, především kvůli umělcům, kteří věří tomu, že používání moderních nástrojů není prospěšné tradičnímu duchu umění. Ti, kteří tyto tradice neuznávají, si prostě koupí klády nebo dřevo v pilách nebo dřevárnách, jak to dělá většina umělců produkujících např. masky nebo hole.\n\nKvůli faktu, že kácení vyžadovalo tolik času a námahy, se prkna pro domy získávala ze živých stromů. Dřevorubec napřed strhl kůru v místě, odkud chtěl prkno získat, a pak udělal na každém konci prkna zářez. Prkno pak od stromu oddělil pomocí klínů. Stromy, které byly takto využity, lze v deštných pralesích stále poznat, a to podle viditelných děr po stranách. Jelikož je dřevo zeravu obrovského odolné vůči tlení, stromy dále pokračují v normálním růstu. Získaná prkna bývají zarovnávána několika způsoby, pomocí kamenů, provazů nebo kůlů.\n\nDřevo zeravu obrovského se používalo pro výrobu monoxylových kánoí, které indiánům sloužily při lovu velryb nebo při obchodu na otevřeném moři. Jednu z těchto kánoí zakoupil v roce 1901 dobrodruh John Voss. Loď pojmenoval Tilikum, což v jazyce chinook znamená přítel, vystrojil ji a poté s ní uskutečnil dramatickou tříletou plavbu z Britské Kolumbie do Londýna.\n\nVětve zeravu obrovského jsou velice ohebné a pevné. Po obnažení se používaly jako rybářské šňůry, provazy, apod. Postupem času je ale u indiánů nahradila moderní vlákna a nylon, avšak ne zcela úplně.\n\nKůra lze lehce strhnout ze živých stromů v dlouhých pruzích a mohou se z ní vyrábět rohože, provazy, košíky, klobouky, nebo např. oblečení. Strhávání kůry musí být ale provedeno opatrně. Dojde-li k rozsáhlému obnažení kmene, strom odumře. Aby k tomu nedošlo, kůra se obvykle strhává pouze z těch stromů, ze kterých předtím ještě nebyla strhávána. Takové stromy jsou později použity pouze v případě pokácení. Strhávání kůry začíná sérií řezů nad kořeny a loupáním kůry směrem nahoru. Ke stržení kůry ve vyšších částech stromu se používají zvedací plošiny zavěšené provazy. Jelikož zerav obrovský má stejně jako všechny stromy deštného pralesa větve až ve velké výšce, kůra může být takto strhávána často až do desátého metru výšky nebo výše. Stržená kůra je zabalena a přepravována v batozích. Díky absenci hniloby může být skladována po dlouhou dobu, ale před zpracováním je zvlhčena. Poté je rozkrájena na potřebnou šířku a ohýbána nebo tkána do požadovaných tvarů. Jak strhávání, tak zpracování kůry prováděly ženy, přestože se muselo často šplhat až do výšky 10 metrů. Dnes se jedná ve většině indiánských komunit o ztracené umění, někde je ale stále prováděno za účelem dekorace.\n\n"}
{"id": "249668", "url": "https://cs.wikipedia.org/wiki?curid=249668", "title": "Jan Hanski", "text": "Jan Hanski\n\nJan Hanski, německy \"Johannes Hansky\", (24. listopadu 1925 Njebjelčicy – 15. července 2004 Eisenhüttenstadt) byl lužickosrbský malíř a grafik. Ku příležitosti jeho 70. narozenin se v roce 1995 konala v Chotěbuzi rozsáhlá výstava.\n\n"}
{"id": "249672", "url": "https://cs.wikipedia.org/wiki?curid=249672", "title": "Optimalizace (matematika)", "text": "Optimalizace (matematika)\n\nMatematická úloha optimalizace je snahou o nalezení takových hodnot proměnných, pro které daná \"cílová\" či \"účelová funkce\" nabývá minimální nebo maximální hodnoty. Mnoho teoretických úloh i úloh z reálného světa vede na řešení úlohy optimalizace. Často se vyskytuje při modelování fyzikálních jevů, kde cílová funkce formula_1 má význam energie fyzikálního systému, která má v rovnovážném stavu systému být minimální.\n\nOptimalizace představuje teoretický základ pro operační výzkum.\n\nJe-li cílová funkce formula_2, pak v úloze minimalizace hledáme takové formula_3,\nže formula_4 pro všechna formula_5.\nV úloze maximalizace naopak hledáme takové formula_3,\nže formula_7 pro všechna formula_5. Množina formula_9 se nazývá \"přípustnou množinou\".\n\nPřípustná množina často bývá podmnožinou eukleidovského prostoru formula_10, vydělenou omezujícími podmínkami ve formě rovností či nerovností.\n\nNalezený prvek formula_11 je nazýván \"optimálním řešením\". Pro obecnou úlohu optimalizace nemusí být jednoznačný.\n\nÚloha optimalizace je někdy nazývána též \"úlohou matematického programování\" (tento termín nemá přímý vztah k programování):\n\n\nDále existují:\n\nAlgoritmy matematického programování:\n\nOptimalizační úlohu někdy pomáhají řešit tzv. podmínky optimality.\n\n\n"}
{"id": "249674", "url": "https://cs.wikipedia.org/wiki?curid=249674", "title": "Česká hokejová extraliga 1993/1994", "text": "Česká hokejová extraliga 1993/1994\n\nČeská hokejová extraliga 1993/1994 byla 1. ročníkem nejvyšší hokejové soutěže v České republice. Soutěže se zúčastnily všechny české týmy z minulého ročníku československé nejvyšší soutěže a dva vítězové semifinále minulého ročníku 1. ligy.\n\n\nVšech 12 účastníků se v základní části utkalo čtyřkolově každý s každým. Prvních 8 celků postoupilo do čtvrtfinále play off, které se hrálo celé, kromě utkání o třetí místo, na tři vítězná utkání. Celky na 9. až 12. místě hrály sérii o udržení na 3 vítězná utkání. Poražení z této série hráli spolu se dvěma vítěznými semifinalisty 1. ligy čtyřčlennou baráž o extraligu.\n\nPoznámky:\n\nV play-off je 1, 2 a 5 utkání hráno doma. V utkáních o 3. místo je první utkání hráno doma.\n\n1. utkání\n\n2. utkání\n\n3. utkání\n\n4. utkání\n\n\n1. utkání\n\n2. utkání\n\n3. utkání\n\n1. utkání\n\n2. utkání\n\n3. utkání\n\n4. utkání\n\n5. utkání\n\n1. utkání\n\n2. utkání\n\n3. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n1. utkání\n\n2. utkání\n\n3. utkání\n\n\n1. utkání\n\n2. utkání\n1. utkání\n\n2. utkání\n\n3. utkání\n\n4. utkání\n\n\nVítěz HC Škoda Plzeň 3:1 na zápasy\n\nHC Zbrojovka Vsetín spolu se HC Slavia Praha postoupil do dalšího ročníku Extraligy, zatímco týmy HC Stadion Hradec Králové a HC Vajgar Jindřichův Hradec sestoupily do 1. ligy.\n"}
{"id": "249677", "url": "https://cs.wikipedia.org/wiki?curid=249677", "title": "Packard", "text": "Packard\n\nPackard byla americká značka luxusních automobilů vyráběných společností Packard Motor Car Company v Detroitu v Michiganu, později i firmou Studebaker-Packard Corporation v South Bend v Indianě.\n\nV roce 1954 firma fúzovala se společností Studebaker, vznikla tak \"Studebaker-Packard Corporation\". Poslední původní vůz Packard vyjel z továrních bran v roce 1956, ale z důvodu poklesu odbytu byla výroba o dva roky později ukončena.\n\nWilliam Doud Packard a James Ward Packard založili v roce 1890 společnost \"Packard Electric Company\". Její dceřiná továrna \"New York and Ohio Company\" ve Warren v Ohiu vyrobila v roce 1899 první automobil. Úspěch vedl k založení společnosti \"Ohio Automobile Company\", ze které v roce 1902 vznikla \"Packard Motor Car Company\".\n\nPackard se rychle stal výrobcem velkých, drahých a luxusních vozů konzervativního designu. Její automobily si oblíbili zámožní a mocní lidé, státníci, ale také gangsterští bossové. Vozy byly oblíbeny i pro svoji spolehlivost a bezporuchovost. Technickou specialitou značky bylo používání řadových osmiválcových motorů ještě dlouho poté, co téměř všichni významní výrobci velkých vozů přešli k využití osmiválcových motorů s uspořádáním do V. Firma se také podílela na vývoji a výrobě leteckých motorů během první světové války, šlo například o motor Liberty 12.\nBěhem druhé světové války (od září 1940) vyráběl Packard v licenci britský letecký motor Rolls-Royce Merlin pod označením Packard Merlin V-1650, který byl pro svou kvalitu a spolehlivost používán v řadě britských i amerických letadel, například i ve strojích P-51 Mustang.\n\nPo válce se společnost ve výborné finanční kondici opět vrátila ke stavbě luxusních automobilů. Ale situace na trhu s luxusními automobily se změnila a tak byla pozice firmy stále těžší.\n\nV roce 1954 se Packard spojil s firmou Studebaker do \"Studebaker-Packard Corporation\" aby mohly lépe konkurovat vozům „Velké trojky“ z Detroitu. Packard o rok později představil svůj vlastní motor V 8 s označením „352“ o objemu 5,8 litru. Konstrukčně byl sice zdařilý, avšak byl příliš těžký a tak byl použit jen u několika modelů. U jiných byl nahrazován menším motorem od Studebakeru s objemem 4,7 litru označovaným „Sweepstakes“, ten byl o 82 kg lehčí. Poslední původní Packard vyjel z továrny v roce 1956. Později vyráběné vozy obou firem, také známé jako \"Packardbaker\", se už od sebe nelišily. Díky neustále klesajícím prodejům těchto vozů výroba ve firmě Packard skončila v roce 1958.\n\nPackard drží mnoho prvenství, například první výroba automobilů s dvanáctiválcovými motory nebo vůbec první použití autoklimatizace.\n\nPod značkou Packard už nikdy nebyly vyráběny automobily. Avšak společnost Packard® Motor Car Company, která údajně vlastní práva k značce představila v roce 2003 na přehlídce elegance v Pebble Beach prototyp s názvem Packard. Do sériové výroby se však nedostal.\n\n\n\n\n"}
{"id": "249679", "url": "https://cs.wikipedia.org/wiki?curid=249679", "title": "Selim III.", "text": "Selim III.\n\nSelim III (Osmanská turečtina: سليم ثالث Selīm-i sālis) (24. prosince 1761 – 28. či 29. července 1808) byl sultánem Osmanské říše v letech 1789 až 1807.\n\nSelim III. usedl na trůn v roce 1789, tedy v době, kdy byla Osmanská říše ve válce s Rakouskem a Ruskem pod tehdejší vládou ambiciózní Kateřiny II.\n\nSelim III. je hodnocený jako vzdělaný ale nerozhodný panovník. Jeho hlavním cílem byla obrana Osmanské říše, což považoval za možné pouze za pomoci armády dle evropského stylu. Založil nové vojsko \"Nizam-i Cedit\" (Nový pořádek), které mělo nahradit zkorumpované a neefektivní janičáře. Jednalo se o vojsko složené z rekrutovaných anatolských mládenců. Ti byli vycvičeni evropskými důstojníky, měli uniformy podobné francouzským vojákům a disponovali také dělostřelectvem.\nSelim III. také podpořil dosud chabé kontakty s Evropany (Evropští vyslanci do té doby působili v Istanbulu, pyšní osmanští vládci ale zájem o oboustrannou komunikaci neměli). Založil velvyslanectví v Londýně (1793) a následně i v Paříži, Berlíně a Vídni. Tím se také pozvedla dosud téměř zcela chybějící znalost evropských jazyků v Osmanské říši (tamní elity byly vzdělány pouze v Osmanské turečtině, perštině a arabštině a pro překlady používaly dragomany – překladatele pocházející především z křesťanských milétů). Sultán Selim proslul i svými kulturními zájmy, zajímal se o architekturu a o hudbu, kterou i sám skládal. Některé z jeho skladeb pro flétnu se dodnes v Turecku hrají na koncertech a dokonce i v rozhlase.\n\nVe svých reformách dle evropského vzoru se však Selim III. omezil v podstatě pouze na armádu, ale neřešil (a nemohl řešit) další osmanské problémy, zejména ekonomiku, vzdělávání atd.\n\nV roce 1806 byl Selim III. svržen a následně zavražděn janičáři a derebeji pod záminkou ochrany víry a tradic. Odmítali totiž převzít údajné metody \"nevěřích\". Nově dosazený Mustafa IV. jim naopak zajistil pokračující nezávislost a zrušil (již tak polovičaté) reformy. Jednotky Nizam-i Cedit byly rozpuštěny a evropská velvyslanectví uzavřena.\n"}
{"id": "249680", "url": "https://cs.wikipedia.org/wiki?curid=249680", "title": "Derebej", "text": "Derebej\n\nDerebej (též \"derebeg\") byl feudální vlastník v Osmanské říši. Derebejové původně měli poskytovat sultánovi v době války vojáky. Postupně se ovšem přeměnili ve spíše zpupné vládce různých izolovanějších údolí.\n"}
{"id": "249681", "url": "https://cs.wikipedia.org/wiki?curid=249681", "title": "Charlie Sheen", "text": "Charlie Sheen\n\nCharlie Irwin Sheen, rodným jménem Carlos Irwin Estévez (* 3. září 1965 New York City), je americký herec, který se proslavil svými rolemi ve filmech \"Žhavé výstřely\" (1991), \"Četa\" (1986) nebo v seriálu \"Dva a půl chlapa\" (2003 až 2013).\n\nPochází z umělecké rodiny, jeho matka je Janet Estevéz (rozená Templetonová) a otec Ramón Estévez, známý také pod uměleckým jménem Martin Sheen. Po Charlieho narození se rodina přestěhovala do Malibu v Kalifornii, kde v Santa Monice vystudoval střední školu a krátkou dobu působil v tamním baseballovém týmu.\n\nKariéru začal v roce 1984 televizními seriály. V roce 1986 dostal hlavní roli ve válečném filmu \"Četa\" a o rok později si zahrál se svým otcem v dalším hollywoodském filmu \"Wall Street\".\n\nByl dvakrát nominován na cenu Emmy a v roce 2002 získal Zlatý glóbus za nejlepší výkon v televizním seriálu \"Spin City\".\n\nV současnosti je potřetí rozvedený, se svojí druhou manželkou Denise Richardsovou má dvě děti a se svou třetí ženou má dvojčata. Jeho otec proslul jako představitel prezidenta USA v seriálu \"Západní křídlo\".\n\nJako jeden z mála herců je členem hnutí 9/11 truth movement. V roce 2009 se často objevoval ve vysílání Alexe Jonese a poskytl nové podněty k zamyšlení nad neštěstím 11. září 2001 v New Yorku. Internet rychle oblétlo jeho video a článek \"20 minut s prezidentem\" o jeho rozhovoru s prezidentem Obamou.\n\nV roce 2011 jej vyloučili z natáčení seriálu \"Dva a půl chlapa\" kvůli problémům s drogami. 17. listopadu 2015 potvrdil Sheen v talk show televize NBC, že je HIV pozitivní.\n"}
{"id": "249703", "url": "https://cs.wikipedia.org/wiki?curid=249703", "title": "Sandy Denny", "text": "Sandy Denny\n\nSandy Denny (6. ledna 1947 – 21. dubna 1978), rozená jako Alexandra Elene MacLean Denny, byla anglická zpěvačka a písničkářka. Je známa pro svou úlohu v britském folk-rockovém hnutí, dále jako členka skupiny Fairport Convention a nezapomenutelný je i její duet s Robertem Plantem na čtvrtém albu skupiny Led Zeppelin (1971), v písni „The Battle of Evermore“.\n\nNarodila se v nemocnici Nelson Hospital na Kingston Road (Merton Park). Jako dítě studovala hru na piano. Její skotská babička byla zpěvačkou tradicionálů a Sandy již v útlém věku projevila zájem o zpěv, bez ohledu na výhrady jejích přísných rodičů. Po ukončení školní docházky (Kingston School of Art) absolvovala kurz jako ošetřovatelka v Royal Brompton Hospital.\n\nV roce 1965 se zapsala na večerní Univerzitu Wimbledon College of Art v Londýně, kde potkala kolegy studenty Johna Renbourna a Erica Claptona. Vystoupila v Troubadour club v Earls Court, kde ji slyšeli členové skupiny Strawbs. V roce 1967 byla pozvána, aby se připojila ke skupině a nahrála s nimi v Dánsku album. Toto album obsahovalo její nejznámější (často předělávanou) píseň „Who Knows Where the Time Goes“. Píseň nahrála Judy Collins a tím jí pomohla získat pozornost veřejnosti. V té době nahrála první dvě alba se skupinou Alex Campbell a s Johnny Silvo obsahující tradicionály a předělávky současných folkových písní, včetně skladeb jejího tehdejšího přítele Jacksona C. Franka.\n\nV roce 1968 se stala sólovou zpěvačkou Fairport Convention (nahradila Judy Dyble) a se skupinou nahrála dvě alba. Pomohla skupině objevit britský folkový repertoár a stala se klíčovou postavou ve vývoji britského folk-rocku.\n\nOpustila Fairport Convention v roce 1969, po realizaci alba \"Liege & Lief\" a krátkém turné k němu. Odešla, aby založila svou vlastní skupinu Fotheringay, kde působil i její přítel, Australan Trevor Lucas. Skupinu po nahrání prvního alba rozpustila a věnovala se nahrávání sólových alb s několika členy Fairport Convention jako hosty. \"The North Star Grassman and the Ravens\" a \"Sandy\" zůstávají jejími nejpopulárnějšími sólovými alby. V roce 1973 se provdala za Trevora Lucase a vrátila se k Fairport Convention na světové turné k dalšímu albu, \"Rising for the Moon\", které obsahovalo několik jejích vlastních skladeb.\nBěhem sólové kariéry se objevila v Lou Reiznerově verzi rockové opery od skupiny The Who, \"Tommy\". Později nazpívala nezapomenutelný duet s Robertem Plantem v písni „The Battle of Evermore“ na albu skupiny Led Zeppelin, (Led Zeppelin IV), z roku 1971. Za tento duet jí byl propůjčen „pátý“ symbol, . Časopisem Melody Maker byla zvolena „Female singer of the year“ (zpěvačkou roku) pro rok 1970 a 1971. Společně s Richardem Thompsonem a Ashley Hutchingsem se zúčastnila jednorázového projektu nazvaného The Bunch.\nO jejím charisma a neobyčejném altu nemohl nikdo pochybovat. Stres ze světového turné s Fairport Convention v roce 1973 způsobil, že začala příliš mnoho pít a kouřit a tím si svůj hlas poškodila.\nJe pozoruhodné, že všichni členové její skupiny Fotheringay později vstoupili i do Fairport Convention.\n\nZemřela 21. dubna 1978 v nemocnici Atkinson Morley Hospital na nitrolebeční krvácení. Okolnosti jejího smrtelného úrazu zůstávají dodnes nejasné. Zvláště to, že spadla ze schodů v domě své přítelkyně a zemřela až čtyři dny po tomto úrazu. Její přátelé se snažili chránit soukromí rodiny a proto se zamlčovaly takové detaily jako bylo zpěvaččino dlouhodobé nadužívání alkoholu a rodinné problémy, kdy žila odděleně od svého partnera Trevora Lucase a jejich dcery.\n\nZemřela ve věku 31 let.\n\nCelý její příběh byl popsán v biografii od Clintona Heylina, No More Sad Refrains. Po její smrti se Trevor Lucas vrátil do Austrálie spolu s jejich dcerou Georgií. Trevor Lukas zemřel v roce 1989 na selhání srdce.\n\nJejí popularita stoupla po její smrti a její písně byly předělávány různými umělci. Je považována za zakladatelku britského folkového hnutí a někdy též za jeho nejdůležitější zpěvačku a osobnost.\n\n\n"}
{"id": "249705", "url": "https://cs.wikipedia.org/wiki?curid=249705", "title": "SK Slavia Praha", "text": "SK Slavia Praha\n\nSK Slavia Praha (celým názvem: Sportovní klub Slavia Praha) je český profesionální fotbalový klub, který sídlí v pražských Vršovicích. Byl založen 2. listopadu 1892, původně jako cyklistický odbor v Praze, vzešlý z pražského vlasteneckého studentského sdružení \"Literární a řečnický spolek Slavia\" se sídlem ve Vodičkově ulici. Podle počtu získaných ligových titulů se jedná o historicky druhý nejúspěšnější český profesionální fotbalový klub. Po celou dobu fotbalové historie patří společně se svým pražským rivalem, klubem AC Sparta Praha k nejpopulárnějším klubům českého fotbalu.Slavia je a byla považovaná za vlastenecký klub, Slavia získala 19 ligových titulů (naposledy v roce 2019) a devětkrát se stala vítězem domácího poháru. V roce 1938 vyhrála Středoevropský pohár (Mitropa Cup), předchůdce současných evropských pohárů. Mezi nejslavnější hráče klubu patří Jan Košek, František Plánička, Antonín Puč, František Svoboda (poslední tři jmenovaní stříbrní medailisté mistrovství světa 1934), Josef Bican, Jan Lála (stříbrný medailista mistrovství světa 1962), František Veselý (mistr Evropy 1976), Pavel Kuka, Vladimír Šmicer a Milan Škoda.\n\nDomácí zápasy se od sezony 2008/09 pořádají na stadionu v Praze 10 – Edenu s názvem Sinobo Stadium s kapacitou 20 232 míst. Ten byl slavnostně otevřen 7. května roku 2008 zápasem s týmem Oxford University AFC. Původní stadion na Letné, založený v roce 1899 a posléze reprezentovaný dokonce dvěma stadiony, užíval klub až do roku 1950, kdy byl přinucen se přestěhovat do vršovického Edenu (Stadion Dr. Václava Vacka, později Eden Aréna) v důsledku vládního rozhodnutí o stavbě Stalinova pomníku, jemuž prostor stadionů bránil.\n\nKlub vznikl v době rozmachu českého národnostního cítění. Dne 2. listopadu 1892 se konala ve Vodičkově ulici v Praze valná hromada vysokoškolského \"Literárního a řečnického spolku Slavia\", na kterém byl založen sportovní odbor \"ACOS (Akademický cyklistický oddíl Slavia)\". Dne 23. listopadu 1892 byl předsedou tohoto odboru zvolen lékař Václav Kubr. Odbor se věnoval v počátcích cyklistice, avšak brzy po svém založení byl celý spolek Slavia pro údajnou protirakouskou činnost policejně rozpuštěn. Dne 31. května 1895 byl z popudu medika Jaroslava Hausmana založen „\"Sportovní klub Slavia\"“, který se stal nástupcem ACOS. Jeho prvním starostou se stal Karel Ankrt.\n\nBrzy poté se slovanské barvy – červená a bílá – staly oficiálními barvami klubu, k nim byla přidána červená pěticípá hvězda směřující hrotem dolů, která měla symbolizovat naději i v čase nezdaru. Oficiálním dresem se stalo tričko s červenou a bílou polovinou, na polovině bílé s onou hvězdou. První trénink se konal v listopadu 1895 na Císařské louce. V počátcích hrála Slavia pouze tréninkové zápasy. Neměla vlastní stálé hříště, hrálo se na různých místech v Praze.\n\nKlub se po svém opětovném vzniku v roce 1895 stal dominantním na české fotbalové scéně. Mezi lety 1896–1902 vyhrál šest z devíti ročníků neoficiálního Mistrovství Čech. Většinu klubů z Čech porážel vysokým rozdílem. Například jeho velký rival AC Sparta Praha dokázal zvítězit až v 7. vzájemném utkání (dnes nazývaném Pražské derby). V roce 1899 získala Slavia prostor pro své domácí zápasy, a to na Letné. Ještě tentýž rok sehrála první mezinárodní zápas s týmem SC Berlin. V roce 1903 přišel do Slavie kanonýr a velká ikona Jan Košek, který zde do roku 1913 nastřílel 804 gólů. Za sezónu 1911 vstřelil tento fenomenální fotbalista 135 branek. V roce 1909 prohrála Slavia s SK Smíchov a po 12 letech byla poražena domácím klubem. V roce 1905 přichází do Slavie slavný skotský trenér John Madden, který v této roli u mužstva posléze působil čtvrt století a trénoval i mužstvo Čech v roce 1911, o jehož triumf na amatérském mistrovství Evropy v Anglii se významnou měrou zasloužil.\n\nV roce 1901 byla postavena první tribuna klubového stadionu na Letné, který byl poté postupně rozšiřován. Na počátku století poráží Slavia i opravdové evropské velkokluby jako je například anglický Southampton FC či španělská FC Barcelona. Na domácí půdě slaví úspěchy v podobě Charity Cupu – Poháru dobročinnosti, jejž získala 4× či zisku 1. mistrovského titulu v roce 1913, kdy vyhrává Mistrovství Českého svazu fotbalového a po Spartě (1912) se tak stává druhým držitelem titulu. V první dekádě 20. století byla Slavia neoficiálně považována za jeden z nejlepších fotbalových klubů kontinentální Evropy. V této souvislosti stojí za zmínku některé z výsledků jejích mezinárodních utkání v této době: 1901 – Racing Club Paris 8:0, 1903 – Budapesti TC 12:0, Rapid Vídeň 14:1, 1905 – Southampton FC 4:0, 1906 – Celtic Glasgow 3:3, Bayern Mnichov 13:0, 1908 – Middlesborough FC 3:2.\n\nV době I. světové války byl mezinárodní styk přerušen a na domácích hřištích většina družstev hraje s náhradníky. Slavia v roce 1915 bez ztráty bodu vyhrává Válečné mistrovství.\n\nOd roku 1918 se odehrávala pravidelná pohárová soutěž Středočeský pohár, předchůdce dnešního Poháru FAČR. Za dobu existence této soutěže ji Slavia vyhrála celkem 10×, což je nejvíce ze všech. V roce 1925 byla založena profesionální ligová soutěž. V prvním zápase porazila Slavia SK Libeň 9:3 a nakonec zvítězila i v celé soutěži. Stala se tak historicky prvním mistrem ligy a získala svůj 2. mistrovský titul. To už ve Slavii působl brankář František Plánička (od roku 1923). Následující tři soutěžní ročníky obsadila Slavia vždy druhé místo a v ročníku 1928/29 3. mistrovský titul. V této době nebyla největším soupeřem Slavie Sparta, ale tehdy výborně hrající klub SK Viktoria Žižkov. V létě 1929 vyrazila Slavia na turné po Západní Evropě, během kterého porazila výběr Paříže 3:1, Red Star Olympique 5:0, a na závěr prohrála s FC Barcelona 3:6.\n\nV sezoně 1929–1930 končí trenér John William Madden, který zde působil od února 1905. Svůj dovedl tým k jasnému prvenství beze ztráty bodu (14 zápasů) - byl to jediný tým, kterému se kdy podařilo vyhrát československou nebo českou fotbalovou ligu beze ztráty. Sešívaní si tak připsali 4. mistrovský titul. O rok později se Slavii povedlo jako prvnímu týmu v Československu získat mistrovský titul třikrát po sobě. Ziskem 5. mistrovského titulu se Slavia vyrovnala Spartě na čele pořadí titulů.\n\nOd roku 1927 se hrál Středoevropský pohár, což tehdy byla nejvýznamnější mezinárodní klubová soutěž na území Evropy, předchůdce dnešní Ligy mistrů UEFA. Slavia se coby tým, který pravidelně končil na prvních dvou příčkách domácí ligy, kvalifikovala do všech předválečných ročníků této soutěže. Prvním kolem poháru bylo čtvrtfinále. V první sezóně Slavia postoupila přes maďarský Újpest FC do semifinále. V roce 1928 vypadla ve čtvrtfinále s Admirou Vídeň, následujícího roku postoupila přes Juventus FC do semifinále. Následovala dvě čtvrtfinále (1930, 1931) a semifinálová účast (1932). Obě semifinálová utkání s Juventusem byla poznamenána násilnostmi. V prvním utkání v Praze argentinský záložník Juventusu Renato Cesarini napadl dva hráče Slavie a nakonec i rozhodčího. Patnáct rozlícených diváků poté vtrhlo na hřiště a napadlo hráče Juventusu. Slavia nakonec vyhrála 4:0. V odvetě házeli příznivci Juventusu na hráče Slavie kamení a vejce. Poté, co byl brankář Plánička zasažen kamenem do hlavy a nemohl pokračovat ve hře, odstoupila Slavia ze zápasu. Oba týmy byly nakonec z poháru vyloučeny.\n\nV letech 1926, 1927, 1928 a 1930 vyhrála Slavia Středočeský pohár. V roce 1931 se značně zhoršily vztahy se Spartou, která se pokusila ze Slavie přetáhnout útočníka Františka Svobodu. To způsobilo u slávistů velké pozdvižení a Svoboda svůj přestup nakonec odvolal. Krátce poté se oba týmu střetly ve finále poháru a utkání bylo plné oboustranných záludných zákroků. Celkem sedm hráčů si z utkání odneslo zranění. Nakonec se spolu kluby usmířily.\n\nV sezoně 1931/32 po třech titulech skočila druhá za Spartou. Podařilo se jí ale vyhrát Středočeský pohár. Ani na podzim následující ligové sezóny to nevypadalo na zisk titulu, zvlášť když Slavia již v jarní části prohrála s outsiderem SK Plzeň. Jenže nakonec titul díky sérii výsledků patřil opět sešívaným. Ziskem 6. mistrovského titulu začala Slavia další mistrovský hattrick. \nNásledující sezonu ovládla Slavia rozdílem pěti bodů (7. titul) a ve značně změněné a rozšířené podobě ligy v sezoně 1934/35 dokonala další titulový hattrick. 8. titul znamenal upevnění postu na čele historického žebříčku před Spartou, mající titulů šest. V roce 1935 si také připsala další vítězství ve Středočeském poháru.\n\nV roce 1934 byl klub hlavním dodavatelem československé reprezentace, která na Mistrovství světa získala stříbrné medaile. Turnaje se zúčastnilo deset hráčů Slavie a osm z nich nich nastoupilo ve finále, včetně kapitána – brankáře Františka Pláničky a nejlepšího reprezentačního střelce Československa Antonína Puče.\n\n9. titul získala Slavia v sezóně 1936/37, kdy ovládla rozdílem sedmi bodů. Poprvé se také cestovalo na zápas ligy letadlem. Bylo to na zápas s týmem ŠK Rusj Užhorod, reprezentující Podkarpatskou Rus. V letech 1936 a 1938 obsadila vždy druhé místo za Spartou.\nI v tomto období se Slavia pravidelně zúčastňovala Středoevropského poháru. V roce 1933 vypadla ve čtvrtfinále s Austrií Vídeň. Od následujícího ročníku byla soutěž rozšířena a začínala osmifinále, Slavia v osmifinále vypadla s Rapidem Vídeň. V letech 1935 a 1936 vždy postoupila do čtvrtfinále, v roce 1937 vypadla již v osmifinále.\n\nNa začátku sezóny 1937/38 přestoupil do Slavie útočník Josef Bican, který se postupně stal největší legendou klubu.\n\nV roce 1938 dosáhla Slavia svého největšího úspěchu na mezinárodní scéně, a to vítězství ve Středoevropském poháru. V prvním kole se Slavia utkala se soupeřem z Jugoslávie, Beogradski SK (dnešním OFK Bělehrad). Oba zápasy patřily Slavii a výsledky 3:2 a 2:1 ji posunuly do čtvrtfinále. Tam ji čekala italská Ambrosiana Milán, nynější Inter Milán. Slavia v prvním zápase zvítězila výsledkem 9:0. Odveta i přes prohru 1:3 byla jen formalitou. Semifinále opět přineslo cestu do Itálie. Zápas na hřišti FC Janov znamenal i vinou několika zranění porážku 2:4. Odveta na hřišti Sparty se sešívaným vydařila. Zápas byl sice několikrát přerušen kvůli výtržnostem Italů, dokonce rozhodčí pohrozil i ukončením zápasu, nakonec se tak nestalo a zápas rozhodl čtyřmi góly Josef Bican. Ve finále Slavii čekal maďarský Ferencváros Budapešť. Finále se hrálo dvoukolově, první finále na českém území se hrálo netradičně na Strahově. Důvodem byla větší kapacita stadionu, díky které zápas mohlo sledovat více než 45 tisíc diváků. Slavia nejprve prohrávala, pak vedla a nakonec remizovala 2:2. Druhý zápas v Budapešti se hrál v neděli 11. září, na stadionu bylo 35 tisíc lidí, z toho 6 tisíc Čechů. Slavia podala o mnoho lepší výkon než v prvním zápase, zvítězila 2:0 a stala se tak vítězem celé soutěže.\n\nV březnu 1939 se Československo rozpadlo a českou část okupovalo nacistické Německo, které zde vyhlásilo Protektorát Čechy a Morava. Od sezóny 1939/40 hrála Slavie protektorátní ligu. V září 1939 začala 2. světová válka. V tomto období Slavia získala čtyři mistrovské tituly (1939/40, 1940/41, 1941/42, 1942/43), jednou obsadila druhé místo (1943/44). Kromě toho v letech 1941, 1942 a 1945 vyhrála Český pohár.\n\nLigová sezóna 1944/45 se kvůli válečné situaci liga nehrála.\n\nKromě toho se Slavia zúčastnila značně okleštěného Středoevropského poháru 1939, ale vypadla již v prvním kole (ve čtvrtfinále). Dalšího ročníku už se kluby z protektorátu nezúčastnily.\n\nDruhá světová válka skončila v Evropě v květnu 1945. 6. května 1945, během Pražského povstání, shořel slávistický stadion na Letné. Požár úmyslně založili vojáci Wehrmachtu. Popelem lehlo veškeré vybavení, a také trofeje, klubové kroniky a archiv. Slavia se ihned pustila do oprav, ale nějakou dobu musela hostovat na různých hřištích, například Spartě nebo na Strahově.\n\n3. června 1945 odehrála Slavia svůj první poválečný zápas, přátelské utkání s Viktorií Žižkov, a od léta 1945 se opět začala hrát celostátní fotbalová liga. V jejím prvním poválečném ročníku Slavia vyhrála svou skupinu, ale ve finále prohrála se Spartou a obsadila tak celkové druhé místo. V květnu 1946 sehrála Slavia své první mezistátní utkání od konce války, v přátelském utkání porazila skotský Hibernian FC 3:2.\n\nV sezóně 1946/47 Slavia ligu vyhrála – byl to její poslední titul na dalších 49 let.\n\nV únoru 1948 došlo v Československu ke státnímu převratu, při kterém se k moci dostala Komunistická strana Československa, která nastolila komunistickou diktaturu. Rozsáhlé společenské změny se týkaly také sportu, který měl být nově organizován podle sovětského vzoru. Zkušení a schopní funkcionáři museli odejít a na jejich místo nastoupili noví, loajální ke komunistické straně, většinou bez vztahu ke klubu, který měli řidit, a často bez potřebných schopností i kvalifikace. Místo profesionálních klubů mezi sebou měli zápasit „amatérské“ týmy, reprezentující jednotlivá odvětví socialistické ekonomiky. Hráči nuceně přestupovali mezi kluby, oddíly byly přejmenovávány, některé nuceně sestupovaly a jiné nezaslouženě postupovaly, byly rušeny celé kluby a zakládány nové. Tyto změny dopadly také na Slavii, která se navíc coby údajně „buržoazní“ klub potýkala s nepřízní komunistických pohlavárů, kteří si přáli její zánik. Také jí v očích komunistů uškodilo, že v minulosti za ni nastupoval nedávno odstoupivší prezident Edvard Beneš.\n\nV sezóně 1947/48 skončila druhá z 11 účastníků. V roce 1948 byl do nejvyšší soutěže dosazen nově založený armádní klub ATK (později známý jako FK Dukla Praha), kterému musela Slavia zapůjčit či odevzdat bez nároku na kompenaci 7 hráčů, nuceně přestoupili i další, včetně kanonýra Bicana. Slavia také přišla o svůj nový stadion, který začal být téměř okamžitě po dokončení bourán, aby uvolnil místo pro Stalinův pomník. Ačkoliv výstavba stadionu stála 16 500 000 Kčs (a Slavii poté zůstal pětimilionový dluh), dočkala se Slavia kompenzace pouze ve výši 600 000 Kčs, léta neměla své hřiště ani zázemí a porůznu hostovala. Z klubu také musel odejít původní sportovní management a na jeho místo byli dosazeni noví lidé, kteří nedosahovali odborných ani lidských kvalit svých předchůdců. V roce 1949 byl klub přejmenován na Dynamo Slavia Praha, od roku 1953 již pouze Dynamo Praha.\n\nTakto oslabená Slavia se začala přesouvat ze špičky do ligového suterénu. Po podzimu 1948 sešívaní ještě vedli ligu, ale probíhající ročník byl zrušen a od roku 1949 se fotbalová liga hrála podle sovětského vzoru systémem jaro – podzim. Slavia skončila na pátém místě ze čtrnácti účastníků, v následující sezóně byla až sedmá. Poslední ránu zasadila Slavii v létě 1951 tzv. Novoborská aféra, při které se prozradilo, že několik hráčů Slavie odehrálo bez vědomí vedení klubu tři přátelské zápasy. Deset hráčů Slavie bylo potrestáno různě dlouhými tresty, dva nuceně přestoupili a František Fiktus dokonce musel nastoupit na nucené práce coby člen Pomocných technických praporů.\n\nZdecimovaná Slavia v sezóně 1951 obsadila 11. místo, stala se jedním ze čtyř sestupujících a následující sezónu hrála Pražský přebor. Ten vyhrála, zvítězila i v následném kvalifikačním turnaji o postup do 1. ligy (která se v té době nazývala \"Přebor republiky\") a od sezóny 1953 opět hrála nejvyšší soutěž. V témže roce se do Slavie vrátil Josef Bican. I přesto, že mu již bylo 40 let, dokázal být stále platným hráčem a během tří sezón nastřílel za Slavii 22 gólů. V září 1953 byl otevřen nový slávistický stadion v Praze 10 – Edenu. Na stadionu byla znovu postavená tribuna, převezená sem z Letné. Před tímto zápasem museli slávisté odevzdat své původní červenobílé dresy, několik let pak hráli v různých netradičních barevných kombinacích.\n\nV padesátých letech se ve Slavii často střídali funkcionáři, vesměs nízkých odborných i morálních kvalit, a klub pod jejich vedením upadal. V roce 1955 přednesl komunistický ministr obrany Alexej Čepička projev, ve kterém označil klubovou ikonu Josefa Bicana za představitele buržoazních prvků v kopané. Na základě jeho projevu byl Bican ze Slavie vyhozen, musel ukončit fotbalovou kariéru a poté se živil jako kopáč. V roce 1956 se Slavia vrátila k sešívaným dresům.\n\nNa podzim 1956 vyrazila Slavia na turné do Jihoafrické republiky, z pěti utkání čtyři vyhrála. Zato po návratu do Československa prohrála všechna odložená utkání a málem sestoupila; zachránila se pouze díky lepšímu skóre. V sezóně 1957/58 skončila pátá, a v konečné tabulce sezóny 1958/1959 obsadila bronzovou příčku – šlo o nejlepší umístění klubu od únorového převratu.\n\nPoté však zabředla do krize. V sezóně 1959/1960 hrála pouze o záchranu v první lize; od sestupu ji nakonec dělil jediný bod. V téže sezóně postoupila do finále Československého poháru, ale trofej nezískala. V následující sezóně skončila v lize poslední a sestoupila do druhé ligy. Svoji skupinu v sezóně 1961/62 sešívaní vyhráli a vrátili se do první ligy. V té ovšem vydrželi pouze jednu sezónu a znovu sestoupili. Malou náplastí byla další účast ve finále Československého poháru. Krize pokračovala i v následujícím ročníku druhé ligy; mužstvu se nedařilo a místo návratu do první ligy bojovalo o udržení ve druhé lize. Hráči se poohlíželi po novém angažmá, tým nedržel pohromadě a fanoušci se od něj odvrátili; údajně hrozilo, že v případě dalšího sestupu bude oddíl zrušen a stadion připadne Bohemians.\n\nČást fanoušků klubu se nechtěla smířit s hrozbou zániku slavného klubu. Literární kritik Jiří Hájek publikoval v časopise Plamen výzvu příznivcům Slavie, aby se zkusili sejít a zamyslet se nad možnostmi záchrany Slavie. Setkání se uskutečnilo 23. března 1964 ve Slovanském domě a zúčastnilo se ho přes tisíc lidí – více než tehdy činila průměrná návštěva na druholigových zápasech Slavie. Ti založili \"Sdružení přátel Slávie\", později přejmenované na \"Odbor přátel a příznivců Slavie\". Odbor přátel uspořádal několik kulturních večerů Slávisté Slavii, jejichž výtěžek byl věnován klubu. S pomocí Odboru přátel se nakonec Slavii povedlo ve druhé lize zachránit. Slavia v té době stále nesla vnucený název Dynamo Praha a Odbor přátel zaměřil své úsilí na návrat k původnímu názvu. Funkcionáři Československého svazu tělesné výchovy a sportu\n(ČSTV) tento požadavek zamítli a překazili i pokus o sloučení se školní tělovýchovnou jednotou Slavia Vršovice, ale na třetí pokus už přejmenování vyšlo. Od roku 1964 se tedy klub jmenuje Slavia Praha.\n\nOdbor přátel také získal (víceméně za zády sportovního vedení klubu) několik posil, z nichž nejvýznamnější byl jednadvacetiletý František Veselý, toho času hráč Dukly Praha. Veselý vydržel ve Slavii patnáct let a stal se jedním z nejvýznamnějších hráčů v dějinách klubu. Posílená Slavia v sezóně 1964/1965 pod vedením trenéra Františka Ipsera vyhrála svoji skupinu ve druhé lize a vrátila se do první ligy, od té doby již nikdy nesestoupila. Na rozhodující utkání s Plzní přišlo 42 000 diváků, což byla rekordní návštěva na utkání druhé ligy.\n\nHned v první sezóně přezimovala na druhém místě (pouze díky horšímu skóre) za Spartou. Vzájemný zápas těchto týmů na podzim 1965 (hrálo se na Strahově) vidělo 50 000 diváků, tím byl ustanoven divácký rekord Fotbalové ligy Československa. I před posledním kolem sezóny byla Slavia druhá za Spartou díky horšímu skóre, ale poslední zápas prohrála a obsadila v konečné tabulce třetí místo za Duklou a Spartou. Sportovní výbor Slavie podal stížnost na údajné tendenční řízení zápasu rozhodčím, ale fotbalový svaz protest zamítl. Výbor Slavie na protest rezignoval.\n\nOd této sezóny nabyly výsledky sestupnou tendenci. V sezóně 1966/67 byla na konci 5., o rok později 8., poté dokonce čtyřikrát z pěti sezón skončila těsně nad pásmem sestupu. Nedařilo se ani v domácím poháru – v letech 1969, 1970 a 1971 sešívaní pokaždé vypadli v úvodním kole se soupeřem z nižší soutěže.\n\nKoncem roku 1967 vyrazila Slavia na zahraniční turné po Americe, Austrálii a Asii. Celkem odehrála 16 zápasů s bilancí 12 výher, tři remízy a jedna porážka.\n\nSlavia se také po delší odmlce představila v evropských pohárech. V sezóně 1967/68 hrála Veletržní pohár, z kterého vypadla v 1. kole s 1. FC Köln. V následující sezóně této soutěže přešla přes Wiener SC a vypadla v druhém kole s Hamburger SV. V sezóně 1969/1970 hrála Středoevropský pohár, a přes Hellas Verona a Hajduk Split postoupila do semifinále, kde ji vyřadil pozdější vítěz celého poháru, maďarský Vasas SC. V létě 1970 vyhrála skupinu Interpoháru (po skupině se nehrála žádná vyřazovací část). V listopadu a prosinci téhož roku absolovali sešívaní turné po Íránu a Iráku s celkovou bilancí šest výher, jedna remíza a tři prohry.\n\nDo prvoligového popředí se Slavia dostala opět až v polovině 70. let. V roce 1973 se patronátním podnikem Slavie stal národní podnik Inženýrské a průmyslové stavby, což zlepšilo finanční situaci klubu. Zkratka IPS pak byla v letech 1977–1991 součástí názvu klubu.\n\nPod vedením trenéra Jaroslava Jareše skončila mezi léty 1974 až 1978 třikrát třetí, jedenkrát čtvrtá a jedenkrát pátá, přičemž před posledním kolem sezóny 1975/76 vedla ligu a k mistrovskému titulu by jí byla stačila remíza, ale prohrála a nakonec obsadila třetí příčku. Mimo to vyhrála v roce 1974 Český pohár. Třikrát se v tomto období kvalifikovala do evropských pohárů (1974, 1976, 1977), ale vždy vypadla v prvním kole. Klíčovými hráči té doby byli zejména František Veselý, Robert Segmüller, který v pěti sezónách nastřílel za Slavii 54 ligových gólů, a pozdější úspěšný trenér František Cipro. Na přelomu let 1974/75 absolovala Slavia turné po Severní, Střední i Jižní Americe, celkem zde odehrála 10 přátelských zápasů.\n\nPoté opět přišel na několik sezón jistý výsledkový ústup, ve většině sezón končila Slavia ve středu ligové tabulky. Přibližně od poloviny 80. let mívala papírově silný kádr a očekávání fanoušků byla před každou sezónou veliká, ale výraznějšího úspěchu se v tomto období dosáhnout nepodařilo. Nejlepšího výsledku dosáhla v sezóně 1984/85 (opět pod vedením trenéra Jareše) skončila na třetí příčce, a po osmi letech se tak kvalifikovala do Poháru UEFA, kde byla opět vyřazena v prvním kole. V roce 1987 se dostala do finále Českého poháru, ale podlehla v penaltovém rozstřelu Spartě, témuž soupeři podlehla ve finále i o dva roky později.\n\nV létě 1988 tým oslabila emigrace dvou hvězd – Iva Knoflíčka a Luboše Kubíka. I přesto mužstvo dokázalo obsadit čtvrtou příčku a projít do finále Českého poháru.\n\nV listopadu 1989 se hráči Slavie rozhodli podpořit Sametovou revoluci stávkou – odmítli nastoupit k utkání s Chebem (hráči Chebu se na místě ke stávce připojili). Po pádu komunistického režimu se Slavia (přejmenovaná z TJ Slavia zpět na SK Slavia) v 90. letech plnohodnotně vrátila na výsluní československého a později českého fotbalu. Pomohly jí k tomu zejména finance od česko-amerického podnikatele Borise Korbela (celkem asi 180 milionů korun). Korbel přišel s úmyslem vybudovat v Československu silný fotbalový klub, který by konkuroval evropským velkoklubům. Poté, co v roce 1991 jeho nabídku odmítlo vedení Sparty, obrátil se na Slavii, a jeho návrh byl přijat. Díky jeho penězům se podařilo Slavii poskládat silný kádr; klub tehdy posílil mimo jiné sparťanský dorostenec Patrik Berger, ostravský záložník Radim Nečas, za kterého Slavia zaplatila na tehdejší dobu neuvěřitelných 24 milionů korun, vítěz Ligy mistrů Dragiša Binič, a olympijský vítěz Vladimír Tatarčuk. Do kádru dospělých se prosadil mladý útočník Pavel Kuka. Sezónu 1991/92 dokončila Slavia na čtvrtém místě, a po sedmi letech se tak kvalifikovala do evropských pohárů. V pohárové Evropě se však neprosadila, ani se v tomto období nepodařilo získat mistrovský titul. Na konci sezóny 1992/93 se Korbel vzdal funkce v klubu a přestal klub finančně podporovat. V roce 1994 proběhlo navýšení vlastního kapitálu, při kterém získali čtvrtinové podíly v klubu investiční společnost PPF a podnikatel Milan Vinkler prostřednictvím společnosti WIKA. Vinkler se stal na několik týdnů jednatelem klubu, po vzetí do vazby ho ve funkci nahradil Vladimír Leška. Vinklerův podíl odkoupila společnost DR.AG., kterou vlastnili Petr Kellner, Karel Czaban, Jan Jiskra, Petr Krejčí, Ladislav Bartoníček a PPF. PPF následně podíly těchto podnikatelů vykoupila a stala se vlastníkem 50% podílu ve Slavii.\n\nV samostatné české lize nedosáhla Slavia na nejvyšší příčku ani v sezóně 1993/94, ani o sezónu později, třebaže po podzimu vedla ligu o sedm bodů. Také v evropských pohárech se nepodařilo přejít přes první kolo. Zlom přišel až v památné sezóně 1995/96, kdy Slavia pod vedením trenéra Františka Cipra získala po 49 letech mistrovský titul a došla až do semifinále Poháru UEFA). Hráči Slavie (Jan Suchopárek, Radek Bejbl, Karel Poborský, Vladimír Šmicer) také tvořili jádro České reprezentace na Euru 96. Po této úspěšné sezóně však byli tito hráči rozprodáni, Slavia prohrála v kvalifikaci Ligy mistrů celkově 0:6 a brzy se rozloučila i s pohárem UEFA. Mistrovský titul se obhájit nepodařilo, ale Slavia alespoň vyhrála domácí pohár. Nepodařilo se také – i přes mnohá ujišťování ze strany vedení Slavie – zahájit výstavbu nového stadionu místo nevyhovujícího areálu v Edenu.\n\nV sezóně 1996/97 přišlo na zápas Slavie v Brně 44 120 diváků a vytvořili tak historický divácký rekord samostatné české ligy.\n\nV říjnu 1997 Slavii koupila 54% podíl v klubu britská investiční společnost ENIC. Její podíl v průběhu čtyř let postupně stoupl až na 96,7 %. Zároveň koupila podíly v několika dalších významných klubech (např. Glasgow Rangers, Valencia CF, Tottenham Hotspur), patrně s úmyslem založit nadnárodní fotbalovou ligu, která by konkurovala Lize mistrů UEFA. Ředitelem klubu zůstal Vladimír Leška. ENIC financovala Slavii prostřednictvím půjček v celkové výši 110 milionů korun.\n\nPod ENIC se Slavia držela v popředí ligové tabulky, ale nepodařilo se jí získat český ligový titul. V letech 1999 a 2002 se stala vítězem domácího poháru. Na evropské scéně Slavia zaznamenala několik úspěchů, například postup do čtvrtfinále Poháru vítězů poháru (1998) či postup do čtvrtfinále poháru UEFA (2000). Nikdy se jí však nepovedlo postoupit do hlavní soutěže Ligy mistrů – nejblíže byla v sezóně 2000/2001, kdy po výhře 1:0 na hřišti Šachťoru Doněck zkolabovala v domácí odvetě v posledních vteřinách zápasu.\n\nOd dubna 2005 trénoval Slavii Karel Jarolím. Slavii dovedl v sezóně 2004/05 ke druhému místu, v následujících letech Slavia skončila třetí a druhá, v sezóně 2005/06 se jí podařilo postoupit ze základní skupiny Poháru UEFA.\n\nV dubnu 2006, během utkání s Libercem, odešli hráči Slavie na pokyn klubových šéfů ze hřiště na protest proti tendenčnímu řízení zápasu a proti poměrům v českém fotbale obecně. Disciplinární komise tento incident potrestala dvoumilionovou pokutou.\n\nV létě 2006 řešila ENIC složitou situaci, protože do poháru UEFA se kromě Slavie kvalifikoval i Tottenham, a předpisy Evropské fotbalové asociace zakazovaly start více klubů majoritně vlastněných jedním vlastníkem v jedné soutěži. ENIC proto prodala svůj podíl české společnosti Key Investments, která ale oznámila, že Slavii nevlastní, pouze spravuje akcie pro skutečného majitele, který si nepřál být zveřejněn. Později vyšlo najevo, že oním majitelem byla stále ENIC, která tak obešla pravidlo o vlastnictví dvou klubů v jedné soutěži. V prvním kole poháru UEFA se pak Slavia skutečně střetla s Tottenhamem, vypadla po dvou prohrách 0:1.\n\nOd sezóny 2000/01 hrála Slavia svá domácí utkání na pronajímaném Stadionu Evžena Rošického na pražském Strahově. Stadion vyhovoval moderním předpisům, avšak byl obtížně dostupný a poskytoval minimální divácké pohodlí; zápasy Slavie se proto často hrály před nízkou diváckou návštěvou. Starý stadion byl zbourán v letech 2003 až 2004, ale na výstavbu nového se nedařilo sehnat finanční prostředky. Nový stadion v Edenu se začal stavět až na podzim roku 2006. V témže roce se majoritními akcionáři klubu stali členové představenstva Petr Doležal a Tomáš Rosen.\n\nSezónu 2006/07 Slavia dokončila na 2. místě, a kvalifikovala se tak do druhého předkola Ligy mistrů. Následující sezóna (2007/08) byla pravděpodobně nejúspěšnější v historii Slavie – Slavia posílila kádr a na šestý pokus prošla do hlavní soutěže Ligy mistrů, kde obsadila třetí místo ve skupině a pokračovala pohárem UEFA. Na jaře 2008 byl slavnostně otevřen nový stadion, a v prvním soutěžním na něm utkání si Slavia zajistila po 12 letech mistrovský titul. V následující sezóně přesáhla průměrná návštěvnost na novém stadionu 11 000 diváků, a Slavia titul obhájila (podařilo se jí to poprvé od roku 1943). Nepodařilo se ale zopakovat účast v Lize mistrů, a v poháru UEFA Slavia skončila již v základní skupině.\n\nBěhem let 1990–2009 Slavia v evropských pohárech vyřadila několik známých evropských klubů: AS Řím (1996), Schalke 04 (1998), Grasshoppers Curych (1999), Steauu Bukurešť (1999), Partizan Bělehrad (2003) a Ajax Amsterdam (2007).\n\nV prosinci 2007 generální ředitel Slavie Petr Doležal pro server Euro online uvedl, že ENIC vlastní ve Slavii pouze 31% podíl a majoritní balík 61 % akcií je registrován na společnost Key Investments. 31. ledna 2008 porušila KEY INVESTMENT smlouvu se skupinou ENIC a navýšila základní kapitál akciové společnosti SK Slavia Praha – fotbal na více než dvojnásobek původní hodnoty. Předmětem vkladu se stala teoretická suma maximálního pojistného plnění z životních pojistek fotbalistů Slavie. Znalec Otto Šmída od maximálního pojistného plnění ve výši 294 milionů korun odečetl pojistné 5 milionů korun a po vynásobení koeficientem 1,1642 dospěl k částce 618 milionů korun. 11. února 2008 bylo vydáno sedm hromadných akcií o celkové nominální hodnotě 618 milionů korun znějících na jméno Dartmoor Association Ltd. sídlící na karibském ostrově Nevis. Na počátku března 2008 Slavia bez dalších podrobností oznámila, že od května 2006 jsou většinovými vlastníky fotbalové Slavie Tomáš Rosen a Petr Doležal.\n\nPoté však přišly nenadálé potíže. 23. ledna 2009 oficiální vlastník Slavie, společnost Dartmoor Association, akcie Slavie prodala společnosti Falkonida, která za ně nezaplatila a dále je převedla na společnost EGIDA, která je převedla na Antonína France. Trenér Jarolím dělal časté změny v sestavě, média spekulovala o jeho sporech s hráči, vůči kterým uplatňoval příliš drsný přístup. V červnu 2009 Jarolím ze Slavie překvapivě propustil kapitána Ericha Brabce. Pro spory s Jarolímem se také rozhodl klub opustit Jarolímův synovec Marek Jarolím. Kádr oslabilo několik zranění. Slavia opět nepostoupila do Ligy mistrů, a v Evropské lize skončila ve své skupině poslední. Byla to na dalších sedm let poslední účast Slavie v evropských pohárech. V sezóně 2009/10 přezimovala Slavia na sedmém místě. Na jaře výkonnostní zlepšení nepřišlo. Jarolím dostal od vedení klubu ultimátum (neprohrát v Ostravě), které nesplnil, vedení Jarolíma ani tak neodvolalo, ale Jarolím nakonec rezignoval sám. Sezónu dokončil František Cipro, bylo to jeho již třetí trenérské angažmá v tomto klubu. Slavii dovedl k sedmému místu v lize, což bylo pro Slavii nejhorší umístění od sezóny 1990/91, poprvé od roku 1991 se nekvalifikovala do žádného evropského poháru.\n\nPoté se stal trenérem znovu Jarolím, ale po devíti ligových kolech (ve kterých Slavia získala 10 bodů) rezignoval. Z klubu odešel generální ředitel Petr Doležal, nahradil ho bezpečnostní manažer FAČR Miroslav Platil. V sezóně 2010/2011 přezimoval klub na 14. místě ligové tabulky s náskokem 1 bodu na sestupovou příčku.\n\nKe sportovním problémům se přidaly problémy ekonomické. Rozpočet Slavie byl nastavený na pravidelnou účast v evropských pohárech a při neúčasti v nich došlo k výpadku příjmů, které se nepodařilo pokrýt. Finanční situaci klubu zhoršovalo i velké množství (84) hráčů s profesionální smlouvou, mnohdy za nadstandardně vysoký plat. V druhé polovině roku 2010 se ENIC pokusil vymoci více než 100milionový dluh na Slavii, nadále se hlásil jako majoritní vlastník a snažil se domoci svých práv soudní cestou. Vyšlo najevo, že peníze za prodej hráčů v poslední době skončily neznámo kde (podle ENIC je majitelé převedli na tajné zahraniční konto). Počátkem roku 2011 nechodily hráčům výplaty. Přidaly se dohady ohledně neznámého majitele klubu, spory ve vedení, stěhování Bohemians 1905 do Edenu a bojkot fanoušků, což přineslo výsledkovou krizi a obavy o další osud klubu. Jako majitel klubu vystupoval Antonín Franc, ale média informovala, že ve skutečnosti majitelem klubu být nemůže a je pravděpodobně pouze nastrčenou figurou (bílým koněm) skutečného majitele, kterým měl být podnikatel Petr Sisák, v minulosti odsouzený za tunelování a další trestné činy. Franc dělal Sisákovi řidiče. Slavia se dostala do dluhové pasti a klubu hrozilo vyřazení z ligy. 5. května 2011 oznámila Licenční komise ČMFS, že Slavii neudělila profesionální licenci, která je nezbytná k účasti v první i druhé lize. Důvodem byla nejasná vlastnická struktura, dluhy a nedoložený plán hospodáření na příští sezónu. Téhož dne, o poločase úvodního utkání semifinále Ondrášovka cupu, se na hrací ploše shromáždili naštvaní fanoušci a požadovali od vedení klubu vysvětlení, jak bude vzniklou situaci řešit. Když se od ředitele Platila dočkali pouze neurčitých frází, vtrhli do útrob stadionu a začali ho demolovat. Utkání bylo ukončeno a zkontumováno výsledkem 0:3 v neprospěch Slavie, která tak prakticky přišla o poslední možnost vylepšit svou finanční situaci účastí v Evropské lize. Škoda na stadionu byla vyčíslena na 700 000 korun.\n\nV květnu 2011 koupila Francův podíl ve Slavii investiční skupina Natland Group. Za zadlužený klub zaplatila jednu korunu. Tomáš Rosen pak svůj podíl prodal podnikateli a bývalému politikovi ODS Aleši Řebíčkovi. Noví vlastníci se vyrovnávali s firmou ENIC a v srpnu 2011 Řebíček odkoupil od Natlandu zbývající akcie, čímž se stal držitelem 98 % akcií, a stal se prezidentem klubu. V online rozhovoru s fanoušky Řebíček formuloval hlavní priority Slavie pod svým vedením: stabilizovat finanční situaci klubu, hrát pravidelně o evropské poháry, porážet konkurenční Spartu a vychovávat mladé hráče. Fanouškům též slíbil účast v Lize mistrů.\n\nŘebíček vystřídal kouče Michala Petrouše Františkem Strakou, který se v minulosti profiloval jako velký srdcař rivalské Sparty. To vyvolalo mezi příznivci obou klubů značné protesty. Slávisté dorazili na Strakovu premiéru v černém a na tréninkovém hřišti vykopali Strakovi i členům slávistického vedení symbolické hroby. V Kněževsi, kde Straka žije, namalovali na zdi nápisy, urážející Straku. Sparťanští fanoušci pomalovali přímo Strakův dům. Kvůli nekončícím protestům se Straka nakonec rozhodl v březnu 2012 rezignovat. Sezónu dotrénoval Strakův asistent, šestatřicetiletý Martin Poustka.\n\nZa finanční rok končící v červnu 2012 Slavia utržila 47 milionů korun, závazky k majoritnímu akcionáři byly vyšší než účetní hodnota aktiv. Více než polovinu účetní hodnoty aktiv tvořilo předplacené nájemné na základě padesátileté smlouvy na pronájem stadionu.\n\nOd začátku sezóny 2012/13 trénoval Slavii Petr Rada, sezónu ale nedokončil, v dubnu 2013 se pro neuspokojivé výsledky rozhodl rezignovat. Po jeho rezignaci byl vedením týmu do konce sezóny pověřen podruhé Michal Petrouš. Po jeho vedením uhrála Slavia ve zbývajících pěti kolech čtyři výhry při skóre 13:4 a sezónu 2012/13 dokončila na 7. místě. Petrouš, původně angažovaný jako dočasný trenér, byl poté potvrzen jako hlavní trenér i pro nadcházející sezóny.\n\nV následující sezóně už se týmu tolik nedařilo – 19. srpna 2013 dokonce prohrála na domácím hřišti 0:7 s Teplicemi. Byla to pro Slavii nejvyšší porážka v celé historii klubu. O měsíc později přišel další domácí debakl, 0:4 s Mladou Boleslaví, a trenér Petrouš rezignoval. Po osmi odehraných kolech byla Slavia 13. se sedmi získanými body a skóre 7:19. Po Petroušovi se trenérem stal Miroslav Koubek, který zároveň trénoval českou reprezentaci do 19 let. Musel tedy dělit svůj čas a pozornost mezi tato dvě angažmá. V říjnu 2013 připadly zápasy Slavie a reprezentace na jediný den, kouč se mezi zápasy přesunul letadlem. V lednu 2014 od reprezentace odešel a věnoval se pouze Slavii.\n\nOd roku 2013 se v médiích objevovaly informace, že Řebíčka financování klubu finančně vyčerpává a shání pro Slavii kupce. V zimní přestávce sezony 2013/14 projevil zájem Dmitrij Romaněnko z koncernu Lukoil, který do managementu klubu dosadil bývalého sportovního ředitele Zenitu Petohrad Igora Kornějeva, aby do dokončení prodeje zastupoval nového investora. Ten prosadil překvapivé odvolání kouče Koubka již po dvou odehraných jarních kolech, a jmenování do té doby málo známého Nizozemce Alexe Pastoora. Sportovní manažer Jaromír Šeterle na protest proti vyhazovu Koubka rezignoval na svoji funkci ve Slavii. Pastoorovým asistentem se stal Vladimír Šmicer. Sezona 2013/14 byla bídná herně i výsledkově. Slavia v nejvyšší české lize obsadila 13. příčku a zachránila se v posledním kole jen díky bodovým ztrátám dalších adeptů na sestup. V domácím poháru skončila Slavia ve čtvrtfinále.\n\nTrenér Alex Pastoor se již před koncem sezóny rozhodl v klubu nepokračovat (spolu s ním skončil i Šmicer), také jednání s ruským investorem nebyla úspěšná, což vedlo k odchodu Kornějeva ze struktur klubu. Novým koučem byl jmenován již potřetí Miroslav Beránek. Ten vyhlásil plán do tří let vrátit Slavii do evropských pohárů. V prvních pěti kolech Slavia čtyřikrát vyhrála a vedla ligu, pak však přišlo období útlumu a sezónu 2014/15 skočila se ziskem 34 bodů na 11. místě. Trenér Beránek byl po skončení sezóny odvolán, na jeho místo přišel Dušan Uhrin mladší, který již v klubu působil v letech 1999 až 2001 jako asistent trenérů Cipra a Jarolíma.\n\nV létě 2015 se prohloubily finanční problémy Slavie. Bývalý ředitel klubu Zbyněk Kusý vymáhal po Slavii údajnou pohledávku ve výši 19 milionů korun, a v červnu 2015 podal na klub návrh na insolvenční řízení pro neschopnost splácet závazky. K návrhu se připojily i další subjekty, například společnost Gamma Enterprise, zajišťující pro Slavii catering. Slavia údajně dlužila i některým bývalým hráčům. Generální ředitel Slavie David Trunda zpochybnil Kusého nároky a odmítl, že by Slavia nebyla schopna platit své dluhy. Podle Trundy se jednalo o „\"organizovaný a delší dobu připravovaný útok [...] promyšlený postup několika konkrétních osob, jak ovládnout a zničit Slavii\"“.\n\nCíle, vytyčené Alešem Řebíčkem při koupi klubu, se nepodařilo naplnit – v lize skončila Slavia na 12., 7., 13. a 11. místě, v Poháru FAČR došla v sezóně 2013/14 do čtvrtfinále, jinak vždy vypadla ve třetím kole s týmem z nižších soutěží, do evropských pohárů se jí tedy proniknout nepodařilo. Z osmi zápasů se Spartou se jí podařilo vyhrát jediný, a místo finanční stabilizace spadl klub do insolvence.\n\n4. září 2015 se majiteli klubu staly čínská společnost China Energy Company Limited (CEFC), a Fly Sport Investments podnikatele Jiřího Šimáně, který prostřednictvím svých společností Slavii léta sponzoroval. Šimáně podle svých slov nikdy nechtěl Slavii vlastnit, ale když byla bezprostředně ohrožena zánikem, svůj názor změnil, menší podíl koupil a sehnal strategického partnera z Číny. CEFC získala za 27 milionů korun 59,97 % akcií klubu (také se stala jeho generálním partnerem), společnost Jiřího Šimáně měla podíl 39,97 %, zbývající podíl byl ve vlastnictví drobných akcionářů. Novým předsedou představenstva byl jmenován Šimáně, v dozorčí radě zasedli manažer CEFC Čchan Čchao-tuo, manažer a bývalý politik ČSSD Jaroslav Tvrdík, a Vladimír Šmicer, generálním ředitelem zůstal David Trunda.\n\nNoví majitelé splatili všechny nesporné pohledávky, čímž ukončili insolvenční řízení s klubem, a deklarovali záměr vrátit Slavii do boje o nejvyšší příčky.\n\nV zimní přestávce 2015/2016 přivedla Slavia osm nových posil, za které utratila značné finanční částky. Média přinesla zprávy o sporech Tvrdíka, který měl v úmyslu investovat ve Slavii velké prostředky za účelem dosažení okamžitého úspěchu, s opatrnějším Šimáněm, který preferoval cestu pozvolného zlepšování s menšími náklady. Tyto rozpory vyvrcholily 6. dubna 2016, kdy Šimáně rezignoval na post předsedy představenstva klubu (svůj majetkový podíl si ponechal). Jako důvody rezignace uvedl spory s Tvrdíkem a odlišný pohled na řízení klubu. O dva dny později se Tvrdík se Šimáněm usmířili; Šimáně byl pověřen vybudováním mládežnické akademie klubu a vrátil se do představenstva, jehož se Tvrdík stal předsedou. Majetkový podíl CEFC vzrostl z 60 na 67 %, zatímco Šimáněho klesl ze 40 na 33 %. V květnu 2016 navýšila CEFC svůj podíl na 81 %.\n\nV sezóně 2015/16 skončila Slavia v lize pátá, čímž se po sedmi letech kvalifikovala do evropských pohárů, konkrétně do 2. předkola Evropské ligy. V předkolech přešla přes estonskou Levadii Tallinn a portugalské Rio Ave, ale nakonec ji vyřadil RSC Anderlecht. Ve čtyřech úvodních zápasech ligové sezóny 2016/17 získala Slavia 5 bodů z 12 možných, což byl vedle neuspokojivého herního projevu mužstva důvod k odvolání trenéra Uhrina a sportovního ředitele Josefa Jinocha. Novým trenérem mužstva se stal Jaroslav Šilhavý, který v klubu působil v letech 1990 až 1993 jako hráč.\n\nV listopadu 2016 odkoupila CEFC zbývající Šimáněho akcie, a oznámila svůj úmysl kapitalizovat své pohledávky vůči klubu formou navýšení základního jmění. 17. dubna 2017 se CEFC stala majitelem Eden Areny.\n\nPod Šilhavého vedením Slavia do konce sezóny již neprohrála, a 27. května 2017 se se ziskem 69 bodů stala vítězem 1. fotbalové ligy a získala tak svůj čtvrtý titul mistra České republiky (19. mistrovský titul celkem). V domácím poháru skončila v semifinále.\n\nV Lize mistrů Slavia postoupila ze 3. předkola přes BATE Borisov, ale ve 4. předkole vypadla s APOELem a hrála pouze základní skupinu Evropské ligy. Z té se jí nepodařilo postoupit. 25. září 2017 remizovala ve Zlíně, byl to její 34. ligový zápas v řadě bez porážky, čímž stanovila rekord samostatné české ligy. Série se nakonec zastavila na 36 zápasech. V lize přezimovala na druhé příčce se čtrnáctibodovou ztrátou na vedoucí Plzeň. Neúspěch v evropských pohárech a ztráta reálné šance na titul vedly k tomu, že přestavenstvo odvolalo trenéra Šilhavého, novým trenérem se stal Jindřich Trpišovský.\n\nV únoru 2018 byl zatčen předseda představenstva CEFC Jie Ťien-ming kvůli podezření z ekonomické kriminality. Vyšlo najevo, že CEFC má vážné finanční problémy. Média spekulovala, že problémy CEFC mohou zasáhnout i Slavii. Zároveň média přinesla zprávu, že si CEFC vzala krátkodobý bankovní úvěr u banky J&T, a zaručila se stadionem v Edenu. V březnu 2018 do CEFC majetkově vstoupila čínská společnost CITIC Group, a začala odkupovat její pohledávky. V květnu 2018, kdy došlo k vyostření sporu mezi CEFC a J&T ohledně splácení úvěru, J&T nakrátko převzala slávistický stadion, ale CITIC poté dluh splatila a slávistický stadion se CEFC vrátil. Klub i stadion se poté staly majetkem CITIC.\n\nV květnu 2018 Slavia po 16 letech vyhrála domácí pohár. V konečné tabulce ligového ročníku 2017/18 skočila druhá za vítěznou Plzní. Vybojovala si tak v účast v třetím předkole Ligy mistrů 2018/19, kde vypadla s Dynamem Kyjev a hrála základní skupinu Evropské ligy. Z ní coby druhý tým ze skupiny postoupila do jarních vyřazovacích bojů.\n\n16. září 2018 Slavia vyhrála na půde Slovácka 1:3, čímž prodloužila svoji sérii bez inkasovaného gólu na hřišti soupeře na 758 minut. Stanovila tak nový rekord ligy.\n\nV listopadu 2018 převedla CITIC nadpoloviční podíl v klubu na čínskou developerskou společnost Sinobo Group. Zároveň došlo přejmenování stadionu v Edenu na Sinobo Stadium. CITIC si ponechala minoritní podíl, přesná vlastnická struktura nebyla zveřejněna.\n\nVe vyřazovací části Evropské ligy si Slavia nejdříve poradila s belgickým Genkem, poté v prodloužení porazila favorizovaný tým FC Sevilla a její cesta se zastavila až ve čtvrtfinále, kde ji vyřadil britský tým Chelsea FC. V nakonec Slavia získala mistrovský titul. Vyhrála také domácí pohár, čímž poprvé od roku 1942 získala tzv. \"double\". Následně poprvé ve své historii vyhrála i Česko-slovenský Superpohár.\n\nVe 4. předkole Ligy mistrů 2019/20 Slavia vyřadila rumunský celek CFR Kluž, a po dvanácti letech tak postoupila do základní skupiny Ligy mistrů. Ve skupině s Barcelonou, Interem Milán a Borussií Dortmund ale získala jen dva body za remízy v Miláně a v Barceloně, obsadila poslední místo a nepostoupila tak do jarních vyřazovacích bojů.\n\nTradičními barvami klubu jsou červená a bílá, která je doplněná o červenou pěticípou hvězdu obrácenou cípem dolů.\n\n\n\nNázev fanouškovské základny je Tribuna Sever, je jedna z nejslavnějších a nejvýznamnějších táborů v ČR a na Slovensku.\n\nMají družby s HNK Hajduk Split, kdysi Gornik Walbrzych.\n\nNa Tribuně Sever se objevují skupiny : Beta Fans, Maisner Gang, Synové Severu, Gang of Slavia, atd. také chuliganská skupina Sešívaná mládež, Beroun Fans...\n\nJe nejstarším fanouškovským hnutím v ČR, vznikl roku 1964 a to kvůli utlačování klasického českého klubu ze strany komunistů , což se nelíbilo fanouškům pražské Slavie.\n\nDnes je evidováno něco přes 130 oficiálně zaregistrovaných odboček.\n\nPůvodní dres Slavie je stejně starý jako tým, který jej nosí. Tým v něm totiž nastupuje již od historicky prvního zápasu z 25. března 1896. Celý tým včetně brankáře v něm nastoupil v sešívaném dresu z pravé poloviny červeném (z pohledu nositele) a z levé poloviny bílém. Na bílém poli byla posazena velká červená pěticípá hvězda otočená vzhůru. Tehdy byl součástí úboru dokonce i červený baret.\n\nTento dres se zachoval až do dnešních dnů. Během let se měnil pouze materiál na modernější a měnila se i velikost červené hvězdy umístěné na srdci. Slovanskou kombinaci barev nezakázali ani Němci za druhé světové války. Existuje však jedno období, kdy se dres měnil. Bylo to po roce 1953, kdy byl součástí opatření komunistického režimu proti Slavii i zákaz tradičního dresu. Následovala pak celá řada různých kombinací včetně modré, bílé a žluté barvy. Návrat tradičního dresu proběhl za nevole režimu 2. dubna 1956. Od tohoto data je dres již pouze červeno-bílý.\nDomácí dres je po celém světě symbolem klubu. Vzhled venkovního dresu se v posledních letech často měnil. Níže jsou uvedené některé použité kombinace.\n\n\n\n\n\nMajoritním vlastníkem klubu je čínská společnost Sinobo Group, menší podíl má společnost CITIC, zbývající akcie jsou v rukou minoritních podílníků.\n\n\nZdroj:\n\n\n\nZdroj:\n\nPoznámky:\n\nZdroj:\n\n\nZdroj:\n\n\nZdroj:\n\n\nZdroj:\n\n\nZdroj:\n\n\nZdroj: Částečně dle knihy \"Věčná Slavia\":\n\nZdroj:\n\nZde jsou uvedeni trenéři SK Slavia Praha, kteří během svého působení vyhráli alespoň jednu trofej, a dále ti, které Slavia v roce 2017 zahrnula mezi slavné trenéry v publikaci ke 125. výročí založení klubu (ti jsou uvedeni tučně).\n\n\n"}
{"id": "249714", "url": "https://cs.wikipedia.org/wiki?curid=249714", "title": "Čakovice (Štětí)", "text": "Čakovice (Štětí)\n\nČakovice jsou ves patřící pod Štětí. Vsí protéká potok Obrtka a na návsi se nachází pozdně barokní kaplička z počátku 19. století zasvěcená sv. Janu Nepomuckému a sv. Pavlovi, která byla rekonstruována v letech 1999–2000. Čakovice jsou dnes hojně využívány pro rekreační účely, pro které je též využíván místní rybník.\n\nNejstarší písemná zmínka pochází z roku 1276.\n\n"}
{"id": "249715", "url": "https://cs.wikipedia.org/wiki?curid=249715", "title": "Občanská válka v Čadu", "text": "Občanská válka v Čadu\n\nObčanská válka v Čadu se vzrůstající intenzitou probíhala od poloviny 60. let 20. století do roku 1983.\n\nNa počátku stály pokusy o svržení profrancouzské vlády prezidenta N´Garty Tombalbayeho arabskými muslimy ze severu. Vojenský převrat, kterým byl prezident Tombalbaye svržen se odehrál v roce 1975. Intenzivní boje však začaly až na začátku 80. let. Proti sobě stáli Goukouni Oueddei a Hissen Habré (někdejší spojenci proti Tombalbayemu). Goukouni Oueddei (prezident 1979 - 1982) byl podporován Libyí a to nejen materiálně. Libye se aktivně zapojila v roce 1980. Nebylo to ale nic platné. Hissen Habré (prezident 1982 - 1990) přesto Ouedeie sesadil, neboť měl mnohem účinnější zahraniční podporu. Na jeho straně stály Spojené státy americké a Francie. Ouedeie byl sice poražen, ale libyjská vojska stále obsazovala sever země. Habré a Oudeie se opět spojily proti společnému nepříteli - Libyi. Až v roce 1987 byli Libyjci poraženi a stáhli se do pohraniční oblasti Aouzou.\n"}
{"id": "249717", "url": "https://cs.wikipedia.org/wiki?curid=249717", "title": "Ničiren", "text": "Ničiren\n\nNičiren (: 日蓮; 16. ledna 1222 – 13. října 1282), narozený jako Zenničimaro (善日麿), byl japonský buddhistický mnich. Ve své době byl známým učitelem dharmy a dodnes je považován za jednu z nejvýznamnějších postav japonského buddhismu. Věřil, že jedině prostřednictvím \"Lotosové sútry\" a formule Namu Mjóhó rengekjó se může lidstvo zachránit před zkázou. Je zakladatelem Ničirenovy školy, která dnes zahrnuje školy Ničiren šú a Ničiren šóšú, ale i moderní proudy jako Sóka gakkai apod.\n\nNičiren se narodil v rybářské vesnici Kominato v japonské provincii Awa. Vesnice Kominato existuje dodnes a nachází se v prefektuře Čiba na pobřeží Tichého oceánu.\n\nV buddhistických naukách se Ničiren začal vzdělávat v jedenácti letech v nedalekém klášteře Seičódži (清澄寺, často nazývaný Kijosumi-dera). Po pěti letech byl formálně ordinován jako buddhistický mnich a přijal jméno \"Zešó-bó Renčó\". Nedlouho po své ordinaci opustil klášter a vydal se za dalšími studiemi do Kamakury. O několik let později cestoval dále do západního Japonska, zejména do Nary a Kjóta, aby si zde dále prohloubil své znalosti buddhistického učení. Již v této době jeho zájem čím dál tím více směřoval k \"Lotosové sútře\". V roce 1253 se vrátil zpět do domáckého kláštera Seičódži.\n\n28. května téhož roku Ničiren poprvé odhalil mantru Namu Mjóhó Rengekjó („Úcta Lotosové rozpravě a jejímu učení“). V tento den také dal najevo své sympatie \"Lotosové sútře\" a prohlásil ji za jedinou pravou, ryzí nauku buddhismu a zároveň se změnil jméno na Ničiren (anglicky \"Nichiren\"). \"Niči\" (日) znamená v kandži \"slunce\" a \"ren\" (蓮) značí \"lotos\". Jak sám Ničiren podotýká, význam jeho jména je mnohonásobný a hluboce zakořeněný v \"Lotosové sútře\".\n\nPo těchto událostech, které Ničirenovi následovníci považují za počátek svého založení, Ničiren začal se šířením svého učení v Kamakuře. V tehdejším Japonsku to bylo hlavní město, kde sídlili šógunové společně s vládou. Ničiren se snažil přesvědčit japonskou vládu, aby zakázala ostatní buddhistické školy a začala s podporou \"Lotosové sútry\" a jejího učení jakožto jediné správné cesty.\n\nV roce 1271 byl pro své názory zatčen a odsouzen k smrti. Když byl veden na popraviště, vyvázl za dosud ne zcela jasných okolností. Místo popravy jej však čekalo vyhnanství na ostrově Sado. Pobyt ve vyhnanství využil k sepsání některých svých děl. V roce 1274 byl povolán zpět do Kamakury. Znovu se pokusil přesvědčit vládní kruhy, aby přijali učení a poselství, které přináší \"Lotosová sútra\". Když ani tentokrát nebyl vyslyšen, usadil se hoře Minoba na ostrově Honšú. Zde, mezi svými stoupenci, strávil svá poslední léta. Zemřel 12. února 1282 ve věku šedesáti let.\n\nNičiren byl ve své době kontroverzní postava a některé školy, které vycházejí z jeho učení, jsou podobného rázu (Ničiren šóšú apod.). Jeden z takových hlavních znaků jeho následovníků je, že věří, že pouze jejich forma buddhismu (ta založená na Ničirenově učení) je ta správná.\n\nNěkteré skupiny hovoří o Ničirenově snaze sjednotit rozpolcenost buddhismu do jediného proudu. Ničiren však nehledal kompromis mezi jednotlivými školami, založil novou školu a pevně věřil, že ostatní proudy buddhismu se neubírají správným směrem. Podle Ničirena totiž jediná správná cesta vede ve stopách \"Lotosové sútry\".\n\nV pálijském kánonu se vyskytuje několik proroctví o třech obdobích buddhismu. V posledním období by mělo dojít k postupném úpadku buddhistické nauky. Tyto tvrzení byly v pozdější době vykládány metaforicky, avšak Ničiren je interpretoval doslova. Vypočítal, že třetí období nastalo docela nedávno. Začal se považovat za inkarnaci bódhisattvy Višíštačáritry a začal s ještě intenzivnější misijní činností.\n\n\n\n"}
{"id": "249723", "url": "https://cs.wikipedia.org/wiki?curid=249723", "title": "Hemiunu", "text": "Hemiunu\n\nHemiunu (v překladu z egyptštiny „Služebník (boha) v Iunu“, jméno je přepisováno také jako Hemiun nebo Hemon) byl vezír ve starověkém Egyptě za vlády panovníka Chufua v období 4. dynastie. Jeho otcem byl vezír Nefermaat, pravděpodobně syn krále Snofrua. \n\nHemiunu je badateli pokládán za architekta Chufuovy pyramidy v Gíze.\n\n"}
{"id": "249726", "url": "https://cs.wikipedia.org/wiki?curid=249726", "title": "Hrudí", "text": "Hrudí\n\nHrudí je část přední čtvrtě jatečně opracované půlky jatečného skotu, telat a koní. Z hlediska kuchyňské úpravy masa patří mezi přední maso s kostmi.\n\nKostní podklad je tvořený polovinou hrudní kosti a hrudními částmi pravých žeber, včetně chrupavek. Maso je tvořeno svalovinou trupu, hlavně šikmým hrudním svalem (\"m. transversus thoracis\"), šikmým a přímým břišním svalem (\"m. obliquus externus abdominis\", \"m. rectus abdominis\") a kožním svalem (\"m. cutaneus trunci\"). Mezi další, méně významné svaly patří také svaly mezižeberní, přímý sval hrudní a bránice. U skotu o živé hmotnosti 500 kg činí hmotnost hrudní v jatečné půlce průměrně 2,8 kg.\n\n\n"}
{"id": "249731", "url": "https://cs.wikipedia.org/wiki?curid=249731", "title": "Vysoký roštěnec", "text": "Vysoký roštěnec\n\nVysoký roštěnec je část přední čtvrtě jatečně opracované půlky jatečného skotu a koní. U skotu tvoří kostní podklad poloviny 6. až 8. hrudního obratle s obratlovými konci žeber, u koňovitých jsou poměry obdobné. Navazuje na podplečí a dále přechází v nízký roštěnec. Maso je tvořeno hlavně nejdelším hrudním svalem (\"m. longissimus thoracis\"), dále svalem trapézovým, mezižeberními svaly a krátkými svaly páteře.\n\nVysoký roštěnec se řadí mezi přední maso a prodává se s kostmi i vykoštěný. \n\n\n"}
{"id": "249747", "url": "https://cs.wikipedia.org/wiki?curid=249747", "title": "Nízký roštěnec", "text": "Nízký roštěnec\n\nNízký roštěnec je část zadní čtvrtě jatečně opracované půlky jatečného skotu a koní. Jedná se o velmi kvalitní, šťavnaté zadní maso, vhodné k přípravě steaků, minutek i na anglický způsob pečení. Nízký roštěnec bez kostí se nazývá roštěná.\n\nKostním podkladem nízkého roštěnce je polovina 6. až 13. (tedy posledních) hrudních obratlů a všechny obratle bederní a dále obratlové konce posledních žeber. Hlavní svalem, který tvoří toto maso, je nejdelší hrudní sval (\"m. longissimus thoracis\"), široký sval zádový (\"m. latissimus dorsi\"), čtyřhranný sval bederní (\"m. quadratus lumborum\"), dále do nízkého roštěnce zasahují také mezižeberní svaly a částečně i hruškovitý sval (\"m. piriformis\"). U skotu o živé hmotnosti 500 kg činí hmotnost hrudní v jatečné půlce průměrně 7,7 kg.\n\n\n"}
{"id": "249752", "url": "https://cs.wikipedia.org/wiki?curid=249752", "title": "Seznam jezer ve Spojených státech amerických", "text": "Seznam jezer ve Spojených státech amerických\n\nJezera v USA (anglicky jezero - \"lake\"). Tabulka obsahuje přehled všech přírodních jezer v USA s plochou přes 1000 km² (bez přehrad v USA) a vybraná menší jezera.\n\n\n\n"}
{"id": "249754", "url": "https://cs.wikipedia.org/wiki?curid=249754", "title": "Vysoké žebro", "text": "Vysoké žebro\n\nVysoké žebro je část přední čtvrtě jatečně opracované půlky jatečného skotu, jedná se o střední část žeber. Z hlediska kuchyňské úpravy masa patří mezi přední maso s kostmi, vhodné pro dušení a vaření.\n\nKostní podklad tvoří střední části 6. až 8. žebra, svalovinu pak hlavně pilovitý sval (\"m. serratus ventralis thoracis\") a šikmý vnější břišní sval (\"m. obliquus externus abdominis\"), dále mezižeberní svaly, široký sval zádový a bránice.\n\n\n"}
{"id": "249757", "url": "https://cs.wikipedia.org/wiki?curid=249757", "title": "Krvavé slunce", "text": "Krvavé slunce\n\nKrvavé slunce (: \"Red Sun\", : \"Soleil rouge\", alternativní názvy v češtině: Rivalové pod rudým sluncem a Rudé slunce) je filmový western natočený v roce 1971 s mezinárodním obsazením. V hlavních rolích se objevili americký představitel tvrdých mužů Charles Bronson, legenda japonských filmů Toširó Mifune, francouzský herec Alain Delon a švýcarská herečka Ursula Andressová. Film byl natočen ve Španělsku britským režisérem Terencem Youngem.\n\nDěj filmu se točí kolem snahy Mifuneho a Bronsonovy postavy vrátit ceremoniální samurajský meč ukradený Deloneho bandity na začátku filmu.\n\nObsazení Mifuneho a Bronsona znamenalo, že se na plátně objevily bok po boku představitelé jednoho ze \"Sedmi samurajů\" a jednoho ze \"Sedmi statečných\".\n"}
{"id": "249758", "url": "https://cs.wikipedia.org/wiki?curid=249758", "title": "Příbramská pahorkatina", "text": "Příbramská pahorkatina\n\nPříbramská pahorkatina je geomorfologický podcelek a nejmenší i nejnižší částí Brdské vrchoviny.\n\nNa severu, mezi Velkým Ždírcem a Dobříší přímo sousedí s Hřebeny, na severovýchodě a východě s Dobříšskou pahorkatinou, na jihu sousedí s Březnickou pahorkatinou a na západě a severu s Brdy. Dělí se na dva geomorfologické okrsky - Třebskou pahorkatinu a Pičínskou pahorkatinu.\n\nNa rozdíl od samotných Brd a Hřebenů je Příbramská pahorkatina podstatně méně zalesněna. Je to dáno jejím mnohem hustším osídlením i vhodnějšími podmínkami pro zemědělské využití v její severovýchodní části. Výrazně se zde také projevila intenzivní těžba (zejména uranových rud) východně a jižně od Příbrami, která mnohá místa změnila v průmyslovou krajinu. Rozsáhlejší lesy tu nalezneme jen severně od Příbrami (po obec Hluboš) a na JZ, v okolí obce Vysoká u Příbrami.\n\nPodobně jako ostatní části Brdské vrchoviny, je i tato její část tvořena horninami kambrického a ordovického stáří, převážně slepenci a břidlicemi.\n\nMaximální výšky zaostávají za nejvyššími polohami Brdské vrchoviny. Nejvyšším vrchem je Vojna (667 m), cca 1 km jižně od Příbrami-Žežic. Významnějšími vrchy jsou například Na skále (633 m) a Leč (628 m) nedaleko obce Vysoká u Příbrami, Beránky (614 m) nad městskou částí Červená, Levín (612 m) 2,5 km severně od Milína, Vraneč (608 m) na jih od Milína, Holanec (605 m) nad obcí Háje, Padák (587 m), známá Svatá Hora (586 m) a Pichce (572 m) - všechny na území Příbrami, Velký Chlum (481 m) u Kotenčic nebo Malý Chlum (591 m) u obce Hluboš. (V oblasti bývalé těžby uranu, východně a JV od Příbrami nelze přehlédnout četné odvaly důlních děl, které někdy svojí výškou přesahují i úroveň přirozených vrchů a představují tak svérázné dominanty krajiny.\n\nNenalezneme tu ani významné vodní toky. Zhruba středem území protéká řeka Litavka, do níž se severně od Příbrami vlévá Příbramský potok, pramenící pod vrchem Levín. K jihu skloněná úbočí odvodňuje řeka Skalice, která pramení v Jižních Brdech (a až po Březnici je také nazývána Vlčava). Mezi obcí Dubno a příbramskou městskou částí Nová Hospoda cca v 565 m je prameniště řeky Kocáby.\n\n"}
{"id": "249760", "url": "https://cs.wikipedia.org/wiki?curid=249760", "title": "Bok s kostmi", "text": "Bok s kostmi\n\nBok s kostmi, neboli pupeční žebro, je část přední čtvrtě jatečně opracované půlky jatečného skotu a koní, jedná se o zadní část žeber. U jatečných prasat je bok z povahy dělení půlek vždy s kostí.\n\nKostní podklad hovězího boku s kostmi tvoří hrudní často posledního, tedy 9. až 13. žebra, s příslušnými žeberními chrupavkami, svalovinu pak hlavně široký sval zádový (\"m. latissimus dorsi\"), šikmý vnější i vnitřní břišní sval (\"m. obliquus externus abdominis\", \"m. obliquus internus abdominis\"), přímý sval břišní (\"m. rectus abdominis\"), hluboký prsní sval (\"m. pectoralis profundus\") a mezižeberní svaly. U skotu o živé hmotnosti 500 kg činí hmotnost boku s kostmi v jatečné půlce průměrně 4,9 kg.\n\n\n"}
{"id": "249764", "url": "https://cs.wikipedia.org/wiki?curid=249764", "title": "Jiří Štuchal", "text": "Jiří Štuchal\n\nJiří Štuchal (20. listopadu 1912 – 2. března 1979) byl kabaretní a cirkusový herec, estrádní konferenciér, spisovatel, lidový bavič a dlouholetý rozhlasový moderátor a redaktor.\nMuž, jenž byl autorem mnoha set anekdot, humorných scének a skečů, vypravěč historek ze života, moderátor silvestrovských pořadů. Byl to člověk, jenž byl (zejména na konci padesátých a na počátku šedesátých let 20. století) považován za jednoho z posluchačsky nejoblíbenějších rozhlasových autorů a moderátorů. Velice populární byl jeho pravidelný rozhlasový pořad \"Šťastnou cestu\". Velmi rád také vystupoval jakožto cirkusový klaun. Jednalo se o muže, jenž výrazně vynikal ve všem, co dělal, člověka obdařeného nejen mimořádnou pílí a velkou dávkou pracovitosti, ale i notnou dávkou osobního šarmu a charismatu.\n\n"}
{"id": "249766", "url": "https://cs.wikipedia.org/wiki?curid=249766", "title": "Žebro (maso)", "text": "Žebro (maso)\n\nŽebro, též žebírko nebo žebírka, je velká část přední čtvrtě jatečně opracované půlky jatečného skotu a koní. U jatečných prasat, telat, jehňat i ovcí se srovnatelná část těla nazývá bok. Žebro se u skotu dále dělí na žebro holé, vysoké a pupeční.\n\nKostním podkladem jsou střední části žeber, maso je tvořeno pilovitým svalem (\"m. serratus ventralis thoracis\"), mezižeberními svaly, širokým svalem zádovým a v zadní části také břišními svaly.\n\n\n"}
{"id": "249769", "url": "https://cs.wikipedia.org/wiki?curid=249769", "title": "Mistrovství světa ve fotbale žen 2007", "text": "Mistrovství světa ve fotbale žen 2007\n\nMistrovství světa ve fotbale žen 2007 bylo páté mistrovství pořádané fotbalovou asociací FIFA. Turnaj hostila Čína, které bylo kvůli epidemii SARS odebráno pořadatelství minulého mistrovství. Vítězem se stala německá ženská fotbalová reprezentace, která tak obhájila titul z minulého ročníku. Turnaj hostilo pět měst Čcheng-tu, Chang-čou, Šanghaj, Tchien-ťin, Wu-chan.\n\n\n\n\n\n\n"}
{"id": "249780", "url": "https://cs.wikipedia.org/wiki?curid=249780", "title": "Central Park", "text": "Central Park\n\nCentral Park je velký veřejný městský park obdélníkového tvaru (rozměry 4 km × 800 m) s rozlohou 3,41 km² v městské části Manhattan ve městě New York v USA. V roce 1858 byla uspořádána architektonická soutěž, ve které zvítězili Frederick Law Olmsted a Calvert Vaux, a následujícího roku byl otevřen park 1859 a později v roce 1963 se stal národní historickou památkou.\n\nTento největší městský park ve Spojených státech, který ročně navštíví okolo 25 milionů lidí, patří i mezi nejznámější městské parky na světě, jelikož se objevil v různých filmech a televizních programech. Provozuje ho soukromá nezisková organizace.\n\nZe severu je ohraničen ulicí West 110th Street, ze západu Central Park West, na jihu 59th Street a z východu Fifth Avenue. Někdy jsou okrajové ulice parku označovány i jako Central Park North, Central Park West a Central Park South. Fifth Avenue si svůj název zachovává.\n\nParkem procházejí ulice 65th, 79th, 85th a 97th Street – na území parku se k jejich názvu přidává slovo „Transverse“ a mění se jejich ráz, kdy se z těchto rovně navržených magistrál stanou jednoproudé silnice, klikatící se parkem, typicky obklopené úzkými chodníky a kamennými stěnami s četnými mosty.\n\nCetral Park má zajímavý vliv na trh s nemovitostmi v Manhattanu – možnost výhledu na něj zásadně ovlivňuje cenu dané budovy nebo bytu v jeho okolí. Věžové domy resp. byty v jejich nejvyšších patrech s nejlepším výhledem na Central Park se stávají domovy a pied-à-terre celebrit a boháčů z celého světa a cení se na jednotky milionů dolarů za byt, ty nejlepší i nad 10 milionů.\n\nV roce 1844 dostal známý básník a vydavatel novin William Culen Bryant nápad, jak vytvořit pro obyvatele města velké veřejné prostranství. Dalších sedm let o tomto záměru přesvědčoval radní města New York. Poté bylo vyčleněno asi 840 akrů půdy na sever od hranic města. Půda byla nevyužívaná, podmáčená a využívaná bezdomovci. Park navrhli Frederick Law Olmsted a Calvert Vaux, přičemž oba nejprve založili brooklynský Prospect Park. Od roku 1963 patří mezi národní historické památky. I přesto, že většina parku vypadá přírodně, je vytvořen uměle a obsahuje několik umělých jezer, chodníky, dva bruslařské stadiony, útočiště pro divokou zvěř a travnaté plochy používané na různé sportovní akce, tak i dětská hřiště. Park je populární oázou pro migrující ptáky a také pro jejich pozorovatele. Desetikilometrovou cestu okolo parku využívají běžci, cyklisté a bruslaři, především přes víkendy po 19. hodině, kdy je zastavena automobilová doprava. Na Fifth Avenue se vyskytuje malá Central Park ZOO.\n\n"}
{"id": "249782", "url": "https://cs.wikipedia.org/wiki?curid=249782", "title": "Hnúšťa", "text": "Hnúšťa\n\nHnúšťa ( \"Nyustya\", do roku 1960 \"Hnúšťa-Likier\") je město na středním Slovensku, v Banskobystrickém kraji.\n\nMěsto se nachází na řece Rimava, v Slovenském rudohoří cca 22 km od Rimavské Soboty a cca 44 km od Brezna.\n\nPrvní písemná zmínka o městě pochází z roku 1334. Samostatná Hnúšťa vznikla spojením vesnic Hnúšťa a Likier v roce 1960.\n\n\n\n"}
{"id": "249783", "url": "https://cs.wikipedia.org/wiki?curid=249783", "title": "Slovenský fotbalový pohár", "text": "Slovenský fotbalový pohár\n\nSlovenský fotbalový pohár (od čtvrtfinále ročníku 2011/12 nese oficiální název dle sponzora Slovnaft Cup) je slovenská pohárová vyřazovací soutěž v kopané. Pořadatelem je Slovenský fotbalový svaz. Tato soutěž měla své různé obdoby i v dobách minulých, kdy se konala pod různými názvy, například Pohár dobročinnosti (1906–1916), Spartakiádní pohár (1960), nebo Československý pohár (1961–1993). Po rozdělení Československa v roce 1993 se již hraje jako samostatná soutěž s názvem \"Slovenský pohár\".\nVítěz slovenského poháru se kvalifikoval do Poháru UEFA, později přeměněného v Evropskou ligu UEFA.\n\n\nZdroj: \n\n\n\nZdroj: \n\n\n\n"}
{"id": "249787", "url": "https://cs.wikipedia.org/wiki?curid=249787", "title": "Tisovec (okres Rimavská Sobota)", "text": "Tisovec (okres Rimavská Sobota)\n\nTisovec ( \"Theissholz\", \"Tiszolc\") je město na středním Slovensku, v Banskobystrickém kraji.\n\nMěsto se nachází na řece Rimava, v Slovenském rudohoří cca 35 km od Rimavské Soboty a cca 60 km od Banské Bystrice.\n\nMěstem prochází železniční trať Brezno – Jesenské.\n\nPrvní písemná zmínka o městě je z roku 1334.\n\n\n"}
{"id": "249789", "url": "https://cs.wikipedia.org/wiki?curid=249789", "title": "Merseybeat (rozcestník)", "text": "Merseybeat (rozcestník)\n\nPojem Merseybeat (a obdobně psané) může mít následující významy:\n\n"}
{"id": "249791", "url": "https://cs.wikipedia.org/wiki?curid=249791", "title": "Merseybeat", "text": "Merseybeat\n\nPojem Merseybeat se používá pro označení hudebního stylu na počátku 60. let 20. století. Alternativně, i když řidčeji, je možno nalézt i názvy Mersey Sound nebo Liverpool Sound. Merseybeat vznikl z kombinace hudebních stylů jako rock and roll, skiffle a rhythm and blues.\n\nJméno je odvozeno od názvu řeky Mersey, protékající hrabstvím Merseyside s hlavním městem Liverpoolem, kde od roku 1958, zejména ale v letech 1961 až 1964 vzniklo velké množství beatových hudebních skupin, pro jejichž společný hudební charakter se ujal název \"merseybeat\". Až po roce 1965 se stal metropolí britské hudby Londýn.\n\nVznik a vývoj žánru i jednotlivých skupin byl dokumentován v tehdy vedoucím hudebním časopise \"Mersey Beat\", vycházejícím v Liverpoolu.\n\nV četných klubech Liverpoolu (nejen v Cavern Clubu) vystupovaly skupiny, které se rychle staly známé nejen ve Velké Británii, ale i v Evropě a v USA. Mimo Beatles se zde formovaly i skupiny jako The Searchers, Gerry & the Pacemakers, The Merseybeats, The Undertakers, The Big Three, Billy J Kramer se skupinou The Dakotas, Rory Storm and the Hurricanes, The Swinging Blue Jeans and The Fourmost, bývá uváděna i zpěvačka Cilla Black; stejným stylem hrály i další skupiny, které nepocházely z Liverpoolu, jako Freddie and the Dreamers, Herman's Hermits nebo The Hollies (z Manchesteru) a Brian Poole and the Tremeloes (z Dagenhamu). Další skupiny působily v městech jako Birkenhead, New Brighton, Chester, Widnes, Warrington, Runcorn, Crosby, Formy nebo Southport. Podle různých údajů existovalo počátkem 60. let v ve Velké Británii kolem 250 až 350 skupin, které bylo možno zařadit ke stylu \"Merseybeat\". Obdobně jako Beatles hostovalo mnoho těchto skupin v hamburských klubech Star-Club, Top Ten Club a Kaiserkeller.\n\n\n"}
{"id": "249792", "url": "https://cs.wikipedia.org/wiki?curid=249792", "title": "Mersey Beat", "text": "Mersey Beat\n\nMersey Beat byl název hudebního časopisu, vycházejícího počátkem 60. let 20. století v Liverpoolu. Název časopisu byl odvozen z hudebního stylu Merseybeat, převažujícího tehdy v anglické popkultuře a nazvaného podle řeky Mersey, protékající městem.\n\nČasopis byl založen Billem Harrym, spolužákem Johna Lennona, a informoval o skupinách, které v Liverpoolu vystupovaly. I díky této osobní známosti patří časopis \"Mersey Beat\" k vyhledávaným pramenům nejen o hudební scéně v Anglii v první polovině 60. let, ale i o počátcích skupiny Beatles; přispěla k tomu i skutečnost, že ke stálým autorům od samého počátku patřil i pozdější manažer Beatles Brian Epstein.\n\nPrvní vydání vyšlo 6. července 1961, původní \"Mersey Beat\" přestal vycházet roku 1965; dodnes však časopis přežívá na internetu, částečně i za podpory svého zakladatele, který se rozhodl k vydávání reprintů časopisu ze 60. let.\n\n\n"}
{"id": "249793", "url": "https://cs.wikipedia.org/wiki?curid=249793", "title": "Britská invaze", "text": "Britská invaze\n\nBritská invaze (anglicky \"the British Invasion\") je pojem, který se v hudebním světě používá pro náhlý a explozivní úspěch britské hudby v USA v polovině 60. let 20. století (zejména v letech 1964–1967), hlavně beatu, popu. \n\nU zrodu této „invaze“ stál nový \"beat boom\" ve Velké Británii započatý hudebními skupinami, jež v Liverpoolu a okolních městech hrály stylem Merseybeat, a pokračující pak zejména nově vznikajícími skupinami v Londýně. Dnes legendárním se stalo vystoupení Beatles v programu Ed Sullivan Show dne 9. února 1964 před 73 miliony diváků, po němž následovaly další úspěchy britské rockové hudby. Již v dubnu 1964 figurovali Beatles na prvních pěti místech amerického žebříčku.\n\nSeznam britských skupin a zpěváků, kteří v letech 1964 – 1966 získali první místo na americkém žebříčku:\n\n\nListina britských skupin a zpěváků, kteří se v letech 1964 – 1966 dostali mezi 10 nejlepších na americkém žebříčku:\n\n\n\n\n"}
{"id": "249795", "url": "https://cs.wikipedia.org/wiki?curid=249795", "title": "Hurbanovo", "text": "Hurbanovo\n\nHurbanovo (do roku 1948 \"Stará Ďala\", \"Ógyalla\") je město na jižním Slovensku, v Nitranském kraji.\n\nMěsto se nachází v Podunajské nížině, na břehu řeky Žitava, cca 15 km od Komárna a cca 12 km od Nových Zámků. Má rozlohu asi 60 km².\n\nPrvní písemná zmínka o Hurbanově je z roku 1357. V roce 1948 bylo město přejmenováno z názvu \"Stará Ďala\" na \"Hurbanovo\", po slovenském spisovateli Hurbanovi.\n\nMěsto je známé svým pivovarem, kde se vyrábí pivo značky Zlatý Bažant. Ve městě rovněž sídlí Slovenská ústřední hvězdárna. Ve městě prožila část života zpěvačka Hana Hegerová.\n\n\n"}
{"id": "249796", "url": "https://cs.wikipedia.org/wiki?curid=249796", "title": "Konektor DIN", "text": "Konektor DIN\n\nKonektor DIN původně navrhla německá standardizační organizace Deutsches Institut für Normung. Tyto standardy již nejsou v platnosti, nyní je nahrazuje mezinárodní standard IEC 60130-9.\n\nJedná se o širokou škálu konektorů, které se používaly pro různé oblasti. Pro přenos analogového signálu například pro propojení gramofonu, magnetofonu či radiopřijímače se zesilovačem. Někdy byl používán i pro připojení reproduktorů nebo sluchátek. Pro přenos digitálních signálů byl DIN konektor využíván například pro připojení prvních počítačových klávesnic pro počítače IBM PC. Taky byl používán v sedmikolíkové verzi coby napájecí konektor osmibitových počítačů ATARI.\n\nRůzné verze konektoru DIN:\n\n"}
{"id": "249797", "url": "https://cs.wikipedia.org/wiki?curid=249797", "title": "Pipin II. Prostřední", "text": "Pipin II. Prostřední\n\nPipin II. (francouzsky Pépin), zvaný \"Prostřední\", či\" z Herstalu\" (psáno též Heristalu), (cca 635 – 714, Jupille) byl mocný austrasijský majordomus.\n\nNejvíc se uplatnil v bitvě u Tertry v roce 687. V této bitvě porazil neustrijsko-burgundského krále Theodoricha III., a jeho majordoma Berthara. Postupem času tak ovládal celou Franskou říši, sjednocoval postupně Franky a byl úspěšný také tím, že si začal podrobovat část Fríska. Několikrát se také střetl s Alamany, pronikal do severní Itálie. Byl vnukem majordoma Austrasie Pipina I.\n\nSynem Pipina II. byl Karel Martel.\n\n"}
{"id": "249799", "url": "https://cs.wikipedia.org/wiki?curid=249799", "title": "Zikmund (jméno)", "text": "Zikmund (jméno)\n\nZikmund je mužské křestní jméno německého původu. Vzniklo ze staroněmeckého jména \"Sigimund\" (\"sigi\" – vítězství, \"mund\" – ochrana) a vykládá se jako „vítězná ochrana, ochránce vítězství“.\n\nPodle českého kalendáře má svátek 2. května.\n\n\n"}
{"id": "249803", "url": "https://cs.wikipedia.org/wiki?curid=249803", "title": "Osídlení", "text": "Osídlení\n\nOsídlení je označení pro urbanisticko-sociální jednotku libovolné velikosti, která je vlastní určité geografické oblasti. Vzniká obvykle migrací jednotlivců či celých skupin do dříve neobydlených oblastí, většinou z ekonomicko-sociálních důvodů (nové přírodní zdroje, ozbrojený konflikt atd.), ale může k němu dojít i z jiných příčin (např. neschopnosti rozvíjet se na stávajícím území z nejrůznějších důvodů až po důvody nepragmatické, např. náboženské). Rozvojové stupně osídlení zahrnují osadu, vesnici, město a velkoměsto a liší se navzájem možnostmi i potřebami, které nabízí svým obyvatelům. Osídlení může zahrnovat i jiná nebeská tělesa než Zemi – například o osídlení Měsíce či teraformaci Marsu se píší nejenom autoři sci-fi, ale např. NASA, ESA a jiní o něm reálně diskutují.\n\nPodobný pojem jako osídlení a osídlování je kolonizace zakládáním kolonií, které se však liší závislostí vůči národu, zemi, entitě zakladatelů a tím, že ta si na koloniích nárokuje jednak příslušnost k ní a často také ekonomickou závislost například ve formě určitých poplatků, daní apod.\n\n"}
{"id": "249807", "url": "https://cs.wikipedia.org/wiki?curid=249807", "title": "Skleník", "text": "Skleník\n\nSkleník je stavba sloužící pro pěstování rostlin, které vyžadují specifické klimatické podmínky (především vyšší teplotu než má okolí a vlhkost vzduchu). Tvoří jej nosná konstrukce opatřená průhlednými deskami (nejčastěji sklo případně plast - dutinkový polykarbonát); často jsou upevněny v okenních rámech z důvodu možnosti větrání. Vnitřek skleníku se ohřívá působením slunečního záření, které prochází pláštěm skleníku, ten naopak znemožňuje tepelné ztráty (skleníkový efekt). V drsnějších klimatických oblastech bývají skleníky opatřeny vytápěním pro udržení vyšší teploty v zimních měsících.\n\nSkleníky nemusejí být skleněné celé. Důležité je především prosklení z jihu (v případě severní polokoule); naopak ze severu (v případě severní polokoule) nemá prosklení význam. Skleníky jsou proto budovány i jako přístavby u domů, řídčeji mohou stát i samostatně s jednou či dvěma stěnami zděnými - neprůhlednými.\n\nAby se interiér skleníků nepřehříval, bývají skleníky vybaveny jednak větráním (mnohdy automatickým) a krom toho také částečným zastíněním střechy či jiných exponovaných ploch, např. zavápněním skel či jinou formou.\n\nSkleníky mají obvykle hliněnou zem (záhony pro větší rostliny), ale některé skleníky, např. skleníky určené pro pikýrování, pro růst sadby či jiné specializované skleníky mají pevnou podlahu a pracovní stoly. Skleníky mohou být vybaveny i policemi a regály.\n\nSpeciální skleníky\nK největším ve střední Evropě patří čtyři rekonstruované skleníky v areálu saského zámku Pillnitz na Labi v blízkosti Drážďan.\n\nNejstarší dochované skleníky\nNejvětší skleníky\n\n\n"}
{"id": "249812", "url": "https://cs.wikipedia.org/wiki?curid=249812", "title": "Hypotéza expandující Země", "text": "Hypotéza expandující Země\n\nHypotéza expandující Země si klade za cíl vysvětlit pohyby a rozmístění kontinentů pomocí objemových změn Země. Rovněž nabízí možnosti pro vysvětlení vzniku pohoří.\n\nV zásadě existují dva pohledy na verifikaci hypotézy. Současný a historický. Míru rozpínání lze v současnosti měřit například pomocí GPS či změnou gravitačního potenciálu. Obě metody se musí vypořádat s faktem, že distribuce globální expanze by nebyla všude stejná. Zároveň se do naměřených dat přičítají rušivé vlivy spojené s redistribucí atmosférických či korových hmot. O něco častěji je hypotéza řešena skrz historii Země pomocí geologických metod. Úlohou geologie je mimo jiné vysvětlit rozdílné stáří oceánské a kontinentální kůry. Zatímco ta oceánská je velice mladá (max. 200-350 milionů let), kontinentální obsahuje i přes více než 4 miliardy let staré části. Kontinenty lze poskládat dohromady velmi dobře na kouli o menším objemu. Dle hypotézy tudíž kdysi skutečně existoval prakontinent Pangea, ale na Zemi s menším objemem a s absencí oceánské kůry.Hypotézu podporuje návaznost Zélandie a západního kontinentálního okraje Jižní Ameriky, vyplývající z:\n\nVýznamnou míru recentní expanze se zatím nepodařilo naměřit. Na základě dostupných dat byla určena na 0,2 mm za rok.\n\nJeště větší problém než vlastní naměření expanze představuje její vysvětlení. Ačkoliv je v přírodě známo velké množství příkladů rozpínání těles s rozličným fyzikálním odůvodněním (např. rozpínání hvězd, obecně expanze plynu, růst podmíněný vnějším přijmem energie), expanze Země představuje složitý problém. V minulosti se o vysvětlení pokoušel například Ivan Osipovič Jarkovskij na konci 19. století (srážení éteru uvnitř Země) nebo Paul Dirac ve 30. letech 20. století (předpoklad poklesu gravitační konstanty).\n\nPřirozenějším vysvětlením pro rozpínání Země je, že Země byla kdysi výrazně stlačena a rozpínání je výsledkem procesů spějících k rovnováze. Aby byla Země kdysi výrazně stlačena, musel na ní existovat extrémně vysoký atmosférický tlak. Výzkumy exoplanet přinesly objevy takových, které mají chvosty atmosféry. Podobají se tak kometám. Některé exoplanety pravděpodobně o atmosféru přijdou úplně. Třída těchto těles nese název chtonijská planeta. Chtonijská planeta může díky soudržnosti svého pláště ve svém nitru uchovávat původně stlačené hmoty o vysoké hustotě. Rozbitím jejího pláště může v závislosti na jeho mocnosti a složení patrně dojít k rozpínání. Země má dodnes řídkou vnější obálku geokoronu, kde dochází k neustálému odbourávání vodíku a jiných lehkých prvků do volného kosmického prostoru. Existují studie a numerické modely, podle kterých by právě terestrické planety mohly být pozůstatky po slapově dezintegrovaných embryích ve formě plynných obrů.\n\nHypotéza expandující Země je v geologii okrajovou a překonanou hypotézou. Dnes obecně přijímanou teorií vysvětlující globální zemskou dynamiku je desková tektonika, která je schopna vysvětlit řadu měření i pozorování, které máme díky geofyzikálnímu průzkumu k dispozici. Zastánci hypotézy expandující Země tvrdí, že existuje celá řada rozporů deskové tektoniky. Dle nich je například Afrika významně obklopena oceánskými hřbety a rifty, ale v jejím těsném okolí nenalézáme subdukční zóny. Což je sporné tvrzení s ohledem na to, že severní část Afriky je v kolizi a částečné subdukci s Euroasijskou deskou v délce přibližně 1500 km. Rovněž analogicky Antarktida je obehnána oceánskými hřbety. Dle zastánců hypotézy expandující Země též Amerika a Afrika s Evropou do sebe lépe zapadají na Zemi o menším objemu.\n\nO verifikaci hypotézy se pokouší zastánci této hypotézy skrze kontroverzní hypotézu týkající se Českého kráteru. Ta se snaží doložit, že oblast Českého masívu vznikla výsledek srážky Země s velkým tělesem. Naopak na základě teorie deskové tektoniky vznikl Český masiv konsolidací z nezávislých mikrokontinentů, které se historicky vzájemně pohybovaly a srážely, čímž došlo k jejich spojení do většího celku. Tento výklad je pak schopen vysvětlit rozdílné stáří i druhů hornin v různých částech Českého masívu. \n\nVětšinová vědecká komunita však považuje hypotézu expandující Země za překonanou nejen proto, že geologická data lépe vyhovují teorii deskové tektoniky, ale existují i data, která jsou v přímém rozporu s teorií expandující Země:\n"}
{"id": "249819", "url": "https://cs.wikipedia.org/wiki?curid=249819", "title": "Národní rada Slovenské republiky", "text": "Národní rada Slovenské republiky\n\nNárodní rada Slovenské republiky (slovensky: Národná rada Slovenskej republiky, zkráceně \"Národná rada\" nebo \"NR SR\") je jednokomorový ústavodárný a zákonodárný orgán na Slovensku. Jako volený orgán reprezentuje suverenitu státu a lidu. Od roku 1969 do roku 1992 se nazývala Slovenská národní rada. Českou obdobou je Poslanecká sněmovna Parlamentu České republiky.\n\nPoslanců je 150 a jejich volební období je čtyřleté.\n\nPředseda Národní rady SR je druhá nejvyšší ústavní funkce po prezidentu SR. Jeho hlavní úlohou je předsedat zasedáním Národní rady.\n\n\nVšech 150 poslanců je voleno ve všeobecných přímých tajných volbách na 4 roky v jediném volebním obvodu, který představuje celý stát.\n\nSložení Národní rady po parlamentních volbách v roce 2016:\n\n\n\n"}
{"id": "249820", "url": "https://cs.wikipedia.org/wiki?curid=249820", "title": "Křemín", "text": "Křemín\n\nKřemín (německy \"Krschemin\") je 244 m n. m. vysoký vrch v okrese Litoměřice Ústeckého kraje. Leží asi 0,5 km vsv. od vsi Třeboutice, na katastrálním území obce Křešice.\n\nJe to výrazný svědecký vrch v soutokovém úhlu mezi Labem a Lučním potokem, budovaný ve vrcholové plošině (ukloněné k severovýchodu) svrchnoturonskými až coniackými jílovitými vápenci s vložkami slínovců, ve středních částech svahů svrchnoturonskými slínitými sedimenty a v dolních částech středoturonskými jílovito-prachovitými pískovci. Vrch spadá příkrými svahy (25–40°) s opukovými destičkami k jihu, západu a východu, na SV klesá mírnějším stupňovitým svahem. Vrchol a severní svahy jsou zčásti zalesněny borovicí a dubem. Místy jsou křovinnotravinné formace s trnkou, šípkem, hlohem. Na jižních a západních svazích jsou zbytky ovocných sadů a chatová zástavba.\n\nKřemín je součástí pásu vrchů ve směru VSV–ZJZ, který se táhne od vrchu Hořidla (372 m), přes Skalky (338 m), Holý vrch (302 m) až po Křemín ke břehu Labe.\n\nV roce 1866 byl vrchol v rámci přípravy na pruskorakouskou válku zapojen do pevnostního pásma vybudovaného okolo pevnostního města Terezína. Z té doby jsou na jeho vrcholu zřetelné okopy pro děla. Z vrcholu je výhled do údolí Labe. Podél jižního úbočí vrchu prochází železniční trať Lysá nad Labem – Ústí nad Labem.\n\nGeomorfologicky vrch náleží do celku Ralská pahorkatina, podcelku Dokeská pahorkatina, okrsku Úštěcká pahorkatina, podokrsku Liběšická pahorkatina a Třeboutičské části.\n\n"}
{"id": "249829", "url": "https://cs.wikipedia.org/wiki?curid=249829", "title": "Vráble", "text": "Vráble\n\nVráble ( \"Verebély\") jsou město v jižní části Slovenska, v Nitranském kraji. Ve městě je římskokatolický kostel Panny Marie z roku 1901 a kaplička sv. Urbana.\n\nMěsto se nachází asi 20 km jihovýchodně od Nitry, při hlavní cestě na Levice. Rozkládá se v Podunajské pahorkatině na řece Žitavě. Katastrální území leží v nadmořské výšce mezi 140 a 240 m nad mořem. Západně od Vráblí se ve směru na Nitru nachází menší vodní nádrž Vráble.\n\nMěsto Vráble tvoří tři části: vlastní Vráble a bývalé vesnice Dyčka a Horný Ohaj (obě připojeny v roce 1975).\n\nÚzemí města bylo osídleno již v neolitu (6000 – 2000 př. n. l.). Archeologicky je doloženo opevněné sídliště hatvanské a maďarovské kultury ze starší doby bronzové, kostrové hroby ze střední doby bronzové, halštatské a laténské sídliště, germánská osada z 2. – 4. století a slovanské sídliště z 9. století.\n\nPrvní písemná zmínka o Vráblích (Verebel) pochází z roku 1265.\n\nOd roku 1294 se zde pořádaly trhy. Od 13. století patřila obec ostřihomské arcidiecézi. V období od začátku 15. století až do roku 1848 zde sídlil predialista ostřihomského arcibiskupství. Od poloviny 16. století se Vráble vyvíjely jako zeměpanské městečko. Ve znaku měly svatého Vojtěcha.\n\nV dobách osmansko-uherských válek byly Vráble důležitým opěrným bodem. Prvním náporům Turků musely čelit již v roce 1530. Až roku 1624 bylo rozhodnuto o vybudování pevnosti na obranu města a jeho okolí, která je též známá jako \"Zemný hrad\". V roce 1626 sice její obránci městečko uchránili, ale roku 1653 Turci obranu překonali a Vráble vyplenili.\n\nV roce 1918 po rozpadu Rakousko-Uherska se Vráble staly součástí Československa. V letech 1938–1945 připadly na základě První vídeňské arbitráže Maďarskému království.\n\nPodle sčítání lidu v roce 2001 žilo ve městě 9493 obyvatel. Z toho bylo 93,32 % Slováků, 4,69 % Maďarů, 0,78 % Romů a 0,55 % Čechů.\n\nZe stejného sčítání vyplývá, že náboženské složení obyvatelstva je 88,41 % katolíků, 0,62 % luteránů a 8,53 % obyvatel je bez vyznání.\n\n\n\n"}
{"id": "249831", "url": "https://cs.wikipedia.org/wiki?curid=249831", "title": "Kreolština", "text": "Kreolština\n\nKreolština ( ) označuje v jazykovědě jazyk, změněný v důsledku vlivu jiných jazyků, přičemž tímto vlivem se rozumí vliv mateřského jazyka jednoho z rodičů. Kreolizované jazyky vznikaly především v místech mimo Evropu, kde se usazovali evropští osadníci a stýkali se s původním obyvatelstvem (ale nejen tam). Vznikly tak kreolizované formy celé řady evropských jazyků, které jsou oproti původní podobě jen částečně pozměněny a zůstávají jim dobře srozumitelné.\n\nČasto dochází k mylné představě, že jednotlivé formy kreolštiny jsou si podobné navzájem. Ve skutečnosti jsou si například kreolizovaná francouzština a kreolizovaná malajština zcela nesrozumitelné a např. verze kreolizované francouzštiny jsou mezi sebou často méně podobné než se samotnou spisovnou francouzštinou. Např. věta \"všichni potřebujeme společně pracovat pro budování naší budoucnosti\" se píše francouzsky \"nous tous avons besoin de travailler ensemble à créer notre avenir\" a seychelsky \"nou tou bezwen travay ansamn pou kree nou lavenir\", přičemž výslovnost je velice podobná (kreolizované jazyky obvykle používají více fonetický přepis). Uživatelé kreolštiny jsou obvykle mulati, řidčeji mestici, ale ve španělsky hovořících zemích nebo mezi Afrikánci převládají i uživatelé světlé pleti. Navíc v Latinské Americe pojem \"kreol\" často neoznačuje osobu používající kreolštinu, ale potomka evropských přistěhovalců bez bližšího jazykového určení, což vede k častému zaměňování. Kreolizací a kreolštinou se zabývá obor lingvistiky zvaný kreolistika. Evropa zažila naposledy významný případ kreolizace v období po pádu starověkého Říma, kdy kreolizací latiny postupně vznikly románské jazyky.\n\nPředstupněm kreolizace je pidžinizace. Pidžinizací původního jazyka vzniká dorozumívací jazyk, který nemá vyvinutou úplnou gramatiku. Pidžin nemůže být mateřštinou, může se ovšem vyvinout v mateřštinu následující generace mluvčích a v tom případě dochází k jeho úplné gramatizaci (je kreolizován).\n\n\n\n\n\n\n\n\n\n\n\n\n"}
{"id": "249837", "url": "https://cs.wikipedia.org/wiki?curid=249837", "title": "Kočár", "text": "Kočár\n\nKočár je komfortní odpružený čtyřkolý osobní vůz (nemotorové vozidlo), tažený koňmi. Až do nástupu železniční a později automobilové dopravy se jednalo o převažující dopravní prostředek na pozemních komunikacích.\n\nV historii patřily kočáry především k majetku majetnějších vrstev. Výstavně zařízené kočáry byly odznakem svého majitele podobně, jako dnes drahá auta. Od konce 19. století byl postupně vytlačován motorovými druhy dopravy. V současné době většinou slouží jako turistická atrakce.\n\nDo kočárové kabiny se vstupuje pouze za pomoci pevné dřevěné podložky(vkládanou nejčastěji pod schodiště kabiny).\n\n\n"}
{"id": "249846", "url": "https://cs.wikipedia.org/wiki?curid=249846", "title": "Cévka", "text": "Cévka\n\nCévka má více významů:\n\n"}
{"id": "249848", "url": "https://cs.wikipedia.org/wiki?curid=249848", "title": "Gbely", "text": "Gbely\n\nGbely ( a \"Egbell\") jsou město na severozápadním Slovensku, v Trnavském kraji. Okolo města se nacházejí naleziště ropy.\n\nMěsto se nachází v Záhorské nížině, cca 15 km od Holíče a cca 75 km od Bratislavy. S rekreační částí Adamov Gbely sousedí s Českou republikou. V roce 2013 byl u splavu na řece Morava zřízen přístav pro rekreační plavby Gbely-Tvrdonice.\n\nPrvní písemná zmínka o obci je z roku 1392.\n\nPo výbuchu zemního plynu v roce 1913 zde byla objevena ropa, 13. ledna 1914 proběhl první ropný vrt a Gbely se staly naftařským střediskem.\n\nU obce přistáli 27. března 1942 v důsledku navigační chyby příslušníci výsadku Zinc.\n\nStatus města mají Gbely od 1. ledna 1989.\n\n\n\n"}
{"id": "249849", "url": "https://cs.wikipedia.org/wiki?curid=249849", "title": "Liptovský Hrádok", "text": "Liptovský Hrádok\n\nLiptovský Hrádok ( \"Liptóújvár\") je město v severní části Slovenska, v Žilinském kraji. Nachází se zde také arboretum. Město se nachází ve východní části Liptovské kotliny při soutoku Váhu s Belou. Je centrem horního Liptova a žije zde obyvatel.\n\nLiptovský Hrádok vznikl začátkem 13. století jako osada Belzsko. Byl pojmenován podle jednoho ze tří hradů, nacházejících se na území dnešního Liptova − Hrádku. Hrad Hrádok patří svojí topografickou polohou do Horního Liptova a tvoří neodmyslitelnou součást jeho starších dějin. Osada Mravník, nacházející se v centru dnešního starého města, byla o pár století mladší. Dříve zde bylo Keltské hradiště, a předtím se tu zdomácněly lidé púchovské kultury, což potvrdil nález 70 uren na sídlišti Belanská. Pravděpodobně přišli ze tří hradišť blízko Podturne, kde se usadili mnohem dříve. Liptovský Hrádok se nachází na soutoku řek Váh a Belá , nebylo proto náhodou, že si vybrali toto místo.\n\nV okolí hradu založili nejdříve osadu složenou z rodin lesnických a státních úředníků. V roce 1728 postavili solný sklad v osadě Mravník, do kterého dováželi sůl ze Solivar. Vznik Liptovského Hrádku úzce souvisí s rozvojem hrádockých panství po jeho odkupu královskou komorou v roce 1731. Jádrem osady se stala ulice táhnoucí se od hradu směrem na jih. Lipové stromořadí, je typické jak pro tuto ulici, tak pro celý Liptovský Hrádok. Později se část této ulice stala základem pro dnešní arboretum. Pokračování této ulice podél Váhu směřovalo k další bývalé osadě Překážka. Ta patřila pod obec Podtúreň až do 30. let 20. století. Sloučením obou osad vznikl Liptovský Hrádok. V 80. letech 19. století postavili v Liptovském Hrádku budovy pro komorský lesní úřad a prefekturu a v 90. letech římskokatolický kostel. První panelové domy se v Liptovském Hrádku začali stavět asi v letech 1959 až 1965 .\n\nZnak města má v horní stříbrné třetině štítu tři zelené jehličnaté stromy (motiv lesa). Dolní dvě třetiny tvoří zelené pole se dvěma zkříženými stříbrnými kladivy (historický symbol). Tři zelené stromy v horní části znaku symbolizují okolní lesy, těžbu dřeva a tradici dřevařského průmyslu v regionu horního Liptova. Dvě překřížená hornické kladiva v dolní části znaku symbolizují hornictví a těžbu železné rudy v okolí Liptovského Hrádku, která zde v minulosti intenzivně probíhala. Znak pochází z roku 1990, a tvůrcem je Hrádočan. Je již více než desátou verzí za posledních 500 let.\n\nVlajka města má na bílém podkladu ve svém středu umístěný stříbrný kříž a je ukončena vybráním dovnitř do jedné třetiny její plochy. Délka vlajky je zpravidla dvojnásobkem její šířky.\n\nJediný výrobek vlajky vyrobené z nestandardních materiálů uschovává primátor města.\n\nVlajku města používá primátor města a městské zastupitelstvo při slavnostních a oficiálních příležitostech městského, příp. státního charakteru a to vyvěšením na budovách, ve kterých sídlí, příp. v síních, kde se konají slavnostní akce.\n\nPečeť města tvoří znak města s nápisem \"MĚSTO LIPTOVSKÝ HRÁDOK\". Uprostřed mezi začátkem a koncem tohoto textu je hvězdička. Hrubopis je oddělen od obrazu pečetě kružnicí.\n\nPečeť města se používá při slavnostních příležitostech - naturalizaci, na pečetění významných listin, dokumentů a v případech, kdy to určí zastupitelstvo nebo primátor města.\n\nV okolí města nebo v samotném Liptovském Hrádku můžeme najít celkem tři muzea: Muzeum liptovské vesnice Pribylina, Liptovské muzeum a Liptovský Hrádok. Hrad Liptovský Hrádok byl až do roku 2010 veřejnosti nepřístupný, ale od tohoto roku je možné si jej za poplatek projít.\n\nOkolí města nabízí dobré podmínky pro pěší turistiku i cykloturistiku. V letech 2013 a 2014 byl Liptovský Hrádok etapovým městem cyklistického závodu Okolo Slovenska,\n\n\n\n\n"}
{"id": "249854", "url": "https://cs.wikipedia.org/wiki?curid=249854", "title": "Lysá skála", "text": "Lysá skála\n\nLysá skála (419 m n. m.) ( \"Kahlstein\"), známá též jako Spící panna, je neovulkanický vrch v okrese Česká Lípa Libereckého kraje, ležící asi 1,5 km severně od obce Provodín na příslušném katastrálním území. Lysá skála je nejvyšším vrcholem skupiny Provodínských kamenů, která je zároveň geomorfologickým podokrskem. Vrch požívá ochrany coby přírodní památka Provodínské kameny.\n\nJe to výrazný kuželovitý neovulkanický suk tvořený dvěma tělesy analcimicko-nefelinického bazanitu s různou orientací vulkanitových sloupů. Na příkrých až strmých svazích jsou skalní stěny, mrazové sruby a úpatní haldy. Nezalesněný skalnatý vrchol je porostlý teplomilnou květenou, úpatí je zalesněno porosty s habrem, lípou, klenem, místy jilmem. K úpatí přilehlé mírné svahy jsou zalučněny a zorněny. Úpatí skalnatého vrcholu narušuje několik opuštěných kamenolomů. Z vrcholu je dokonalý kruhový rozhled, jediný takový přirozeného charakteru v širém okolí.\n\nLysá skála byla odedávna pro svůj vzhled nazývána českým obyvatelstvem \"Spící panna\". Skála skutečně výrazně připomíná, obzvláště při pohledu z větší vzdálenosti, bohatě nakadeřenou hlavu spící mladé dívky, obličejem k obloze. Záleží i na osvětlení a někdy je skutečně krásná, i zavřené pravé oko je vidět. Existuje i pověst, že zkamenělá dívka se mela vdát za ďábla. Vrchu se říkalo také \"Čertův vrch\", dle pověstí zde tancovali v bouřích čerti a měli zde vchod do pekla.\n\nVrch náleží do celku Ralská pahorkatina, do podcelku Dokeská pahorkatina, do okrsku Provodínská pahorkatina a do podokrsku Provodínské kameny, jehož je nejvyšším vrcholem.\nAutomobilem i vlakem se dá přijet do Provodína, dále pokračovat pěšky. Z Horního Provodína vede na vrch odbočka zelené turistické stezky (Hradčany – Provodín). Výstup na vrchol je v horních partiích obtížný.\n\n"}
{"id": "249856", "url": "https://cs.wikipedia.org/wiki?curid=249856", "title": "Jiří Vašíček", "text": "Jiří Vašíček\n\nJiří Vašíček (6. srpna 1933, Praha – 13. listopadu 2001, Praha) byl český zpěvák. Řadí se mezi představitele středního proudu konce 50. let a počátku 60. let, který probíhal ve znamení vrcholícího swingu (jakož i právě nastupujícího rokenrolu) a jemuž velice často slušely kantilénově sametové tenorové a barytonové mužně syté hlasy Rudolfa Cortése, Richarda Adama, Josefa Zímy, Karla Hály či Milana Chladila. Vašíček proslul mimo jiné svými písněmi věnovanými městu Praze, o které zpíval prakticky celý svůj život. Za svůj život nazpíval přibližně 400 písní.\n\n\n\n\n\n"}
{"id": "249858", "url": "https://cs.wikipedia.org/wiki?curid=249858", "title": "Přadeno", "text": "Přadeno\n\nPřadeno je způsob návinu příze, který se vytvoří namotáním na viják motacího stroje.\n\nNa stroji se obvykle navíjí 40 pásem příze vedle sebe, po dosažení určité délky se stáhne například 10 (u hrubších přízí 5) pásem společně z vijáku a svazek pásem vytvoří přadeno. Snímek vlevo ukazuje přadena menších velikostí (příze na vyšívání). \n\nDélka příze v jednom přadenu byla dříve přesně definována (např. pro bavlnu 770 m, len 270 m atd.) a označení přadeno (\"hank\") se používalo v textilním průmyslu (na anglických přádelnických strojích asi až do poloviny minulého století) jako měrná jednotka produkce. \n\nV současné době se zpracovává příze ve formě přaden\n• pro textilie, u kterých je nutné velmi intenzivní mercerování, bělení nebo barvení\n\n• pro příze k prodeji na ruční práce (zejména vyšívání).\n\n"}
{"id": "249860", "url": "https://cs.wikipedia.org/wiki?curid=249860", "title": "Fikce", "text": "Fikce\n\nFikce (z lat. \"fictio\", od \"fingó\", utvářet, stavět, předstírat) je označení pro \"klam\", \"zdání\" nebo \"výmysl\". Označuje opak \"reality\", \"skutečnosti\". Česky lze tento pojem vyjádřit slovem smyšlenka. Často se vyskytuje jako přídavné jméno fiktivní (tj. smyšlený), kterým se označuje něco neskutečného, vymyšleného, nereálného.\n\n"}
{"id": "249863", "url": "https://cs.wikipedia.org/wiki?curid=249863", "title": "Vrbové", "text": "Vrbové\n\nVrbové ( \"Verbau\", \"Verbó\") je město na západním Slovensku, v Trnavském kraji. Žije zde  obyvatel.\n\nMěsto leží v Podunajské pahorkatině nedaleko Malých Karpat, 9 km severozápadně od Piešťan a asi 30 km od Trnavy.\n\nVrbové je starobylé městečko, poprvé písemně doložené už k roku 1398. Charakter městečka si zachovalo až do začátku poslední třetiny 19. století, ale i později je jak v obci, tak v okolí za městečko pokládali. V čele samosprávy stál rychtář, který dbal na dodržování zákonů. Po druhé světové válce ho nahradil Národní výbor jako orgán státu. Významný je rok 1967, kdy stát uznal Vrbové za město.\n\n\n"}
{"id": "249864", "url": "https://cs.wikipedia.org/wiki?curid=249864", "title": "Saccharomyces cerevisiae", "text": "Saccharomyces cerevisiae\n\nSaccharomyces cerevisiae (pivní, pekařská nebo vinná kvasinka) je druh kvasinky z oddělení vřeckovýtrusných hub, která je člověkem v kvasných procesech používána už od neolitu. Pro kvašení byly nejdříve využívány kvasinky přirozeně se vyskytující na povrchu ovoce nebo na slupkách bobulí révy vinné a není jasné kdy došlo k \"domestikaci\" těchto kvasinek. Kvasinky \"saccharomyces cerevisiae\" je možné rozdělit do geneticky spřízněných kmenů podle toho, jaký substrát kvasí, přičemž hlavní jsou pivní, pekařské a vinné kvasinky; samotné vinné kvasinky mají podle analýzy genetické příbuznosti až na několik výjimek společný původ a byly domestikovány 8000-10000 př. n. l.\n\nBuňky \"S. cerevisiae\" jsou oválné až kulovité, velké 5-10 mikrometrů. Pivní kvasinka se rozmnožuje speciálním typem dělení, které je typické pro kvasinky – tzv. pučení.\n\nPivní kvasinka je jedním z nejstudovanějších eukaryotních organismů z hlediska molekulární a buněčné biologie, významná je především pro studium buněčného cyklu, vnitrobuněčné signalizace a protein-proteinových interakcí.\n\n\"Saccharomyces cerevisiae\" se v molekulární biologii využívá jako modelový organismus pro studium eukaryotní buňky. Představuje jeden z nejjednodušších eukaryotních organismů, což umožňuje její snadnou a levnou kultivaci v laboratorních podmínkách. Přitom velká podobnost mezi proteiny i buněčnými pochody vyšších eukaryot umožňuje výsledky získané studiem \"Saccharomyces cerevisiae\" zobecnit i pro složitější organismy.\n\nMezi hlavní příčiny oblíbenosti \"Saccharomyces cerevisiae\" jako modelového organismu patří schopnost žít jako haploid, což usnadňuje tvorbu delečních kmenů, aktivní homologní rekombinace umožňující efektivní přípravu geneticky modifikovaných kmenů a nízká komplexita genomu obsahující malé množství nekódující DNA. Díky tomu byla pro \"Saccharomyces cerevisiae\" vypracována celá řada postupů a stala se tak prvním eukaryotním organismem, jehož sekvence DNA byla zjištěna sekvenováním. Genom kvasinky je stále v centru pozornosti vědců, kteří zkoumají základní principy genetiky a fyziologie. Genom \"S. cerevisiae\" se skládá z přibližně 13 000 000 párů bází a z 6275 genů, přestože jen okolo 5 800 z nich se považuje za opravdu funkční geny. Až 31 % genů kvasinky \"saccharomyces cerevisiae\" může být homologní s lidskými geny.\n\nVyužití \"Saccharomyces cerevisiae\":\n\nExistují dvě základní životní formy buněk kvasinky, haploidní a diploidní. Haploidní buňky prochází prostým životním cyklem (mitóza, růst, smrt). Diploidní buňky (typická pro kvasinky) procházejí podobným životním cyklem, ale v zhoršených životních podmínkách (stres) začnou sporulovat – vytvářet haploidní spory. Dvě spory posléze splynou (konjugují) v novou buňku.\n\n\"Saccharomyces cerevisiae\" je jednou z hlavních pivovarských kvasinek, (společně s \"Saccharomyces carlsbergensis\" a \"Brettanomyces\") především u rychle kvašených piv. Tyto kvasinky vytvářejí poněkud sladší druhy piv. Pivní pocházejí z kvasinek evropského hroznového a asijského rýžového vína.\n\n"}
{"id": "249879", "url": "https://cs.wikipedia.org/wiki?curid=249879", "title": "Walter Rudolf Hess", "text": "Walter Rudolf Hess\n\nProf. Walter Rudolf Hess (17. března 1881, Frauenfeld, Švýcarsko – 12. srpna 1973, Muralto, Švýcarsko) byl švýcarský fyziolog, který měl velký podíl na moderní, současnou fyziologickou vědu. V roce 1949 mu byla udělena Nobelova cena za fyziologii a lékařství spolu s A. E. Monizem „za objev funkce mezimozku jako koordinátoru činnosti vnitřních orgánů“.\n\nWalter Rudolf Hess vytvořil celkový obraz o vegetativní nervové soustavě. Výsledky, ke kterým dospěl, představují novou epochu ve vývoji poznání nervové soustavy a její centrální části, mozku, a mají zároveň velký význam pro lékařství i z hlediska praktické terapie nervové soustavy člověka.\n\nWalter Rudolf Hess se narodil ve Frauenfeldu jako syn učitele fyziky. Jelikož Hesse už od dětství fascinovala a přitahovala příroda, jeho otec toho využil a právě on ho naučil základům fyziky. Stejný zájem projevoval i na základní škole, kde ho bavil mimo jiné i přírodopis. \n\nStudoval na vysokoškolském studiu medicíny a po jejím ukončení začal pracovat jako lékař na chirurgii a ušní klinice, kde pracoval celkem rok. Ale věda Hesse přitahovala natolik, že nechal práce ve své dobře prosperující ordinaci a přijal místo na univerzitě v Bonnu, kde pracoval jako asistent na katedře fyziologie. Jeho kariéra se vyvíjela tak slibně, že byl už v roce 1917 jmenován ředitelem fyziologického ústavu na univerzitě v Curychu, kde se stal i profesorem fyziologie. Z pověření švýcarské přírodovědecké společnosti převzal péči o vybudování mezinárodní výzkumné stanice v alpském horském sedle Jungfrau. \n\nDlouhá léta studoval centrum dýchání, regulaci krevního tlaku, sekretorickou a motorickou aktivitu zažívacích orgánů. Jeho vědecká práce je nesmírně rozsáhlá, pokrývá téměř celou oblast fyziologie člověka. Obsahuje přínosy k fyziologii dýchání, krevního oběhu i nervových regulacích, vegetativního systému nervového, tj. inervace útrob, srdce a cév, ale též nervového řízení všech povědomých funkcí, zejména funkcí mozkového kmene nervové struktury spojující přední mozek s míchou. Nesmírně důležité jsou však jeho vědecké práce v oblasti mozku - především spánku. \n\nWalter Rudolf Hess zjistil, že centrum spánku je v mezimozku, což je část mozku pod předním (tzv. „velkým“) mozkem, poblíž spodiny lební. Jako první objevil spánková centra, když dokázal podrážděním určitých míst v mezimozku u zvířat navodit spánek. Později objevů mozkových struktur ovlivňujících spánek přibývalo, ale Hessovi přísluší prvenství. Za tento svůj jedinečný a nejen ve fyziologii, ale i v medicíně nesmírně důležitý objev získal slávu, několik poct, ale hlavně v roce 1949 Nobelovu cenu za fyziologii a lékařství. Hesse přitahovala věda až do smrti, i ve vysokém věku trávil hodně času ve své laboratoři a prováděl pokusy. O něco dříve, když dožíval klidné vysoké stáří uprostřed početné rodiny na březích švýcarského jezera, byl již ze spánku vytvořen samostatný vědecký obor. Ví se například, že jsou dva typy spánku, tzv. rytmický, to jest hluboký, a tzv. paradoxní s pohyby víček, v němž se zdají sny. \n\nWalter Rudolf Hess měl kolem sebe mnoho žáků, jimž vděčíme za několik nových poznatků o spánku, které získali na základě Hessových výzkumů.\n\n"}
{"id": "249880", "url": "https://cs.wikipedia.org/wiki?curid=249880", "title": "BMP-1", "text": "BMP-1\n\nBMP-1 ( , zkráceně , \"Bojevaja Mašina Pechoty 1\") je sovětské bojové vozidlo pěchoty, které vzniklo v šedesátých letech 20. století. Sériově se začalo vyrábět od roku 1965. Na svou dobu se jednalo o moderní obrněný vůz, který ve výzbroji i pancéřování převyšoval bojová vozidla NATO. Vozidlo je obojživelné, ve vodě se pohybuje rychlostí 7 km za hodinu. Výzbrojí stroje je jeden kanón 1 kanon 2A28 ráže 73 mm s dostřelem 1300 m, dále spřažený kulomet ráže 7,62 mm a odpalovací zařízení pro protitankové řízené střely 9M14 Maljutka. BMP tvoří základ motostřeleckých jednotek mnoha států východní a střední Evropy.\n\nBMP-1 bylo v Československu vyráběno v licenci po úpravách pod označením BVP-1.\n\nBěhem 50. let začalo být evidentní, že běžné obrněné transportéry nejsou vhodné pro pohyb na bojišti, protože jsou slabě pancéřované a samy mají malou palebnou sílu. Příkladem je BTR-152, což byl v podstatě pouze obrněný nákladní automobil, který mohla snadno vyřadit palba velkorážných kulometů běžně používaných jednotkami NATO. Pásové stroje, jako například BTR-50, založené na konstrukci tanku PT-76 měly podobné nevýhody. I v tomto slabě pancéřovaném vozidle seděli vojáci na korbě, mimo hermeticky uzavřený prostor, což vozu neumožňovalo operovat v zamořeném prostoru hrozící jaderné války. Sovětské velení se rozhodlo pro vývoj nového obrněného transportéru, který by byl dostatečně pancéřovaný, schopný nasazení v prostředí zamořeném prostředky hromadného ničení a měl dostatečnou palebnou sílu, která by umožňovala zničit v té době běžně používané tanky. Čelní pancéřování vozidla mělo odolat palbě lehkých kanónů do ráže 23 mm. Boční pancéřování mělo být odolné protipancéřovým střelám ráže 7,62 mm. Do soutěže se přihlásily továrny v Brjansku (Objekt 1200), Volgogradu (Objekt 911 a 914), Rubcovsku (Objekt 19) a Čeljabinsku (Objekt 764).\n\nVývojem stroje v Čeljabinském traktorové závodě začal v roce 1959. Konstruktéři chtěli původně použít 23 mm kanón, ale nakonec vozidlo vyzbrojili 73 mm kanónem 2A28. Právě konfigurace Objektu 764 s motorem vpředu a možností rychle nastupovat a vystupovat, byla vyhodnocena jako nejlepší řešení a po menších úpravách vybrána pro další výrobu. Stroj byl díky poměrně slabému pancéřování a malým rozměrům velmi lehký a byl schopen plavby bez větší přípravy. Měl také pásy podobné tanku T-64, díky kterým byl dobře ovladatelný i při vyšších rychlostech. Diskutabilní je inspirace konstruktérů německým obrněným vozidlem HS.30.\n\nDo výzbroje sovětské armády bylo vozidlo zavedeno v roce 1966. BVP-1 se vyráběly i v Československu. V roce 1967 se rozběhla výroba v ZTS Martin, kde se vyráběly motory, v ZŤS Dubnica věže s kanónem, v Hriňové vyráběly boční převody a převodovky. Kompletace celého vozu a zkoušky se prováděly v ZŤS Detva a v ZŤS Dubnica.\n\nNad 73 mm kanónem je umístěno odpalovací zařízení pro protitankovou řízenou střelu 9K11 Maljutka (v označení NATO AT-3 Sagger). Modernizovaná verze BMP-1M z roku 1974 používala střely 9K111 Fagot (AT-4 spigot). Změny v následujících letech překonal i pozorovací přístroj řidiče, kde přibyl jeden periskopový segment vlevo od poklopu, ale také elektroinstalace, těsnění a úchyty.\n\n\nAfghánistán, Alžírsko, Angola, Bulharsko, Československo, Čína, Egypt, Etiopie, Finsko, Indie, Írán, Irák, Jemen, Jordánsko, KLDR, Kuba, Libye, Maďarsko, Mongolsko, Polsko, Rumunsko, Srí Lanka, Sýrie, Švédsko.\n"}
{"id": "249886", "url": "https://cs.wikipedia.org/wiki?curid=249886", "title": "Einiosaurus", "text": "Einiosaurus\n\nEiniosaurus (\"bizoní ještěr\") byl středně velký ceratopsidní dinosaurus, žijící v období svrchní křídy (geologický stupeň kampán, asi před 75 miliony let). Jeho fosilie byly objeveny v souvrství Two Medicine v Montaně (USA). Při délce kolem 4,5 až 6 metrů dosahoval odhadované hmotnosti kolem 1300 kg.\n\nNázev tohoto dinosaura je kombinací indiánského jazyka Černonožců (\"Býčí ještěr\") a latinského druhového názvu \"dopředu směřující roh\".\n\nDnes známe asi 15 jedinců tohoto rodu, a to různých věkových stadií. Všechny kostry byly objeveny paleontologem Jackem Hornerem v letech 1985-1989. V roce 1995 pak další paleontolog Scott D. Sampson tohoto dinosaura popsal, stejně jako jiný druh příbuzného ceratopsida, achelousaura.\n\n"}
{"id": "249887", "url": "https://cs.wikipedia.org/wiki?curid=249887", "title": "Najdek", "text": "Najdek\n\nNázev Najdek má více sídel:\n\n"}
{"id": "249888", "url": "https://cs.wikipedia.org/wiki?curid=249888", "title": "Sojuz TMA-11", "text": "Sojuz TMA-11\n\nSojuz TMA-11 je ruská kosmická loď řady Sojuz. Letěla k Mezinárodní vesmírné stanici (ISS), kam dopravila dva členy Expedice 16 a prvního malajsijského kosmonauta Sheikha Muszaphara Shukora. U ISS zůstala připojena od října 2007 jako záchranná loď. V dubnu 2008 přistála v Kazachstánu s Malenčenkem, Whitsonovou a prvním jihokorejským občanem ve vesmíru, studentkou I So-jon.\n\n\n\n\nStart mise se uskutečnil 10. října 2007 z kosmodromu Bajkonur v Kazachstánu. Připojení k ISS proběhlo v pátek 12. října 2007. Členové Expedice 16 nahradili na palubě ISS ruské kosmonauty Fjodora Nikolajeviče Jurčichina a Olega Valerijoviče Kotova, kteří na ISS pobývali přibližně půl roku. Šejch Mustafa Šuchor al Masrie se po několikadenním pobytu na ISS vrátil společně s Kotovem a Jurčichinem na Zem pomocí lodi Sojuz TMA-10.\n\nTřetí člen dlouhodobé posádky Clayton Anderson zůstal na ISS až do další mise raketoplánu Discovery (STS-120).\n\nTransportní kosmická loď Sojuz TMA-11 se s posádkou Jurij Malenčenko, Peggy Whitsonová a I So-jon oddělila od stanice ISS 19. dubna 2008 v 5:03 UTC. Po brzdícím manévru před vstupem do atmosféry se musí od návratového modulu oddělit přístrojová a obytná sekce. Přístrojová sekce se však kvůli selhání pyropatron od návratového modulu neoddělila a celý komplex vstoupil v 8:07 UTC do atmosféry, ovšem nesprávně orientován (neletěl s tepelným štítem dopředu). Vlivem termodynamických sil se nakonec přístrojová sekce oddělila (žárem se přepálily trubky propojující kabinu s přístrojovou sekcí), návratový modul se přeorientoval do správné polohy – díky vyvážení to udělá samovolně. Sestupová dráha se však změnila na podstatně strmější balistickou. Podle Whitsonové přetížení při přistání přesahovalo 8,2 G, Rusové později oznámili, že se dokonce blížilo 10 G. V 8:13 začal pracovat padákový systém a v 8:29:44 UTC loď přistála v kazašské stepi 428 km západně od předpokládaného místa přistání. Posádka tak zažila totéž co kosmonaut Volynov v Sojuzu 5 v lednu 1969, naštěstí pro posádku (i předchozí TMA-10) po letu Volynova sověti přidali další ablativní vrstvy na příď Sojuzu, aby byl bezpečnější, pokud by se situace opakovala. V průběhu následujících 30 let k ničemu podobnému nedošlo, ke cti Rusů nikdo ochranu a váhu navíc neodstranil, což posádkám TMA-10 a 11 zachránilo život. Velkým průšvihem Rusů bylo, že po nouzovém přistání Sojuzu TMA-10 (na jehož palubě nebyl astronaut z NASA nebo ESA) celou událost před svými partnery zatajili a bagatelizovali jako chybu softwaru. Teprve po přistání TMA-11 vypukl skandál, že potenciálně smrtelně nebezpečná událost nebyla oznámena. Rusové museli na ISS provést nouzový výstup Volkova a Kononěnka, kteří ze Sojuzu TMA-12 jednu patronu z vadné série demontovali k pozemním testům. Pyropatrona jako výbušné zařízení je nebezpečná a manipulovat s ní může jen školený pyrotechnik, na ISS ho museli zastoupit kosmonauti, dobře si vědomi toho, že je malé, ale reálné riziko, že pyropatrona při manipulaci vybuchne a střepiny poškodí skafandr kosmonauta a ten zahyne. Výstup dopadl dobře, pyropatrona uzavřená v pevné ocelové krabici na vzorky putovala do Sojuzu. Volkov, Kononěnko a americký turista Garriott se pak při návratu v Sojuzu TMA-12 (protože jiný Sojuz nemohl být včas připraven) modlili, aby nedošlo ke stejnému nebo ještě horšímu problému. NASA byla ruským chováním (které mnohokrát kritizovala už v 90. letech při letech američanů na Mir) znechucena do té míry, že s Ruskem se do dalších programů nepočítá – nejsou spolehlivý partner. Korejská kosmonautka I So-Jon z balistického přistání nevyvázla bez úhony – pochroumala si záda, nápravu zajistila až operace.\n"}
{"id": "249889", "url": "https://cs.wikipedia.org/wiki?curid=249889", "title": "Inocenc III.", "text": "Inocenc III.\n\nInocenc III. (cca 1160 – 16. červenec 1216), vlastním jménem Lothar Conti di Segni, působil jako 176. papež od 22. února 1198 až do své smrti. Jeho cílem jako papeže bylo zvýšení moci a prestiže svatopetrského stolce a snaha nadřadit jej nad světskou moc, zejména císařskou.\n\nV rámci boje s infanticidou nechtěných dětí nechal zřídit první babyboxy. V roce 1209 schválil statuta františkánského řádu.\n\nInocenc III. se narodil kolem roku 1161 jako syn hraběte Trasmonda de Segni a Claricie Scotti v Gavignanu, asi 60 km jihovýchodně od Říma.. Již v mládí projevoval velké nadání a i díky tomu vystudoval teologii na univerzitě v Paříži a práva na univerzitě v Bologni. V Římě byl vysvěcen na podjáhna a o něco později, roku 1190, na kardinála-jáhna svým strýcem Klementem III.\n\nInocenc III. byl synovcem Klementa III. a strýcem Řehoře IX. Řehoř IX. pak byl strýcem Alexandra IV.\n\nLothar di Segni byl zvolen papežem v římském Septizoniu ještě v týž den, kdy zemřel jeho předchůdce Celestýn III., a přijal jméno Inocenc III. Podle některých historiků to bylo vůbec první konkláve v historii, jak totiž uvádějí některé spisy, bylo při volbě poprvé použito volebních lístků. Nově zvolený papež upevnil svou autoritu nad papežským státem a nazval se „náměstkem Kristovým“. Tento titul nahradil starší oslovení „Vicarius Petri“ („nástupce Petrův“), který byl podle Inocence nedostatečný. Jako papež velmi výrazně upravil církevní právo – ostatně jako vystudovaný právník k tomu měl předpoklady.\n\nKroky, kterými si papež upevňoval moc v Římě, se ale nelíbily lidu a v květnu roku 1203 vypukly ve městě lidové bouře, především pod vedením Giovanniho Capoccia, vůdce tzv. plebejů. Inocenc musel uprchnout do Palestriny, kde zůstal až do utišení nepokojů 1204. Roku 1205 uzavřely obě strany (po papežově nemalém finančním daru) mír.\n\nInocenc III. se zaměřoval na potlačování hereze, největší krok v tomto směru učinil Čtvrtým lateránským koncilem, dvanáctým ekumenickým, zahájeným 11. listopadu 1215. Tento koncil se s více než 1200 účastníky stal největším koncilem středověku. Výsledkem byla důsledná reforma církve; byla vyhlášena povinnost všech věřících zúčastnit se o Velikonocích zpovědi a přijímání, potvrzeny byly výroky církve o svátostech a byla zdůrazněna důležitost hlásání víry. Rozhodnutí, která byla během koncilu přijata, ovlivnila církev na několik staletí dopředu. Inocenc proto nezřídka bývá označován za jednoho z nejvýznamnějších papežů.\n\nKrátce poté, kdy nastoupil na papežský trůn, se rozhodl řešit enormní množství případů infanticidy nechtěných dětí a nařídil zřídit v branách klášterů zvláštní okénka pro anonymní odkládání dětí - středověkou variantu babyboxu. Mimo papežské državy se však tato novinka šířila jen omezeně a pomalu, už jen z ekonomických důvodů - kláštery mimo Papežský stát zpravidla neměly takovou finanční sílu, aby zvládly prudký nárůst nalezenců, který byl se zřízením babyboxu spojen.\n\nV roce 1198 Inocencovi královna-regentka Konstancie svěřila poručnictví nad nezletilým sicilským králem Fridrichem II. a zároveň se stal regentem sicilského království po dobu Fridrichovy nezletilosti.\n\nVe stejném roce došlo v Svaté říši římské k dvojí královské volbě. Inocenc se zpočátku zdráhal podpořit jednoho z kandidátů, Otu Brunšvického nebo Filipa Švábského, neboť věřil v brzké vyřešení sporu, a nechtěl se proto angažovat. Na Filipově straně stála většina knížat i francouzský král, ale byl neoprávněně korunován burgundským arcibiskupem (tedy cizím prelátem), což se Inocencovi nelíbilo. Dalším problémem byla také dosud nezrušená klatba, kterou na Filipa uvalil Inocencův předchůdce Celestýn III. Oproti tomu Ota byl korunován k tomu oprávněným arcibiskupem kolínským a jeho ochráncem byl jeho strýc, anglický král. Otovou největší předností bylo ale pro Inocence to, že ukázal ochotu vzdát se svého německého nároku na území v Itálii. Když bylo jasné, že spor bude trvat déle, podpořil Otu Brunšvického. Stalo se tak v červenci 1201, kdy papežský legát Guido z Praeneste v Kolíně nad Rýnem veřejně vyhlásil podporu papežského stolce Otovi a zároveň také exkomunikaci jeho soupeře Filipa Švábského.\n\nObratnou politikou přiměl Inocenc českého krále Přemysla Otakara I. ke změně strany; slíbil mu za to novou korunovaci z Otových rukou a také uznání jeho královského titulu papežskou kurií. Navíc tehdy papež řešil Přemyslův spor se zapuzenou manželkou Adlétou, jehož řešení si nechával jako pojistku v pozadí. Ota ale zklamal papežovy naděje a rok po svém zvolení obsadil italská území. Inocenc je dobyl zpět a Otu vyobcoval z církve, čímž byla také zrušena poslušnost německých knížat k Otovi.\nTak Inocenc využil svého poručnictví a podpořil kandidaturu šestnáctiletého Friedricha, kterého německá knížata roku 1211 zvolila králem a který byl 1212 v Mohuči korunován „římským králem“.\n\nRoku 1198 vyhlásil Čtvrtou křížovou výpravu při níž došlo k dobytí Zadaru a Konstantinopole, a roku 1208 i albigenskou křížovou výpravu, která měla svůj cíl v jižní Francii, kde došlo k masakru albigenských, již byli prohlášeni za kacíře.\n\nDalší důležitou křížovou výpravu vyhlásil ve věci Hispánie, kde křesťanské státy bojovaly s muslimskými Almohady. Jejím výsledkem byla zdrcující porážka Almohadů v bitvě na Las Navas de Tolosa (1212), která vedla ke zhroucení Almohadskému impéria.\n\nRoku 1213 vydal papež bulu \"Quia maior\", v níž vyhlásil pátou křížovou výpravu.\n\n"}
{"id": "249890", "url": "https://cs.wikipedia.org/wiki?curid=249890", "title": "Fürstenbergové", "text": "Fürstenbergové\n\nFürstenbergové jsou bývalý knížecí panovnický rod odvozující své jméno od Fürstenbergu v Bádensku. Rod v minulosti vlastnil i statky na území Českého království a patřil také k nejvyšší české světské i duchovní aristokracii. Do českého průmyslu výrazně zasáhl výrobou železné litiny a piva. Dnešní potomci rodu vlastní statky a zámky v Rakousku a Německu.\n\nFürstenberg bylo knížectví existující v letech 1716-1806 jako stát ve svazku Svaté říše římské, které bylo podřízeno pouze císaři (německy \"reichsunmittelbares Fürstentum\"). Bylo tzv. mediatizováno v roce 1806. Mělo 120 000 obyvatel na rozloze 2 090 km². Bylo složeno z rozptýlených držav rodu Fürstenbergů v Bádensku, Württembersku a na území Hohenzollern-Sigmaringen.\n\nLantkrabství Baar s hlavním městem Donaueschingen (od r. 1283).\n\nLantkrabství Stühlingen s městy Stühlingen, Engen a Neustadt ve Schwarzwaldu (od r. 1639).\n\nHrabství Heiligenberg a Werdenberg (od r. 1534) u Bodamského jezera s městem a zámkem Heiligenberg (letní rezidence, od r. 1534 v majetku rodu) s krásným výhledem na Tyrolské a Švýcarské Alpy.\n\nPanství Meßkirch, Jungnau, Trochtelfingen a drobnější majetky na území Bádenska a Hohenzollern-Sigmaringen.\n\nZ bývalého knížectví Fürstenberg zůstaly do dnešních dnů v držení knížecí rodiny rozsáhlé pozemkové a lesní majetky v Donaueschingen se sídelním zámkem knížete, zámek Werenwag na skále nad Dunajem, zámek Heiligenberg a zámek Hohenlupfen ve městě Stühlingen.\n\nLinie lankrabat z Weitry obhospodařuje panství a zámek Weitra nedaleko Gmündu v Dolních Rakousech.\n\nDnešní rod knížat z Fürstenbergu je linií rodu hrabat z Urachu, jehož první historicky doložená osobnost je Egino I. z Urachu (†1050).\n\n25. července 1236 umírá Egino V., hrabě z Urachu a Freiburgu a závětí dělí svá panství mezi syny. Třetí z nich, Jindřich I. (1236 – 1284), přítel pozdějšího německého krále a císaře Svaté říše římské Rudolfa I. Habsburského, byl tím mužem, který nesl v bitvě na Moravském poli dne 26. srpna 1278 říšskou zástavu. Dědictvím po otci dostal hrabství Fürstenberg a listinou Rudolfa I. ze dne 18. ledna 1283 získal lankrabství Baar.\n\nTitul Landgraf in der Baar poté rod Fürstenbergů drží od roku 1283 až do roku 1806, kdy po mediatizaci knížectví připadlo území jejich lankrabství Baar velkovévodství bádenskému.\n\nVe 14. a 15. století sídlili Fürstenbergové na hradě Fürstenberg, v 16. století získali sňatkem hrabství Heiligenberg a Werdenberg.\nŘíšský knížecí stav získala roku 1664 linie Heiligenberg, která v roce 1667 obdržela místo a virilní hlas v říšském knížecím kolegiu. Fürstenbergové navíc měli v důsledku držby hrabství Heiligenberg a Werdenberg v tomtéž kolegiu i kuriátní hlas. Velký palatinát, který mj. umožňuje razit vlastní mince, drží linie Stühlingen od roku 1642. Linie Heiligenberg vymřela roku 1716 a jejich dědicem se stává linie Meßkirch. Ta ale vymírá roku 1744 a knížecí titul Fürst zu Fürstenberg s predikátem Hochgeboren získává linie Stühlingen 2. 2. 1716. Prvním vládnoucím knížetem se stává Josef Vilém Arnošt (12. ledna 1699 – 29. července 1762) ženatý s hraběnkou Marií Annou Waldstein-Wartemberskou (22. února 1707 – 12. listopadu 1756), po které dědí jejich syn Joseph Wenzel Johann Nepomuk (21. března 1728 – 2. června 1783), 2. kníže z Fürstenbergu (1762-1783) a předseda švábského kolegia říšských hrabat, krom majetků rodu v Německu také panství Křivoklát v Českém Království a to závětí z 3. srpna 1756.\n\nRoku 1762 získávají Fürstenbergové knížecí stav pro všechny členy rodu, roku 1825 predikát Durchlaucht pro hlavu rodu.\nValdštejnské panství Křivoklát, které hraběnka Marie Anna přinesla věnem, odkázal kníže Josef Václav svému druhému synu Karlu Borromeovi Egonovi (7. 5. 1729 – 11. 7. 1787), ženatému s hraběnkou Marií Josefou ze Šternberku (24. 6. 1735 -16. 1. 1803).\nKarel Borromeus byl císařským komořím a tajným radou a v letech 1771-1782 zastával úřad nejvyššího purkrabí Českého království. Staral se o povznesení vzdělanosti prostého lidu a o rozvoj věd a umění. Roku 1774 byl jmenován prvním čestným presidentem nově založené Královské české společnosti nauk v Praze.\n\nPosledním panujícím knížetem byl vnuk Karla Borromea Egona, Karl Egon II. zu Fürstenberg (28. října 1796 – 22. října 1854), 5. kníže (17. května 1804 – 19. listopadu 1805), ženatý od roku 1818 s princeznou Amálií Bádenskou (26. ledna 1795 – 14. září 1869). Byl majitelem fideikomisu v Čechách a 17. května 1804 po vymření říšské knížecí linie zdědil rovněž všechny říšské statky rodu ve Švábsku. Roční příjem z jeho panství se tehdy odhadoval na 600 000 zlatých. Tento muž je praotcem všech dnes žijících Fürstenbergů – knížecí linie švábské se sídlem na zámku v Donaueschingen a linie knížat a lankrabat z Weitry, žijící na zámku Weitra v Rakousku. Kníže Karl Egon II. studoval ve Freiburgu (Freiburg im Breisgau) a Würzburgu a poté vstoupil do rakouské císařské armády. Roku 1814 doprovázel jako ordonanční důstojník knížete Schwarzenberga do Paříže, po uzavření míru však vojenskou službu opustil a věnoval se správě rodinného majetku. Jeho rezidencí byl zámek v Donaueschingen a zámek Heiligenberg. Po jeho smrti se rod rozdělil na primogenituru – kníže Karl Egon III. (4. března 1820 – 15. března 1892), která však vymřela již synem Karla Egona III. roku 1896, a sekundogenituru na Křivoklátském panství (k němuž patřily Křivoklát, Krušovice, Nižbor, Skřivaň, Podmokly atd.). Jejím prvním představitelem byl kníže Maximilian Egon I. (29. března 1822 – 27. července 1873).\nHlava rodu, kníže z Fürstenbergu (německy \"Fürst zu Fürstenberg\"), byl dědičným členem:\n\nNásledkem aktu Rýnského spolku z roku 1806 ztratil rod Fürstenbergů svou suverenitu v knížectví Fürstenberg.\n\nStavovská práva rodu k Bádensku jsou upravena smlouvou ze 14. května 1825, k Württembersku královskou deklarací ze dne 23. června 1839.\n\n\n\n\nA1. Kryštof I.\n\n\n\n\n\n\n\nV současné době je hlavou rodu kníže Heinrich Maxmilian Egon Karl (*17. července 1950), ženatý od roku 1976 s princeznou Maximilianou von Windisch-Grätz (*16. listopadu 1952), se kterou má dva syny, Christiana Joachima Maxmiliana Egona (*22. listopadu 1977) a Antona Huga Egona (*14. června 1985).\n\nRakouská linie lankrabat z Weitry pokračuje bratrem knížete Heinricha. Tím je Johannes Joseph (* 15.4.1958), princ a lankrabě zu Fürstenberg, který zdědil lankrabství Weitra s panstvími Weitra, Reinpolz a Wasen po adopci jeho prastrýcem, knížetem a lankrabětem Karlem Egonem V. (*6.5.1891 +23.9.1973). Lankrabě z Weitry má tři syny – Vincence (* 16.3.1985), Ludwiga (* 28.12.1997) a Johanna (* 30.4.1999). Jeho manželka není šlechtického původu.\n\nDle \"Schematismu velkostatků v království Českém\" (Ignaz TITTEL, 1906) patřil knížatům z Fürstenbergu v Čechách pozemkový majetek o velikosti 40 089 ha, z toho 80% lesů. Podobně jako řada dalších šlechtických rodů, tak i knížata Fürstenbergové byli postiženi pozemkovou reformou ve 20. letech 20. století. V této době začal kníže Maximilian Egon II. (13.10.1863 zámek Lány – 11.8.1941 Heiligenberg) statky v Čechách rozprodávat a roku 1929 státu postoupil hrad Křivoklát a už v roce 1921 zámek v Lánech (ten se pak stal letním sídlem prezidenta). Těžiště rodu se tak definitivně přesunulo do Německa, kde kníže vlastnil majorátní panství Donaueschingen a do Rakouska, kde centrem jeho majetku byla Weitra, a to od roku 1932, kdy vymřela lankraběcí větev Fürstenbergů. Posledním Fürstenbergem, který se narodil v Čechách, byl Joachim Egon (28.6.1923 zámek Dřevíč – 9.7.2002 Donaueschingen). Jeho syn Heinrich (*1950) je nynější hlavou rodu.\n\nV erbu mají Fürstenbergové štít s červenou orlicí ve zlatém poli (Fürstenberg), na něm středový štítek čtvrcený, v 1. a 3. poli stříbrný církevní prapor na červeném poli (Werdenberg), ve 2. a 4. poli do rohu posunuté břevno vpravo křížem ve stříbře (Heiligenberg). Lem štítu stříbrný s modrými dvojobláčky (Blumeneck). \n\n\n\n\n"}
{"id": "249891", "url": "https://cs.wikipedia.org/wiki?curid=249891", "title": "Tramvajová doprava ve Volčansku", "text": "Tramvajová doprava ve Volčansku\n\nVolčansk, město v ruské Sverdlovské oblasti, obsluhuje tramvajová síť. A to již od 31. prosince 1951, kdy byl otevřen její první úsek.\n\nV roce 1951, kdy byla tramvaj zprovozněna, nebyl Volčansk ještě oficiálně ani městem (tím se stal teprve až roku 1956), žilo zde však již 30 000 obyvatel. Mezi lety 1953 a 1965 také fungovala meziměstská tramvajová trať do dalšího třicetitisícového města, Karpinska. V této době (polovina 60. let) se po volčanských kolejích proháněly vozy typu MTV-82 a KTM-1, později je nahradily rozšířené KTM-5 a též i jeden typu KTM-8KM (konec 80. let).\n\nV současné době je v provozu jediná jednokolejná trať (stejně jako meziměstská byla i druhá městská trať zrušena) o celkové délce kolem čtyř kilometrů, která obsluhuje severní (Volčansk samotný) a jižní (Volčanka) část města.\n\nPo roce 2003 byla na trati zrušena i poslední výhybna a v provozu zůstal jen jediný vůz, celkem byly pak ve vozovně čtyři.\n\nSoučasný vozový park tvoří dva vozy KTM-5 a po jednom vozu typů KTM-8KM, KTM-19KT (dodán 2008) a 71-402. Technické zázemí tohoto provozu tvoří vozovna, situovaná u jižní konečné.\n\n"}
{"id": "249892", "url": "https://cs.wikipedia.org/wiki?curid=249892", "title": "BMP-2", "text": "BMP-2\n\nSovětské bojové vozidlo pěchoty BMP-2 bylo vyvinuto v sedmdesátých letech 20. století na podkladě zkušeností se strojem BMP-1. Sériově se začalo vyrábět roku 1976.\n\nModernizace se týká hlavně zbraňových systémů a ochrany vozidla. Patří sem nová dvoumístná věž, kde se nachází stanoviště velitele a střelce-operátora. Je vybaveno 30 mm rychlopalným kanónem 2A42, který byl schopen vést střelbu i na vzdušné cíle a 7,62mm zajišťovacím kulometem PKT. Také má stabilizátor, který jeho předchůdci chyběl. Na věži se nachází nosič protitankových řízených střel, který používá rakety AT-4 Spigot a AT-5 Spandrel. Výroba BMP-2 byla reakcí na kritiku západních zemí, které BMP-1 považovaly pro jeho silnou výzbroj za lehký tank, a kritizovaly Sovětský svaz za zintenzivnění zbrojení. Tak jako jeho předchůdce je BMP-2 obojživelné a umožňuje plavbu po vodě.\n\nV Československu byla vozidla vyráběna v licenci pod označením BVP-2.\n\n\n"}
{"id": "249898", "url": "https://cs.wikipedia.org/wiki?curid=249898", "title": "Veľké Kapušany", "text": "Veľké Kapušany\n\nVeľké Kapušany ( \"Nagykapos\") jsou město na východním Slovensku, v Košickém kraji.\n\nMěsto se nachází ve Východoslovenské nížině, 5 km od ukrajinských hranic a cca 30 km od okresního města Michalovec. Jižně od města protéká řeka Latorica.\n\nOd roku 1921 do města vede železnice - jako první byla postavena normálněrozchodná trať z Bánovců nad Ondavou. Dnes zde již ale není provozována osobní doprava - z důvodu malé vytíženosti spojů byla v roce 2012 zastavená avšak v roce 2018 byla znovu obnovená. Kromě této trati městem prochází také širokorozchodná trať z Ukrajiny do Hanisky pri Košiciach, jenž má svou pohraniční stanici v nedalekých Maťovcích.\n\nPrvní písemná zmínka o městě je z roku 1211. Název pochází z maďarského \"kapu\" (brána).\n\nNarodil se zde významný synagogální zpěvák Ladislav Moše Blum, působící v Jeruzalémské synagoze v Praze.\n\n\n"}
{"id": "249900", "url": "https://cs.wikipedia.org/wiki?curid=249900", "title": "BMP-3", "text": "BMP-3\n\nSovětské, resp. ruské bojové vozidlo pěchoty BMP-3 bylo vyvinuto v osmdesátých letech 20. století na podkladě zkušeností se svými předchůdci BMP-1 a BMP-2. Vyznačuje se novým pancéřováním, věží, výzbrojí i moderními technickými prvky. Vozidlo má automatický obranný systém vyhledávání a ničení protitankových řízených střel, je možno ho vybavit reaktivním pancéřováním. Stejně jako předchůdci je i tento stroj obojživelný a může se ve vodě pohybovat rychlostí 10 km/h.\n\n\n\n\n"}
{"id": "249901", "url": "https://cs.wikipedia.org/wiki?curid=249901", "title": "Daniela Hantuchová", "text": "Daniela Hantuchová\n\n\"Statistiky a dosažené výsledky tenistky obsahuje článek Hráčské statistiky Daniely Hantuchové\"\nDaniela Hantuchová (* 23. dubna 1983 Poprad) je slovenská bývalá profesionální tenistka, která na okruh WTA Tour vstoupila v roce 1999. Je jednou z pěti hráček tenisové historie, kterým se podařilo získat Grand Slam ve smíšené čtyřhře, tzn. vyhrát všechny čtyři největší tenisové turnaje. Od roku 2006 je členkou tenisové školy v Evropě barcelonské Akademie Casala a Sancheze. Její poradkyni v programu Partners for Success byla Martina Navrátilová, se kterou si krátkou dobu na počátku roku 2005 zahrála na okruhu čtyřhru.\n\nVe své kariéře na okruhu WTA Tour vyhrála pět titulů ve dvouhře a devět ve čtyřhře. V rámci okruhu ITF získala tři tituly ve dvouhře a jeden ve čtyřhře.\n\nNa žebříčku WTA byla ve dvouhře nejvýše klasifikována v lednu 2003 na 5. místě a ve čtyřhře pak v srpnu 2002 také na 5. místě. Více než čtyři roky ji trénoval anglický trenér Nigel Sears a zkušebně také Harold Solomon, poté byli kouči Angel Giménez (2009) a Matej Lipták (2011). K roku 2012 neměla žádného stálého trenéra.\n\nNafotila snímky pro vydání \"Sports Illustrated Swimsuit Edition\" 2009, v němž se objevila spolu s Ruskou Marií Kirilenkovou a Francouzkou Taťánou Golovinovou v sérii nazvané \"Volley of the Dolls\" (Volej koček).\n\nBěhem své kariéry vyhrála tři turnaje WTA ve dvouhře. První byl turnaj kategorie Tier I nazvaný Pacific Life Open v roce 2002, kdy ve finále porazila Martinu Hingisovou 6–3, 6–4, druhý, v březnu 2007 pak stejný turnaj, kdy znova porazila Hingisovou ve čtvrtém kole a Světlanu Kuzněcovovou ve finále 6–3, 6–4 a třetí v rakouském Linci v říjnu 2007, kde zdolala Patty Schnyderovou 6–4, 6–2.\n\nDo finále dvouhry se dostala i na dalších čtyřech turnajích – (Filderstadt 2002, kde prohrála s Kim Clijstersovou, Eastbourne 2004, kde prohrála se Světlanou Kuzněcovovou, Los Angeles 2005, kde opět prohrála s Kim Clijstersovou a 2006 Zürich Open, kde prohrála s Marií Šarapovovou).\n\nRok 2002 se pro ni stal přelomovým, když v něm vyhrála první turnaj na okruhu WTA, prestižní Indian Wells. Ve 4. kole porazila Justine Heninovou 6–3, 6–3 a ve finále pak Martina Hingisovou 6–3 6–4. Dále hrála finále na turnajích ve Filderstadtu, kde prohrála s Kim Clijstersovou 4–6, 6–3, 6–4, když se jí podařilo vyhrát nad Belgičankou první set v rámci jejich devíti vzájemných utkání.\n\nBěhem tohoto ročníku se probojovala do semifinále v Linzi, New Havenu, Montrealu a Eastbourne. Také dosáhla prvních čtvrtfinálových výsledků na Grand Slamu, když ve 4. kole Wimbledonu porazila Jelenu Dokićovou 6–4, 7–5 a následně prohrála s budoucí vítězkou Serenou Williamsovou. Na US Open zvítězila nad Justine Heninovou 6–1, 3–6, 7–6(4), a poté opět prohrála s budoucí vítězkou Serenou Williamsovou.\n\nPoměr výher a porážek proti hráčkám první světové desítky byl 6–10. Ve dvouhře v rámci Fed Cupu, pak měla poměr 5–1, čímž pomohla Slovensku získat první vítězství v této nejvýznamnější ženské týmové soutěži, když ve finále Slovenky zvítězily nad Španělskem.\n\nV lednu vystoupala v žebříčku WTA na svou nejvyšší pozici. 27. ledna 2003 byla poprvé klasifikována na 5. místě ve dvouhře. V této sezóně obhajovala prvenství na Indian Wells z pozice nasazené pětky, ale v osmifinále senzačně podlehla jihoafrické tenistce Amandě Coetzerové 0–6, 0–6. V zápase vytvořila 110 nevynucených chyb. O několik týdnů později vypadla ve 2. kole French Open s mladou Američankou Harkleroadovou výsledkem 0–7, 6–1, 7–9. V zápase zahrála 120 nevynucených chyb. Ve Wimbledonu nezvládla 2. kolo proti Šinobu Asagoeové, když prohrála výsledkem 10–12 v rozhodujícím setu a ve čtrnácté hře mezi výměnami brečela.\n\nJejí forma se na dalších turnajích zhoršila. Hráčka přiznala: \"„Mentálne som to nezvládla. Môj problém je v hlave.“\" Na přelomu let 2003 a 2004 také výrazně zhubla, bulvární tisk spekuloval o anorexii. Tyto fámy však tenistka rezolutně odmítla a vysvětlila: \"„Jednoducho spálim viac kalórií, ako prijmem. Musím jesť viac.“\" Její zlom v psychice a výkonnosti byl připisován neschopnosti zvládnout vysoká očekávání ve velmi mladém věku.\n\nV této sezóně došlo opět ke vzestupu její formy, když se dostala do finále v Eastbourne. Jako 54. hráčka žebříčku WTA hrála na turnaji díky divoké kartě. V semifinále porazila nejvýše nasazenou Amélii Mauresmovou 4–6, 6–4, 6–4 a ve finále podlehla Světlaně Kuzněcovové, i když už během zápasu podávala na vítězství v zápase. Toto finále stálo na začátku dalšího obratu její kariéry. Body z Eastbourne jí posunuly na žebříčku z šesté desítky na 31. místo. Na konci roku prohrála finále v Quebecu s neznámou Kanaďankou Melanií Gloriovou, hráčkou z druhé tisícovky žebříčku.\n\nOd sezóny 2002 byl tento rok jejím nejlepší. Probojovala se do finále v Los Angeles, odehrála tři semifinále a šest čtvrtfinále na turnajích WTA. Rok zakončila na 19. místě žebříčku.\n\nV této sezóně se probojovala do čtvrtfinále v Sydney, když porazila hráčku první světové desítky Patty Schnyderovou, v Aucklande skončila v semifinále.\n\nTýden před turnajem v německém Stuttgartu vyhrála nad Tatianou Golovinovou, ale následně podlehla Dinaře Safinové, aby jí však další týden na stuttgartském turnaji ve 2. kole lehce porazila. Jednalo se o její první vítězství nad hráčkou první desítky žebříčku od ledna daného roku. V říjnu se dostala do finále turnaje Zurich Open. V 1. kole porazila šestou nasazenou Patty Schnyderovou. Ve 2. kole na ní čekala její stabilní spoluhráčka ze čtyřhry Japonka Ai Sugijama. Poté se měla utkat se světovou jedničkou Amélií Mauresmovou, která pro bolesti ramene ale z turnaje odstoupila. V semifinále zdolala světovou hráčku číslo čtyři Světlanu Kuzněcovovou 6–4, 6–2 a ve finále prohrála s druhou nasazenou Mariou Šarapovovou ve třech setech 6–1, 4–6, 6–3. Následně utrpěla zranění, které jí způsobil zásah Mary Pierceové během čtyřhry. Ukázalo se, že se jednalo o dosud nejvážnější poranění v kariéře, kvůli němuž vzdala zápas proti Vesninové v Linci.\n\nPrvní turnaj nové sezóny odehrála v Aucklandu na Novém Zélandu, kde po výhře nad krajankou Dominikou Cibulkovou 6–1, 3–6, 6–2, prohrála ve druhém kole s Virginií Razzanovou 6–1, 7–5. Ve zbytku sezóny, která se odehrávala v australském létě, prohrála s Nicole Vaidišovou v 1. kole turnaje v Sydney. Poté se probojovala do 4. kola Australian Open, když porazila Ashley Harkleroadovou ve 3. kole 6–7(6), 7–5, 6-3 a následně podlehla Kim Clijstersové 6–1, 7–5.\n\nNa úvodním turnaji kategorie WTA Tier I roku 2007 pokazila 1. kolo, když nestačila na Robertu Vinciovou 6–4, 6–4. Na dalších akcích v Dubaji a Doha sa dostala do čtvrtfinále, respektive do semifinále. V Dubaji otočila zápas 2. kola s Marií Kirilenkovou 2–6, 6–4, 7–6(4) a ve čtvrtfinále jen těsně prohrála s Amélie Mauresmovou 6–3, 3–6, 6–4. V Doha zvládla čtvrtfinále s Martinou Hingisovou 1–6, 6–4, 6–4, když už prohrávala v zápase 1–6, 1–4. V semifinále ale nestačila na Světlanu Kuzněcovovou 6–4, 6–2.\n\nNa svém sedmém turnaji sezóny vyhrála tehdy druhý titul WTA ve dvouhře, téměř po pěti letech po vítězství na stejném turnaji v kalifornském Indian Wells. Postupně zvítězila nad Kanepiovou 6–1, 2–6, 6–2, Schiavoneovou 6-2, 7-6(3), Hingisovou 6–4, 6–3, Peerovou 6–2, 5–7, 7–6(5), Liovou 7–5, 4–6, 6–1 a konečně ve finále nad Kuzněcovovou 6–3, 6–4. Po výhře se posunula na 12. místo klasifikace WTA.\n\n6. července 2017 ve Wimbledonu oznámila ukončení profesionální kariéry. Stěžovala si na únavovou zlomeninu žebra.\n\nNejvětších úspěchů dosáhla ve čtyřhře, konkrétně ve smíšené čtyřhře, v níž vyhrála čtyři grandslamy. V roce 2001 vyhrála Wimbledon spolu s Leošem Friedlem, v roce 2002 Australian Open s Kevinem Ullyettem, v roce 2005 French Open s Fabrice Santorem a US Open s Maheshem Bhupathim.\n\nV roce 2002 ve Wimbledonu s Ullyettem prohráli finále a na French Open roku 2004 se s Toddem Woodbridgem probojovali do semifinále. V sezóně 2005 na US Open dovršila Grand Slam ve smíšené čtyřhře, když spolu s Maheshem Bhupathim ve finále porazili Katarinu Srebotnikovou a Nenada Zimonjiće 6-4, 6-2. Stala sa tak teprve čtvrtou ženou tenisové historii, které se podařilo zkompletovat Grand Slam v mixu. Před ní úspěchu dosáhly jen tři tenisové legendy Margareth Courtová, Billie Jean Kingová a Martina Navrátilová.\n\nSpolečně s Dominikem Hrbatým vyhráli pro Slovensko Hopmanův pohár roku 2005 v Perthu.\n\nDaniela Hantuchová se zúčastnila 20 zápasů ve Fed Cupu za tým Slovenska s bilancí 22-7 ve dvouhře a 4-3 ve čtyřhře.\n\n"}
{"id": "249913", "url": "https://cs.wikipedia.org/wiki?curid=249913", "title": "Logistická funkce", "text": "Logistická funkce\n\nLogistická funkce nebo též logistická křivka je reálná funkce\ndefinovaná jako\n\nkde \"f\" je funkční hodnota, \"a, m, n,\" a \"τ\" reálné parametry. Nezávisle proměnná se označuje \"t\", protože logistická funkce se často používá pro modelování vývoje v čase. V počáteční fázi je růst přibližně exponenciální, později s rostoucím nasycením se zpomaluje, a nakonec se asymptoticky zastaví. Logistická funkce se často používá v empirických vědách například pro modelování růstu populací a koncentrací.\n\nVýznamným příkladem logistické funkce je speciální případ s parametry \"a\" = 1, \"m\" = 0, \"n\" = 1, τ = 1, tedy\n\nTato logistická funkce se pro svůj tvar někdy označuje též jako sigmoida. Je řešením nelineární diferenciální rovnice prvního řádu\n\ns okrajovou podmínkou P(0) = 1/2. Používá se často jako sponová funkce (link function) ve statistických modelech (logistická regrese).\n\nLogistické křivky se objevují jako řešení různých modelů například v demografii, biologii a ekonomii.\n\n"}
{"id": "249915", "url": "https://cs.wikipedia.org/wiki?curid=249915", "title": "Willard Van Orman Quine", "text": "Willard Van Orman Quine\n\nWillard Van Orman Quine (25. června 1908 Akron, Ohio – 25. prosince 2000 Boston, Massachusetts), někdy též Willard van Orman Quine (s malým „v“), nejčastěji citován jako W. V. Quine byl americký filosof a logik, představitel analytické filosofie a filosofického naturalismu. Quine je zřejmě nejvlivnější americký filosof 20. století, zejména v anglosaském světě.\n\nQuine se proslavil především odmítnutím rozlišování syntetických a analytických výroků, důsledným empirismem a přesvědčením, že filosofie má užívat výhradně metodologii přírodních věd.\n\nQuine studoval filosofii na Harvardově univerzitě u A. N. Whiteheada, kde získal doktorát roku 1932. Kromě Whitheada byl silně ovlivněn Bertrandem Russellem. Ve 30. letech se v Evropě seznámil s polskými logiky (A. Tarskim a dalšími) a členy Vídeňského kroužku okolo R. Carnapa, s nímž roku 1933 diskutoval v Praze. (Prahu navštívil ještě jednou roku 1997 jako host Filosofického ústavu AV ČR.)\n\nBěhem 2. světové války přednášel v Brazílii (v portugalštině). Poté se vrátil na Harvardovu univerzitu, kde zůstal až do penzionování roku 1978. Činný však zůstal i poté, především jako hostující profesor. Ze dvou manželství měl čtyři děti.\n\nQuine kritizuje a přezkoumává logický empirismus, který poznal ve styku s Vídeňským kruhem, a dospívá k odlišnému pojetí. Ve velmi vlivném článku \"Dvě dogmata empirismu\" zpochybňuje smysluplnost rozlišování mezi analytickými výroky (tj. takovými, kde subjektu není připisováno víc než to, co již je obsaženo v jeho pojmu – např. \"vraník je černý kůň\") a syntetickými výroky (které naopak k subjektu přidávají něco, co v jeho pojmu není, a které popisují empirická fakta – např. \"v kredenci je struhadlo\") a problematizuje samotný pojem analytičnosti; i to, že se Kant, Frege a další neshodli na významu analytičnosti, svědčí dle Quinea pro opuštění uvedeného rozlišování. Pokud v převádění výroků na o sobě zřejmé logické pravdy spoléháme na definice, argumentujeme vlastně kruhem: „Jak zjistíme, že se \"starý mládenec\" definuje právě jako \"neženatý muž\"?“ Otevřeme-li slovník s lexikografickou definicí, „zapřaháme povoz před koně“, protože i lexikograf je empirický vědec, který registruje smyslově daná fakta. Máme tedy být odkázáni na analýzu jazykového chování (odtud Quineův behaviorismus).\n\nDruhým dogmatem dosavadního empirismu je pak redukcionismus, který těsně souvisí s předchozím problémem: jde o přesvědčení, že výrok izolovaný od ostatních může být potvrzen nebo vyvrácen.\nPřed „tribunál smyslů“ však dle Quinea nemají přestupovat termíny či výroky, nýbrž celé teorie: „Jednotkou empirického významu je pro mě věda jakožto celek.“ (Tomuto postoji se později dostalo označení konfirmační holismus.)\n\nTím se Quine domnívá strhnout hranici mezi metafyzikou a přírodní vědou a dospívá k ontologickému relativismu: fyzikální objekty jsou pak „vhodné zprostředkující členy“, „neredukovatelné postuláty epistemologicky srovnatelné s Homérovými bohy“ – obojí prý vnímáme jako určité kulturní postuláty, které se liší jen tím, nakolik jsou schopny vštípit naší zkušenosti „zvládnutelnou strukturu“.\n\nEpistemologii Quine „naturalizuje“ a chápe ji jako součást psychologie, která je u něj přírodní vědou, opět vycházející ze smyslové zkušenosti (staví se tak mj. proti psychologii gestaltu). Protože každá věda o vnějším světě má být odvozena čistě ze smyslové evidence, nemá si epistemologie nárokovat postavení jakési „metavědy“ či první filosofie. Úkolem filosofie (jak je nastíněno v poslední knize \"Od stimulu k vědě\") je potom zkoumat, „jak se může z nárazů částic a vln na naše smyslové receptory zrodit něco tak grandiózního, jako je naše teorie světa, vyjadřující naše poznání tohoto světa.“ K tomu slouží analýza tzv. pozorovacích vět, „o jejichž pravdivosti budou všichni mluvčí určitého jazyka rozhodovat stejně, budou-li vystaveni stejnému podráždění (stimulu).“\n\nZatímco dosah Quineova díla zejména v analyticky zaměřené filosofii je zásadní, v kontinentální Evropě příliš rozruchu nevzbudil; v českém prostředí pak je téměř neznámý (jedním ze současných badatelů, který se jeho dílem zabývá a překládá je, je Jaroslav Peregrin).\n\nMezi Quineovy žáky a následovníky patří např. Donald Davidson, Jaakko Hintikka či David Lewis; i v rámci analytické filosofie (v poslední době se v této souvislosti hovoří o post-analytické filosofii) se objevují kritické hlasy, např. Jaegwona Kima či Hilary Putnama.\n\n\n"}
{"id": "249918", "url": "https://cs.wikipedia.org/wiki?curid=249918", "title": "Dexter Gordon", "text": "Dexter Gordon\n\nDexter Gordon (27. února 1923, Los Angeles, Kalifornie – 25. dubna 1990, Filadelfie, Pensylvánie) byl americký jazzový tenorsaxofonista, který byl několikrát nominován na cenu Grammy. Je jedním z prvních bebopových saxofonistů a často bývá označován za jednoho z nejlepších tenorsaxofonistů vůbec. Slavná fotografie, na které Dexter kouří během svého vystoupení v New Yorku v roce 1948 se stala jednou z nejznámějších fotografií v celé jazzové historii. Díky své výšce (měřil necelé dva metry) si vysloužil přezdívku Long Tall Dexter.\n\nDexter žil 15 let v Evropě, většinou v Paříži a Kodani, kde také často hrál s ostatními americkými jazzovými hudebníky, kteří v té době žili v Evropě. Patřili k nim Bud Powell, Freddie Hubbard nebo Billy Higgins.\n\nDexter se narodil a vyrůstal v Los Angeles. Jeho otec byl lékař. Mezi jeho pacienty patřili i takové jazzové ikony, jakými byli Duke Ellington a Lionel Hampton. Od třinácti let se učil hrát na klarinet, ale o dva roky později přešel na saxofon (nejdříve na altový, teprve po něm na tenorsaxofon).\n\nMezi lety 1940–1943 byl Dexter členem orchestru Lionela Hamptona, ve kterém hrál v saxofonové sekci společně s Illinoisem Jacquetem a Marchallem Royallem. V roce 1943 vydává Dexter první desku pod svým jménem. Zahráli si na ní Nat King Cole a Harry Edison. V letech 1943–1944 hrál Dexter v orchestrech Louise Armstronga a Fletchera Hendersona, později se připojil k Billymu Eckstineovi.\n\nV roce 1945 Dexter opouští Eckstineův orchestr a začíná hrát a nahrávat s Charliem Parkerem. Kromě toho také vydává desky pod svým vlastním jménem. Dextera také proslavily saxofonové duely, které sehrával spolu s tenorsaxofonistou Wardellem Grayem a které se brzy staly vyhledávanou atrakcí. Jsou zdokumentovány na několika albech z let 1947–52.\n\nDexter si vytvořil svůj jedinečný styl, hrál hodně „široce” a díky své schopnosti hrát i mimo rytmus se jeho hraní stalo snadno identifikovatelné. Jeho velkým vzorem tehdy byl Lester Young. Dexter sám měl zase vliv na Johna Coltranea. Pro oba jsou společné jasné, silné tóny, stejně jako jejich tendence vést svá sóla k vysokým tónům. K Dexterovým zvláštnostem patří, že recitoval text každé balady před tím, než ji zahrál.\n\nV roce 1960 složil Dexter hudbu k filmu \"The Connestion\", ve kterém si také zahrál. Od tohoto roku začala jeho spolupráce s nahrávací společností Blue Note Records. V této době vznikly čtyři nejvíce ceněné desky: \"Doin’ Allright\", \"Dexter Calling\", Go! a \"Swingin' Affair\". První dvě — Dexterův debut u Blue Note — byly nahrány za pouhé tři dny v květnu 1961. Na těchto deskách hrají s Dexterem mimo jiných také Freddie Hubbard a Horace Parlan. Druhé dvě jmenované desky byly nahrány v srpnu 1962 krátce před tím, než se Dexter přestěhoval do Evropy. Na obou albech hrají tehdejší hvězdy stáje Blue Note Sonny Clark, Butch Warren a Billy Higgins.\n\nV roce 1962 se Dexter přestěhoval do Evropy, kde si oblíbil hlavně Paříž a Kodaň, kde hrál s ostatními americkými jazzmany jako byli Bud Powell, Ben Webster, Freddie Hubbard, Bobby Hutcherson, Kenny Drew, Horace Parlan a Billy Higgins. Dexter ovšem příležitostně jezdil i Spojených států, kde se účastnil dalších nahrávání pro Blue Note. Z tohoto období kritika nejvíce oceňuje desky \"Our Man in Paris\", \"One Flight Up\" a \"Gettin’ Around\". Deska \"Our Man in Paris\" byla sice nahrána pro Blue Note, ale v Paříži. Zahráli si na ní pianista Bud Powell, bubeník Kenny Clarke a francouzský kontrabasista Pierre Michelot. Na desce \"One Flight Up\" si ve skladbě \"Tanya\" Dexter zahrál velmi dlouhé sólo. Tato deska byla také nahrána v Paříži. Nahrávání se účastnil i trumpetista Donald Byrd.\n\nStejně dobré — i když málo známé — jsou desky, které Dexter nahrál v Kodani pro dánský label SteepleChase. V tomto období vznikly desky \"Something Different\", \"Bouncin' with Dex\" a mnoho dalších. Na většině z nich hraje španělský pianista Tete Montoliu a dánský kontrabasista Niels-Henning Ørsted Pedersen.\n\nKdyž žil v Dánsku, spřátelil se Dexter s rodinou Larse Ulricha — pozdějšího bubeníka metalové skupiny Metallica. Dexter je dokonce Larsovým kmotrem.\n\n"}
{"id": "249919", "url": "https://cs.wikipedia.org/wiki?curid=249919", "title": "Terejovití", "text": "Terejovití\n\nTerejovití (Sulidae) je čeleď veslonohých ptáků. Jsou to rybožraví ptáci žijící při pobřeží moří, ryby chytají charakteristickým střemhlavým letem pod hladinu. Čeleď obsahuje devět žijících druhů, které se řadí do tří rodů, někdy se však rody nerozlišují a všichni se řadí do rodu \"Sula\" (v češtině se také nerozlišují). Za nejbližší příbuzné terejů se považují kormoráni a/nebo anhingy.\n\n\nPříbuzenské vztahy žijících druhů terejů podle Friesena a Andersona.\nEkologické rozdělení terejů do velké míry souhlasí s dělením taxonomickým.\n\n"}
{"id": "249926", "url": "https://cs.wikipedia.org/wiki?curid=249926", "title": "Karnské Alpy", "text": "Karnské Alpy\n\nKarnské Alpy jsou pohoří rozkládající se na území dvou zemí – Rakouska (spolkové země Tyrolsko, Korutany) a Itálie (Benátsko a Furlánsko-Julské Benátsko). Na rakouské území zasahují pouze svým hlavním hřebenem a v podstatě sledují státní hranici s Itálií. Geologicky se řadí k Jižním vápencovým Alpám. Člení se na dvě základní části, Hlavní Karnský hřeben a Jižní Karnské Alpy. Nejvyšším vrcholem je Hohe Warte (italsky \"Monte Coglians\") s výškou 2780 m, ležící v hlavním hřebeni, západně od sedla Plöckenpass.\n\nGeologická stavba pohoří je poměrně komplikovaná a vzhledem ke své rozlehlosti a nejednotnosti i bohatá. Hlavním stavebním prvkem jsou mimo dominantního vápence také krystalické břidlice. Na rakouské straně hřebene se nalézá také křída. Na několika místech se nachází také pískovec a dolomit.\n\nPohoří zaujímá plochu 6600 km². Na severu je vymezení Karnských Alp vedeno linií řeky Gail, která je odděluje od Gailtalských Alp. Hranici mezi Hlavním Karnským hřebenem a jižními Karnskými Alpami tvoří toky řek Degano a Taglimiento. Celkově však jižní hranici Karnské Alpy pevně určenou nemají, pozvolna přecházejí do Benátské nížiny. Na východě je oddělují od sousedních Julských Alp řeky Fella a Tagliamento, která se nakonec vlévá do do Jaderského moře. Na západě je pohoří odděleno od Dolomit toky řek Sextenbach, Padola a Piava.\n\nDvě části Karnských Alp jsou svým charakterem značně odlišné. Zatímco Hlavní Karnský hřeben má, jak již název napovídá, převážně podobu dominantního jasně patrného hřebene, jsou Jižní Karnské Alpy změtí nepřehledně uspořádaných krátkých hřebenů a údolí, které nemají jednotnou linii.\n\nZahrnuje území ležící severně od řek Degano a Taglimiento až po tok řeky Gail v Rakousku. Toto území má rozlohu 2200 km² a v němčině se nazývá \"Karnischer Hauptkamm\". Hlavní hřeben (hraniční), mající zřetelně východo-západní směr, je dlouhý skoro 100 km. Dělí se na řadu menších částí, zahrnujících často jen samotné vrcholy nebo menší skupiny např. Poludnig, Zermula, Volaia (jinak zvaný Wolayer Gruppe – zde leží nejvyšší vrchol Hohe Warte), Lodin, Avostanis, Sernio, Dolomiti di Sappada, Sauris, Nassfeld-Gorriacher Alpe aj.\nPředstavují doslova labyrint samostatných horských skupin a masivů bez náznaku výraznějšího hřebene. Plocha této části pohoří je 3400 km². Pro svou výraznou podobnost s blízkými Dolomity, se kterými sousedí na západě, jsou také nazývány \"Dolomiti di sinistra Piave\" (Dolomity levého břehu Piavy). Dále se dělí na menší horské oblasti, např. Preti, Monfalconi, Col Nudo, Monte Cavallo či Verzegnis. Nejvyšším vrcholem této části je obtížně dostupná Cima dei Preti (2703 m). Oblast je bohatá na vodu. Nachází se zde velké množství říček, i větších jezer (Vajont, Barscis, Verzegnis).\n\n\nVětšina horských chat patří spolku Alpenverein, v ať už rakouské (ÖAV), německé (DAV) či italské (CAI) verzi.\n\nPohoří Karnské Alpy se vyznačuje příznivými podmínkami pro letní i zimní sporty. V létě zde převládá středomořské klima, zajišťující velký podíl jasných slunečných dnů beze srážek. Ve srovnání se sousedními Dolomity a Julskými Alpami je však toto pohoří navštěvováno výrazně méně. Podílí se na tom zejména skutečnost, že koncentrace vleků, lanovek, sjezdovek, chat a dalších turistických zařízení a cílů je zde násobně nižší. V Jižních Karnských Alpách, které si svou krásou, bílou barvou a strmostí štítů nezadají se sousedními Dolomity, je také daleko nižší hustota turistických chodníků, které jsou přitom často dlouhé, strmé a odlehlé. Vysoké koncentrace turistů na trasách a vrcholech se zde návštěvník rozhodně nemusí obávat.\n\nNaproti tomu Hlavní Karnský hřeben je velmi populárním cílem pro několikadenní souvislé hřebenové přechody po značené trase nazývané \"Karnischer Höhenweg\" (italsky \"Traversata Carnica\"). Podél trasy jsou ve vhodných vzdálenostech rozmístěny horské chaty pro přenocování. V různých místech hlavního hřebene jsou ve skalním terénu zřízeny populární zajištěné cesty – klettersteigy. Podobně jako v Dolomitech jsou na mnoha místech v Karnských Alpách patrné stopy válečných operací v průběhu 1. světové války.\n\n\n"}
{"id": "249936", "url": "https://cs.wikipedia.org/wiki?curid=249936", "title": "Ascent", "text": "Ascent\n\nAscent, dříve známý jako Antrix, je open source, multiplatformní, objektově orientovaný serverový projekt podporující síťový protokol hry World of Warcraft. Je šířený pod licencí AGPL a SVN repozitář je hostován na mmoforge.org.\n\nAscent je napsán C++ a může být provozován pod dvěma různými databázovými prostředími, MySQL a PostgreSQL.\n\nObdobně jako MaNGOS je založen na zdrojových kódech emulátoru WoWD 0.9.0 který byl napsán v C++.\n\nZpočátku byl vyvíjen pouze pro potřeby Burlexova privátního serveru, ale časem zdrojové kódy unikly na veřejnost a byly následně šířeny pod názvem Antrix. Později byl vývojový tým zreformován, projekt přejmenován na Ascent a zdrojové kódy se začaly šířit pod GPL, přičemž v současnosti jsou k dispozici pod Affero General Public License\n\nVe své době byl Antrix považován za největšího konkurenta \"tradičního\" MaNGOSu.\n\nVýhody oproti Mangosu\n\nNevýhody oproti MaNGOSu\n\nMnoho serverů přešlo z MaNGOSu na Ascent právě díky jeho neuvěřitelné stabilitě (např. na stejném serveru MaNGOS udržel 300 lidí, zatímco Ascent 1000). Zároveň se ovšem servery potýkaly s takovými nedokonalostmi emulátoru jako: nefunkční dungeony, nefunkční questy apod.\n\n"}
{"id": "249940", "url": "https://cs.wikipedia.org/wiki?curid=249940", "title": "Dobříš (zámek)", "text": "Dobříš (zámek)\n\nRokokový zámek ve středočeském městě Dobříš je rozsáhlá trojkřídlá stavba s téměř čtvercovým dvorem a zajímavým francouzským a rozsáhlým anglickým parkem při jižní straně. Nachází se ve východní části města naproti kostelu.\n\nJan Lucemburský nechal postavit u Dobříše lovecký hrádek, který vystřídal mnoho majitelů.\n\nKdyž roku 1720 hrad vyhořel, dal kníže Jindřich Pavel Mansfeld postavit nynější zámek. Současná podoba zámku pochází z let 1745–1765, kdy byla provedena přestavba původního barokního sídla poničeného požárem. Když roku 1780 knížetem Václavem Janem vymřel rod Mansfeldů po meči, dobříšského panství se ujala jeho sestra Marie Isabela. Ta pojala roku 1771 za manžela knížete Františka Gundakara Colloreda a stala se tak spoluzakladatelkou nynějšího rodu Colloredo-Mansfeldů.\n\nAž do druhé světové války jej vlastnil šlechtický rod Colloredo-Mansfeldů. V roce 1942 jej vyvlastnili nacisté a zámek sloužil jako sídlo říšského protektora. V roce 1945 jej získal československý stát a od této doby až do devadesátých let 20. století sloužil Svazu českých spisovatelů jako Domov spisovatelů. V roce 1991 na zámku přebývala po návratu z emigrace česká herečka Adina Mandlová. Po krátké době byla ale ze zdravotních důvodů převezena do příbramské nemocnice, kde zemřela 16. června 1991.\n\nV roce 1998 byl navrácen potomkům bývalých vlastníků, rodině Colloredo-Mansfeldů. Současným majitelem zámku je Jerome Colloredo-Mannsfeld (* 1949), který žije střídavě zde na dobříšském zámku a střídavě na zámku Gstatt v Rakousku.\n\nDobříšký zámek je rozsáhlá dvoupatrová budova ušlechtilého rokokového slohu, která je tvořena hlavním průčelím obráceném k východu a k němuž přiléhají po obou stranách rozsáhlá křídla. Hlavní, severní branou, která je vyzdobena ve štítě mytologickými sousošími a knížecím znakem, se vchází na nádvoří. V přízemí jižního traktu byla domácí kaple sv. Anny s obrazy českého malíře Fr. X. Procházky. Z komnat, plných starožitného nábytku, obrazů a jiných vzácných památek, byl nejzajímavější prostranný sál, jehož stěny a strop zdobily fresky Jana Petra Molitora z roku 1746 a velké podobizny zakladatele zámku a jeho choti. Stěny pracovny knížete a kulečníkový sál pokrývaly drahocenné gobelíny. K zámku přiléhá na jižní a východní straně rozsáhlý francouzský park, který byl zřízen z části po způsobu schönbrunnské zahrady. Četné vázy a mytologické sochy, jakož i nádherná fontána jsou dílem českého sochaře Ignáce Platzera. Jižní část parku s Huťským rybníkem byla upravena v anglickém stylu.\n\nZámek i parky jsou přístupné veřejnosti, anglický park celoročně bez vstupného. Francouzský park je v roce 2019 z důvodu probíhající rekonstrukce nepřístupný. V zámku se mimo jiné nachází muzeum města Dobříše a část sbírek městského muzea. Místní konírna je využívána pro svatby, zrcadlový sál je kromě honosnějších svateb (vč. celebrit) navíc využíván jako koncertní sál. V zámku se koná mnoho různých akcí, včetně části programu kulturního festivalu Dobříšské záření. V severním křídle zámecké budovy je od roku 2006 Hotel Garni zámek Dobříš se stylovou zámeckou restaurací a kavárnou o kapacitě 120 míst. Prostory dnešního hotelu byly původně součástí zámecké konírny a po druhé světové válce byly využívány k dlouhodobému pobytu pracovníků Českého literárního fondu. V roce 2016 bylo zde otevřeno Muzeum hraček Dobříš - zámek Dobříš.\n\nV dobříšském zámku často probíhá natáčení filmů, v minulosti se jednalo např.:\na mnoho dalších…\n\nDobříšský zámek si také oblíbily hvězdy pro natáčení videoklipů a focení. Jde např. o:\n\n\n"}
{"id": "249944", "url": "https://cs.wikipedia.org/wiki?curid=249944", "title": "Francisco Suárez", "text": "Francisco Suárez\n\nFrancisco Suárez (5. ledna 1548, Granada, Španělsko – 25. září 1617, Lisabon, Portugalsko) byl španělský právník, filosof a teolog, člen jezuitského řádu, jedna z hlavních postav „druhé\", post-středověké scholastiky.\n\nSuárez byl z osmi dětí v rodině slavného advokáta, studoval filosofii a teologii v Granadě a později právo v Salamance. Roku 1564 vstoupil do jezuitského řádu, 1572 byl vysvěcen na kněze a začal přednášet filosofii v Segovii, kde na sebe upozornil odvážným výkladem Tomáše Akvinského. Od roku 1575 přednášel teologii v Ávile, Segovii a Valladolidu. Jeho originální myšlenky vedly představené k tomu, že poslali jeho spisy k posouzení papeži, výsledkem bylo však pozvání na \"Collegium Romanum\" do Říma, kde v letech 1580 – 1585 přednášel a jeho přednášky navštěvoval i papež. Po návratu do Španělska přednášel v Alcalá, Salamance a Coimbře a rok před smrtí odešel do ústraní v Lisabonu.\n\nSuárez přizpůsobil středověkou scholastiku novým poměrům. Jeho subtilní výklad Tomáše znamenal ve skutečnosti významné posuny. Suárezův systém staví na první místo lidskou vůli oproti rozumu a dává větší význam jednotlivému jsoucnu – a tedy i člověku – oproti Tomášovu důrazu na obecné a společné. Proto si vysloužil čestný titul \"doctor eximius\" (výjimečný učitel). Suárezova filosofie už také počítá s tím, že vedle ní existují i jiné filosofické a teologické proudy – například humanismus, reformace, ale také františkánský scotismus a klasická scholastika – a ovšem také skepticismus a věda. Koncept „přirozené teologie“ pochází vlastně také od Suáreze, i když navazuje na Tomáše a další.\n\nV podobě, kterou jí vtiskl právě Suárez, ovlivnila scholastika celou novověkou filosofii. Descartes se vůči ní sice vymezuje, nicméně právě z ní jeho myšlení i pojmový aparát vychází; podobný vliv měla na Leibnize i na Chr. Wolffa a tudy i na Kanta. Veliký a trvalý význam měly Suárezovy spisy právnické a státoprávní, kde hájí práva jednotlivých občanů i poddaných, odmítá božský původ panovnické moci a lidství chápe jako univerzální, což bylo významné zejména v době koloniálních výbojů. Přirozené právo chápe jako produkt boží vůle, která je však poznatelná skrze lidský rozum. Jeho státoprávní spisy nechal anglický i francouzský panovník veřejně spálit. Suáreze se dovolával Hugo Grotius a z jeho pojetí přirozeného práva, suverenity lidu až po právo na odpor i zásadní rovnosti křesťanských i nekřesťanských států v mezinárodním právu vychází moderní právní myšlení.\n\nSuárezovy sebrané spisy vyšly v Benátkách (1740 – 1758) ve 23 svazcích a v Paříži (1856 – 1861) ve 28 svazcích, k nimž přibylo ještě několik doplňků. Nejznámější spisy jsou:\n\n\n\n"}
{"id": "249945", "url": "https://cs.wikipedia.org/wiki?curid=249945", "title": "Katedrála svatého Patrika (New York)", "text": "Katedrála svatého Patrika (New York)\n\nKatedrála sv. Patrika je největší neogotická římskokatolická katedrála v Severní Americe, farní kostel a sídlo arcibiskupa arcidiecéze New York.\n\nNachází se v New Yorku na 50. ulici a Fifth Avenue na Manhattanu, naproti komplexu Rockefellerova Centra. Byla postavena v letech 1858 až 1878, tedy byla stavěna 20 let; stavba je 138 m dlouhá a 53 m široká, věže dosahují do výšky 101 metrů. Postavena je z bílého mramoru. Dovnitř si může sednout až 2200 lidí.\n\n\n"}
{"id": "249963", "url": "https://cs.wikipedia.org/wiki?curid=249963", "title": "Anhingovití", "text": "Anhingovití\n\nAnhingovití (Anhingidae) je čeleď veslonohých ptáků podobných (a snad i příbuzných) kormoránům. Podle některých prací mají ještě blíže v terejům. Vyskytují se v tropickém a subtropickém pásu kolem celé Země. Živí se rybami, které harpunují za pomoci svého dlouhého krku.\n\nDnes žijí pouze čtyři druhy jediného rodu.\n\n"}
{"id": "249973", "url": "https://cs.wikipedia.org/wiki?curid=249973", "title": "Čakovice (rozcestník)", "text": "Čakovice (rozcestník)\n\nNázev Čakovice má více sídel:\n"}
{"id": "249974", "url": "https://cs.wikipedia.org/wiki?curid=249974", "title": "SSH file transfer protocol", "text": "SSH file transfer protocol\n\nSSH File Transfer Protocol (zkratka SFTP) označuje v informatice protokol a zároveň i program pro bezpečný přenos souborů pomocí počítačové sítě. Jeho možnosti jsou obdobné jako u FTP a také je využíván jako náhrada za velmi jednoduchý protokol SCP. Pro vlastní přenos dat využívá SFTP obvykle SSH-2, ale je navržen tak, aby ho bylo možné používat i nad jiným protokolem.\n\nProtokol SFTP byl navržen pracovní skupinou IETF jako multiplatformní, takže například expanzi žolíkových znaků na rozdíl od protokolu SCP neponechává na implementaci v serveru. Protokol SFTP sám o sobě nezajišťuje ani autentizaci ani zabezpečení přenášených dat a obvykle k zajištění těchto služeb využívá protokol SSH-2. Je však navržen tak, aby mohl být použit i jakýkoliv jiný protokol. Například protokol SILC pro peer-to-peer sítě definuje SFTP jako svůj implicitní protokol pro přenos dat, avšak data nejsou zabezpečena protokolem SSH, ale je použit vlastní zabezpečený paketový SILC protokol.\n\nProtokol SFTP je možné použít i nad protokolem SSH-1, avšak v tomto případě je narušena nezávislost na architektuře počítače. Protože protokol SSH-1 nepodporuje subsystémy, musí připojující se klient znát plnou cestu k programu SFTP serveru, aby si mohl sám spustit serverovou část.\n\nNa rozdíl od jednoduchého protokolu SCP nabízí SFTP protokol široké možnosti pro doplňující operace se soubory (podobně jako FTP), takže bychom ho mohli označit i za jednoduchý vzdálený souborový systém. Umožňuje pokračovat v přerušených přenosech, vypisovat adresáře i odstraňovat soubory na vzdáleném počítači.\n\nPracovní skupina \"Secsh\" z Internet Engineering Task Force (zkratka IETF, česky „Komise techniky Internetu“), která je zodpovědná za vývoj protokolu SSH verze 2 (), se také pokusila o návrh jeho rozšíření pro bezpečný přenos souborů. Byly vytvořeny Internetové Návrhy, které úspěšně revidovaly protokol do nových verzí. Softwarový průmysl začal implementovat různé verze protokolu ještě před standardizací návrhů. Jak vývoj pokračoval, rozsah projektu Secsh File Transfer se rozšířil o přístup k souborům a souborový systém. Vývoj se nakonec zastavil, když někteří členové komise začali vnímat SFTP jako souborový systém, nejen jako protokol přenosu souborů, což SFTP umísťuje mimo dosah pracovní skupiny.\n\nV roce 2006 je poslední revizí výše zmíněné skupiny verze 6. Protokol není Internetový standard, je ale implementován velmi široce.\n\nNa počátku projektu Secure Shell File Transfer uvedla skupina Secsh, že cílem protokolu SSH File Transfer bylo poskytnout funkci bezpečného přenosu souborů přes jakýkoli spolehlivý datový tok, a že to měl být standardní protokol pro přenos souborů používaný s protokolem SSH-2.\n\nNávrhy 00 - 02 od IETF Internet Draft definují postupné revize verze 3 protokolu SFTP.\n\nNávrhy 03 - 04 od IETF Internet Draft definují protokolovou verzi 4.\n\nNávrh 05 od IETF Internet Draft definuje protokolovou verzi 5.\n\nNávrhy 06 - 13 od IETF Internet Draft definují postupné revize verze 6 protokolu SFTP.\n\nProgram codice_1 implementuje klientskou část protokolu SFTP. Je portován na nejrůznější platformy (na rozdíl od programu codice_2, který nalezneme především v Unixech). Některé implementace programu scp používají pro přenos souborů přednostně protokol SFTP, avšak poskytují i protokol SCP pro případ, že by server protokol SFTP nepodporoval.\n\nV rámci projektu OpenSSH je program codice_1 implementován jako nástroj pro příkazový řádek. Využívá stejné rozhraní, jako tradiční řádkový klient pro FTP protokol.\n\n"}
{"id": "249978", "url": "https://cs.wikipedia.org/wiki?curid=249978", "title": "Duesenberg", "text": "Duesenberg\n\nDuesenberg byla značka luxusních automobilů vyráběných americkou společností Duesenberg Motor Company v letech 1913–1937.\n\nBratři Friedrich (Fritz, později Frederick, Fred; 1876–1932) a August Duesenberg (1879–1955) se narodili v německé obci Kirchheide v tehdejším Knížectví Lippe. Jejich matka ovdověla a v roce 1885 i s jejich čtyřmi sourozenci odjela do USA.\n\nV roce 1897 založili August a Fred firmu vyrábějící jízdní kola; Fred byl také aktivní závodník, mimo jiné vytvořil dva světové rekordy. V roce 1900 začali experimentovat se benzínovými motory a stavět motocykly. Od roku 1902 se Fred věnoval konstrukci automobilů. O rok později vznikl jeho první závodní vůz. V roce 1906 bratři s požadavkem na výrobu automobilu získali peníze od právníka z Iowy Edwarda Masona. Magnát Fred Maytag koupil 60 procent firmy. Vznikla tak \"Mason-Maytag Motor Car Company\" se sídlem ve Waterloo v Iowě. Maytag ani Mason však nebyli v tomto podnikání zkušení a firma zanikla. Duesenbergové přesídlili do St. Paul v Minnesotě a tam v roce 1913 vznikla \"Duesenberg Automobile & Motors Company\". Ta se zabývala výrobou motorů a závodních vozů. Nejprve společně vyvinuli čtyřválcový, potom osmiválcový motor s objemem 4,3 l o výkonu 90 koní. \n\nBěhem první světové války dodávala společnost DMC lodní a letecké motory pro britské a později i francouzské ozbrojené síly. Po válce se firma samozřejmě vrátila k výrobě automobilů. Mimo úspěchů na okruhu Indianapolis dosáhl Duesenberg 1920 světového rekordu 251 km/h a v roce 1921 také zvítězil v závodě 24 hodin Le Mans.\n\nV roce 1926 převzala Duesenberg firma Auburn, vozy však byly vyráběny pod původní značkou.\n\n\n\n"}
{"id": "249981", "url": "https://cs.wikipedia.org/wiki?curid=249981", "title": "Weissenhof", "text": "Weissenhof\n\nSídliště Weissenhof (: \"Weißenhofsiedlung\") je dělnická kolonie vybudovaná ve Stuttgartu v Německu v roce 1927. Vznikla na základě mezinárodní architektonické soutěže, získala široký ohlas a stala se vzorem pro moderní architekturu.\n\nKolonie byla vystavěna pro výstavu \"Bydlení\" (\"Die Wohnung\") Německého dílenského svazu (\"Deutscher Werkbund\"), zahrnovala 21 domů s celkem šedesáti byty. Jejich autory byli evropští architekti, převážně německy mluvící. Do čela projektu byl vedením města postaven Ludwig Mies van der Rohe, vybíral architekty, určoval jim rozpočty, připravil lokalitu a dozoroval stavbu. Nejlepší dvě místa a největší rozpočet obdržel Le Corbusier.\n\nBudovy se mírně liší ve tvaru, jednotná jim je jednoduchá fasáda, ploché střechy užívané jako terasy, otevřené interiéry a vysoká úroveň prefabrikace, která umožnila vybudování celého sídliště za pouhých pět měsíců. Jde o uplatnění funkcionalismu v obytné architektuře. Až na dvě výjimky (Bruno Taut zvolil pro svůj nejmenší dům jasně červenou barvu) byly všechny domy bílé. Přestože měly být vzorem pro dělnické bydlení, byly domy vybaveny zařízením, které překračovalo možnosti tehdejších dělníků.\n\nVýstava byla otevřena pro návštěvníky 23. července 1927 a dočkala se velkého návštěvnického úspěchu, podobně jako doprovodná výstava plánů a modelů nové architektury, které se zúčastnilo i 30 architektů z Československa, např. Jaromír Krejcar či Vít Obrtel.\n\nBrzy ale přišly i odmítavé reakce. Nacisté označovali sídliště za \"Araberdorf\" (\"arabskou vesnici\"), k čemuž je vedly ploché střechy. Byl již připraven návrh na odprodání sídliště německé vládě k jeho demolici a nahrazením novou výstavbou podobnou nedalekému sídlišti Kochenhof.\n\nPředevším vinou škod způsobených za druhé světové války se dochovalo pouze jedenáct domů, mnohé byly zbořeny hned po válce, některé ale ještě v 80. letech 20. století, přestože mělo sídliště již od roku 1958 status památky. V současnosti sídliště patří Stuttgartu, v některých domech žijí zástupci vedení města a celý komplex ročně navštíví na 30 tisíc turistů. V Le Corbusierových domech č. 1 a 3 je otevřené muzeum, domy byly otevřeny pro veřejnost po rekonstrukci 26. října 2006.\n\n\n"}
{"id": "249989", "url": "https://cs.wikipedia.org/wiki?curid=249989", "title": "Jihočeští taťkové", "text": "Jihočeští taťkové\n\nJihočeští taťkové je ekologické projaderné občanské sdružení působící především v Jihočeském kraji, zaměřené především na ochranu krajiny a \"podporu výroby energie prostřednictvím technologií šetrných k životnímu prostředí\" a na boj proti globálnímu oteplování. Sdružení bylo založeno 14. července 1999.\n\nSdružení původně vzniklo jako protiváha vůči Jihočeským matkám v době nejostřejších sporů o dostavbu Temelína a v té souvislosti je rovněž známé; zabývá se však i propagací ochrany přírody, fyziky a jaderné energetiky obecně.\n\nPodstatnou část sdružení tvoří zaměstnanci Temelína, nejaktivnější je proto v Jihočeském kraji. Pravděpodobně nejznámějším členem je Jiří Tyc.\n\n"}
{"id": "249994", "url": "https://cs.wikipedia.org/wiki?curid=249994", "title": "PATRIOT Act", "text": "PATRIOT Act\n\nUSA PATRIOT Act (vykládáno jako zkratka z plného názvu – \"Zákon o sjednocování a posilování Ameriky poskytováním vhodných pomůcek potřebných pro stíhání a bránění terorismu z roku 2001\"; překládano jako \"vlastenecký zákon\"; označení H.R. 3162 nebo PL 107-56) je zákon platný ve Spojených státech amerických.\n\nByl navržen 23. října 2001 ve Sněmovně reprezentantů, kde byl následující den schválen poměrem hlasů 357 ku 66, proti hlasoval například republikán Ron Paul nebo demokrat Dennis Kucinich. Poté byl posunut do Senátu, kde byl schválen 25. října 2001 poměrem hlasů 98 ku 1 a byl tak schválen celým Kongresem. Russ Feingold jako jediný senátor hlasoval proti, senátoři Patrick Leahy a Tom Daschle se snažili jeho projednávání pozdržet. Prezident Spojených států George W. Bush ho podepsal a uvedl v platnost 26. října 2001.\n\nZákon je rozdělen do deseti hlav (\"titles\"):\nNorma rozšiřuje pravomoci amerických vládních agentur a silových či „zákon-vynucujících“ složek za účelem boje s terorismem v USA i mimo něj.\n\nV porovnání se stavem před jeho zavedením, tento zákon zasahuje do několika svobod a oblastí občanského života běžného obyvatele Spojených států.\n\nKladné hodnocení USA PATRIOT Act dostává od politiků z administrativy prezidenta G. W. Bushe, některých hlavních médií (např. O'Reilly Factor apod.).\n\nU Hlavy II, ustanovující tři velmi kontroverzní provizoria (týkající se sledování a odposlouchávání veškeré elektronické komunikace a telefonů a domovních prohlídek i bez vědomí majitele), bylo v několika nezávislých soudních sporech zkoumáno, zdali neporušuje 4. dodatek Ústavy Spojených států amerických.\nNěkterá opatření USA PATRIOT Act jsou s platností na dobu neurčitou, jiná byla původně navržena na dobu určitou, s vypršením platnosti k 31. prosinci 2005. Později bylo datum vypršení platnosti posunuto na 3. únor 2006, poté na 10. dubna 2006. 2. dubna americký senát hlasoval o jeho obnovení, které 7. dubna odsouhlasil. Prezident obnovení platnosti podepsal den před jeho vypršením.\n\nZa „nástupce USA PATRIOT Act“ nebo Patriot Act II je považována další právní norma, (\"Zákon o zvýšení domácí bezpečnosti z roku 2003\")\n\n26. května 2011 byl nástupce původního USA PATRIOT Act prodloužen o další 4 roky.\n\n\n"}
{"id": "250003", "url": "https://cs.wikipedia.org/wiki?curid=250003", "title": "Dělostřelecká pozorovatelna (československé opevnění)", "text": "Dělostřelecká pozorovatelna (československé opevnění)\n\nDělostřelecká pozorovatelna je v terminologii československého opevnění pojem užívaný pro permanentní unifikovaný železobetonový objekt budovaný za účelem pozorování nepřítele a dodávání takto získaných informací vlastním jednotkám.\n\nTakticky dělostřelecká pozorovatelna spadala vždy pod některou z dělostřeleckých tvrzí, přestože mohly být od ní vzdálené i několik kilometrů. Dle toho, zda byla pozorovatelna napojena na podzemní systém nadřízené tvrze, je dělíme na tvrzové nebo izolované. Byly umísťovány na místa s dobrým výhledem na hlavní obranné postavení a jeho předpolí, která byla ale zároveň příliš zranitelná palbou nepřítele. Ve střeše měly osazený dělostřelecký pozorovací zvon až se třemi průzory a vybavený speciální optikou.\n\nPoněkud zavádějící je fakt, že shodný úkol jako dělostřelecké pozorovatelny měly plnit i některé pěchotní sruby, které byly vybaveny stejným typem pozorovacího zvonu. Na rozdíl od dělostřelecké pozorovatelny byly ale pěchotní sruby součástí hlavního obranného postavení a jejich primárním úkolem byl aktivní boj proti nepříteli. Tento úkol dělostřelecká pozorovatelna neměla. Jako odolný objekt těžkého opevnění byla budována z důvodu zajištění pasívní ochrany pozorovatele na exponovaném místě a její kulometná výzbroj byla primárně určena jen k obraně vlastního objektu.\n\n\n"}
{"id": "250009", "url": "https://cs.wikipedia.org/wiki?curid=250009", "title": "Giovanni I. Sanudo", "text": "Giovanni I. Sanudo\n\nGiovanni I. byl od roku 1341 šestým vévodou z Naxu a vládl až do své smrti v roce 1362. Giovanni byl syn čtvrtého naxoského vévody Guglielma I. a nastoupil na trůn po svém bratrovi Niccolòvi I. Roku 1344 osmanští Turci obsadili část ostrova Naxu a 6 000 ostrovanů uvrhli do otroctví. Giovanni I. ve sporu mezi Benátskou a Janovskou republikou podpořil Benátky, ale v roce 1354 byl Janovany poražen a vzat jako vězeň do Janova. Po podepsání míru mezi znesvářenými stranami následujícího roku byl Giovanni I. propuštěn z janovského zajetí. Se svou ženou Marií měl šestý vévoda z Naxu pouze dceru Fiorenzu, která se stala jeho nástupkyní.\n\n\n"}
{"id": "250013", "url": "https://cs.wikipedia.org/wiki?curid=250013", "title": "Naučení pro Kagemniho", "text": "Naučení pro Kagemniho\n\nNaučení pro Kagemniho je staroegyptské literární dílo z žánru Knih moudrých rad do života. Z textu se do současné doby dochoval jen jeho konec, proto není známo jméno jeho autora uváděné zpravidla na začátku, ale jen osoba, jíž mělo být určeno – autorův syn a stejně jako pisatel textu pozdější vezír Kagemni. Ze jmen panovníků Huneje a Snofrua z konce 3. a začátku 4. dynastie, která jsou v textu uvedena, badatelé usuzují, že naučení vzniklo někdy kolem roku 2570 př. n. l., nicméně vezír Kagemni žijící za Snofruova života není doložen; naučení však rozhodně pochází ještě ze Staré říše. Podobně jako tomu je u Hardžedefova naučení, je možné, že Kagemnimu jako příjemci bylo připsáno pro věhlas, který už ve Staré říši provázel historicky známého nositele tohoto jména Kagemniho – významného hodnostáře doby krále Tetiho z počátku 6. dynastie, aby se tak zvýšila prestiž textu.\n\nText je znám v jediném exempláři zaznamenaném na papyru Prisseho z doby počátku Střední říše, kde po něm následuje úplný text Ptahhotepova naučení. Někteří badatelé připouštějí, že autorem Naučení pro Kagemniho by mohl být mudrc Kaires, jehož jméno je vedle jména Ptahhotepa vzponemuto ve skladbě Chvála mudrců a knih na papyru Chestera Beattyho IV\n\nAutor zdůrazňuje, že úspěch, přízeň krále a úctu druhých si zaslouží jen ten, kdo je „bojácný a mlčenlivý“ (řádky 1 a 3), tedy respektující autoritu a společenský řád; naopak už „se brousí nože na toho, kdo vybočuje z cesty – pomalu, ale přece“ (řádek 6). Varuje před chvástavostí a před nadužíváním postavení, jehož člověk dosáhl: je třeba se vždy chovat vybraně a být přívětivý ke slabému.\n\nZnačná část dochovaného textu je věnována správnému chování u stolu a pravidlům stolování, kde odsuzuje chtivost a požitkářství, tyto rady však je nepochybně třeba zařadit do obecnějších souvislostí. Přejídání se a „vrhání se na maso, které je poblíž nenasyty“ (řádek 24) není nevhodné jen samo o sobě, ale snad proto, že to škodí zdraví a hlavně ukazuje, že se dotyčný nekontroluje, a chamtivost je nejen „neslušná“, ale především poškozuje společenské vztahy.\n\nZ kontextu a z charakteru žánru, k němuž dílo patří, je zřejmé, že podle mínění autora naučení není třeba autoritu úřadu a postavení, které jednou Kagemni zaujme, jakkoli násilně zdůrazňovat – projevuje se přirozeně jako důsledek řádného jednání v souladu s \"maat\".\n\nUkázka textu (řádek 32–38):\n\n"}
{"id": "250023", "url": "https://cs.wikipedia.org/wiki?curid=250023", "title": "Magic Kingdom", "text": "Magic Kingdom\n\nMagic Kingdom je jedním ze čtyř tematických parků tvořících Walt Disney World Resort v oblasti Lake Buena Vista nedaleko Orlanda na Floridě v USA. Park byl poprvé otevřen 1. října 1971. Struktura parku i atrakce jsou podobné, jako v Disneylandu v Kalifornii. V roce 2006 navštívilo park zhruba 16 640 000 návštěvníků.\n\n"}
{"id": "250024", "url": "https://cs.wikipedia.org/wiki?curid=250024", "title": "KLUB", "text": "KLUB\n\nKLUB, v originále КЛУБ, čili Комплексное локомотивное устройство безопасности (čti kompleksnoje lokomotivnoje ustrojstvo bezopasnosti), což v překladu znamená \"Komplexní lokomotivní zabezpečovací zařízení\" je zabezpečovací zařízení vyvinuté v Rusku pracující na mikroprocesorové bázi. \n\nJiž koncem 70. let 20. století se dosud používaný vlakový zabezpečovač typu ALSN (АЛСН) jevil jako nedostatečný, neboť byl schopen přenést pouze tři různé kódy. Proto započaly práce na novém systému pracujícímu na stejném principu, avšak se základní frekvencí 175 Hz a frekvenční modulací, schopném přenést 48 různých kódů. Tento systém známý pod označením ALS-EN (АЛС-ЕН) se projevil jako méně spolehlivý, než starý systém ALSN, proto bylo od dalšího rozšiřování upuštěno. \n\nNové podmínky a rozvoj elektroniky umožnily v 90. letech vývoj zcela nového zařízení na mikroprocesorové bázi. Výrobou byl pověřen Iževský radiozávod. Zařízení bylo úspěšně vyzkoušeno v říjnu 1994 a byla spuštěna sériová výroba. V roce 1997 pak byla stanovena celková koncepce regulace a zabezpečení dopravy - комплексная унифицированная система для регулирования и обеспечения безопасности КУРС-Б (v překladu komplexní systém pro regulaci a zabezpečení bezpečnosti KURS-B). Tento systém se skládá ze tří částí:\n\nVšechny tyto systémy jsou součástí jednoho zařízení, které má společné snímače veličin, ovladače i zobrazovače, takže nedochází ke konfliktům jednotlivých částí. Moduly jsou propojeny sběrnicí CAN.\n\nZařízení KLUB-U (КЛУБ-У) pracuje na tratích s řízením provozu a sledováním polohy vlaků prostřednictvím digitálního radiového přenosu. Dále je schopné spolupracovat s traťovou částí zabezpečovačů ALSN a ALS-EN a se systémem automatického brzdění SAUT. Zařízení je postaveno na bázi modulů, při neexistenci některého přenosu informací na pojížděném úseku trati dochází k automatickému přizpůsobení funkce zařízení. Nedostatek informací je pak kompenzován požadavkem na prověřování bdělosti strojvedoucího.\n\nNa tratích vybavených digitálním radiovým přenosem sleduje toto zařízení především nepřekročení okamžité maximální dovolené rychlosti vlaku. Tato rychlost je nejmenší z těchto možností:\n\nDále toto zařízení měří a předává údaje o rychlosti a poloze vlaku, kontroluje tlak v určených místech brzdového systému, prověřuje bdělost strojvedoucího, zabraňuje samovolnému rozjezdu vlaku, zobrazuje návěst následujícího návěstidla. Poloha vlaku se určuje v zeměpisných souřadnicích pomocí systémů GPS nebo GLONASS (ГЛОНАСС). Tyto souřadnice se převádějí do kilometrických poloh dle traťové kilometráže. V paměti systému jsou zapsány i polohy návěstidel, výhybek, stanic, omezení rychlosti a mnoho dalších. Všechny tyto údaje slouží k výpočtu výše uvedené brzdné křivky. \n\nPřenos dat mezi vozidlem a stacionární částí se uskutečňuje na frekvencích 160 nebo 460 Mhz. Je možno využít i GSM-R nebo TETRA.\n\nV dalších plánech je využití tohoto zařízení i pro regulaci rychlosti provozním brzděním, osazení tohoto zařízení i na konec vlaku a další.\n\n\n\n\n"}
{"id": "250025", "url": "https://cs.wikipedia.org/wiki?curid=250025", "title": "ALSN", "text": "ALSN\n\nALSN (, čili \"Автоматическая локомотивная сигнализация непрерывного действия\"; čti avtomatičeskaja lokomotivnaja signalizacija něpreryvnovo dějstvija), což v překladu znamená \"Automatická lokomotivní signalizace s nepřerušovanou činností\", je liniové vlakové zabezpečovací zařízení vyvinuté v Sovětském svazu a používané v zemích Ruské federace, ostatních zemích bývalého Sovětského svazu.\n\nVývoj tohoto vlakového zabezpečovače spadá do období po 2. světové válce. V 50. letech 20. století byl vyvinut první typ a započalo vybavování neelektrifikovaných tratí. Vlakový zabezpečovač pracoval s kombinacemi impulsů stejnosměrného proudu různé délky, jejichž kombinace ukazovaly na návěsti následujících návěstidel. Pulsy byly zároveň použity pro zjišťování obsazenosti kolejových obvodů. To umožnilo prodloužit délku oddílů až na 2 600 m. Pro elektrifikované tratě však nebylo možné stejnosměrný proud použít z důvodu možného ovlivnění trakčním proudem, proto byl použit střídavý proud o frekvenci 50 Hz. Další potíž nastala při zavádění střídavého napájecího systému 25 kV 50 Hz. Pro kolejové obvody a zabezpečovač bylo použito napájení o frekvenci 75 Hz. Napájení se uskutečňovalo z rotačního měniče vedením 6 kV. Jelikož rotační měniče byly náročné na údržbu, přešlo se záhy na frekvenci 25 Hz, kterou bylo možné získat z průmyslové frekvence pomocí jednoduchého elektromagnetického měniče. Tyto obvody byly zaváděny od roku 1964.\n\nVlakový zabezpečovač se skládá z vozidlové a traťové části. \n\nTraťovou část tvoří kolejový obvod napájený vysílačem kódu. Kód je vysílán nepřetržitě, délka jednotlivé sekvence je 1,6 s. Vysílač se obvykle nachází v úrovni návěstidla, jehož návěst se přenáší na vlak. Pokud jsou obě kolejnice vodivě propojeny dvojkolím vozidla, prochází obvodem proud kolem 10 A.\n\nVozidlovou část tvoří snímací cívky umístěné ve výši 100 - 180 mm nad kolejnicemi před prvním dvojkolím vozidla. V nich se indukuje napětí o velikosti řádově desetin voltu. Z cívek prochází proud frekvenčním filtrem přes zesilovač do impulsního relé. Toto relé vysílá jednotlivé pulsy do dešifrátoru. Dešifrátor se skládá ze součtového bloku, kde dochází k součtu impulsů z traťové části, odtud pokračuje signál do bloku fixace kódu, který obsahuje relé pro příslušná světla na návěstním opakovači. Porovnávací blok provádí v intervalu 5 - 6 s kontrolu, zda informace ze součtového bloku odpovídá návěsti lokomotivního návěstního opakovače. Dalšími součástmi vozidlové části jsou blok kontroly rychlosti, který spolupracuje s lokomotivním rychloměrem, blok kontroly bdělosti strojvedoucího, tlačítko bdělosti, elektromagnetický ventil na hlavním potrubí (brzdy), tlačítko pro rozsvícení bílého světla a přepínač kódovaná - nekódovaná trať. \n\n\n\nV 70. letech 20. století byly stanoveny základní vlastnosti nového systému vlakového zabezpečovače. Cílem bylo zvětšit počet přenášených signálů a tím zvýšit plynulost a bezpečnost dopravy. V polovině 80. letech přišla na řadu první provozní zkoušky a v 90. letech byl namontován na Okťabrské dráze Moskva - Sankt Petěrburg. Nový systém vlakového zabezpečovače pracuje s frekvenční modulací na základní frekvenci 175 Hz a je schopen přenášet 48 různých znaků. Jeho celková spolehlivost je však nižší, než spolehlivost původního zabezpečovače АЛСН, a proto se dále nerozšiřuje. Další vývoj směřoval k vývoji zařízení KLUB pracujícímu na mikroprocesorové bázi.\n\n"}
{"id": "250028", "url": "https://cs.wikipedia.org/wiki?curid=250028", "title": "Kolář", "text": "Kolář\n\nKolář je osoba vykonávající kolářské řemeslo (výroba a údržba dřevěných vozů a jejich loukoťových kol) a časté české příjmení:\n\n\n\n\n\n"}
{"id": "250038", "url": "https://cs.wikipedia.org/wiki?curid=250038", "title": "Jozef Golonka", "text": "Jozef Golonka\n\nJozef Golonka (* 6. ledna 1938, Bratislava) je bývalý slovenský hokejový útočník a trenér, československý reprezentant.\n\n\nV československé nejvyšší hokejové soutěži odehrál celkem 330 zápasů a dal 298 gólů.\n\nZa československou reprezentaci hrál celkem 134krát, vstřelil v ní dohromady 82 gólů.\n\nStartoval na zimních olympiádách v letech 1960 (4. místo), 1964 (bronz) a 1968 (stříbro).\n\nPo ukončení hráčské kariéry trénoval:\n\n\n"}
{"id": "250040", "url": "https://cs.wikipedia.org/wiki?curid=250040", "title": "Václav Nedomanský", "text": "Václav Nedomanský\n\nVáclav Nedomanský (* 14. března 1944 Hodonín) je bývalý československý hokejový útočník a trenér, československý reprezentant. Jako útočník se věnoval i fotbalu.\n\nOdchovanec Slovanu Hodonín vstoupil do velkého hokeje v 18 letech, kdy přestoupil do Slovanu Bratislava. Vyznačoval se kvalitní střelbou, čtyřikrát se stal nejlepším střelcem ligy a třikrát nejproduktivnějším hráčem. Když dokončil vysokou školu (studoval biologii a fakultu tělesné výchovy), byl povolán na základní vojenskou službu, proto si vyžádal odklad. Vzhledem k věku (30 let) si požádal o puštění na zahraniční angažmá. V té době se o něho zajímaly 2 kluby ze Severní Ameriky, v tehdejším Československu však byly odmítnuty. Situaci vyřešil emigrací přes Švýcarsko.\n\nPodepsal smlouvu s týmem Toronto Toros z World Hockey Association (WHA), tehdejší konkurence National Hockey League (NHL). Po 3 letech přešel do NHL, kde strávil ještě 6 sezón.\n\n\n\n\n\n\nMezi lety 1992 a 2006 pracoval jako skaut pro Los Angeles Kings, mezi lety 2010 a 2016 pak pro Nashville Predators. Od roku 2016 vykonává tutéž činnost pro Vegas Golden Knights.\n\n\nZa Slovan Bratislava nastoupil v jednom prvoligovém utkání v ročníku 1965/66, ve kterém neskóroval. Předtím hrál za Slovan Hodonín.\n\nJe ženatý, má dvě dcery a jednoho syna, Václava, taktéž hokejistu.\n\n\n"}
{"id": "250042", "url": "https://cs.wikipedia.org/wiki?curid=250042", "title": "Citát", "text": "Citát\n\nCitát je doslovné znění z díla spisovatele, anebo doslovně zopakovaný výrok. Slouží k vysvětlení nebo potvrzení vlastního názoru.\n\nPři citování se uvádí jak autor, tak i dílo v kterém se výrok objevil. Toto zejména platí u uměleckých děl jako jsou části obrazů, scény z filmů nebo texty k písním.\n\nExistuje několik důvodů proč používat citáty :\n\nCitování z uměleckých děl s sebou přináší mnoho potíží. Pokud k citátu není přiložen zdroj, většina čtenářů si myslí, že autor díla je současně i autorem citátu nebo je citát falešný. U některých lidí se předpokládá, že jsou autory citátu, ale neexistuje žádný záznam výroku, v tomto případě se u citátu uvádí, že je autorovi pouze přisuzován. Mnoho citátů je takto přisuzováno špatným autorům a stává se, že samotný citát je slavnější než jeho autor. Skvělým příkladem je Winston Churchill, kterému je přisuzováno mnoho citátů o politice.\n\nHlavně rozvoj internetu dal vzniknout mnoha osobních sbírek citátů, ale většina z nich neověřuje jejich přesnost. Obzvlášť oblíbené citování propuklo s rozvojem sociálních sítí, kdy některé skupiny lidí připojují citát ke svým fotografiím či jako status. 27. června 2003 byl založen sesterský projekt Wikipedie s názvem Wikicitáty, který má za cíl vytvořit online databázi citátů.\n\nSlavné citáty se často shromažďují v knihách citátů nebo na internetových stránkách. Obdobným způsobem se vydávají kalendáře s citáty na každý den nebo měsíc. Za první pokus o seriózní členění citátů lze považovat Oxfordský slovník citací, který byl poprvé vydán roku 1941 a obsahoval 1100 stránek krátkých citací v angličtině s uvedením zdroje.\n\n\n"}
{"id": "250046", "url": "https://cs.wikipedia.org/wiki?curid=250046", "title": "Rutka", "text": "Rutka\n\nRutka ( ) je řeka v Marijské republice v Rusku. Je 197 km dlouhá. Povodí má rozlohu 4080 km².\n\nÚstí zleva do Volhy.\n\nZdroj vody je převážně sněhového. Nejvyšších vodních stavů dosahuje od dubna do května. Průměrný roční průtok vody ve vzdálenosti 51 km od ústí činí 7,32 m³/s. Zamrzá v listopadu až na začátku prosince a rozmrzá v dubnu.\n\nŘeka je splavná.\n"}
{"id": "250047", "url": "https://cs.wikipedia.org/wiki?curid=250047", "title": "Brocno", "text": "Brocno\n\nBrocno je vesnice s 229 obyvateli v okrese Litoměřice v Ústeckém kraji. Ves je administrativně součástí města Štětí, od kterého je vzdálena asi 7 km směrem na severovýchod. Zástavba Brocna je od roku 1995 chráněna jako vesnická památková zóna.\n\nPrvní zmínky o vsi jsou z roku 1357, kdy patřila pod novou pražskou univerzitu. Tvrz na strategicky výhodném ostrohu je doložena roku 1452 a na konci 16. století byla renesančně přestavěna. V roce 1623 bylo Brocno jmenováno jako městečko s tvrzí. Přesto však charakterem Brocno zůstalo jen větší vesnicí. Koncem 17. století byla tvrz přestavěna na raně barokní zámek, který užívali jen úředníci.\n\nV období let 1682–1802 byla obec rozdělena mezi dvě panství a podle toho se i její části nazývaly „dolní“ a „horní“. Horní Brocno náleželo k panství Chcebuz. Jeho majiteli byli nejdříve Kaplířové Osterští ze Sulevic a po třicetileté válce Pachtové z Rájova. Na jeho území existoval také dvůr Jaršlovských, který Pachtové přestavěli na barokní statek s mohutnou budovou sýpky. Ta je dnes dominantou Brocna.\n\nNa jihozápadním okraji vesnice stojí brocenský zámek. Postaven byl nejspíše na místě starší tvrze v druhé polovině šestnáctého století Kaplíři ze Sulevic. Dochovaná podoba pochází z barokní přestavby provedené v poslední třetině sedmnáctého století.\n\nOd roku 1995 je Brocno památkovou zónou lidové architektury. Na návsi je umístěna socha Svatého Prokopa, která je signována letopočtem 1711. Socha byla v roce 2006 odborně zrekonstruována a vyhlášena kulturní památkou K dalším kulturním památkám patří:\n\n\nVe vsi bývala škola, kterou před sto lety běžně navštěvovalo 90–100 německých dětí. Býval zde také malý pivovar se sladovnou a cihelna. Dodnes se zde zachovala řada dřevěných roubených domů s podstávkou a empírové statky z konce 18. a z počátku 19. století.\n\nV katastrálním území Brocna se rozkládá část přírodní rezervace Mokřady dolní Liběchovky.\n"}
{"id": "250048", "url": "https://cs.wikipedia.org/wiki?curid=250048", "title": "Rassocha", "text": "Rassocha\n\nRassocha může být:\n\n"}
{"id": "250049", "url": "https://cs.wikipedia.org/wiki?curid=250049", "title": "Rassocha (přítok Popigaje)", "text": "Rassocha (přítok Popigaje)\n\nRassocha, na horním toku Nalim-Rassocha ( , ) je řeka v Krasnojarském kraji v Rusku. Je 310 km dlouhá. Povodí má rozlohu 13 500 km².\n\nPramení na Anabarské planině. Ústí zleva do řeky Popigaj (povodí Chatangy).\n\nZdroj vody je sněhového a dešťový. Zamrzá na konci září a rozmrzá v červnu.\n"}
{"id": "250053", "url": "https://cs.wikipedia.org/wiki?curid=250053", "title": "Janské Lázně", "text": "Janské Lázně\n\nMěsto Janské Lázně (něm. \"Johannisbad\") se nachází v okrese Trutnov, kraj Královéhradecký. Žije zde  obyvatel.\n\nPodle trutnovského kronikáře z 16. století Simona Hüttela byl teplý pramen v dnešních Janských Lázních objeven 6. června 1006 Janem z Chockova, zbrojnošem rytíře Albrechta z Trautenberku, po němž měl být pojmenován jako pramen Janův. Pravděpodobnější je však tvrzení, že pramen byl objeven v 11. století prospektory, kteří hledali nová naleziště rud a vzácných kovů.\n\nPrvní historický zápis pochází z roku 1300 a je obsažen v zemských deskách o majetku rodu Silbersteinů. Ze 14. století pocházejí první zprávy o používání termální vody ke koupelím. Další zajímavá zmínka o Janských Lázních byla zaznamenána v cestopisech papežského legáta Aenea Silvia, pozdějšího papeže Pia II., který se při svých cestách po Čechách v roce 1451 v teplém prameni vykoupal.\n\nPo bitvě na Bílé hoře roku 1621 byl majetek rodu Silbersteinů zkonfiskován a novým majitelem se stal proslulý vojevůdce Albrecht z Valdštejna. Ten však již v roce 1628 pro nedostatek peněz dal panství i s Janskými Lázněmi do zástavy cizí šlechtě. Roku 1675 koupil Janské Lázně kníže Jan Adolf I. ze Schwarzenbergu, který roku 1677 nechal u pramene postavit šest nových budov, čímž dal základ dnešnímu lázeňskému městu.\n\nDo roku 1867 byly Janské Lázně součástí Svobody nad Úpou. Roku 1881 byly Janské Lázně povýšeny na městys. Roku 1928 byla zprovozněna první lanová dráha na Černou Horu. Po druhé světové válce si Janské Lázně získaly celosvětovou známost díky úspěšné léčbě stavů po dětské obrně. Roku 1965 byly Janské Lázně povýšeny na město. V roce 1980 byla postavena nová lanová dráha na Černou horu v jiné trase než původní, která vedla přímo z lázeňského centra. Roku 1981 byla postavena dětská léčebna Vesna, která poskytovala na svou dobu zdravotnickou péči i ubytování na světové úrovni.\n\n\nMístní čtvrť Černá Hora byla až do 25. listopadu 2009 evidována jako část obce, od té doby se město Janské Lázně nečlení na části. \n\n\n"}
{"id": "250054", "url": "https://cs.wikipedia.org/wiki?curid=250054", "title": "Rassocha (přítok Jasačné)", "text": "Rassocha (přítok Jasačné)\n\nRassocha ( , ) je řeka v Jakutské republice v Rusku. Je 254 km dlouhá. Povodí má rozlohu 8820 km².\n\nVzniká soutokem řek Ulachan-Načini a Charaulach, které stékají z horského hřbetu Ulachan-Čistaj. Na středním toku protéká skrze hřbety Garmyčan a Arga-Tas. Na dolním toku je koryto členité a rozděluje se na dvě ramena. Ústí zleva do řeky Jasačnaja (povodí Kolymy).\n\nZdroj vody je sněhového a dešťový. Zamrzá v říjnu a rozmrzá v květnu.\n"}
{"id": "250055", "url": "https://cs.wikipedia.org/wiki?curid=250055", "title": "Imodium", "text": "Imodium\n\nImodium je česká hudební skupina založená v roce 1999 v Broumově. V roce 2004 absolvovala skupina turné se skupinou Divokej Bill a v roce 2005 se skupinami Cocotte Minute a Post-it. Kapela se rovněž zúčastnila několika festivalů jako Rock for People, Trutnov Open Air Music Festival a dalších. 2. září 2011 hráli dokonce jako předskokani známé kanadské skupině Simple plan.\n\nSkupina původně hrála ve tříčlenné sestavě (\"Thom\", \"Kárl\" a \"Radouš\"), až na jaře 2009 přichází do kapely druhý kytarista \"Daniel Franc\". Na konci roku 2009 kapelu opouští baskytarista \"Radouš\" a nahrazuje ho \"Ronoon\". Poté vydali svou třetí studiovou desku \"Polarity\", která obsahuje druhé CD, které je zcela akustické a hostuje na něm spousta významných hostů. 25. října 2013 vydává Imodium své čtvrté studiové album \"Valerie\".\n\nKapela má na svém kontě i několik hudebních ocenění ať už v kategorii Objev roku, Videoklip roku nebo Hudební film roku.\n\nJako jediná kapela v České republice každoročně pořádá tzv. Bytové turné!\n\nNa podzim 2013 vyjíždí Imodium na celorepublikové turné s názvem \"Valerie\".\n\nNa rok 2017 chystá skupina vydání alba \"Elemen\"t, první vlaštovkou z desky byla skladba Proud.\n\n\nK výročí 10 let existence si skupina Imodium ve spolupráci se společností Popojedem nadělila hodinový dokument nazvaný 9 ½, který mapuje její historii od prvních nesmělých krůčků až k horké současnosti.\n\n"}
{"id": "250059", "url": "https://cs.wikipedia.org/wiki?curid=250059", "title": "Martinický palác", "text": "Martinický palác\n\nMartinický palác na Hradčanském náměstí v Praze je čtyřkřídlá budova, jejíž hlavní průčelí je obráceno na náměstí a jedno boční křídlo je v Kanovnické ulici. Patří mezi nejkrásnější renesanční stavby Prahy druhé poloviny 16. století.\n\nBudova, postavená několik let po požáru Hradčan a Malé Strany v roce 1541, stojí na místě několika středověkých domů, z nichž jeden dříve obýval kronikář Beneš Krabice z Weitmile. Byla v majetku Ondřeje Teyfla z Kinsdorfu a Zeilberku a v roce 1589 byla prodána Jiřímu Bořitovi z Martinic na Smečně, který ji začal okamžitě přestavovat. Z té doby jsou venkovní sgrafita na hlavním i dvorním průčelí, kde jsou zobrazeny výjevy ze života Josefa Egyptského, skutky Samsonovy a hrdinské činy Herkulovy.\n\nDalším majitelem byl synovec Jiřího Jaroslav Bořita z Martinic, známý z třetí pražské defenestrace v roce 1618. Ten nechal po roce 1620 budovu rozšířit o jedno patro, přistavět severní křídlo s velkým sálem a do hlavního průčelí vsadit desku z červeného mramoru s heraldickým znakem Martiniců – hvězdou a leknínovými stvoly s kořeny. Nad průčelím byl postaven štít v raně barokním stylu. Po roce 1649 ještě Barbora, vdova po Jaroslavu Bořitovi, nechala síně doplnit malovanými trámovými stropy. K hlavnímu sálu byla připojena kaple s pozoruhodnou výzdobou.\n\nPalác byl v majetku rodu Martiniců až do roku 1788, kdy zemřel poslední mužský potomek rodu. Tehdy už v něm byly pouze kanceláře a byty. V roce 1799 se stal palác vlastnictvím Josefy Weitenweberové a po přebudování v něm vzniklo 26 bytových jednotek, za další majitelky dokonce 70, když byl velký sál přepažen a rozdělen na dvě patra. Nájemní byty byly v paláci až do roku 1967.\n\nV letech 1967–1973 byl palác rekonstruován podle plánu, který zpracoval architekt Zdeněk Hölzel pro Útvar hlavního architekta hlavního města Prahy. Na základě dochovaných velice přesných nákresů a plánů, které na začátku 19. století vytvořil syn majitelky Felix Weitenweber, bylo možno některé vnitřní místnosti obnovit do původního renesančního stavu. Především se podařilo do původního stavu rekonstruovat velký sál. Byly nalezeny cenné nástěnné malby a téměř ve všech místnostech malované trámové stropy, které díky nařízení Josefa II. musely být kvůli častým požárům podbity rákosem a omítnuty.\n\nOd roku 1974 byl Martinický palác sídlem Útvaru hlavního architekta hlavního města Prahy, který řídil územní plánování a podobnou činnost. K tomuto účelu Martinický palác sloužil až do období restitucí, do roku 1994.\n\nKoncem 20. století bylo zjištěno, že Jaroslav Bořita z Martinic postavil stavbu ve stejném hmotovém a prostorovém uspořádání jako je uspořádání Královského paláce na Hradě, avšak v polovičním měřítku. Údajně takto postavil sám sobě a svým potomkům symbol své někdejší moci a „zázračného“ zachránění svého života při defenestraci v roce 1618 na Pražském hradě, kdy byl spolu s Vilémem Slavatou z Chlumu a Košumberka vyhozen z oken.\n\nV roce 2016 palác koupila česká investiční skupina R2G. Prostory paláce si lze pronajmout k uspořádání konferencí, svatebních obřadů i jiných společenských akcí.\n\n"}
{"id": "250060", "url": "https://cs.wikipedia.org/wiki?curid=250060", "title": "Strážske", "text": "Strážske\n\nStrážske ( \"Őrmező\") je město na východním Slovensku, v Košickém kraji.\n\nMěsto se nachází ve Východoslovenské pahorkatině na břehu řeky Laborec, cca 17 km od Michalovec a 10 km od Humenného.\n\nPrvní písemná zmínka o městě je z roku 1337.\n\nNejvýznamnějším průmyslovým podnikem je chemička Chemko, které do roku 1984 vyrábělo polychlorované bifenyly a část východního Slovenska (především v okolí města) je dodnes zamořená PCB. Kontaminován PCB je zejména odpadový kanál Chemka, z kterého se chemikálie uvolňují do řeky Laborec a následně do přehrady Zemplínské šíravy.\n\n"}
{"id": "250061", "url": "https://cs.wikipedia.org/wiki?curid=250061", "title": "Spaceship Earth", "text": "Spaceship Earth\n\nSpaceship Earth je klíčová atrakce zábavního parku Epcot v tematickém areálu Walt Disney World Resort v Lake Buena Vista, Florida, USA. 18 podlaží vysoká sférická stavba obsahuje 13-minutovou poklidnou atrakci (využívající systém Omnimover), která návštěvníky provede historií lidské komunikace od pravěku až po blízkou budoucnost.\n\nStavba koule trvala 26 měsíců. Původně byla pod záštitou firmy Bell System, od roku 1982 do 1984. Pak byla ale firma Bell System rozdělena do několika menších společností a tak záštitu převzala jedna z nich, firma AT&T, v letech 1984 až 2004.\n"}
