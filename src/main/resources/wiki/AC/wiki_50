{"id": "288374", "url": "https://cs.wikipedia.org/wiki?curid=288374", "title": "Limoges", "text": "Limoges\n\nLimoges [\"limóž\"] je město na středozápadu Francie, sídlo prefektury departementu Haute-Vienne a správních úřadů regionu Nová Akvitánie. Leží na řece Vienne 220 kilometrů severovýchodně od Bordeaux a asi 400 kilometrů jižně od Paříže. Je proslulé svými středověkými smaltovanými měděnými výrobky, porcelánem z 19. století a dubovými sudy ze dřeva z místních lesů, používanými pro produkci koňaku.\n\nV dávné minulosti bylo v blízkosti dnešního města nejdůležitější sídlo keltského kmene Lemoviků a roku 10 př. n. l. zde Římané založili město Augustoritum. Z té doby se zachovaly zbytky amfiteátru, divadla a lázní. V pozdním starověku bylo založeno biskupství a v době stěhování národů vzniklo na návrší útočištné hradiště, jádro pozdějšího města. Severozápadně odtud vznikla nekropole a hrad a klášter St.-Martial, který se stal proslulým střediskem uměleckého řemesla, knižního malířství a zejména emailérství. \"Limožský email\" je dodnes pojem. Roku 1152 připadlo město rodu Anjou a bylo pak několikrát pod anglickou vládou. Když se roku 1370 měšťané proti tomu vzbouřili, dobyl město Eduard Plantagenet, známý jako \"Černý princ\", a dal povraždit 300 (podle Froissarta dokonce 3000) obyvatel. Po této ráně se vzpamatovala nejdříve část Saint-Martial s vlastními hradbami.\n\nOd roku 1771 proslulo Limoges výrobou porcelánu v královské manufaktuře. Za revoluce roku 1792 se obě části města spojily a revolucionáři zničili klášter Saint Martial. Roku 1832 vznikl nový most (\"Pont Neuf\") a roku 1856 bylo Limoges připojeno na železnici. Následoval prudký rozvoj průmyslu a už v roce 1830 došlo k dvouměsíční stávce továrních dělníků. Ti se v roce 1848 na dva měsíce dokonce zmocnili vlády nad městem a není náhoda, že hlavní francouzská odborová centrála CGT byla založena roku 1895 právě v Limoges. Dne 19. května 1940 zde byla vytvořena belgická exilová vláda, která se později, po porážce francouzské armády, přemístila do Londýna.\n\n\n\n\n"}
{"id": "288377", "url": "https://cs.wikipedia.org/wiki?curid=288377", "title": "Španělská literatura", "text": "Španělská literatura\n\nŠpanělská literatura zahrnuje literární díla, vzniklá na území Španělska. Bývá dělena podle jazyků, v nichž jsou psána, na \"kastilskou literaturu\" (napsanou v kastilštině), \"katalánskou literaturu\" (v katalánštině), \"baskickou literaturu\" (v baskičtině) a \"galicijskou literaturu\" (v galicijštině). Na území Španělska vznikala také literární díla v dalších jazycích; komunita sefardských Židů používala v literární tvorbě hebrejštinu a ladino, klérus a arabská komunita tvořily také literární díla v arabštině a latině. Z hlediska počtu i hodnoty literárních děl je z těchto jazykových odvětví nejvýznamnější kastilská literatura.\n\nNejstarší dochovanou památkou kastilského písemnictví je \"Píseň o Cidovi\", hrdinský epos ze 12. století. Vrcholné období v 16. a 17. století je označováno za Zlatý věk (Siglo de Oro). V této době tvořili dramatik Lope de Vega, mystici Terezie od Ježíše a Jan od Kříže či Miguel Cervantes, autor vůbec nejvýznamnějšího španělského románu \"Don Quijote\". Barokní a manýristickou literaturu dalších generací Zlatého věku pak reprezentují spisovatel Francisco de Quevedo, básník Luis de Góngora nebo dramatik Pedro Calderón. Významná je rovněž tradice pikareskního románu, líčícího spodinu společnosti a předznamenávajícího pozdější naturalismus. Kastilský klasicismus 18. století pod francouzským vlivem nepřinesl významnější umělecké hodnoty, následující romantismus je spojen se jménem básníka Josého de Esproncedy. Realismus 19. století reprezentují mimo jiné romanopisci Pedro de Alarcón a Juan Valera, z takzvané Generace 98 z přelomu 19. a 20. století se světově proslavil filosof a spisovatel Miguel de Unamuno. Ve 20. století tvořili nositelé Nobelovy ceny za literaturu básník Vicente Aleixandre a prozaik Camilo José Cela či například básníci Federico García Lorca a Rafael Alberti.\n\nKatalánská literatura počíná trubadúrskou a žakéřskou poezií středověku, tehdy tvoří i filosof Ramón Llull. Po dlouhém období úpadku zahájilo národní obrození 19. století opět umělecký život, reprezentovaný například básníkem Josepem Carnerem; frankistický režim však rozvoj katalánské literatury na dlouhou dobu narušil, katalánština dokonce po jistou dobu nesměla být vůbec používána na veřejnosti.\n\nBaskická literatura vznikla až v raném novověku a její vývoj pozdržela jak roztříštěnost jazyka do mnoha dialektů, tak politické okolnosti. Přesto od 19. století existuje literární tradice, kopírující hlavní směry rozvoje okolních literatur a umožňující uchovávat a rozvíjet tento izolovaný evropský jazyk.\nGalicijština je velmi podobná portugalštině, její literatura má společné středověké počátky s portugalskou a udržela si na ni blízké vazby. Mezi rané postavy galicijské literatury patří například trubadúr Macías, autor milostných písní z druhé poloviny 14. století. Po středověkém období rozkvětu následoval dlouhý úpadek, který skončil až 18. a zejména 19. stoletím, kdy proběhlo galicijské národní obrození.\n\nKastilská literatura je psaná ve spisovné kastilštině. Ze všech jazykových odvětví literatury Španělska je nejstarší, nejrozsáhlejší a patrně také nejrozvinutější.\n\nStředověk v kastilské literatuře trval přibližně mezi 12.–14. stoletím, poté se postupně změnil v renesancí. Převažujícími literárními žánry středověké literatury byly rytířský román, hrdinská epika, náboženská (a nábožensky inspirovaná) lyrika a próza.\n\nNejstarším dochovaným literárním dílem je \"Píseň o Cidovi\" (), epos ze 12. století, který s relativně velkou historickou přesností popisuje hrdinství Rodriga Díaze de Vívar v bojích proti Maurům. V tomto období byly (kastilsky) napsány i další hrdinské eposy, např. \"Zpěv o Roncevaux\" (), nedochovaný \"Zpěv o sedmi infantech z Lary\" (), rovněž nedochovaná \"Báseň o Fernánu Gonzálezovi\" () a patrně i řada dalších děl. Hrdinská epika z této doby je výrazově jednoduchá a historicky věrná, nebo alespoň realistická, hrdinská epika 13. a 14. století je již složitější a obsahuje fantastičtější prvky. Z epiky pozdějšího období vyniká zejména anonymní skladba \"Zpěv o Rodrigovi\" () z období kolem roku 1400. Tyto epické básně byly patrně přednášena potulnými žakéři (, singulár , vlastně kejklíři), odtud pochází španělský název tohoto žánru Mester de Juglaría („žakéřské umění“). Španělské označení pro hrdinské eposy tohoto druhu je , což znamená „písně o činech“.\n\nStředověkou \"lyriku\" tvořila především dvorská poezie, napodobující zprvu trubadúrskou milostnou poezii a později také italské básníky z počátku renesance. Světská lyrika byla psána spíše galicijsky, proto je o ní podrobněji pojednáno níže, méně básní ale bylo psáno i v kastilštině. Šlo především o nepříliš zdařilé napodobeniny provensálských a galicijských vzorů.\n\nVýznamné postavení měla ve středověké literatuře náboženská literatura. Vznikala převážně v církevních kruzích, a to zprvu jen v latině, až později v kastilštině a dalších jazycích. Většinu děl tohoto žánru tvořila lyrická poezie, věnovaná Panně Marii, mravoučná literatura a legendy. Žánr duchovní poezie se v kontextu středověké kastilské literatury španělsky označuje jako , tedy „umění kněžstva“. Náboženské poezii se věnoval i nejstarší jménem známý kastilsky píšící básník\n, Gonzalo de Berceo (13. století). Kněží byli mimo náboženskou lyriku také autory převážné většiny středověké rytířské literatury.\n\nRozvoj španělské středověké prózy velmi ovlivnil Alfons X. Kastilský, řečený Moudrý (1221–1284), významný mecenáš umění a také tvůrce básnických i prozaických děl (mj. přeložil řadu arabských vědeckých spisů do kastilštiny). Próze v tomto období žánrově dominovala krátká povídka, založená na arabských vzorech, především s mravoučnou tematikou (v tomto žánru byl nejvýznamnější Juan Manuel), a také odborná literatura (především právnická a kronikářská).\n\nDalším významným prozaickým žánrem byl rytířský román, založený na francouzských vzorech. Španělská románová produkce byla sice rozsáhlá, romány ale většinou nebyly ani zdařilé, ani tematicky původní. Relativně nejoriginálnějším románem byl anonymní \"Příběh rytíře božího, který měl jméno Cifar\" (). Přes nízkou kvalitu ale mají tyto romány z literárně historického hlediska velký význam, protože z jejich tradic vychází vůbec nejvýznamnější dílo španělské literatury, román Don Quijote od Miguela Cervantese.\nRenesance v kastilské literatuře proběhla v období mezi 15. a 17. stoletím. Zprvu byla ovlivněna italským humanismem, pozdější, samostatnější fáze byla jedním z vrcholných období kastilské literatury – z toho důvodu je označována jako Zlatý věk (Siglo de Oro). Tvořili v něm nejvýznamnější osobnosti kastilské literatury vůbec jako Lope de Vega a Miguel Cervantes.\n\nHumanismus byl založen především na nápodobě italské humanistické lyriky, což se projevilo jak v tematice, tak ve formě (vznikají např. první sonety podle italského vzoru). V renesančním období vznikla také romance, vůbec nejtypičtější žánr kastilské literatury. Jde o krátkou epickou píseň, obsahově navazující na hrdinské zpěvy středověku, která je psána typickou formou, totiž čtyřstopým trochejským veršem, v němž sudé verše asonují, přičemž asonance zůstává po celou skladbu stejná. Tento žánr se vyskytuje jak ve folklórní slovesnosti, tak v autorské tvorbě, ovlivnil také celou řadu nešpanělských autorů (v českých zemích např. Jaroslava Vrchlického).\nRenesance do kastilské literatury pronikla z Itálie. Do Španělska ji uvedli dvorní básníci jako Íñigo López de Mendoza (1398–1458, sonety a nápodoby Danta), Juan de Mena (1411–1456, rozsáhlejší skladby alegoricko–filosofické, jako \"Labyrint štěstěny\") či Jorge Manrique (asi 1440–1479, velmi působivá a vlivná elegie \"Sloky Jorge Manriqua na smrt otcovu\", pokládaná za vůbec nejčastěji antologizovanou španělskou báseň). Jejich poezie byla shromážděna v tzv. \"Baenově zpěvníku\" (\"\"), dokončeném kolem roku 1430.\n\nDalšími významnými žánry humanistické literatury byly lidová satira, především veršované, zpravidla velmi hrubé pamflety, týkající se společenských problémů (například \"Sloky provinciálovy\" ()). Časté byly také prózou psané cestopisy.\n\n\"Hlavní článek: Siglo de Oro\"\nI zlatý věk původně vznikl z nápodob italské renesanční literatury. Mezi tyto napodobitele patřil např. Juan Boscán (asi 1490–1542, napodobitel Petrarcy a autor řady lyrických básní). Ve zlatém věku nastal největší rozmach prozaických rytířských románů (vrcholným dílem byl román \"Čtyři knihy o ctnostném rytíři Amadisovi Waleském\" () napsaný Garcim Rodríguezem kolem roku 1500), renesančních mimo jiné svou fantastickou náplní, a také románů pastýřských, které líčily idylické milostné příběhy pastýřů z antické bukolické poezie, a románů maurských, odehrávajících se především v arabském prostředí (vzhledem k arabským státům na jihu Španělska byla arabská tematika španělským literaturám vždy blízká). Velmi typickým žánrem byl též pikareskní román, sociálně kriticky líčící formou biografie fiktivního „šibala“, většinou vychytralého sluhy apod., spodinu soudobé španělské společnosti, který částečně předznamenal pozdější naturalismus.\n\nNejvýznamnější představitel renesanční prózy byl Miguel de Cervantes y Saavedra, autor renesančních povídek (\"Příkladné novely\", ) a zejména jednoho z nejvýznamnějších děl zlatého věku a literatury Španělska vůbec, satirického románu Don Quijote (), který ze záměru parodovat rytířské a pastýřské romány vytváří hluboké a významné filosofické dílo, vypovídající o vztahu představy a reality ve všech lidech.\n\nMezi literárně nejhodnotnější díla Zlatého věku patřila dramata. Jedním z vůbec prvních děl tohoto období bylo rozsáhlé drama \"Celestina\" (, 1499), napsané patrně Fernandem de Rojas (asi 1456–1546), v němž se odráží renesanční pojetí lásky. Dalším významným dílem počátku zlatého věku jsou literárně velmi vlivné dramatické eklogy Juana del Encina (1469–asi 1533).\n\nDramata, nazývaná často i přes vážný námět \"komedie\", byla zpravidla veršovaná a skládala se ze tří dějství. Drama začínalo prologem, shrnujícím námět, mezi první a druhé dějství byla vložena komediální mezihra, mezi druhým a třetím dějstvím se recitovala romance taktéž většinou komického charakteru. V závěru byla většinou zpívaná scéna s tanci. Dramata často zpracovávala témata a příběhy ze starší literatury, např. z rytířských románů, nebo témata historická. Prvními vysloveně renesančními dramatiky byli Lope de Rueda (asi 1510–1565) a Juan de la Cueva, nejvýznamnější byl ale Lope de Vega, nesmírně plodný (udává se přes tisíc her, pochopitelně kolísavé kvality) a mimořádně významný autor ve vývoji kastilské literatury. Lope de Vega byl po Cervantesovi druhou nejvýznamnější postavou Zlatého věku. Zaměřoval se především na komedie, často s historickým námětem. Měl celou řadu následovníků různé literární úrovně. Drama tohoto období bylo v mnohém typické, např. míšením žánrů, kombinací tragických a komických prvků, velkou formální složitostí (podle přesných kritérií se v něm střídala nejvíce zastoupená forma romance, čtyřveršová a desetiveršová sloka s plnými rýmy a monology ve formě sonetu).\n\nNedramatická světská poezie zlatého věku byla silně pod vlivem italské, dělila se na \"školu sevillskou\" (její styl byl živý, smyslový, barvitý, ale její pojetí bylo o něco povrchnější, vůdčí osobností byl Fernando de Herrera (asi 1534–1597, autor milostných sonetů a hrdinských romancí o velikosti Španělska) a \"školu salamanskou\" (typická je pro ni jednoduchost stylu, ale větší hloubka pojetí, hraničící s mysticismem).\n\nDuchovní poezie té doby byla na mysticismu založena, snažila se popsat lidskou duši básnicky a najít v ní Boha. Vrcholnými představiteli tohoto rozsáhlého směru byli autor kazatelské prózy Luis de Granada (1504–1588), Terezie od Ježíše, autorka alegorických mystických próz, jako je \"Vnitřní Hrad\" (), a vynikajících lyrických básní, Luis de León (1528–1591, autor filosofických a intelektuálních náboženských básní) a Jan od Kříže.\n\nZ období přechodu mezi renesancí a barokem je pozoruhodný také epos \"Araukana\" (, poslední část vydána 1589) Alonsa de Ercilla (1533–1594), líčící boje s Indiány v Chile, zajímavý kromě literárních kvalit také nestranností v líčení obou znepřátelených stran.\n\nPřechod mezi renesancí a barokem byl v kastilské literatuře pozvolný. Přechodným obdobím, kdy se renesance měnila v baroko, byl právě zlatý věk, a proto velká část děl z období zlatého věku, zejména díla následovníků Lope de Vegy, spadá už historicky i stylisticky vlastně do baroka.\n\nBaroko tvořilo hlavní proud především v 17. století, v 18. století opět postupně a pozvolna přecházelo v klasicismus. Pokud jde o pojetí, baroko je oproti relativně optimistické renesanci, zaměřující se na člověka, podstatně pesimističtější a zaměřuje se spíše na Boha.\n\nKastilské baroko bylo ovlivněno především manýrismem, který se dále dělí do dvou směrů, na \"kulteranismus\" (jazyk se oproti renesanční jednoduchosti úmyslně komplikuje, jde manýrismus v jazyce a stylu) a \"konceptismus\" (manýrismus je spíše v myšlence a tématu, založený na její abstraktnosti a neotřelosti, jazyk ale zůstává stále poměrně jednoduchý).\n\nV baroku pokračovala řada tradic z renesance, například tradice pikareskního románu. V tomto směru byl významný román \"Život Guzmána z Alfarache\" (, 1604), napsaný Mateo Alemánem (1547–asi 1615). Barokní pikareskní romány jsou obecně mnohem pesimističtější a hořčí, než jejich spíše optimistické a vtipné renesanční protějšky, ztrácí také sociálně kritický nádech a zčásti i svou kvalitu.\n\nNejvýznamnějším představitelem kulteranismu byl básník Luis de Góngora (1561–1627). Jeho nejvýznamnějším dílem je rozsáhlá alegorická skladba \"Samoty\" (). Nejvýznamnějším představitelem konceptismu byl pak spisovatel Francisco de Quevedo (1580–1645), autor mnoha básní, dosti intelektuálních a ironických. Nejvýznamnější je jeho próza, konkrétně sbírka šesti povídek \"Sny\" (, 1627) a zejména pikareskní román \"Život Rošťáka\" (, 1626). Próza i poezie jsou typické hořkou ironií. Druhá polovina 17. století představovala v poezii a próze literární úpadek.\n\nNejvýznamnějším dramatikem kastilského baroka byl Pedro Calderón (1600–1681), autor mnoha lyrických dramat, většinou komedií nebo alegorií s náboženskou tematikou. Stěžejním tématem jeho her byla lidská čest. Nejvýznamnější z jeho asi dvou set děl je náboženská alegorie \"Život je sen\" () a drama v renesančním duchu \"Zalamejský rychtář\" ().\n\nObdobí klasicismu nastalo v 18. století, tento směr ale postupně dozníval až do roku 1834. Kastilský klasicismus byl ovlivněn celkovým uvolněním atmosféry (a omezením moci církve, která byla nejvýraznějším podporovatelem barokní kultury), ke kterému došlo s nástupem Bourbonů na španělský trůn. Příchod této původem francouzské dynastie na španělský trůn logicky znamenal větší sepjatost s Francií.\n\nI umění bylo ovlivněno francouzskou kulturou, (kastilská literatura přijala například román dle klasicistní tradice, bajku, formu alexandrínu), v níž v té době vrcholil klasicismus a osvícenství. V této epoše vznikla literární kritika a první literárně teoretická díla, např. od Benita Feijóa (1676–1764), který výrazně ovlivnil následující epochu kastilského dramatu, Ignacia de Luzán (1702–1754), který zformuloval manifest kastilského klasicismu).\n\nV dramatu se klasicismus projevil velmi výrazně, prvním, byť nepříliš úspěšným klasicistním dramatikem byl Nicolás Fernández de Moratín (1737–1780), autor např. komedie \"Módní žena\" (), úspěšnější byl jeho syn Leandro Fernández de Moratín, autor mnoha divácky oblíbených komedií. Jiní autoři se snažili klasicismus přizpůsobit obvyklé poetice španělského dramatu.\n\nŠpanělská klasicistní poezie je představována především tzv. \"novou salamanskou školou\", která byla založena Diegem Gonzálezem (1732–1794), jehož vlastní literární význam byl ale mizivý. Nejvýznamnějším básníkem této školy byl lyrik Juan Meléndez Valdés (1754–1817), autor bukolické milostné poezie, ovlivněný antikou a v pozdějším období i evropským preromantismem.\n\nŠpanělský romantismus trval přibližně do poloviny 19. století. Jeho počátky byly ovlivněny francouzskou revolucí. Vrcholné období nastalo přibližně mezi lety 1834–1844, poté romantismus opět pozvolna přechází do realismu. Romantismus ve Španělsku je o něco umírněnější než jinde, některé jeho rysy jsou ve španělské literatuře vzhledem k místnímu prostředí a literárním tradicím výrazně oslabeny (především byronismus, jenž je v jiných romantických literaturách velmi silný, se ve španělské literatuře takřka nevyskytuje, mnohem slabší je také obdiv k přírodě), jiné složky jsou naopak posíleny (obdiv k historii).\n\nŠpanělská romantická poezie měla (jak tomu bylo ve španělské literatuře vždy) velmi úzký vztah k dramatu. Nejvýznamnějším romantickým básníkem byl José de Espronceda (1808–1842). Účastnil se několika politických spiknutí, dlouhou dobu strávil v emigraci. Jeho básnické dílo představují historické poemy (např. \"Salamanský student\", , 1840) a milostná a politická lyrika s tematikou svobody. Dalším významným romantickým básníkem byl José Zorrilla y Moral (1817–1893), autor mnoha spíše prostších lyrických básní především popisného charakteru, epických poém s tematikou španělské historie (především reconquisty), vynikajících svou barvitostí, a také mnoha historických dramat, z nichž nejvýznamnější je hra \"Don Juan Tenorio\" (1844), kterou byl španělský romantismus v podstatě završen.\n\nNižší úroveň měla ve kastilské romantické literatuře próza, zahrnující rozsáhlou, ale nepříliš kvalitní produkci historických románů, napodobujících Waltera Scotta, a prózu, směrově spadající do tzv. \"kostumbrismu\", jejímž převažujícím žánrem byla črta (nazývaná \"žánrový obrázek\"), popisující realisticky všední situace. Nejvýznamnějším představitelem tohoto žánru byl Mariano José de Larra (1809–1837).\n\nRealismus nahradil, či spíše postupně přerůstal, romantismus v polovině 19. století a v kastilské literatuře představoval hlavní proud až do sklonku 19. století.\n\nBásnická tvorba tohoto období byla velmi různorodá a s realistickým směrem jako takovým příliš spjata nebyla. Nejvýznamnějším básníkem realistického období byl Gustavo Adolfo Bécquer (1836–1870). Jeho nejvýznamnějším dílem je sbírka prozaických převyprávění španělských pověstí, nazvaná \"Pověsti\" () a sbírka krátkých lyrických básní \"Rýmy\" (), jejímž hlavním tématem je postupný vývoj milostného vztahu. Rýmy vynikají jednoduchostí formy, jazyka i myšlenek. Jiným významným básníkem tohoto období byl Ramón de Campoamor (1817–1901), autor dobově velmi úspěšných epigramů, či Gaspar Nuňéz de Arce (1834–1903), autor majestátních a intelektuálních filosofických básní, pesimisticky hodnotících problémy současného světa.\n\nDramatická tvorba v realismu spadala především do žánru tzv. salónní komedie (), líčící život soudobé vyšší společenské vrstvy a s tematikou jejích morálních problémů, obsahující ale řadu archaických prvků (patos, princip osobní cti), přejatých ze starší dramatické tradice. Představitelem tohoto směru byl Adelardo López de Atala (1828–1879), autor mimo jiné dramatu \"Tolik a tolik procent\" (, 1861), líčící konflikt lásky a finančních zájmů. Ve své době velmi úspěšným dramatikem tohoto žánru byl José Echegaray y Eizaguirre (1832–1916), autor např. dramatu \"Velký kuplíř\" (, 1881), zabývajícího se lidským soukromím, které bylo ve své době inscenováno i v Čechách.\n\nDruhým dramatickým žánrem realismu byl tzv. ( (doslova \"drobný žánr\"), krátké, kostumbrismem ovlivněné dramatické črty, většinou komické, s tematikou všedního městského (zpravidla madridského) života, mnohdy obsahující i zpívané pasáže, a dostávající se tak na hranici operety. Literárně většinou nešlo o příliš hodnotná díla, spíše o lidovou kabaretní zábavu. Prvním autorem tohoto žánru byl Tomás Luceño (1844–1931), autor hry \"Obrázky z ulice\" ().\n\nKostumbrismem byl ovlivněn i hlavní žánr kastilského realismu, totiž román. Byl založen spíše na popisu prostředí, než na ději, ve své prvotní formě šlo téměř jen o rozšířenou črtu. První představitelkou tohoto žánru byla spisovatelka Cecilia Böhlová, užívající mužský pseudonym Fernán Caballero (1796–1877), autorka románu \"Racek\" (). K dalším významným představitelům patří Pedro Antonio de Alarcón (1833–1891), autor novely \"Třírohý klobouk\" (), vlastně převyprávění staré romance, popisující život na španělském venkově, Juan Valera (1824–1925), autor románu \"Pepita Jimanézová\" (, 1874), líčícího konflikt lásky k Bohu a k ženě v osobě studenta teologie. Nejvýznamnějším spisovatelem realistického románu byl Benito Pérez Galdós (1843–1920), autor celé řady románů, především s tematikou role náboženství v soudobé španělské společnosti.\n\n\"Hlavní článek: Generace 98\"\n\nNa konci 19. a začátku 20. století existoval v kastilské literatuře směr, nazývaný generace 98. Historicky vznik této literární skupiny souvisel se španělsko-americkou válkou. Spisovatelé, patřící do této skupiny, odmítali dosavadní konvence španělské literatury, usilovali o jednoduchý, přesný a krásný literární styl, jejich přístup byl dosti pesimistický. Důležitým tématem jejich tvorby byl španělský národ, jeho historie, vlastnosti apod., kritizovali úpadek a zaostalost (patrné např. v díle \"Španělské idearium\" Ángela Ganiveta Garcíi). Nejdůležitějšími představiteli této generace byli Miguel de Unamuno (1864–1936, autor především esejů a filosofických básní), Azorín (vlastním jménem José Martínez Ruiz, 1873–1967), Pío Baroja (1872–1956), Jacinto Benavente (1866–1954) a Ramón María del Valle-Inclán (1866–1936).\n\nHlavní článek: \"Generace 27\"\n\nKastilská literatura 20. století se dělila do celé řady směrů. Na počátku dvacátého století byla literatura stále pod vlivem generace 98, silně ovlivněna byla také modernismem. Následovala ji \"generace 27\". V následujícím období se literatura\nzabývala především španělskou občanskou válkou a následným frankistickým režimem.\n\nTvorba \"generace 27\" ( ), spadající z hlediska celosvětového literárního vývoje do avantgardy, žánrově převážně básnická, neměla žádný konkrétní styl, díla členů této generace byla stylisticky i žánrově velmi různorodá. Styl některých členů, jako byl Jorge Guillén (1894–1984), je optimistický, oslavuje přítomný okamžik, jiní básníci, jako Rafael Alberti prošli složitým vývojem od romanticky laděné poezie z mládí k vážnějším, často politicky angažovaným básním v pozdějším životě. Skupina se snažila spojit španělskou populární kulturu a folklór, klasickou literární tradici a evropskou avantgardu. Generace kladla důraz na hudebnost básní, snažila se o čistou poezii, byla ovlivněna Baudelairem, futurismem, kubismem, později také surrealismem, španělskou občanskou válkou a druhou světovou válkou. V tvorbě této generace byly často užity vizionářské obrazy a volný verš. Jejím významným příslušníkem byl mimo již zmíněných také nositel Nobelovy ceny za literaturu Vicente Aleixandre.\n\nVětšina spisovatelů se v období španělské občanské války přidala na stranu levice, proto mnoho z nich po skončení války a vítězství Franca emigrovalo (zejm. do USA nebo do Brazílie), kde zpravidla pokračovali v tvorbě (např. Juan Ramón Jiménez). Literatura z období španělské občanské války představovala především romány a povídky s touto tematikou, představující svědectví z tohoto období, existovala ale samozřejmě i poezie a drama (v této oblasti je významný například dramatik a básník Federico García Lorca). Prozaická díla tvořili například Francisco Ayala (narozen 1906) a Ramón José Sender (1901–1982), autor novely Rekviem za španělského rolníka (, 1960). Literatura z období španělské občanské války měla vzhledem k velkému zájmu o tento konflikt ve světě relativně velký ohlas a díla s touto tematikou napsali i nešpanělští spisovatelé (Ernest Hemingway: \"Komu zvoní hrana\", George Orwell: \"Hold Katalánsku\").\n\nPo španělské občanské válce, jak už bylo zmíněno, velká část spisovatelů před frankistickou perzekucí a omezováním svobody slova odešla do exilu. Exiloví básníci, jako Blas de Otero (1916–1979) či Gabriel Celaya (1911–1991) se zabývali tématy svobody, víry a společenskou kritikou frankismu.\n\nŘada spisovatelů, z nichž nejvýznamnější byl nositel Nobelovy ceny za literaturu, prozaik Camilo José Cela, ale přes politické obtíže zůstala ve Španělsku, kde se tedy literatura mohla dále rozvíjet. Atmosféra španělské poválečné prózy byla depresivnější, temnější, děsivější a grotesknější. Významnými autory byli dramatici Alejandro Casona (1903–1965) a Antonio Buero Vallejo (1916–2000).\n\nGenerace 1950, jejímiž nejvýznamnějším představiteli byli básníci Carlos Barral (1928–1989) a Jaime Gil de Biedma (1929–1990), zdůrazňovala společenskou hodnotu poezie, snažila se básnicky vystihnout každodenní život. V dalších generacích se literatura dále komplikovala a individualizovala, což se ještě prohloubilo po úmrtí Francisca Franca v roce 1975 a následném obnovení monarchie a posílení demokratické atmosféry. \n\nKatalánská literatura je psána v katalánštině, potažmo ve valencijštině, což je jeden z katalánských dialektů (valencijští autoři mají v katalánské literatuře významné místo). Její historický vývoj byl podobný kastilské literatuře (viz výše).\n\nPrvní zlomky (převážně prozaických) literárních děl v katalánštině spadají do 11. a 12. století, dokladů z tohoto období se ale dochovalo jen velmi málo. Jde většinou o překlady latinsky psaných právnických či historických spisů. Údaje o prvním dochovaném literárním díle psaném v katalánštině se zdroj od zdroje různí – uvádí se mimo jiné píseň \"Píseň o svaté víře\" (, napsáno patrně mezi lety 1054–1076), sbírka homilií \"Kázání z Organyà\" (), pocházející z období kolem roku 1160, která se ale nedochovala celá, či zlomek překladu vizigótského latinsky psaného právnického spisu \"Forum iudicum\".\n\nSkutečným počátkem katalánské literatury je velmi bohatá a velmi různorodá básnická tvorba katalánských trubadúrů () a žakéřů (), psaná mimo provensálštinu a galicijštinu zejména v pozdějším období také v katalánštině (katalánština těchto textů byla ale silně ovlivněna provensálštinou). Podobně jako v kastilské a galicijské literatuře byla trubadúrská poezie zaznamenávána v tzv. zpěvnících (). Tematika katalánské trubadúrské poezie byla především milostná, velmi časté byly ale např. takzvané , básně, vyjadřující nenávist k nějaké osobě. Nejplodnějším trubadúrem byl Cerverí de Girona (asi 1259–1285, napsal kolem 120 básní), trubadúrské tvorbě v katalánštině se věnovaly významné osobnosti, například i Petr III. Aragonský či Alfons II. Aragonský. Katalánská trubadúrská poezie vznikala především ve 13. století.\n\nNejvýznamnějšími představiteli katalánské prózy tohoto období byli filosofové Ramón Llull a Arnald z Villanovy (zemřel 1311).\n\nHlavním cílem středověké katalánské literatury bylo odstranit pozůstatky provensálské trubadúrské kultury a provensálské vlivy v katalánštině.\n\nNejdůležitější součástí katalánské středověké prózy byly kroniky, kterých vznikla celá řada. Byly psány velmi umným jazykem, nezřídka byli jejich autory významné osobnosti (např. Petr IV. Aragonský). Pro formování katalánské literatury měly tyto historické spisy velký význam. Nejvýznamnějšími z těchto kronik byly tzv. \"Čtyři velké kroniky\" (), tedy \"Kronika Jakuba I.\" (), \"Kronika Bernata Desclota\" (), \"Kronika Ramona Muntanera\" () a \"Kronika Petra Obřadného\" ().\n\nNejvýznamnějším středověkým básníkem byl Ausiàs March (asi 1397–1459), jehož dílo, temné a depresivní, se zabývá konfliktem mezi vášní a morálkou, vyniká psychologickou hloubkou a meditativním charakterem. Do katalánštiny byly překládány bretaňská lai, francouzské rytířské romány a fabliaux, vznikla i veršovaná parafráze bible a další náboženské spisy zejména homiletického charakteru.\nDo katalánské literatury se humanistické tendence, vzniklé v Itálii i v Kastilii, rozšířily velmi rychle, například překlad Dantovy Božské komedie pořídil básník Andreu Febrer (asi 1375–asi 1440) již v roce 1429. Humanismus se projevil také v žánru rytířských románů, které se v katalánské literatuře právě začaly rozvíjet (nejvýznamnější z nich je román , což znamená buď \"Bílý rytíř\" nebo \"Tirant Bílý\", vydaný v roce 1490, který je zmiňován v Cervantesově Donu Quijotovi jako nejlepší z rytířských románů). Vyskytuje se i další beletrie, nebo v novelách, založených na kastilských vzorech.\n\nV období mezi 16. – 18. stoletím nastal úpadek katalánské literatury (). Byla tvořena spíše málo významná díla zejména náboženského charakteru (legendy) stylově spadající do baroka, případně překlady z kastilštiny a napodobeniny kastilských básníků (především Gongóry). Mimo tuto „oficiální kulturu“ existovala velmi bohatá lidová poezie na témata náboženská i světská.\n\nKatalánské národní obrození () začalo na počátku 19. století, kdy bylo založeno několik katalánských časopisů a také společností katalánských spisovatelů. Žádné z těchto snah ale neměly dlouhého trvání. Spisovatelé tohoto období byli ovlivněni celoevropským romantismem.\n\nHlavním problémem katalánského národního obrození byla absence spisovného, nebo alespoň sjednoceného katalánského jazyka – katalánština byla v té době rozdrobena do mnoha dialektů a variant, aniž by existovala jakákoli obecně uznávaná norma. I to bylo důvodem, proč v době před národním obrozením řada původem katalánských spisovatelů psala kastilsky.\n\nZa počátek národního obrození je pokládána krátká báseň \"Óda na vlast\" (), napsaná v roce 1832 Bonaventurou Carlesem Aribauem (1798–1862), oslavující krásu katalánské přírody a historie.\n\nV hojnější míře se literární díla v katalánštině začala znovu objevovat přibližně až po roce 1839. Tehdy začali tvořit významní básníci, mezi nimi i nejvýznamnější básník katalánského národního obrození, Jacint Verdaguer (1845–1902), autor katalánského národního eposu \"Canigó\" a velmi vlivné náboženské poezie. Nepočítaje bezvýznamné romantické pokusy, většinou imitace historických románů Waltera Scotta, byl prvním významnějším prozaikem až naturalista Narcís Oller (1846–1930). Vznikalo také katalánské drama.\n\nKatalánské označení označuje celkové umělecké (nejen literární) dění v období přibližně v období mezi lety 1888–1911. Nejde ovšem o ekvivalent celosvětového modernismu, katalánský \"modernisme\" se řídil mnoha různými estetickými tendencemi, jako byl parnasismus, symbolismus, vitalismus či dekadence, které spojoval pouze odpor k dosavadním tradicím katalánské literatury a částečně bohémský životní styl. Společenským pozadím katalánského \"modernisme\" bylo zvýšení katalánského národního uvědomění a vznik katalánské inteligence. Kromě jiného vznikla katalánská literární věda a konečně byla kodifikována spisovná katalánština.\n\nV období modernismu tvořila řada významných básníků, převážně avantgardních, mimo jiné Josep Carner (1884–1970), označovaný za knížete katalánských básníků, Carles Riba (1893–1959) či Salvador Espriu (1913–1985). Nastal také velký rozmach tvorby povídkové a novelové, stejně jako románové, tyto prózy byly převážně dekadentní, respektive naturalistické, mezi jejich autory patřili např. Prudenci Bertrana (1867–1941) či Caterina Albert (1896–1966).\n\nNovecentismus () vznikl mezi katalánskými umělci na počátku 20. století (většina novecentistických děl vznikla v letech 1906–1923). Umělci většinou vynikali bohémským způsobem života, vyznávali radikalismus a individualismus. Novecentismus v umění byl úzce spojen s politikou (zejména v osobě politika Enrica Prata de la Riby, jednoho z prvních katalánských nacionalistů).\n\nV poesii novecentismus prosazoval návrat ke klasicismu, požadoval uhlazený a přesný jazyk, objektivitu, nestrannost, zájem o přírodu. Byli ovlivněni francouzským parnasismem a symbolismem. Nejvýznamnějším básníkem tohoto směru byl Josep Carner (1884–1970), autor květnatých, propracovaných básní, vynikajících krásou jazyka a ovlivněných barokem, dalšími významnými osobnostmi byl Pompeu Fabra (1868–1948), filolog a kodifikátor moderní katalánštiny či prozaik Eugeni d'Ors (1881–1954).\n\nV období vlády Francisca Franca bylo zakázáno na veřejnosti používat katalánský jazyk, takže katalánská literární tvorba se dále nemohla rozvíjet. Zákaz byl zmírněn až v padesátých letech, kdy mohly vycházet katalánské knihy (ale pouze knihy, tedy nikoli časopisy atd.). Vznikla celá řada románů, většinou s tematikou španělské občanské války či současného života, které mnohdy vycházely ve vyšším nákladu, než romány psané v oficiálně podporované kastilštině. Po pádu frankistického režimu došlo opět k uvolnění kulturní atmosféry a opětovnému vycházení katalánských periodik, a proto i k opětovnému rozšíření literární tvorby v katalánštině.\n\nBaskická literatura je psaná v baskickém jazyce. Baskičtina se od ostatních jazyků španělské literatury dosti podstatně liší, jde o izolovaný jazyk, který s ostatními, románskými, co se týče původu a jazykového vývoje nijak nesouvisí. Vývoj baskické literatury se ale od ostatních literatur neliší nijak markantně, vývoj byl ale podstatně zbrzděn tím, že spisovná varianta baskčitiny, nazývaná batua, byla vytvořena až v 70. letech 20. století, do té doby byl jazyk roztříštěn do mnoha dialektů.\n\nBaskická literatura se začala vyvíjet mnohem později, než ostatní literatury Španělska. Příčinou toho bylo, že až do 15. století byla převažujícím komunikačním a literárním jazykem gramotných Basků kastilština. Baskická literatura v jazykovém smyslu toho slova (pokud nepočítáme několik podvrhů, pocházejících údajně ze starší doby, jako je Píseň o Lelovi, \", a několik blíže neprozkoumaných latinkou psaných nápisů různého, snad i křesťanského obsahu, pocházejících údajně dokonce už ze 3. století) se tedy začala rozvíjet až v období renesance.\n\nVlastním počátkem baskického písemnictví jsou epické písně o rodových sporech a příležitostné básně k různým rodinným událostem. První tištěnou knihou v baskičtině je sbírka milostné a náboženské lyriky ' (První díla v baskičtině), který napsal kněz Bernard Etxepare (16. století) po roce 1545. V té době ale patrně už existovala velmi bohatá folklórní slovesnost. Z misijních důvodů (existoval tu dokonce náboženský konflikt mezi kalvinismem a katolicismem) byly také v počátečním období baskické literatury vydávány a šířeny náboženské spisy, například (kalvinistický) překlad Nového zákona z roku 1571 z pera kněze Joannese Leizarragy (1506–1601). Světská literatura se začala rozvíjet až v 17. století, na jejím počátku stál Arnaud d'Oihenart (1592–1667), autor milostné autobiografické skladby ' (Oihenartovo mládí ve verších, 1657), historických a geografických spisů a sbírky baskických přísloví. V 17. století vznikla spíše drobnější díla: příležitostné básně, sbírky přísloví a katechismy, významná díla s vyššími ambicemi byla tvořena stále ještě spíše v kastilštině, třebaže již v tomto období existovaly cílené snahy o obrodu baskičtiny a různé obrany baskického jazyka (paradoxně tyto obrany byly psány většinou kastilsky).\n\nHlubší vědecký výzkum baskičtiny byl zahájen až v 18. století. Velkou zásluhu o to měli vědci jako Manuel de Larramendi (1690–1766) či Agustín de Cardaberaz (1703–1770), často spjatí s jezuitským řádem. V tomto období vznikaly gramatické a jazykovědné práce, ale i literatura umělecká, např. napůl románový dialog kněze Juana Antonia Moguela (1745–1804) \", líčící život na baskickém venkově. Umělecká literatura v pravém slova smyslu ale vznikla až ve století devatenáctém. Byla velmi ovlivněna literaturou francouzskou, zejména Lafontainovými bajkami, které byly přeloženy Jeanem-Baptistem Archu, a na které mnoho autorů navázalo původní tvorbou.\n\nPro romantický proud v baskické literatuře je, podobně jako v jiných literaturách méně početných národů, typický zájem o národní historii a tradice. Vynikli tak například sběratel lidových písní Augustin Chaho (1810–1858), autor nacionalistického eposu \" (Baskové, 1853) Jean Martin Hiribarren (1810–1866) či autor sentimentálních i satirických básní Indalezio Bizkarrondo (1831–1876). Vznikala také další díla o baskickém jazyce, historii a tradicích, např. od Juana Ignacia de Iztueta či Francisca Ignacia de Lardizabal.\n\nIniciátorem baskického literárního dění druhé poloviny devatenáctého století byl Louis Lucien Bonaparte (1813–1891), francouzský šlechtic a velký zájemce o baskičtinu, který jí nejen věnoval mnoho vlastních, převážně dialektologických prací, a také dal popud ke vzniknutí mnoha dalších, i uměleckých děl, např. několika překladů bible do různých baskických dialektů či překladů evropské poezie. V devatenáctém století také vzniklo baskické nacionalistické hnutí, které kladlo velký důraz právě na rozvíjení baskičtiny a baskického národního uvědomění. Byla založena organizace ' (1878) a časopis ', v němž byla publikována baskická literární díla a historické články. Časopis byl na nátlak vlády zrušen v roce 1883, systematicky byly potlačovány i jiné národní aktivity. Přesto byla vydána básnická antologie ' (1877–1880), byly také pořádány tzv. ' (Květinové hry), vlastně hudební a literární soutěže. Iniciovala je tzv. sansebastiánská literární škola, jejíž členové rozsáhlou tvorbou obohacovali baskičtinu o nové výrazové prostředky. Nejpopulárnějším baskickým básníkem této školy byl Jean-Baptiste Elissamburu (1828–1891). Významnou literární událostí bylo vydání prvního baskického románu \" od Jeana Baptista Azkonagerre (1844–1927) v roce 1870 (kniha byla publikována v tehdejší pravopisné variantě příjmení, totiž Dasconaguerre, a dodnes se tak někdy uvádí). Vzniklo také několik baskických časopisů.\n\nV roce 1911 vznikl z iniciativy humoristy Gregoria de Mújica (autor oblíbeného románu ', 1927) časopis ' (Pro Baskicko). Na počátku století ale začalo období přísné cenzury, mimo jiné potlačující veškeré projevy baskického národního uvědomění. V roce 1927 vznikla pololegální pravidelná akce Den baskického jazyka, na němž byla založena také nacionalistická literární organizace '. Na těchto dnech byly pořádány také literární soutěže, ze kterých vzešly vůdčí osobnosti tehdejší baskické literatury. Vznikaly také specializované literární časopisy, například ' (založeno 1931), v němž se publikovaly výhradně divadelní hry.\n\nObčanská válka a následná frankistická diktatura, která veškeré projevy národního života španělských národnostních menšin tvrdě potlačovala, znamenala úpadek baskické kultury – mnoho spisovatelů ve válce zahynulo, jiní byli z politických důvodů perzekvováni či emigrovali, především do Latinské Ameriky. K určitému obnovení baskické literatury došlo až v padesátých letech dvacátého století, kdy původně kastilsky psaný časopis ' začal zveřejňovat články v baskičtině. Od roku 1953 zveřejňoval pouze baskické příspěvky a režim to toleroval. Postupně vzniklo několik dalších vládou tolerovaných časopisů, např. ' (od r. 1959), který se zaměřoval na baskickou poezii, či \"\" (od r. 1963). Mohlo proto dojít k obnovení baskického kulturního života, čemuž velmi napomohla také postupná kodifikace spisovné baskičtiny v sedmdesátých letech. Vznikly i baskické divadelní hry a mnoho překladů z jiných evropských jazyků. Po pádu diktátora Franca a opětovné legalizaci projevů baskické kultury se situace dále zlepšovala.\n\nGalicijská literatura je ta část literatury Španělska, která je psaná v galicijštině. Vzhledem k blízkosti obou zemí i jazyků (Galicie byla dlouhou dobu součástí Portugalska) je galicijská literatura ze všech částí španělské literatury nejpodobnější portugalské literatuře.\n\nPočátky galicijské literatury tvořila středověká trubadúrská lyrika, kterou psali většinou žakéři a šlechtici, a to galicijsky nebo portugalsky. Odtud pochází také název galicijsko–portugalská literatura. Spadá sem období přibližně mezi 12. a 15. stoletím. Jde většinou o milostnou lyriku, napodobující provensálskou trubadúrskou lyriku. Toto období bylo pozdějšími autory pokládáno za vrchol galicijské literatury, k němuž se později vraceli.\n\nPoezie z této doby je zaznamenána především ve třech „zpěvnících“ (v orig. Cancioneiro): \"Vatikánském zpěvníku\" (), \"Zpěvníku z Národní knihovny\" () a \"Ajudském zpěvníku\" (). V tomto období působila celá řada významných autorů, zejména básníků, například trubadúr Macías (asi 1340–1370), autor mnoha milostných písní.\n\nPo připojení Galicie k zemím Kastilské koruny nastal kulturní úpadek galicijštiny a galicijské literatury, protože byla jako úřední a literární jazyk preferována kastilština. V tomto období kromě folklórní slovesnosti vznikala pouze různá příležitostná drobnější díla, básnická i prozaická. Toto temné období galicijské literatury (galicijsky nazývané  – Temná století) zahrnuje období mezi 16.–18. stoletím.\n\nÚroveň galicijské kultury se mírně pozvedla až v 18. století. Na tomto zlepšení měli zásluhu mniši a učenci Benito Jerónimo Feijoo y Montenegro (1676–1764), příležitostně píšící i v galicijštině, o kterou měl velký zájem, a benediktinský osvícenec Martín Sarmiento (1695–1772).\n\nObrození galicijské literatury, galicijsky nazývané , začalo v 19. století. Bylo způsobeno napoleonskými válkami, které silně působily na patriotismus. Bylo také silně ovlivněno soudobým romantickým hnutím, které podporovalo snahu o sebeurčení menších národů. Rexurdimento bylo španělskou vládou spíše potlačováno.\n\nGalicijské národní obrození se volně dělí na tři „generace“. Nejde přitom v pravém slova smyslu o generace či přesně vyhraněná období, spíše o určité skupiny spisovatelů, tvořících přibližně ve stejné době a stejným způsobem. V jistém období tvořili příslušníci všech tří generací zároveň.\n\nPrvní generaci je možno časově vymezit přibližně obdobím vlády Isabelly II. (tj. v období 1833–1868). V tomto období vzniklo pouze několik příležitostných, časopisecky otištěných básní.\n\nDruhá generace, mající hlavní úlohu přibližně v letech 1868–1885, byla mnohem literárně bohatší, vycházela již řada galicijských knih a časopisů. V této generaci byla pěstována především poezie a žurnalistika, jejími nejvýznamnějšími postavami byli novinář Manuel Murguía (1833–1923), jeho manželka, básnířka Rosalía de Castro (1837–1885) a básník Eduardo Pondal (1835–1917), mimo jiné autor textu galicijské hymny. Ve druhé generaci vznikly taktéž zárodky literární kritiky a zejména divadla, které dále rozvíjela třetí generace.\n\nAutoři třetí generace tvořili přibližně v letech 1885–1910. V tomto období se rozvíjel román a politická žurnalistika, nastal také velký rozkvět lyriky. Nejvýznamnějším literátem byl spisovatel a novinář Manuel Curros Enríquez (1851–1908). Tvorbu třetí generace podněcovala řada společenských a politických událostí, mimo jiné založení spisovatelského sdružení \"Literární Galicie\" v roce 1875 a založení \"Galicijské královské akademie\" v roce 1906.\n\nTřetí generace vedla po první světové válce ke vzniku galicijského avantgardního hnutí, které se více než předchozí generace inspirovalo středověkou galicijsko–portugalskou literaturou, snažilo se představovat opozici k dosavadním autorům a porušovat vžité literární konvence. Nejvýznamnějšími autory této generace byli Luís Amado Carballo (1901–1927) a básník Manuel Antonio (1900–1930). V tomto období převažovala poezie a kratší próza.\n\nV období Francovy vlády nastal další úpadek galicijštiny a galicijské literatury. Franco, přestože sám z Galicie pocházel, prosazoval jako úřední a literární jazyk kastilštinu, dokonce do té míry, že galicijština spolu s dalšími jazyky byla zakázaná v divadlech. Po jeho smrti a konci jeho režimu nastalo opět uvolnění v kulturních poměrech.\n\n\n\n"}
{"id": "288378", "url": "https://cs.wikipedia.org/wiki?curid=288378", "title": "Invar", "text": "Invar\n\nInvar je slitina železa a niklu v poměru 36 procent niklu a 64 % železa, s malou příměsí uhlíku a chromu. Tuto slitinu vynalezl švýcarský fyzik Charles Edouard Guillaume, za což obdržel roku 1920 Nobelovu cenu za fyziku.\n\nVýznačnou vlastností invaru je velmi nízký koeficient teplotní délkové roztažnosti α = 1.2×10 K, což umožňuje vyrábět z něj součástky, jejichž rozměry jsou velmi málo ovlivněny změnami teploty. Používá se např. v hodinářství, topografii, optických přístrojích aj.\n"}
{"id": "288379", "url": "https://cs.wikipedia.org/wiki?curid=288379", "title": "Cercophonius", "text": "Cercophonius\n\nCercophonius je rod štírů čeledi Bothriuridae. Tito štíři nedorůstají velkých rozměrů. Čeleď Bothriuridae byla známa pouze z Ameriky, ale tito štíři byli nalezeni v Austrálii a dokonce v Himálaji a na Nové Guineji. V jihovýchodní Austrálii je běžným štírem pod kmeny eukalyptů Cercophonius squama (). v Austrálii je známo dalších šest druhů rodu. Z indického Himálaje Cercophonius himalayensis. Všechny druhy jsou z hlediska jedovatosti neškodné.\n\n"}
{"id": "288380", "url": "https://cs.wikipedia.org/wiki?curid=288380", "title": "William Flinders Petrie", "text": "William Flinders Petrie\n\nSir William Matthew Flinders Petrie (3. června 1853 v Charltonu u Londýna – 28. července 1942 v Jeruzalémě) byl známý anglický egyptolog. Jeho dědečkem byl průzkumník australského kontinentu Matthew Flinders.\n\nFlinders Petrie byl synem zeměměřiče, chemika a inženýra Williama Petrie. Nikdy nenavštěvoval školu, ale získal vzdělání od svého otce. Díky cestování se svým otcem se začal velmi brzy projevovat Petrieho zájem o egyptologii. Od roku 1874 se ale věnoval zkoumáním a měřením keltských staveb.\n\nV roce 1880 měřil rozměry pyramid v Gíze, aby mohl vyvrátit teorie, kterým věřil i jeho otec a které šířil edinburský astronom Charles Piazzi Smyth, že v jejích rozměrech jsou ukryta různá tajemství, jako Ludolfovo číslo nebo světové události od vzniku světa.\n\nV dalších letech rozšířil Flinders Petrie své práce po celém Egyptě a poznal přitom další egyptology. Petrie zkoumal pohřebiště v okolí Nilu a na Sinajském poloostrovu. Většinou pracoval sám, ale občas také pro Egypt Exploration Fund (nadace založená Amelií Edwards) a Palestine Exploration Fund.\n\nHoward Carter ho často ve svých publikacích uváděl jako školitele, i když ve skutečnosti Carter pouze pro Petrieho nějaký čas odkrýval naleziště.\n\nPetrie se nikdy nenaučil egyptsky, patří přesto k průkopníkům moderní egyptologie, archeologie a paleontologie. Byl první, kdo kopal systematicky a každé malé nalezené části věnoval pozornost. Vyvinul srovnávací datování podle dekorace a tvaru keramiky, která umožnila relativně datovat kulturu Nakády.\n\nKeramiku navrhl rozdělit podle tvaru a výzdoby do 80 po sobě následujících stupňů. Měla se vyvíjet od nejstarších kulovitých nádob s ostře formovanými funkčními uchy, z nichž se postupně vyvinuly nádoby se zvlněnými držadly, k nádobám válcovitého tvaru s pouze dekorativními držadly. Kulovité nádoby zařadil do stupně 30 a nádoby válcovitého tvaru patřilo do stupně 80. Předpokládal tak, že nejstarší keramice, která byla do té doby nalezena, předcházela keramika jiná. Do stupňů 1 až 30 byla později zařazena keramika Badárské kultury.\n\nPetrie rozpoznal význam rentgenových paprsků pro archeologii a již v roce 1898 zhotovil rentgenové snímky jedné mumie.\n\nZa svého života měl Petrie pověst excentrika, protože za každý nález dával svým kopáčům prémii. Nebylo to obvyklé, ale Petrie se tak snažil zabránit nezákonnému obchodu s uměleckými předměty.\n\nV roce 1892 se Petrie stal prvním profesorem egyptské archeologie a filologie na University College v Londýně a v roce 1913 věnoval této univerzitě rozsáhlé egyptské sbírky.\n\nV roce 1933 odešel na odpočinek a závěrečnou část života strávil nedaleko Gazy. Zemřel v Jeruzalémě v roce 1942.\n\n\n\n\n\n"}
{"id": "288381", "url": "https://cs.wikipedia.org/wiki?curid=288381", "title": "Charles Gates Dawes", "text": "Charles Gates Dawes\n\nCharles Gates Dawes [\"čárls gejts dóz\"] (27. srpna 1865, Marietta, Ohio, USA – 23. dubna 1951, Evanston, Illinois, USA) byl americký politik a bankéř.\n\nV roce 1924 byl předsedou dohodové repatriační komise. Dne 9. dubna 1924 předložil plán na úpravu německých válečných reparací i německé finanční politiky. Dawesův plán byl v roce 1924 na londýnské konferenci schválen a platil do roku 1929. V letech 1925–1929 zastával post amerického viceprezidenta. Poté byl vyslán do Anglie jako velvyslanec. Charles Gates Dawes obdržel v roce 1925 Nobelovu cenu míru.\n"}
{"id": "288384", "url": "https://cs.wikipedia.org/wiki?curid=288384", "title": "Rajka (rozcestník)", "text": "Rajka (rozcestník)\n\nSlovo rajka má několik významů:\n\n"}
{"id": "288385", "url": "https://cs.wikipedia.org/wiki?curid=288385", "title": "Šar planina", "text": "Šar planina\n\nŠar planina ( ; ) je pohoří nacházející se na hranicích Severní Makedonie a Kosova). Malou částí (0,63 %) zasahuje i do Albánie. Nejvyšším vrcholem je Titov vrh (2 747 m n. m.). Oblast hor je známá chovem psů, plemena \"Šarplaninec\".\n\nVe starověku byly hory známé jako \"Scardus\", \"Scodrus\" nebo \"Scordus\"(το Σκάρδον ὂρος v Polybiovi a Ptolemaiovi). Moderní jména pochází ze starověkých.\n\nNěkdy se hory také nazývají \"Carska planina\" („Carovy hory“) jako odkaz na hlavní města (Prizren a Skopje), oblasti Nerodimlje, Pauni, Svrčin atd. a kláštery (Svatý Arhangeli) nacházející se kolem nich.\n\nŠar planina sahá od města Prizren, sleduje dvě řeky Prizrenu Lumbardhi a Lepenac. Na východě hranice prochází městem Kačanik, přes Kačanickou soutěsku až do Severní Makedonie přes údolí Polog. Hranice prochází v blízkosti pramene Vardaru, zvaný Vrutok, a vstoupí v blízkosti údolí Mavrovo. Tam řeka Radika odděluje pohoří od vyššího Korabu. Pak hranice stoupá, dosahuje bod potkání hranice tří státních hranic: Kosova, Severní Makedonie a Albánie. Hranice poté sleduje silnici do malého hornatého města Restelica (v Kosovu), řeky Globočica, Plava a Bílý Drin až zase po město Prizren.\n\nPohoří se nachází ve východní části Šarského horského systému, který zde pohořím Šar planina začíná. Masiv je zhruba 80 km dlouhý a 10–20 km široký. Na jihozápadě přechází Šar planina v pohoří Korab (2 764 m n. m.).\n\n\nNa obou stranách hranice se nalézá několik zimních středisek. Oblíbené je zde sjezdové lyžování. Nejvýznamnější lyžařské letovisko je zde zřejmě \"Popova Šapka\" (1 780 m n. m.) na severomakedonské straně hor. Nalézá se zde 12 hotelů a několik sjezdových tratí, vleky a lanovky. Středisko je dobře dostupné z města Tetovo po dobré asfaltové silnici, která zde překonává četné serpentiny. V létě je Popova Šapka výchozím bodem pro několik turistických tras, které jsou poměrně snadné, avšak špatně značené a vesměs v nadmořských výškách přes 2 000 metrů.\n\nNa kosovské straně se na ploše 390 km² nalézá Národní park Šara. Šar planina je částečně zahrnuta do ochranného pásma národního parku, který se rozkládá na severu masivu. Rostlinstvo v horách představují plodiny až do výšky kolem 1 000 m n. m., lesní porost sahá až do výšky 1 700 m n. m., a nad nimi leží již jen vysokohorské pastviny. Ty představují 550 km². Šar planina je největší území kompaktně pokryté pastvinami na evropském kontinentu.\n"}
{"id": "288386", "url": "https://cs.wikipedia.org/wiki?curid=288386", "title": "Matthew Flinders", "text": "Matthew Flinders\n\nMatthew Flinders (16. března, 1774 Donington, Lincolnshire, Anglie – 19. července 1814, Londýn) byl jeden z nejúspěšnějších mořeplavců a tvůrců map své doby. Jako první obeplul Austrálii a identifikoval ji jako kontinent.\n\nPo dobu své kariéry, která trvala pouze něco přes dvacet let, se plavil s kapitánem Williamem Blighem, obeplul a pojmenoval Austrálii, přežil ztroskotání, aby byl později obviněn ze špionáže. Objevil a opravil efekt vlivu železných komponentů a vybavení lodi na zobrazování údajů na kompasu, a sepsal práci o objevování Austrálie nazvanou \"A Voyage To Terra Australis\", jejíhož vydání se ale už nedožil.\n"}
{"id": "288387", "url": "https://cs.wikipedia.org/wiki?curid=288387", "title": "Georg von Schönerer", "text": "Georg von Schönerer\n\nGeorg rytíř von Schönerer (17. července 1842 Vídeň – 14. prosince 1921 zámek Rosenau u Zwettlu) byl rakouský statkář a předlitavský německo-nacionální, protikatolický a antisemitský politik. V letech 1873–1888 a 1897–1907 byl poslancem v rakouské Říšské radě a v roce 1897 založil Všeněmecké sjednocení.\n\nByl synem železničního podnikatele Mathiase Schönerera a Marie Anny Antonie Rehmannové. Jeho sestrou byla herečka Alexandrine von Schönerer. Se svou manželkou Philippinou von Gschmeidlerovou měl syna Georga a tři dcery. Roku 1860 byl povýšen do rytířského stavu.\n\nStudoval na reálné škole ve Vídni, pak od roku 1856 v Drážďanech. Původně měl být obchodníkem, roku 1861 započal studia agronomie v Tübingenu a v letech 1861–1863 absolvoval zemědělskou akademii v Hohenheimu a v letech 1863–1865 i vyšší zemědělskou školu v uherském Mosonmagyaróváru.\n\nNásledně nastoupil na praxi do správy Schwarzenberského panství v Čechách, kde působil v letech 1865–1867. V letech 1867–1868 podnikl studijní cestu. Pak se roku 1869 vrátil na rodinný velkostatek Rosenau u Zwettlu, který zdědil po otci a o který se vzorně staral, takže byl u sedláků velmi oblíben. Angažoval se v zemědělských organizacích a pomáhal zakládal hasičské sbory v okolních obcích.\n\nLokální popularita se brzy přetavila i v aktivní politickou dráhu. Už po porážce Rakouska roku 1866 a následného vzniku Německého císařství roku 1871 se stal velkým obdivovatelem kancléře Otto von Bismarcka a velkoněmeckým nacionalistou. Naopak ostře odmítal habsburské Rakousko-Uhersko i katolickou církev a byl rozhodný antisemita.\n\nJeho vstup do aktivní politiky probíhal v době krátce po finanční krizi roku 1873. V prvních přímých volbách do Říšské rady roku 1873 získal mandát v Říšské radě (celostátní zákonodárný sbor), kde reprezentoval kurii venkovských obcí v Dolních Rakousích, obvod Zwettl, Waidhofen a.d. Thaya, Dobersberg atd. Ve sněmovně byl součástí německé pokrokové strany (tzv. Ústavní strana). Členem jejího klubu byl do roku 1876. V Říšské radě se profiloval na agrárních tématech. V roce 1877 demonstrativně složil mandát. Rezignace byla oznámena dopisem 20. ledna 1877. Již 9. března 1877 po opětovném zvolení zase složil poslanecký slib. V této době na sebe upozornil jak řečnickými schopnostmi, tak mimořádnou hrubostí a nenávistí vůči Židům, Čechům a Polákům. Historik Otto Urban upozorňuje, že když v roce 1878 Schönerer v Říšské radě označil své kolegy za \"politické eunuchy\", šlo o zcela nový prvek v politické kultuře Předlitavska, která až dosud lpěla i při rétorických soubojích na formálním slovním bontonu.\n\nMezitím byl v letech 1878–1883 poslancem i v Dolnorakouském zemském sněmu a stal se hlavní postavou německorakouského nacionalismu. Předsedal Německé čtenářské společnosti, zasedal ve vedení \"německého Schulvereinu\" (organizace podporující německojazyčné školství v etnicky smíšených regionech). Roku 1881 založil list \"Deutsche Worte\" (od roku 1883 po rozkolu s Engelbertem Pernerstorferem přejmenované na \"Unverfälschte\nDeutsche Worte\").\n\nRoku 1882 napsal spolu s Victorem Adlerem, Engelbertem Pernerstorferem a Heinrichem Friedjungem takzvaný Linecký program, programový manifest německo-nacionálního hnutí pod heslem „Ani liberální, ani klerikální, ale nacionální“. Prosazoval příklon německých částí Rakouska (včetně českých zemí), které se mělo vzdát \"cizí\" Haliče, Bukoviny a Dalmácie, k Bismarckovu Německu. To vyhovovalo chorvatským a polským nacionalistům, nebylo však vůbec přijatelné pro české zástupce, protože by znamenalo germanizaci českých zemí. Dále byl zastáncem celní unie s Německem, prohlášení němčiny za úřední jazyk a podporoval rozšíření volebního práva. V roce 1882 prohlásil: „\"My, já a moji straníci, my negravitujeme k Vídni, nýbrž všude tam, kde žijí Němci\".“\n\nNadále zůstával viditelným členem Říšské rady, kam byl opětovně zvolen ve volbách do Říšské rady roku 1879 i volbách do Říšské rady roku 1885, opět za kurii venkovských obcí v obvodu Zwettl, Waidhofen an der Thaya, Dobersberg atd. V roce 1884 se v parlamentu zasadil o zestátnění významné železniční trati, severní dráhy císaře Ferdinanda. Jeho politická kariéra ovšem dočasně skončila roku 1888. 6. července 1888 ztratil mandát v Říšské radě kvůli pravomocnému odsouzení.\n\nRoku 1888 byl zatčen, protože s kumpány přepadl redakci novin \"Neues Wiener Tagblatt\" a patrně ztloukl židovské redaktory za to, že předčasně oznámili smrt německého císaře Viléma I. Parlament ho zbavil imunity a byl odsouzen do vězení na čtyři měsíce, ke ztrátě mandátu na pět let i šlechtického titulu. V následném období působil v nacionálních spolcích.\n\nDo vysoké politiky se vrátil ve volbách do Říšské rady roku 1897, kdy se stal poslancem Říšské rady, nyní za kurii venkovských obcí v Čechách, obvod Cheb, Aš atd. Významně se přičinil o pád premiéra Badeniho kvůli pokusu o zrovnoprávnění češtiny v českých zemích. Šlo o takzvaná Badeniho jazyková nařízení, která vyvolala ostré protesty německorakouského nacionálního tábora. Za to ho Cheb a další německá města v Čechách zvolila čestným občanem. Jako nezávislý poslanec se profiloval i na tématu z Německa importovaného „kulturního boje“ (\"Kulturkampf\"). Založil antikatolické hnutí „Pryč od Říma“ (\"Los von Rom\") a roku 1900 přestoupil k protestantismu. Agitoval pro vystupování z katolické církve a v domovském Zwettlu byl díky jeho iniciativě roku 1904 vysvěcen protestantský kostel.\n\nUspěl i ve volbách do Říšské rady roku 1901, nyní jako předák radikální politické formace Všeněmecké sjednocení (zvolen v kurii venkovských obcí v Čechách, obvod Cheb, Aš, Kraslice atd.). Všeněmecké hnutí se v Předlitavsku utvořilo v polovině 90. let 19. století pod vedením Schönerera a Karla Hermanna Wolfa z původního německého nacionálně radikálního tábora. S 22 poslanci šlo o významnou parlamentní frakci a 21 z těchto poslanců bylo zvoleno v etnicky německých oblastech českých zemí. Strana se ovšem v následujících letech rozpadla, když stoupenci Karla Hermanna Wolfa ustavili samostatnou politickou stranu, později nazvanou Deutschradikale Partei. Schönerer zasedal v Říšské radě do konce funkčního období, tedy do roku 1907.\n\nVe volbách do Říšské rady roku 1907 Schönerer neobhájil svůj mandát, když ho porazil sociálnědemokratický kandidát. Šlo o první volby konané podle všeobecného a rovného volebního práva, které Schönerer dříve prosazoval, nyní odmítal. Stáhl se z politického života. V roce 1917 mu díky amnestii byl vrácen šlechtický titul.\n\nZemřel roku 1921 a byl na vlastní přání pohřben v Sachsenwaldu u Hamburku, poblíž svého obdivovaného kancléře Bismarcka.\n\nByl vzorem a inspirací pro mladého Adolfa Hitlera a pro ideologii nacismu nejen svým programem a rétorikou, ale dokonce i tím, že se dával titulovat \"vůdce\" (\"Führer\") a zavedl domněle \"pohanský\" pozdrav \"\"Heil!\"\".\n\n\n"}
{"id": "288410", "url": "https://cs.wikipedia.org/wiki?curid=288410", "title": "Mark Selby", "text": "Mark Selby\n\nMark Selby (* 19. červen 1983, Leicester, Anglie) je od roku 1999 profesionální hráč snookeru, ale dříve hrál také 8-ball pool. Vyhrál titul mistra světa ve snookeru v roce 2014, v 6-red v roce 2010 a v 8-ball poolu v roce 2006.\n\nJeho otec David byl nadšeným hráčem poolu a tak Mark i jeho bratr Malcolm chodili do klubu s ním. Tágo držel poprvé v ruce v sedmi letech a v devíti začal hrát snooker. Byl to rozdíl, protože snooker byl mnohem těžší, ale svého prvního stovkového náběhu se dočkal v jedenácti letech. Trénoval v klubu Willieho Thornea, kde se ho ujal Willieho starší bratr Malcolm a to mělo rozhodující vliv na jeho začínající kariéru. Malcolm Thorne se stal jeho prvním manažerem. Umožnil mu tréninkové hodiny zdarma, sponzoroval ho, vozil po turnajích a pomohl mu rozvíjet jeho hru stejně jako dalším juniorům. Jeho vstup mezi profesionály nebyl snadný, neboť mu před začátkem jeho kariéry zemřel v říjnu 1999 otec na rakovinu plic. Pokračoval však ve hře a zasadil se především svou pílí a vytrvalostí o to, že dnes patří k nejlepším hráčům světa. Markovým vzorem byl Stephen Hendry. Svoji přezdívku \"The Jester from Leicester\" dostal od uvaděče Richarda Beara v průběhu mistrovství světa 2007. Mark trénuje ve First Break Snooker Clubu v Oadby v Leicesteru. Používá tágo a pouzdro mající značku Paul Roberts of Stamford Cues v Stamford, UK.\n\nPrvního úspěchu dosáhl, když mu bylo patnáct let. V 18 letech se probojoval do semifinále China Open v roce 2002 a o rok později do finále Scottish Open, kde prohrál s Davidem Grayem 9-7. V roce 2004 se dostal do čtvrtfinále Grand Prix. V roce 2005 na Irish Masters byl v last 32 a poprvé postoupil z kvalifikací na World Championship 2005 v Crucible mezi 32 nejlepších hráčů. Na Welsh Open 2006, 888.com World Championship 2006, Grand Prix 2006 a Northern Ireland Trophy 2006 byl mezi šestnácti nejlepšími hráči.\n\nByl také výborným hráčem v 8-ball poolu a dodnes ve snookeru patří k nejlepším v kombinacích. V roce 2006 se stal mistrem světa, když na ImproveYourPool.com World Eight-Ball Championship porazil ve finále Darren Appletona 11-7.\n\nNa Welsh Open 2007 se dostal mezi nejlepších šestnáct hráčů. Velkým úspěchem byla jeho účast na 888.com World Championship 2007, kde se dokázal probojovat z kvalifikací až do finále tohoto prestižního turnaje. Porazil 10-7 Stephena Lee, 13-8 Petera Ebdona, 13-12 Allistera Cartera a v semifinále pak 17-16 Shauna Murphyho, mistra světa z roku 2005.\n\nI když ve finále prohrál s Johnem Higginsem 18-13, byl bezesporu nejlepším hráčem mistrovství světa. Mark Selby hrál celý turnaj nejen pro sebe, ale také pro svého otce, který mu byl velkým vzorem a oporou. Zisk mistrovského titulu zůstal pro něho velkou motivací do budoucnosti.\n\nZa své vynikající úspěchy na světovém šampionátu v roce 2007 dostal Mark ocenění 888.com Silver Chip za výjimečný výkon. Mark se dostal poprvé mezi hráče top 16 a sezónu ukončil jako světová jedenáctka. Markovi tento úspěch dal velkou sebedůvěru do další sezóny.\n\nDo této sezóny nastoupil velmi úspěšně. Probojoval se do semifinále Shanghai Masters, kde měl za soupeře Dominica Dalea se kterým prohrál 3-6. A v semifinále UK Championship 2007 s Ronniem O'Sullivanem prohrál 8-9. Na Saga Insurance Masters 2008 porazil na cestě do finále Stephena Hendryho, Stephena Maguireho a Kena Dohertyho shodně 6-5 a vyhrál svůj první titul, když ve finále zvítězil nad Stephenem Lee 10-3.\n\nMark vyhrál svůj první bodovaný turnaj a svůj druhý titul na Welsh Open 2008, když porazil ve finále Ronnieho O'Sullivana 9-8. Na China Open 2008 se Mark dostal po výborném výkonu opět do semifinále, kde prohrál se Shaunem Murphym 3-6. Marka vyřadil na World Championship v prvním kole Mark King 8-10 a ukončil sezónu jako světová čtyřka.\n\nTato sezóna Markovi přinesla několik úspěchů. Byl v semifinále na Shanghai Masters, ve kterém prohrál s Ricky Waldenem 4-6. Dostal se při svém debutu v Premier League Snooker do finále, kde prohrál s Ronniem O'Sullivanem 2-7. Na Championship League Snooker 2009 se mu podařil zatím jeho nejvyšší náběh 145. Mark se opět probojoval do finále Masters, když v prvním kole vyřadil Ricky Waldena 6-5, ve čtvrtfinále Marka Allena 6-5 a v semifinále Johna Higginse 6-2. Jako obhájce titulu měl proti sobě ve finále Ronnie O'Sullivana, který Marka nakonec porazil 10-8. V přestávce čtvrtfinálového zápasu proti Anthony Hamiltonovi na Welsh Open 2009 byla Markovi osobně předána před televizní kamerou obálka od jeho bývalého manažera George Barmbyho o možném konkurzním řízení. Mark tento zápas prohrál 3-5.\n\nNa mistrovství světa se Mark ukázal v dobré formě. Postoupil do čtvrtfinále s Johnem Higginsem. Ve vyrovnaném zápase nakonec John Higgins zvítězil v závěrečném framu 13-12.\n\nMark se svého prvního maximálního breaku 147 dočkal na Jiangsu Classic v červnu 2009 v Číně. Na UK Championship se Mark dostal do čtvrtfinále, ale prohrál s Ronniem O'Sullivanem 3-9. V lednu 2010 se Markovi podařil ve finálovém zápase proti Ronniemu O'Sullivanovi fantastický návrat do hry z 6-9 na 10-9 a získal svůj druhý titul Masters.\n\nDostal se do semifinále World Championship 2010. Vyhrál tři zápasy, když porazil Kena Dohertyho 10-4, Stephena Hendryho 13-5 a Ronnie O'Sullivana 13-11. V semifinále prohrál s Graeme Dottem 17-14, nicméně tento šampionát byl pro něho úspěšný.\n\nV sezóně Mark zaznamenal skvělý start. Vyhrál Players Tour Championship 2 v EIS v Sheffieldu. Ve finále zvítězil nad Barry Pinchesem 4-3, když ztrácel 1-3. Přidal do své sbírky druhý titul mistra světa, když ve finále SangSom 6-red World Championship 2010 v Bangkoku porazil Ricky Waldena 8-6. Na Players Tour Championship 3 v Sheffieldu v semifinále prohrál s Jackem Lisowským 3-4. Na Shanghai Masters ho v semifinále porazil Ali Carter 6-2. Mark neprošel druhým kolem UK Championship, protože prohrál se Stephenem Maguirem 9-7. Mark King vyřadil Marka v prvním kole Masters 6-4. Mark se probojoval do finále German Masters v Berlíně s Markem Williamsem. Williams zvítězil 9-7 a na China Open byl Mark ve finále s Juddem Trumpem, který vyhrál 10-8.\n\nNa World Championship ve druhém zápase proti Stephenu Hendrymu nastřílel šest stovkových náběhů, což je rekord v zápasech odehraných na best of 25 frames. Během sezóny měl stovkových náběhů 54, čímž se stal držitelem dalšího rekordu nastřílených stovek (century breaků) v jedné sezóně. Mark porazil v prvním kole Jimmy Robertsona 10-1, v last 16 Stephena Hendryho 13-4 a s Dingem Junhui prohrál ve čtvrtfinále 13-10. Sezónu zakončil jako světová trojka.\n\nNa začátku sezóny vyhrál Mark v červenci pozvánkový turnaj Wuxi Classic v Číně, když ve finále zvítězil 9-7 nad Ali Carterem. V červenci se zúčastnil World Cup v Thajsku s Ali Carterem za tým Anglie a skončili ve čtvrtfinále. V Austrálii na Australian Goldfields Open postoupil do čtvrtfinále, kde prohrál s Kenem Dohertym 3-5. V srpnu Mark vyhrál čtvrtou událost Players Tour Championship - Paul Hunter Classic ve Fürthu, v Německu. Do finále se dostal přes Sama Harveye, Rory McLeoda, Craiga Steadmana a Andrewa Higginsona shodně 4-0, ve čtvrtfinále porazil Stephena Lea 4-1, v semifinále zvládl Ronnieho O'Sullivana 4-3 a ve finále si hladce poradil Markem Davisem 4-0. V září se stal novou světovou jedničkou, když vyhrál Shanghai Masters jako druhý bodovaný turnaj v jeho profesionální kariéře. Ve finále s Markem Williamsem ztrácel 9-7, ale podařilo se mu vyrovnat a zvítězit 10-9.\n\nMark se dostal v únoru do finále Welsh Open, ve kterém prohrál s Dingem Junhui 6-9 a začátkem března byl v semifinále Haikou World Open. Jeho soupeřem byl Mark Allen, který Marka porazil 6-5. Po tomto turnaji se stal vítězem pozvánkového HK Spring Trophy v Hong Kongu, který vyhrál nad Andrew Higginsonem 6-1.\n\nKoncem března se Mark vrátil opět do Číny na China Open. Musel však odstoupit z druhého kola tohoto turnaje pro bolesti krční páteře.\n\nPřestože Mark byl v léčbě fyzioterapeuta a měl velmi omezenou možnost trénovat kvůli vyhřezlé ploténce, nastoupil do prvního kola World Championship, kde prohrál s Barry Hawkinsem 10-3. Velký podíl na prohře mělo jeho zranění, neboť nemohl pro bolest hrát některé strky. Mark pokračoval v léčení s cílem být fit do příští sezóny.\n\nMark Selby si udržel v této sezóně post světové jedničky. Překonal v ní svůj vlastní rekord v počtu stovkových náběhů v sezóně, kterých má nyní na svém kontě 55.\n\nMark vstoupil hned na začátku nové sezóny do Wuxi Classic, i když prakticky netrénoval kvůli léčenému zranění. Ve Wuxi se dostal do čtvrtfinále, které prohrál se Stuartem Binghamem 4-5. Pak se zúčastnil Sangsom 6-red World Championship v Thajsku, kde prohrál ve čtvrtfinále s Juddem Trumpen 5-7. Na Australian Goldfields Open ho v prvním kole vyřadil Jamie Burnett 3-5. Na konci srpna se mu podařilo obhájit titul na Players Tour Championship - Paul Hunter Classic ve Fürthu, což bylo vzhledem k těmto okolnostem vynikajícím úspěchem. Ve finále zvítězil nad Joe Swailem 4-1. Mark pak dosáhl ještě finále Players Tour Championship v říjnu v Antverpách, kde pohrál ve finále s Markem Allenem 1-4. Začátkem listopadu ztrácí post světové jedničky během International Championship v Číně, když prohrál v last 16 s Ricky Waldenem 3-6, ale po pěti týdnech sesazuje krátce kralujícího Judda Trumpa, který International Championship vyhrál. Mark došel do čtvrtfinále PTC 4 v Gloucesteru s Anthony Hamiltonem, který Marka porazil 4-3.\n\nMark se stal opět světovou jedničkou v průběhu UK Championship a k tomu na konci tohoto druhého největšího bodovaného turnaje zvedl nad hlavu vítěznou trofej. Cesta do finále nebyla pro Marka vůbec snadná. Do UK Championship nastupoval jako ten, kdo nebyl favorizován pro nejvyšší kola. Mark si potřeboval po zranění zvýšit sebedůvěru a zároveň nebyl na něj dán takový tlak očekávání od okolí. Musel otáčet dva zápasy. První v last 16 s Ryanem Dayem z 0-3 na 6-4, a ve čtvrtfinále s Neilem Robertsonem prohrával 4-0 a postoupil 6-4. Mark prokázal opět v těchto dvou zápasech svou jedinečnost, se kterou je schopen vyhrávat zápasy, které se zdají být ztracené. V semifinále zvítězil nad Markem Davisem 9-4 a ve finále ho pak čekal výborný Shaun Murphy. V první session hráči ve výkonu drželi krok, ale druhá, večerní část, byla především v režii Marka, který dotáhl zápas do vítězného konce a zdolal Shauna Murphyho 10-6.\n\nPo novém roce Mark zvedl trofej na EPTC 6 - Munich Open v Německu, když zvítězil nad Graeme Dottem 4-3. Jeho velký úspěch se dostavil na pozvánkovém turnaji Masters, který se hraje v lednu v Londýně. Ztrácel v prvním kole se Stuartem Binghamem 1-5, ale postoupil do druhého kola svým vítězstvím 6-5. Ve čtvrtfinále porazil Marka Williamse 6-1. V semifinále byl jeho soupeřem Graeme Dott a opět dotahoval z 1-4 a 4-5 na konečné vítězství 6-5. Mark vyhrál tento turnaj potřetí, když ve finále porazil obhájce titulu Neila Robertsona 10-6.\n\nNa German Masters došel do čtvrtfinále, kde prohrál s Barry Hawkinsem 1-5, stejně tak jako ve čtvrtfinále na World Open v Haikou, kde ho vyřadil 3-5 Neil Robertson. V PTC Grand Final v Irsku prohrál v prvním kole s Jackem Lisowským 3-4. Mark se probojoval koncem března do finále China Open. V prvním kole přešel přes Marka Kinga 5-1. V tomto zápase měl možnost udělat 147, ale nepotopil poslední černou kouli z bodu. V druhém kole měl za soupeře Ricky Waldena, kterého zdolal 5-2. Ve čtvrtfinále porazil Marka Williamse 5-1 a v semifinále Shauna Murphyho 5-2. Ve finále měl za soupeře Neila Robertsona, který nad Markem zvítězil 10-6. Mark hrál poslední dva zápasy se žaludeční nevolností.\n\nÚčast na mistrovství světa pro Marka skončila v druhém kole, kde ho z bojů o titul vyřadil Barry Hawkins 13-10.\n\nNa konci sezóny došlo k slovní přestřelce mezi šéfem World Snookeru Barry Hearnem a Markem Selbym kvůli jeho zmínce o vyhoření.\n\nMark na slavnostním večeru World Snooker Awards v hotelu Dorchester v Londýně dostal tři ocenění: World Snooker Player of the Year, Snooker Writers Player of the Year a Fans Player of the Year. \n\nPo Wuxi Classic, kde Mark opustil turnaj v prvním kvalifikačním kole, následovala první Asian Tour. Mark postoupil až do finále s Joem Perrym, který turnaj v Yixingu vyhrál 4-1. Mark poté odletěl do Austrálie na bodovaný Australian Goldfields Open. Dostal se do semifinále, kde prohrál s Neilem Robertsonem 6-3. Následovalo Markovo finále na European Tour v Rotterdamu, kde prohrál s Markem Williamsem 3-4 a na dalším European Tour ve Fürthu to bylo semifinále s Ronniem O'Sullivanem, kde O'Sullivan nad Markem zvítězil 4-2.\n\nV září se Mark účastnil SangSom 6-red World Championship v Thajsku, kde se dostal do semifinále s Markem Davisem. Tento zápas prohrál 4-7. Následovalo čtvrtfinále na Shanghai Masters. Mark zde narazil na Barry Hawkinse, se kterým prohrál 4-5. Zmínit je třeba ještě čtvrtfinále na International Championship v Chengu, které prohrál s Marcem Fu 5-6.\n\nDostavil se ale úspěch na European Tour 7 v Antverpách, kde Mark postoupil do finále, ve kterém Ronnieho O'Sullivana porazil 4-3. Na pozvánkovém turnaji Champion of Champions v Coventry prošel přes Shauna Murphyho 4-2 a Stephena Maguireho 6-3 až do semifinále se Stuartem Binghamem, které Mark prohrál 4-6.\n\nV semifinále UK Championship s Ricky Waldenem se mu podařil jeho druhý maximální break (147) a zároveň to byl historicky stý nejvyšší náběh v profesionálních turnajích, za což obdržel 55.000 liber. Ve finále pak prohrál s Neilem Robertsonem 7-10.\n\nMasters zaznamenalo další Markovo finále, když porazil v prvním kole Marka Davise 6-5, ve čtvrtfinále Johna Higginse 6-5 a v semifinále Shauna Murphyho 6-1. Ve finále byl úspěšnější O'Sullivan, který zvítězil nad Markem 10-4.\n\nMark dosáhl ještě finále na Haikou World Open, kde prohrál se Shaunem Murphym 10-6 a semifinále na China Open, kde podlehl Mike Dunnovi 3-5.\n\nVšechno se ale otočilo na mistrovství světa. Mark vyřadil v prvním kole Michaela Whitea 10-9, ve druhém kole Ali Cartera 13-9, ve čtvrtfinále Alana McManuse 13-5 a Neila Robertsona v semifinále 17-15. Ve finále stál proti němu Ronnie O'Sullivan, který vedl 3-0, 8-10 a nakonec Markem prohrál 14-18.\n\nMark si výhrou mistrovského titulu splnil nejen sen, ale zároveň také slib, který dal v šestnácti letech svému otci v Loros (hospic v Leicesteru).\n\nMark řekl mimo jiné po zápase: \"Chtěl bych poděkovat všem za jejich podporu, nejen v uplynulých dvou týdnech, ale také v letech, když se nedařilo. To mě drželo a jsem naprosto nadšený, že vezmu s sebou trofej zpět do Leicesteru.\"\n\nMark svým vítězstvím získal šek na 300.000 liber, nejvyšší cenu, jaká kdy byla mistru světa vyplacena, a vrátil se na post světové jedničky. Mark Selby je devátým hráčem, který dosáhl na tzv. Triple Crown, která zahrnuje vítězství na UK Championship, Masters a World Championship. Přidal své jméno k Stevu Davisovi, Stephenu Hendrymu, Johnu Higginsovi, Ronnie O’Sullivanovi, Marku Williamsovi, Terry Griffithsovi, Alexi Higginsovi a Neilu Robertsonovi.\n\nNa slavnostním večeru World Snooker Awards v hotelu Dorchester v Londýně, došlo k tradičnímu udílení cen. Mark obdržel dvě ceny: Performance of the Year a Magic Moment of the Year. Byl také uveden do 147 Club - zde jsou hráči, kteří udělají maximální break v průběhu sezóny.\n\nTato sezóna byla Markovou zatím nejúspěšnější.\n\nSezóna začala v Číně a Mark se dostal do druhého kola Wuxi Classic, kde prohrál s Liangem Wenbem 3-5. První European Tour v Rize - Riga Open znamenala pro Marka titul, když ve finále zvítězil nad Markem Allenem 4-3. Následovalo European Tour 2 - Paul Hunter Classic ve Fürthu. Mark porazil Alexandera Ursenbachera 4-0, Dominica Dalea 4-0, Shauna Murphyho 4-3, v last 16 Lianga Wenba 4-3 a až ve čtvrtfinále ho vyřadil Ricky Walden 4-3.  Shanghai Masters zakončil  Mark v semifinále s Markem Allenem těsně 5-6, než vyřadil Kena Dohertyho 5-2,  Michaela Holta 5-3 a Fergala O’Briena 5-0. Překvapivě prohrál v kvalifikacích pro International Championhip v Chengu s mladým Oliverem Linesem 4-6. Následovala dvě Markova čtvrtfinále - na European Tour v hlavním městě Bulharska, Sofii, kde se nedostal dál přes Shauna Murphyho 2-4 a na Champion of Champions v Coventry ho vyřadil Judd Trump 6-1. Na UK Championship skončil Mark v druhém kole porážkou od Davida Morise 6-4.\n\nMark prohrál na Masters se Shaunem Murphym v prvním kole 5-6. Začátkem února se zúčastnil Chinese Pool World Championship. Probojoval se do finále, které prohrál s Darren Appletonem 19-21. Bylo to však German Masters, kde Mark zvedl další trofej, když se mu podařilo vyhrát finále 9-7 a oplatit tím Shaunovi Murphymu porážku z předchozího turnaje. Na cestě za vítězstvím v turnaji v Berlíně nechal za sebou Anthony McGilla 5-4, Petera Ebdona 5-1, Judda Trumpa 5-4 a v semifinále Stephena Maguireho 6-4. Na Welsh Open zůstal mezi last 16, kde překvapivě prohrál 3-4 s mladým Lucou Brecelem z Belgie. Koncem sezóny Mark ještě dosáhl vítězství na China Open, kde porazil ve finále Gary Wilsona 10-2. \n\nNa World Championship v Sheffieldu, kde obhajoval titul, měl v prvním kole Kurta Maflina. Norský hráč se s Markem střetl už v semifinále China Open a jeho účast na mistrovství světa, kam postoupil z kvalifikací, byla jeho debutem. Maflin držel se světovou jedničkou krok, ale nakonec prohrál 9-10. Marka vyřadil z boje o titul v druhém kole Anthony McGill, který zvítězil 13-9.\n\nMark zakončil sezónu jako světová jednička a byl společně s Johnem Parrottem uveden na slavnostním večeru World Snooker Awards v Londýně do Hall of Fame.Sezóna 2015/2016\n\nSvětová jednička Mark Selby a úřadující mistr světa Stuart Bingham se zúčastnili pozvánkového turnaje World Cup ve Wuxi za tým Anglie, který skončil ve skupině D jako třetí a tak nepostoupil do čtvrtfinále vyřazovacího pavouka. Na Australian Goldfields Open vyřadil Marka ve druhém kole Jamie Jones 5-1. Na European Tour 1 - Riga Open skončil v last 32, když prohrál s Kenem Dohertym 1-4 a na European Tour 2 - Paul Hunter Classic ho vyřadil ve druhém kole Scott Donaldson 2-4. Na Six-red World Championship se dostal do čtvrtfinále s Liangem Wenbem, který zvítězil 7-4. Byl odvolán těsně před prvním zápasem na Shanghai Masters z důvodu úmrtí tchána.\n\nMark je velkým fanouškem Leicester City Football Club a také leicesterské rockové skupiny Kasabian, kde ho s baskytaristou Chrisem Edwardsem pojí dlouholeté přátelství.Má rád karaoke, ve volném čase běhá, hraje stolní tenis a šipky. V roce 2007 porazil na exhibici Erica Bristowa. Od roku 2010 je patronem hospice Loros. Po druhém vítězství na Masters se mu dostalo v Leicesteru ocenění. Byl připsán na počest tohoto úspěchu na křišťálovou vázu při slavnostním ceremoniálu na radnici a jeho jméno bylo přidáno dne 24. dubna 2010 na chodník slávy za účasti leicesterského primátora. Zařadil se tak k celebritám v jeho rodném městě, na které je velmi vázaný.\n\nV roce 2006 se na World Eight-Ball Championship sblížil s Vikki Layton, bývalou irskou hráčkou poolu. V srpnu 2010 oznámil jejich zasnoubení a svatba se konala 24. května 2011 v mexickém Cancúnu. Páru se 11. listopadu 2014 narodila dcera Sofia Maria. Mark má z předchozího manželství dceru, narozenou v roce 2004.\n\nvýhry v bodovaném turnaji:\nvýhry v malém bodovaném turnaji:\nvýhry v nebodovaném turnaji:\n\n\n\n\n"}
{"id": "288412", "url": "https://cs.wikipedia.org/wiki?curid=288412", "title": "Weasleyovi", "text": "Weasleyovi\n\nWeasleyovi jsou fiktivní rodina z románů britské spisovatelky J. K. Rowlingové o Harry Potterovi.\n\nWeasleyovi jsou jednou z mála posledních čistokrevných kouzelnických rodin. Kvůli svým postojům jsou ale mezi smrtijedy považováni za krvezrádce, a tak jsou řazeni do stejné kategorie jako mudlové. Všichni Weasleyovi byli studenty Nebelvíru a téměř všichni se stali členy Fénixova řádu.\n\nArthur Weasley je manžel Molly Weasleyové a otec sedmi Weasleyových dětí, pracuje na Ministerstvu kouzel v odboru, který se zabývá kontakty s mudly.\n\nJe vysoký a hubený s ustupujícími vlasy. Nosí brýle. Je synem Septima Weasleyho a Cedrelly Blackové, což ho dělá vzdáleným příbuzným Siriuse Blacka. Spolu s manželkou Molly mají sedm dětí: nejstarší z nich je Bill, potom Charlie, Percy, dvojčata Fred a George, Ron a Ginny. Všichni společně bydlí v domě, který se příznačně jmenuje Doupě.\n\nArthura zajímá vše, co se týká mudlů, dokonce upravil rodinný vůz Ford Anglia tak, aby mohl létat, čehož využijí Ron, Fred a George, když ve druhém díle chtějí dostat Harryho od Dursleyových.\n\nPoprvé se objevil ve druhém díle, kdy se Harry dostal na prázdniny k Weasleyovým. V pátém díle je Arthur členem Fénixova řádu, v jehož službách je také těžce zraněn Naginim a musí se léčit v nemocnici u sv. Munga, kam se dostane díky tomu, že se Harry dostane do Voldemortových myšlenek a řekne o tom Brumbálovi. Ovšem uzdraví se. Rowlingová řekla, že měl původně v této části zemřít. Měl zemřít také v sedmém díle. Rowlingová ho ale nemohla zabít, protože to je jeden z mála dobrých otců v knihách. Protože ale \"chtěla zabít rodiče\", odnesli to Remus Lupin a Nymfadora Tonksová, kteří však měli několikaměsíčního syna - Teddyho Remuse Lupina.\n\nVe filmu ho ztvárnil Mark Williams.\n\nMolly Weasleyová (za svobodna Prewettová) je malá buclatá žena s rudými vlasy, která vládne své domácnosti pevnou rukou. Doma má dokonce hodiny se jmény všech členů rodiny, které ukazují, kde se zrovna kdo nachází. Je manželkou Arthura Weasleyho, se kterým má sedm dětí. Je velmi temperamentní a dokáže se rozčílit, pokud některé z jejích dětí něco provede. Na druhou stranu je ale velmi laskavá a Harryho Pottera má ráda jako vlastního syna. Při každé jeho návštěvě u nich doma mu podstrojuje a na každé Vánoce mu uplete svetr stejně jako svým dětem.\n\nJako Weasleyovic děti a Artur Weasley navštěvovala nebelvírskou kolej. Je členkou Fénixova řádu. Poprvé se objevila v prvním dílu série, když na londýnském nádraží King's Cross vypravovala své děti do Bradavické školy čar a kouzel a vlídně Harrymu vysvětlila, jak se dostat na nástupiště.\n\nVe čtvrtém díle si dělá starosti o Freda a George, když začínají s Kratochvilnými kouzelnickými kejkli. Pak má také starosti o Harryho, když se stane šampionem Turnaje tří kouzelnických škol. Později také uvěří článku Rity Holoubkové, že Hermiona zlomila Harrymu srdce. Spolu s Billem přijede do Bradavic před třetím úkolem, aby podpořili Harryho.\n\nV pátém díle je o prázdninách v hlavním štábu Fénixova řádu na Grimmauldově náměstí 12. V šestém díle zpočátku nesouhlasí se svatbou Billa a Fleur. To se ale změní poté, co Billa napadne Fenrir Šedohřbet a Fleur si ho stále chce vzít. V sedmém díle se Doupě stane novým hlavním štábem Fénixova řádu. Molly uspořádá svatbu Billa a Fleur, během které se moci na ministerstvu chopí smrtijedi a všichni tak v panice utečou. Doupě již není bezpečné a rodina se přestěhovala k Mollyině tetičce Muriel. Zúčastní se závěrečné bitvy o Bradavice. Když se dozví, že je Fred mrtvý, zhroutí se, ale začne bojovat s Belatrix Lestrangeovou, když její smrtící kletba jen tak tak mine Ginny. Nakonec ji zabije, takže i když na to Molly nevypadá, je zřejmě velmi mocná čarodějka, nejspíš proto, že byla sestrou dvojčat Gideona a Fabiana Prewettových, kteří byli také členy Fénixova řádu a které muselo zabít pět smrtijedů. Molly v sedmém díle darovala Harrymu k sedmnáctinám hodinky po bratru Fabianovi.\n\nVe filmu ji ztvárnila Julie Walters.\n\nBill Weasley (celým jménem William Arthur Weasley) je 1.nejstarším synem Arthura a Molly Weasleyových, při svém studiu v Bradavicích se stal primusem, později začal pracovat pro pobočku Gringottovy banky v Egyptě jako odklínač, odkud odešel zpět do Anglie, aby se mohl aktivně podílet na boji ve Fénixově řádu.\n\nPoprvé se objevil ve čtvrtém díle, kdy spolu s matkou navštívil Harryho před třetím úkolem v Turnaji tří kouzelnických škol, kdy ho také poprvé viděla jeho budoucí manželka Fleur Delacour, se kterou začal v šestém díle chodit a v sedmém si ji vzal. Hermiona a Ginny ji ze začátku nemají moc rády a protože je Francouzka a trochu šišlá, přezdívají jí Šišla. Na jejich svatbu přijedou i Fleuřini rodiče a její mladší sestra Gabriela, která je její menší kopií. Gabriela se snaží svést Harryho, to jí ovšem kazí duchapřítomná Ginny. Při bitvě o Bradavice v šestém díle ho napadl vlkodlak Fenrir Šedohřbet, ale jelikož nebyl úplněk, z Billa se vlkodlak nestal. Spolu s Fleur ukrývali Harryho, Rona a Hermionu při jejich útěku ve svém domě. Předtím se také účastnil přesunu Harryho od Dursleyových do Doupěte a pátral po těle Pošuka Moodyho. Billův dům byl také jediné místo, o kterém si Ron myslel, že ho tam uvítají, když utekl od Harryho a Hermiony. On i Fleur se zúčastnili závěrečné bitvy o Bradavice.\n\nS Fleur má dcery Victoire a Dominique a syna Louise.\n\nVe filmu \"Harry Potter a vězeň z Azkabanu\" jej v epizodní roličce („štěku“) ztvárnil Richard Fish.\nVe filmu \"Harry Potter a relikvie smrti\" jej ztvárnil Domhnall Gleeson.\n\nCharlie Weasley je 2. nejstarším synem Arthura a Molly Weasleyových, v Bradavicích býval kapitánem nebelvírského famfrpálového družstva, kde hrál na postu chytače. Po ukončení Bradavic odešel do Rumunska studovat draky. Tam mu také Hagrid poslal svého Norberta, ze kterého se později vyklubala Norberta (dračice). Přivezl také draky, kteří byli použiti na Turnaj tří kouzelnických škol. Později se přidal spolu s rodiči a bratrem Billem k Fénixovu řádu a získával podporu v zahraničí. Svému bratru Billovi šel na svatbě za svědka. Účastnil se závěrečné bitvy o Bradavice, kterou přežil bez vážných zranění. Podle Rowlingové se v životě neoženil a neměl děti, preferoval draky před ženami.\n\nVe filmu \"Harry Potter a ohnivý pohár\" se v roli Charlieho mihnul Alex Crockford.\n\nPercy Ignacius Weasley je třetí nejstarší syn Weasleyových. Studium v Bradavicích, kde byl prefektem a primusem, ukončil ve třetím díle. Poté získal místo na ministerstvu kouzel, kde jeho sláva stoupala. Kvůli tomu, že stejně jako zbytek ministerstva, nevěřil Brumbálovi a Harrymu v tom, že se vrátil lord Voldemort, se pohádal se svou rodinou. To mu pak bylo líto, ale nedokázal se omluvit. Učinil tak až krátce před bitvou o Bradavice v sedmém díle, kde bojoval proti smrtijedům a Voldemortovi jako zbytek jeho rodiny. Později si vzal Audrey a měli spolu dvě dcery, Lucy a Molly.\n\nVe filmu ho ztvárnil Chris Rankin.\n\nFred Weasley (*1. dubna 1978 – 2. května 1998) a George Weasley (*1. dubna 1978) jsou dvojčata, synové manželů Weasleyových. Oba patří mezi nejbližší přátele Harryho Pottera. Dvojčata si libují v taškařinách, vylomeninách a tricích a ostatními postavami a čtenáři knih jsou považována za velmi zábavná.\n\nV prvních pěti dílech oba studovali na bradavické škole a byli výborní ve famfrpálu na postu odrážečů. Ve třetím díle darovali Harrymu Pobertův plánek. Ve čtvrtém díle se pokusili vhodit své jméno do Ohnivého poháru, ačkoli ještě nebyli plnoletí, a narostl jim proto plnovous. V pátém díle se pomstili profesorce obrany proti černé magii a ministerstvem dosazené ředitelce Bradavic Dolores Umbridgeové za její nařízení a uprchli do svého obchodu Kratochvilné kouzelnické kejkle, na kterém začali zázračně vydělávat. Předtím ale proměnili jednu školní chodbu v bažinu, se kterou si Umbridgeová sama nedokázala poradit a nikdo jiný z profesorů (zdánlivě) také ne. Školník Filch tam tak musel studenty převážet na loďce. Profesor Kratiknot se bažiny potom dle Ginnyiných slov zbavil jedním mávnutím hůlky (kousek bažiny ale ponechal s tím, že je to ukázka velmi pěkně provedeného kouzla.\n\nFred i George se pak stali členy Fénixova řádu. Na začátku posledního dílu připravilo George Snapeovo kouzlo o ucho, z čehož si pak obě dvojčata dělala srandu. Fred zemřel v závěrečné bitvě v Bradavicích. Zabil ho Augustus Rookwood.\n„Necháš moji dceru na pokoji, ty mrcho!!?“ zakřičela paní Weasleyová.\nBellatrix se zasmála stejně rozjařeně, jako Sirius, když spadl za závoj.\nMollyina kletba vletěla Bellatrix pod paži a trefila ji přímo do hrudníku, rovnou do srdce.\nBellatrix zmrzl úsměv na rtech, vykulila oči: na chvilku pochopila, co se stalo, a pak se svalila na zem. Od přihlížejících se ozvalo zahučení a Voldemort zařval.\nVe filmech byla Weasleyova dvojčata ztvárněna Jamesem a Oliverem Phelpsovými.\n\nGinevra Molly Weasleyová (* 11. dubna 1981) je nejmladší dítě a jediná dcera Molly a Arthura Weasleyových. Má hnědé oči a zrzavé vlasy, stejně jako všichni Weasleyovi. Patří do nebelvírské koleje. Je o jeden rok mladší než Harry Potter.\n\nGinny se poprvé objevila již v prvním díle na nádraží King's Cross, kde doprovázela své bratry a matku na cestě do Bradavic. Sama nastoupí do bradavické nebelvírské koleje o rok později. Před začátkem školního roku jí Lucius Malfoy v Krucáncích a kaňourech podstrčil viteál, deník Toma Raddlea (nikdo si toho nevšiml). Chtěl tak očernit Ginnyina otce, využije toho také k odstranění Brumbála ze školy. Deníku se Ginny začala svěřovat a Raddle v deníku začal získávat její sílu. Ginny tak nevědomky stála za útoky na studenty z mudlovských rodin. Sama si nepamatovala, co dělala ve chvílích, kdy páchala ony zločiny. Na konci knihy odešla do tajemné komnaty, kde ji před smrtí zachránil Harry.\n\nV pátém díle Ginny ukáže svůj talent na famfrpál, o kterém předtím nikdo nevěděl. Když Dolores Umbridgeová zakáže Harrymu hrát v týmu, Ginny ho nahradí na místě chytače. Ačkoli všichni souhlasí s tím, že není tak dobrá jako Harry, v obou zápasech Nebelvíru, ve kterých nastoupila, chytila zlatonku. Stane se také členkou Brumbálovy armády, ve které prokáže, že je talentovanou čarodějkou. Spolu s Harrym, Ronem, Hermionou, Lenkou a Nevillem se účastní bojů na odboru záhad, kde chtějí zachránit Siriuse. Její nejlepší kamarádkou je Nymphandora Tonksová\n\nV šestém díle je při cestě do Bradavic pozvána Horaciem Křiklanem do Křikova klubu poté, co ve vlaku předvede své kouzelné schopnosti proti Zachariášovi Smithovi. Během roku se do Ginny zamiluje Harry. Ten na ni žárlí, kdykoli ji vidí muckat se se svým přítelem Deanem Thomasem. Ginny se stane nebelvírskou famfrpálovou střelkyní, na poslední zápas v sezoně, kterého se Harry nemůže kvůli Snapeovi, který mu udělil školní trest, zúčastnit, nahradí Harryho na postu chytače. Když Ginny během tohoto zápasu chytí zlatonku a Nebelvír zvítězí, probíhají na koleji oslavy. Když do společenské místnosti přijde Harry, spontánně Ginny přede všemi překvapivě políbí. Na konci se Ginny spolu s dalšími několika členy Brumbálovy armády snaží ubránit Bradavice před smrtijedy, když jsou Harry a Brumbál pryč. Ginny vyvázne bez zranění, také díky felix felicis, který jí, Ronovi a Hermioně věnoval Harry před odchodem. Po Brumbálově smrti se Harry rozhodne s Ginny rozejít, protože ji chce uchránit před nebezpečím, které by jí hrozilo, kdyby s ním dále chodila.\n\nV posledním díle se Ginny poprvé objeví po Harryho příchodu do Doupěte. Ačkoli se Harry s Ginny rozešel, stále ji miluje. Například na svatbě Billa a Fleur řekne Viktoru Krumovi, když o ni projeví zájem, že je zadaná. Když jsou s Ronem a Hermionou pryč, tak Harry často vytahuje Pobertův plánek, aby na něm Ginny našel. Když se téměř po roce pak vidí v Bradavicích, Harry obdivuje její krásu, ale kvůli hrozícímu nebezpečí poznamená, že ji nikdy neviděl méně radši.\n\nGinny strávila většinu školního roku v Bradavicích, kde spolu s Nevillem a Lenkou vedli obnovenou Brumbálovu armádu. S nimi se pokusila ukrást Nebelvírův meč, ale byla chycena a za trest poslána s Hagridem do Zapovězeného lesa. Byly jí také zakázány výlety do Prasinek. Po Velikonocích se ale spolu se zbytkem rodiny schovala a do Bradavic se vrátila až před závěrečnou bitvou, kde i přes odpor matky rovněž bojuje proti smrtijedům. Když Harry zjistí, že musí zemřít, aby porazil Voldemorta, nechce se s Ginny rozloučit, protože se bojí, že by pak už nebyl schopný pokračovat. Po Harryho předpokládané smrti Ginny bojuje spolu s Hermionou a Lenkou proti Bellatrix Lestrangeové. Ta Ginny téměř zasáhne smrtící kletbou, to vyprovokuje Molly Weasleyovou, která se vrhne do boje s Bellatrix a zabije ji.\n\nV epilogu posledního dílu, který se odehrává devatenáct let po bitvě o Bradavice, jsou Harry a Ginny manželé a mají tři děti: Jamese Siriuse, Albuse Severuse a Lily Lenku. J. K. Rowlingová také uvedla, že po Bradavicích se stala Ginny členkou famfrpálového týmu Hollyheadských harpyjí a po několika letech jako slavná hráčka odešla z týmu a založila s Harrym rodinu. Stala se famfrpálovou dopisovatelkou pro Denní věštec.\n\nVe filmech ji ztvárnila Bonnie Wright.\n\nFleur Isabelle Delacourová byla studentkou francouzské Akademie čar a kouzel v Krásnohůlkách, již reprezentovala na turnaji tří kouzelnických škol, pak zaměstnankyní kouzelnické banky Gringottových a manželkou Billa Weasleyho. Její otec je Monsieur Delacour, matka je Apolline Delacour, po které Fleur i její sestra zdědily krásu – Apollónie je totiž napůl víla, čímž jsou obě dcery čtvrtvíly.\n\nPoprvé se objevila ve čtvrtém díle, kde se stala šampionkou Krásnohůlek v turnaji tří kouzelnických škol. Nejdřív se jí nelíbilo, že se Harry stal čtvrtým šampionem, svůj názor ale změnila, když zachránil její sestru při druhém úkolu, když se to Fleur nepodařilo. Kvůli Bartymu Skrkovi ml., který byl přestrojen za Moodyho, skončí Fleur v turnaji jako poslední. Po skončení studia v Krásnohůlkách vezme práci u Gringottových, kde se lépe seznámí s Billem, se kterým se později k nelibosti paní Weasleyové a Ginny zasnoubí. Mysleli si totiž, že Fleur Billa ve skutečnosti nemiluje. To se ale změnilo po tom, co Billa napadl Fenrir Šedohřbet a Fleur s ním i nadále zůstala.\n\nV sedmém díle se Bill a Fleur vezmou právě v den, kdy je ministerstvo kouzel obsazeno Voldemortem a smrtijedy. Později poskytli ve svém domě – Lasturové vile – úkryt hlavní trojici a několika dalším uprchlíkům. Oba jsou členy Fénixova řádu, a proto se zúčastnili bitvy o Bradavice. Spolu s Billem mají tři děti – Victoire, Dominique a Louise.\n\nGabrielle Delacourová je mladší sestrou Fleur. Poprvé byla zmíněna ve čtvrtém díle, kdy byla při druhém úkolu turnaje tří kouzelnických škol „unesena“ jezerními lidmi jako to nejcennější, co má šampionka Fleur Delacourová, její sestra. Sestra ji ale nezachránila kvůli napadení ďasovci a byla zachráněna Harrym, ke kterému za to stále Fleur cítí vděk. V době svatby její sestry a Billa v sedmém díle jí bylo jedenáct let. V šestém díle Fleur tvrdí, že od té doby, co ji Harry zachránil, o něm pořád mluví. Spolu s Ginny jdou Fleur a Billovi za družičky.\n\n\nMuriel je teta Molly Weasleyové a prateta jejích dětí. Podle Rona je velmi drzá, když se s někým baví. Osobně se v knize objeví poprvé v sedmém díle na svatbě Billa a Fleur, kde ji také potká poprvé Harry. Mluví s ní a s Elfiasem Dóžetem o novém životopisu Albuse Brumbála od Rity Holoubkové. Půjčila také Fleur na svatbu čelenku vyrobenou skřety, poskytla svůj dům Fénixovu řádu při přepravě Harryho od Dursleyových, po tom, co upadli Weasleyovi v nemilost ministerstva jim i několika dalším poskytla úkryt ve svém domě, jehož strážcem tajemství se stal Arthur Weasley.\n\nGideon Prewett a Fabián Prewett byli bratry Molly Weasleyové a členy původního Fénixova řádu. Byli zabiti několika smrtijedy včetně Antonína Dolohova bez boje. Harry dostal k sedmnáctým narozeninám od Weasleyových hodinky (jak je v kouzelnickém světě tradicí), které patřily Fabiánovi.\n\n\nRose Weasleyová je nejstarším dítětem Rona Weasleyho a Hermiony Weasleyové. V epilogu sedmého dílu jde do svého prvního ročníku v Bradavicích. Je stejně stará jako syn Harryho a Ginny Albus a vypadá to, že má stejný „mozek“ jako její matka. Sdílí také Albusovy starosti o tom, že bude zařazená do Zmijozelu a tváří se chmurně, když její otec žertuje, že ji vydědí, jestli nebude zařazená do Nebelvíru. Je také navedena, aby nekamarádila se Scorpiusem Malfoyem, synem Draca Malfoye a aby ho porážela ve všech zkouškách, jak to dělala její matka s jeho otcem. Má také mladšího bratra Huga.\n\nHugo Weasley je uveden v epilogu sedmého dílu jako syn Rona a Hermiony. Je jejich nejmladším dítětem a je zhruba stejně starý jako dcera Harryho a Ginny Lily, proto ještě nechodil do Bradavic.\n\nVictoire Weasleyová (nar. 2. května 2000) je nejstarším dítětem Billa a Fleur Weasleyových a zároveň nejstarším vnoučetem Molly a Artura Weasleyových. Je pojmenována Victoire, protože se narodila v den výročí bitvy o Bradavice (Victoire znamená ve francouzštině, rodném jazyku její matky, vítězství). Je zmíněná v epilogu sedmého dílu, kdy ji syn Harryho a Ginny James vidí, jak se líbá s Teddym Lupinem, synem Remuse Lupina a Tonksové, kmotřencem Harryho. Je po své matce z jedné osminy víla.\n\n\nDoupě (v originále \"Burrow\") je rodinný dům Weasleyových, který leží ve vesnici Vydrník svatého Drába, kde bydlí také Láskorádovi, Diggoryovi a další kouzelnické rodiny. Má sedm pater a podle knihy vypadá jako, že drží pohromadě jenom díky kouzlům. Harry při své první návštěvě tvrdí, že je to ten nejlepší dům, jaký kdy viděl, a pak se stane jeho druhým nejoblíbenějším místem po Bradavicích. Nějakou dobu dům také sloužil jako hlavní štáb Fénixova řádu.\n\n\nArthur Weasley vlastnil automobil značky Ford Anglia, který dokonale přeměnil, zvětšil jeho prostor, auto může létat, stát se neviditelným. Tímto autem dostanou ve druhém díle Fred, George a Ron Harryho od Dursleyových. Pak ho Harry a Ron použijí k tomu, aby se dostali do Bradavic poté, co se nedostanou na nástupiště devět a tři čtvrtě. Kvůli tomu má pak pan Weasley problémy, protože auto viděli mudlové. Ke konci druhého dílu auto zachrání Rona a Harryho, když šli k Aragogovi a jeho děti ho chtěly sníst.\n\n"}
{"id": "288414", "url": "https://cs.wikipedia.org/wiki?curid=288414", "title": "Glenn L. Martin Company", "text": "Glenn L. Martin Company\n\nGlenn L. Martin Company byl americký letecký výrobce, založený americkým průkopníkem letectví Glennem L. Martinem. Společnost existovala v letech 1912–1961 a pak několikrát prošla fúzí na jejichž konci byl jeden z největších leteckých výrobců Lockheed Martin.\n\nGlenn L. Martin Company byla založena 16. srpna 1912. Martin nejprve začal stavbou vojenských cvičných letadel, která vyráběl v kalifornské Santa Anně. V roce 1916 přijal nabídku Wright Company na vytvoření \"Wright-Martin Company\", což se stalo v srpnu téhož roku. Spolupráce nefungovala dobře a Martin firmu opustil, aby vytvořil novou společnost Glenn L. Martin. Stalo se tak 10. září 1917 ve městě Cleveland ve státě Ohio.\n\nPrvním úspěchem továrny byl bombardovací dvouplošník \"Martin MB-1\", objednaný US Army 17. ledna 1918. Stroj vstoupil do služby až po skončení první světové války. Jeho vylepšený následovník \"Martin MB-2\" byl taktéž přijat pro sériovou výrobu. Bylo vyrobeno 20 kusů (prvních 5 pod označením MB-2, zbytek jako NBS-1 – noční bombardér s krátkým doletem). Původně bylo objednáno o 110 kusů více, ale výroba se nerealizovala u firmy Martin. Letectvo totiž zakoupilo práva na letoun a nechalo si zbytek série vyrobit u firem Curtiss-Wright (50ks), \"L.W.F. Engineering\" (35ks) a \"Aeromarine\" (25ks). Používalo ho celkem 7 squadron (Virginie 4, Havaj 2 a jedna na Filipínách).\n\nV roce 1924 pro změnu Glenn L. Martin díky lepší ceně získal objednávku na výrobu průzkumného bombardéru \"Curtiss SC-1\", kterých vyrobil celkem 404 kusů. V roce 1929 firma prodala svou továrnu v Clevelandu a postavila zcela novou poblíž města Baltimore v \"Middle River\" ve státě Maryland. Ve třicátých letech Martin stavěl létající čluny pro US Navy a vyvinul také průkopnický bombardér Martin B-10, který přinesl řadu technických zlepšení. Vyrobil také létající člun Martin Model 130 China Clipper, který používaly aerolinie Pan Am pro spojení San Francisca a Manily.\n\nVe stavbě létajících člunů společnost pokračovala i během druhé světové války, kdy vyráběla úspěšný Martin PBM Mariner a velký létající člun JRM Mars. Společnost také za války stavěla několik typů bombardérů. Lehký bombardér Martin Maryland byl stejně jako následující Martin Baltimore vyráběn především na vývoz. Nejúspěšnější druhoválečnou konstrukcí firmy byl střední bombardér Martin B-26 Marauder, vyrobený ve více jak 5 000 kusech.\n\nFirma také v licenci postavila 531 kusů těžkého bombardéru Boeing B-29 Superfortress. Byly mezi nimi i kusy \"Enola Gay\" a \"Bockscar\", které shodily atomové pumy na Hirošimu a Nagasaki.\n\nNeúspěšný byl projekt víceúčelového palubního bombardéru Martin AM Mauler, který byl operačně používán jen několik let.\n\nKrátce po skončení války firma vyvíjela prototypy proudových bombardérů první generace. Ani Martin XB-48, ani Martin XB-51 nebyly nikdy sériově vyráběny. V licenci byl vyráběn britský bombardér English Electric Canberra a to pod označením Martin B-57 Canberra. V padesátých letech byl vyráběn také létající člun Martin P5M Marlin a dvoumotorový dopravní letoun Martin 4-0-4.\n\nNa přelomu 40. a 50. let byl vyráběn námořní hlídkový letoun Martin P4M Mercator.\n\nZajímavým typem byl létající člun s proudovými motory Martin P6M SeaMaster, který měl sloužit jako strategický bombardér. Typ byl velice blízko vstupu do služby a bylo dokonce vyrobeno 12 kusů, než ho v jeho roli vytlačily balistické střely Polaris.\n\nV roce 1961 se Glenn L. Martin spojil se společností \"American-Marietta Corporation\", čímž vznikla společnost Martin Marietta. Ta se v roce 1995 sloučila se společností Lockheed a tím vznikl zbrojní gigant Lockheed-Martin.\n\nSpolečnost Martin zaměstnávala řadu významných amerických konstruktérů a zakladatelů leteckých výrobců jako byl Donald Douglas, Lawrence Bell, James S. McDonnell (McDonnell Aircraft Corporation), J.H. \"Dutch\" Kindleberger (North American), \"Hans Multhopp\" a C. A. Van Dusen (Brewster).\n\nWilliam Boeing, zakladatel společnosti Boeing, se pod vedením Glenna L. Martina učil létat a také u jeho společnosti zakoupil svůj první letoun.\n"}
{"id": "288416", "url": "https://cs.wikipedia.org/wiki?curid=288416", "title": "Michael Žantovský", "text": "Michael Žantovský\n\nMichael Žantovský (* 3. ledna 1949 Praha) je český překladatel z angličtiny, tlumočník, psycholog, publicista, spisovatel, textař, politik a diplomat, bývalý velvyslanec ČR ve Spojených státech amerických, Izraeli a ve Spojeném království Velké Británie a Severního Irska.\n\nOd září 2015 je ředitelem Knihovny Václava Havla.\n\nŽantovského rodiče byli literární historik Jiří Žantovský (1909–2000) a překladatelka z angličtiny Hana Žantovská (1921–2004, rozená Eislerová, za války persekvovaná pro židovský původ). Starší sestra Irena (*1946), provdaná Murray, po srpnu 1968 emigrovala do Kanady a pracovala jako knihovnice, v letech 2004–13 ředitelka Britské architektonické knihovny Královského institutu britských architektů.\n\nMichael Žantovský v letech 1967–1973 vystudoval Filozofickou fakultu Univerzity Karlovy, obor psychologie, mezi lety 1968–1969 byl na studijním pobytu na McGill University v Montrealu. V letech 1973–1980 pracoval ve Výzkumném ústavu psychiatrickém při bohnické léčebně, kde se zabýval psychologií motivace a sexuálního chování. V roce 1980 z výzkumného ústavu odešel a byl na volné noze jako překladatel, tlumočník, autor písňových textů (např. pro Pavla Bobka, Petra Nováka, Karla Zicha) a publicista, v letech 1988–1989 pracoval pro agenturu Reuters jako pražský dopisovatel.\n\nJe podruhé ženatý. S první ženou, novinářkou Kristinou Žantovskou, mají děti Ester (* 1980, teatroložka a překladatelka) a Jonáše (* 1984, asistent produkce a režie). S druhou ženou, fotografkou Janou Nosekovou-Žantovskou, mají syna Davida (* 2001) a dceru Rebeku (* 2003).\n\nV roce 1989 patřil k zakládajícím členům Občanského fóra, fungoval také jako jeho tiskový mluvčí. V roce 1990 se stal tiskovým mluvčím a poradcem prezidenta České republiky Václava Havla. Od roku 1992 do roku 1997 působil jako velvyslanec České republiky (v roce 1992 Československa) ve Spojených státech amerických.\n\nV roce 1996 vstoupil do Občanské demokratické aliance, ve které byl v roce 1997 (od března, kdy z funkce po skandálu s neoprávněným užíváním titulu odstoupil Jan Kalvoda, do listopadu, kdy ho ve funkci nahradil Jiří Skalický) a v letech 2001–2002 předsedou.\n\nVe volbách na podzim roku 1996 byl za ODA zvolen do Senátu Parlamentu ČR, kde pracoval ve funkci předsedy Výboru pro zahraniční věci, obranu a bezpečnost. Jako senátor byl mimo jiné jedním z iniciátorů a předkladatelů Zákona o svobodném přístupu k informacím. Jeho senátorský mandát vypršel 23. listopadu 2002, kdy již ve volbách nekandidoval.\n\nV období 2003 až 2009 působil jako velvyslanec České republiky v Izraeli. Pověřovací listiny odevzdal 9. února 2004. Od října 2009 do srpna 2015 byl velvyslancem ve Spojeném království Velké Británie a Severního Irska.\n\nOd července 2012 byl předsedou správní rady Aspen Institute Prague a členem správní rady Aspen Institute. Od června 2019 je čestným předsedou správní rady Aspen Institute Central Europe. Je nositelem České a slovenské transatlantické ceny za rok 2016 a nositelem Medaile ministra zahraničních věcí za zásluhy o diplomacii za rok 2019.\n\nJako překladatel z angličtiny se zaměřoval zejména na moderní prózu a drama (například James Arthur Baldwin, Edgar Lawrence Doctorow, Nadine Gordimerová, Joseph Heller, Norman Mailer, Toni Morrisonová, Tom Stoppard), překládal povídky a filmy Woodyho Allena, o kterém také napsal monografii. Kromě toho překládal také nebeletristickou literaturu (např. knihy Madeleine Albrightové či Henryho Kissingera).\n\nSpolu se svou první ženou napsal divadelní hru \"Hladové krky\" (1985).\n\nMimo to je také autorem doslovů a medailonků spisovatelů a mnoha článků a esejů a spoluautorem (s Oldřichem Kužílkem) knihy \"Svobodný přístup k informacím v právním řádu České republiky\" (2002).\n\nJe pravidelným komentátorem domácího i světového dění pro česká i světová media, např. Deník N, Aktuálně.cz, Aspen Review Central Europe či World Affairs Journal.\n\nPod pseudonymem Daniel Wolf vydal román \"Ochlazení. Špionážní thriller z blízké budoucnosti\" (2008), v roce 2016 vyšel v druhém vydání již pod autorovým jménem.\n\nZ hebrejštiny přeložil knihu \"Příběh o lásce a tmě\" izraelského spisovatele Amose Oze.\n\nJe autorem biografie Václava Havla \"Havel\", která vyšla v roce 2014 nejprve v angličtině a poté i v češtině a v řadě dalších jazyků.\n\n"}
{"id": "288418", "url": "https://cs.wikipedia.org/wiki?curid=288418", "title": "Joe Perry (hráč snookeru)", "text": "Joe Perry (hráč snookeru)\n\nJoe Perry (* 13. srpna 1974 Wisbech, Anglie) je od roku 1991 profesionální hráč snookeru. Nejvyššího breaku dosáhl 145 bodů na turnaji v roce 2004.\n\n\n"}
{"id": "288421", "url": "https://cs.wikipedia.org/wiki?curid=288421", "title": "Joe Perry", "text": "Joe Perry\n\nJoe Perry vlastním jménem Anthony Joseph Perry (* 10. září 1950, Lawrence, Massachusetts, USA) je americký kytarista, člen skupiny Aerosmith.\n\nRodina jeho otce je původem z Portugalska; jeho děda si, potom co do USA přijel, změnil původní jméno \"Pereira\" na \"Perry\". Matčina strana je původem z Itálie, přesněji z Neapole.\n\nSe zpěvákam Stevenem Tylerem a basákem Tomem Hamiltonem založil v roce 1970 skupinu Aerosmith, ve které zároveň i zpíval. Kvůli neshodám s Tylerem v roce 1979 ze skupiny odešel (místo něj hrál ve skupině Jimmy Crespo), založil The Joe Perry Project a nahral tři sólová alba. Do Aerosmith se vrátil roku 1984.\n\nV roce 2001 hostoval na sólovém albu Micka Jaggera \"Goddess in the Doorway\", o čtyři roky později vydal sólové album s názvem \"Joe Perry\" (2005).\n\n"}
{"id": "288424", "url": "https://cs.wikipedia.org/wiki?curid=288424", "title": "Nõmme", "text": "Nõmme\n\nNõmme je bývalé samostatné město jižně od estonského hlavního města Tallinnu. Roku 1940 bylo přičleněno k Tallinnu, jeho někdejší rozsah přibližně odpovídá dnešní městské části Nõmme.\n\nV Estonsku velmi běžné místní jméno \"Nõmme\" je odvozeno z estonského slova \"nõmm\", znamenajícího vřesoviště či obecněji neúrodnou planinu. V případě města Nõmme se jednalo původně o písčitou vyvýšeninu mezi Ülemistským jezerem a Pääskülou, zvanou \"Järveküla nõmm\" či \"Pääsküla nõmm\". Podle ní byl pojmenován zájezdního hostinec u silnice z Tallinnu do Pernavy — \"Nõmme kõrts\", tedy česky přibližně \"Hostinec na vřesovišti\". Podle hostince byla později nazvána železniční zastávka, a podle ní pak i rostoucí osada, jež se stala zárodkem budoucího města.\n\nNejstarší historicky zmiňovanou osadou na území pozdějšího města Nõmme je Pääsküla, zmiňovaná už v Dánské knize počtů ve 13. století. Oblast severně od Pääsküly, v níž později vznikl zárodek budoucího města, byla až do poloviny 19. století téměř neobydlená. Písčité bory a vřesoviště, podle nichž bylo Nõmme pojmenováno, neskýtaly v blízkosti Tallinnu a Saku s jejich úrodným okolím dostatečný popud ke vzniku trvalého osídlení. Územím však procházely cesty vedoucí z Tallinnu do Pernavy, do Vilína a do Saku.\n\nNejpozději v 17. století vznikl u pernavské silnice zájezdní hostinec. Podle pramenů nesl v roce 1689 název \"Mägedevahe kõrts\" (\"Hostinec mezi vrchy\"), v roce 1798 \"Nõmme kõrts\" (\"Krčma na vřesovišti\").\n\nVe 2. polovině 19. století začala v okolí hostince vyrůstat osada. Její vznik je spojen se jménem extravagantního osvícence Nikolaie von Glehna. Rodina Glehnů odkoupila v roce 1825 panský statek v Jälgimäe, jemuž patřila většina území budoucího města. Když mladý Nikolai po návratu ze studií koncem 60. let 19. století převzal rodinný statek, začal si snít o vybudování nového města, ve kterém by lidé žili v souladu s přírodou a které by bylo opravdu estonské.\n\nGlehnovým plánům nahrálo otevření \"Baltské dráhy\" roku 1870, která právě poblíž nõmmského zájezdního hostince protínala pernavskou silnici. Protože během 2. poloviny 19. století se mezi tallinnskými měšťany rozšířila móda výletů do přírody a častým cílem bylo i okolí hostince, nebylo těžké prosadit během dvou let vybudování nové železniční zastávky v jeho blízkosti. Zastávka zprvu nesla název \"Zastávka na 7. verstě\" (úředně rusky \"Oстановочный пункт на 7. версте\" a německy \"Haltestelle auf der 7. Werst\"), ale již roku 1874 byla úředně přejmenována na \"Nõmme\" (rusky \"Неммe\", německy \"Nömme\").\n\nDíky pravidelnému železničnímu spojení si nyní mohli i lidé pracující v Talinnu pořizovat v Nõmme bydlení a naopak tallinnští měšťané letní chaty. Glehn půdu ke stavbě zprvu pronajímal, protože zákon neumožňoval rozprodej panské půdy do běžných rukou. V roce 1880 se mu však podařilo získat od cara příslušné povolení. Stálí i občasní obyvatelé Nõmme se nyní mohli stát rovněž majiteli pozemků, což spolu s příznivými podmínkami nabízenými Glehnem vedlo k rychlému růstu poptávky po bydlení v rostoucí osadě. Téhož roku si Glehn začal budovat v Nõmme na nízkém hřebenu Mustamägi nové sídlo, Nõmmský zámek.\n\nNa přelomu století mělo Nõmme přibližně 300 domů. Roku 1900 byla otevřena první škola (dvoutřídka), roku 1908 získalo Nõmme právo konání trhů a bylo založeno stálé tržiště. V roce 1910 byla otevřena lékárna a začaly vycházet nõmmské noviny, v roce 1912 pak Nõmme získalo vlastní poštu a policejní stanici. Roku 1914 byl sídlu udělen status letoviska a 1917 městyse.\n\nCitelně zasáhl do dějin Nõmme i revoluční počátek 20. století. Během revoluce roku 1905 se zde konalo jen několik umírněných dělnických shromáždění. Od roku 1912 však v souvislosti s budováním Námořní pevnosti Petra Velikého, jejíž jedna linie vedla přímo přes území Nõmme, obsadila některé pozemky ruská armáda a příliv ruských stavebních dělníků citelně změnil složení obyvatelstva. Původní obyvatelé Nõmme trpěli bytovou nouzí a skokovým zvýšením kriminality. Během revolučních událostí roku 1917 došlo k pokusu o převzetí moci bolševiky, kteří měli oporu zejména právě mezi ruskými dělníky, avšak nebezpečí se podařilo odvrátit díky místnímu sboru dobrovolných hasičů, vedenému Jaanem Vagou, který zorganizoval nõmmskou domobranu (\"Nõmme Omakaitse\") a s její pomocí zajistil pro obyvatele příděly základního zboží.\n\n6. ledna 1918 nakonec skutečně získali moc v Nõmme bolševici, kteří hned zahájili represe zejména proti bohatým občanům, mj. znárodnili majetek rodiny Glehnů a uvěznili Nikolaie von Glehna. 23. února se však nõmmským občanům podařilo bolševiky opět svrhnout a udržet moc až do 26. března, kdy Nõmme obsadila německá armáda. Po německé kapitulaci přebírá moc 13. listopadu opět estonská občanská samospráva.\n\nPo skončení estonské války za nezávislost a následné stabilizaci poměrů se Nõmme opět rychle rozrůstat. Zatímco roku 1918 měl městys 3875 stálých obyvatel, při sčítání lidu 28. prosince 1922 jich bylo už 5150 a krátce před získáním městských práv v roce 1926 bezmála 10 000 v 1300 obytných domech.\n\nUž v roce 1919 se Nõmme začalo elektrifikovat. V září začalo budování generátoru o výkonu 60 hp, na Štědrý den téhož roku se rozsvítily první žárovky v domácnostech. V březnu 1920 bylo zprovozněno veřejné osvětlení. Roku 1925 byla vybudována rozvodná stanice a městys byl napojen na rozvodnou síť nové elektrárny v Ellamě.\n\nDalším úkolem, před nímž stál tehdejší městys, bylo přesné určení katastrálních hranic, které byly dosud dány jen přibližně na základě tradice a zvyku. Bylo to nutné jednak kvůli výběru místních daní, jednak kvůli volebním seznamům, jednak kvůli plánované další výstavbě. Spory o přesné hranice zejména v oblasti Pääsküly a Männiku byly dořešeny až výnosem ministerstva vnitra 26. dubna 1923 a následně vyznačeny též v terénu.\n\nRostoucí městys se však potýkal i s obecnými finančními problémy, které byly částečně způsobeny tím, že mnozí obyvatelé platili daně v Tallinnu a v Nõmme měli jen letní sídlo, výrazněji však tím, že sídlo se statusem městyse mělo jen velmi malý podíl na daních v místě vybraných a dosti omezené možnosti zacházet s vlastním územím. První problém vyřešilo 25. listopadu 1925 úřední zapsání Nõmme mezi lázně, což umožnilo vybírat lázeňské daně od nerezidentů, druhý problém pak získání statusu města 12. listopadu 1926.\n\nJakožto město mohlo Nõmme mnohem lépe hospodařit s vlastním územím. Během let 1928-1933 byl postupně vytvořen a po etapách hned realizován obsáhlý územní plán, umožňující rychlý stavební rozvoj při zachování charakteru severského lesního města. Dříve nevyužité či sporné části území města byly nyní určeny buď pro veřejné využití, nebo k prodeji a individuální výstavbě.\n\nBlízkost hlavního města Tallinnu vedla k určité symbióze mezi oběma městy. Přibližně polovina výdělečně činných obyvatel Nõmme jezdila do Tallinnu za prací, naopak obyvatelé Tallinnu využívali hojně nõmmské hotely a restaurace, ozdravovny a sportoviště. Třetinu výdělečně činných Nõmmanů tvořili podnikatelé a živnostníci, většina v oboru služeb, zejména pohostinství.\n\nS ohledem na tento blízký vztah k sousednímu Tallinnu se během 20. a 30. let objevovaly návrhy na připojení Nõmme k hlavnímu městu. Hospodářský růst ve 2. polovině 30. let však posílil sebevědomí Nõmmanů a vedl naopak k návrhům učinit z Nõmme hlavní město kraje Harjumaa. V roce 1939 mělo město Nõmme 21 748 obyvatel a bylo pátým nejlidnatějším estonským městem jen s malým odstupem za mnohem pomaleji rostoucí Narvou, tedy i mezi krajskými městy by bylo jedno z větších.\n\nJiž reálně připravovanému vyhlášení Nõmme krajským městem však zabránila sovětská okupace Estonska. Samostatné Nõmme se svým většinově estonsky smýšlejícím středostavovským obyvatelstvem bylo pro komunisty nebezpečné a jeho likvidace byla jedním z prvních úkolů. 27. července 1940, pouhý měsíc po nástupu nové moci, je vládním rozhodnutím Nõmme jako město zrušeno a připojeno k Tallinnu.\n\nNõmme bylo připojeno k Tallinnu jako městská část bez vlastní samosprávy. Nõmmské městské úřady byly zprvu bez náhrady zrušeny, byl zneplatněn územní plán a městské vyhlášky, městský archiv převezen do Tallinnu. Začalo rovněž přejmenovávání nõmmských ulic podle sovětských představ.\n\nSituace se změnila 28. srpna 1941 příchodem německých vojsk. Nõmmané využili správního zmatku, začali obnovovat svou samosprávu a převezli městský archiv zpět na Nõmme. Opětné osamostatnění Nõmme nebylo po chuti ani německým okupačním úřadům (ze stejných důvodů jako v případě sovětů). Aby podchytily iniciativu místního obyvatelstva do přijatelného úředního rámce, prohlásily 22. prosince nõmmskou samosprávu za samosprávný orgán městské části, plně podléhající tallinnskému magistrátu, který jediný měl též právo zacházet s někdejším nõmmským městským majetkem. Samospráva však dosáhla potvrzení hranic Nõmme a obnovení platnosti nõmmského územního plánu a městských vyhlášek.\n\nProtože Nõmme si stále zachovávalo svůj středostavovský a estonský charakter, z podstaty rozvratný pro jakoukoli cizí moc, zrušili nacisté 1. září 1943 nõmmskou samosprávu úplně. Situace se pochopitelně nezměnila ani po znovudobytí Nõmme sověty 22. září 1944. Když okupační úřady vzápětí po válce přikročily k úplné sovětizaci administrativy a rozsáhlý Tallinn bylo potřeba rozdělit na více obvodů s vlastními sověty, byl vytvořen \"obvod Nõmme\" (\"Nõmme rajoon\") o něco přesahující území někdejšího města. 11. června 1948 byly hranice obvodů opět změněny a nõmmský obvod byl rozšířen o Järve a část Tondi.\n\nNavzdory změnám ve složení tallinnského obyvatelstva vlivem Březnových deportací a programového přesidlování ruského proletariátu do Estonska zůstávalo Nõmme v rámci hlavního města stále oblastí výrazně estonskou a neproletářskou. Výnosem Prezídia Nejvyššího sovětu Estonské SSR z 16. června 1956 byl proto městský obvod Nõmme zcela zrušen a připojen k \"obvodu Tallinn-Centrum\" (\"Tallinna Kesklinna rajoon\").\n\nAdministrativní reorganizací hlavního města 3. ledna 1974 byly dosavadní městské obvody zrušeny a nahrazeny čtyřmi novými. Větší část někdejšího nõmmského území se nyní ocitla v \"Leninově obvodu\" (\"Lenini rajoon\"), Vana-Mustamäe v \"Říjnovém obvodu\" (\"Oktoobri rajoon\"). Možnost další změny nastala až po obnovení estonské suverenity v roce 1991 a znovuoživení nõmmského občanského života. Již na jaře 1992 se nõmmským občanským iniciativám podařilo na tallinnském magistrátu prosadit obnovení Nõmme jako samosprávné městské části, což nakonec výrazně urychlilo administrativní reformu hlavního města — ve chvíli, kdy v rámci Tallinnu vznikla samosprávná městská část nezávislá na obvodních úřadech, ztratilo rozdělení na obvody z velké části smysl. K 31. srpnu 1993 pak byly obvody úředně zrušeny a nahrazeny osmi samosprávnými městskými částmi, mezi nimi nově ustavená \"Městská část Nõmme\" (\"Nõmme linnaosa\"), takto trvající dodnes a územím přibližně odpovídající někdejšímu městu Nõmme.\n\nV prvních letech po založení sídla Nikolaiem von Glehnem se Nõmme rozrůstalo poměrně jednolitě kolem nádraží. V roce 1886 však vznikla dvě nová jádra osídlení — necelé dva kilometry západně od nádraží si na výšině Mustamägi dal Glehn postavit jako své nové sídlo romantický zámeček a přibližně kilometr jihozápadně od nádraží si v lese postavil svůj domek Andrus Bork, jeden z Glehnových stavebních dělníků. Část Nõmme kolem zámečku a zámeckého parku byla podle výšiny Mustamägi nazvána \"Vana-Mustamäe\", zatímco domkářskému sídlišti, které vzniklo kolem Borkova domu, se začalo říkat \"Hiiuküla\" podle Borkovy domoviny, ostrova Hiiumaa. Na přelomu století tak mělo Nõmme tři sídelní části, které rozlohou i umístěním přibližně odpovídají dnešním čtvrtím Nõmme, Vana-Mustamäe a Hiiu.\n\nKdyž v roce 1912 začaly práce na Námořní pevnosti Petra Velikého, zabrala armáda pro přímé potřeby stavby i pro ubytování dělníků a carských úředníků území na severním okraji Pääsküly a v okolí krčmy Valdeku, která se nacházela jihozápadně od Nõmme u silnice do Saku. Na okraji Pääsküly začalo vznikat obytné „Petrovo zahradní město“ (\"Peetri aedlinn\"), zatímco v okolí Valdeku vyrostly hlavně vojenské a stavební sklady. Po válce se obě oblasti začaly rozrůstat o další obytnou zástavbu, jejíž administrativní příslušnost byla zprvu sporná. V roce 1923 bylo výnosem ministerstva vnitra potvrzeno, že jak Pääsküla včetně nové zástavby, tak oblast kolem Valdeku (nazývaná též \"Männiku\" podle okolních borů) jsou součástí městyse Nõmme. Tyto zprvu samostatné, později s Nõmme srostlé sídelní oblasti jsou dodnes patrné jako čtvrti Pääsküla a Männiku.\n\nRoku 1903 byl přibližně kilometr severovýchodně od nõmmského nádraží otevřen nový hřbitov pro Tallinn a Nõmme, který dostal poetické jméno \"Rahumäe\" („Na hoře pokoje“). Toto jméno se přeneslo i na zástavbu, která vyrostla v okolí hřbitova ve 20. letech 20. století a která spojila Nõmme se zástavbou vzniklou mezi od počátku století na severovýchodním okraji nõmmského katastru, nazývanou \"Liiva\". Ve stejné době se zástavba začala rozrůstat do dosud neosídlené oblasti mezi Nõmme a Pääskülou, které se říkalo \"Kivimäe\" („U kamenné hory“) podle dominantní haldy kamení vzniklé při stavbě železnice. Těmto sídelním oblastem odpovídají dnešní čtvrti Rahumäe, Liiva a Kivimäe.\n\nNõmme vzniklo a rostlo v době, kdy vrcholilo estonské úsilí o vytvoření samostatného státu. Jeho rozvoj jako městyse a města probíhal za První republiky a byl násilně ukončen současně a stejným způsobem jako tato republika sama. Bylo domovem mnoha osobností estonské kultury a politiky, a obecně jeho obyvatelstvo bylo v převážné většině estonské, středostavovské, republice nakloněné a občansky aktivní, potažmo protisovětské. Z těchto důvodů Nõmme mělo a dodnes má pro mnoho Estonců i symbolický význam.\n\nZatímco Tallinn jako celek se v době sovětské okupace výrazně změnil jak stavebně, tak složením obyvatelstva, Nõmme si z velké části svůj charakter zachovalo. Přesidlování ruského proletariátu do Tallinnu šlo ruku v ruce s výstavba panelových sídlišť (Mustamäe, Lasnamäe, Õismäe), která pro něj byla určena; panoráma Starého Města bylo narušeno výškovou výstavbou (hotel Viru). Plánovaná „socialistická“ přestavba Nõmme oproti tomu naštěstí postupovala pomalu, protože nenabízelo tolik prostoru pro expanzi města a bylo dopravně méně dostupné. Být z Nõmme pro mnohé znamenalo být Estoncem nezkaženým sovětskou dobou.\n\nKdyž v průběhu občanských příprav na obnovení estonské samostatnosti v roce 1989 vyzval \"Estonský křesťanský svaz\" (\"Eesti Kristlik Liit\"), \"Estonská společnost za památkovou ochranu\" (\"Eesti Muinsuskaitse Selts\") a \"Estonská strana za národní samostatnost\" (\"Eesti Rahvusliku Sõltumatuse Partei\") k zakládání občanských výborů, které by registrovaly oprávněné voliče podle ústavy První republiky, byl \"Nõmmský výbor estonských občanů\" (\"Nõmme Eesti Kodanike Komitee\") založen mezi prvními a zaregistrovalo se u něho přibližně třikrát více občanů, než bylo obyvatel na samotném území někdejšího města Nõmme.\n\nPo obnovení estonské suverenity v roce 1991 a následné stabilizaci politické situace se estonská exilová vláda, která udržovala právní kontinuitu s První republikou, 16. července 1992 usnesla, že ukončí svou činnost a po nadcházejících volbách předá svou legitimní moc nově ustavenému estonskému parlamentu. Protože v té době ještě na estonském území pobývaly okupační jednotky, vznesl člen dosavadní exilové vlády Mihkel Mathiesen protest a sestavil novou exilovou vládu, který by udržovala právní kontinuitu s První republikou do té doby, než bude sovětská okupace Estonska definitivně ukončena. Na základě symbolického postavení Nõmme byla tato formální vláda vyhlášena v Nõmme a získala přezdívku \"Nõmmská vláda\" (\"Nõmme valitsus\").\n\nVelmi brzy po obnovení estonské samostatnosti se objevily plány na obnovení samostatného města Nõmme. Při prvních vážných úvahách o odtržení od Tallinnu v roce 1993 byl proveden průzkum veřejného mínění mezi obyvateli čerstvě zřízené Městské části Nõmme, který ukázal, že pro osamostatnění Nõmme je 45 %, zatímco proti osamostatnění 55 %. Při průzkumu v roce 1996 bylo 41 % rozhodně pro osamostatnění, 24 % rozhodně proti osamostatnění a 30 % nemělo vyhraněný názor.\n\nKroky k osamostatnění a jejich podpora ze strany obyvatel se zintenzivnily v roce 2009 poté, co Tallinnské zastupitelstvo počátkem února oznámilo plán zrušit samosprávné městské části. Když občanské spolky z městských částí neuspěly se soudním napadením oznámeného plánu, začaly zejména městské části Nõmme a Pirita připravovat své odtržení od hlavního města. To vedlo Tallinnské zastupitelstvo již na podzim téhož roku k pozastavení a v dubnu následujícího roku úplnému odvolání plánů a naopak příslibu větší autonomie v rámci hlavního města. Podpora myšlence odtržení Nõmme od Tallinnu pak opět klesla na dřívější hodnoty.\n\n\n\n\n\n\n"}
{"id": "288431", "url": "https://cs.wikipedia.org/wiki?curid=288431", "title": "Vance Brand", "text": "Vance Brand\n\nVance DeVoe Brand (* 9. května 1931 Longmont, Colorado, USA) je americký letecký inženýr, zkušební pilot a hlavně kosmonaut z projektu Apollo a velitel letů s raketoplány.\nStřední školu ukončil koncem čtyřicátých let a zapsal se ke studiu komerčního inženýrství na University of Colorado at Boulder. V roce 1953 studium ukončil, oženil se a nastoupil vojenskou službu. A ač po tom nikdy netoužil, byl přidělen k letcům. Po základním pilotním výcviku se zaškolil na reaktivní letouny. Pak byl převelen do posádky v Japonsku na plných 15 měsíců, to v době, kdy jeho manželka očekávala narození prvního potomka (měli spolu celkem čtyři).\n\nIhned po skončení povinné vojny byl propuštěn do zálohy a začal se studiem na coloradské universitě, obor letecké inženýrství. Studium zvládl a v roce 1960 získal diplom. Nastoupil u firmy Lockheed jako palubní technik při zkouškách letounu P3A Orion a zároveň studoval školu námořních zkušebních pilotů. Dokončil si také disertační práci v oboru obchodních věd na státní universitě v Los Angeles. Jako tovární zkušební pilot odjel do Palmdale v Kalifornii, kde zkoušel prototypy letadel F-104 pro NSR a Kanadu.\nV roce 1966 se rozhodl vyzkoušet něco jiného a přihlásil se do týmu kosmonautů. Prošel úspěšně zkouškami u NASA a v dubnu 1966 byl do týmu přijat. Osm let byl mezi náhradníky Apolla, avšak staří kosmičtí veteráni měli přednost. Ke konci programu Apollo již byl v pomocných záložních posádkách (Apollo 8, Apollo 13), také byl náhradníkem v programu Skylab (Skylab 3, Skylab 4). Dočkal se poprvé až u mezinárodního programu Apollo-Sojuz v roce 1975 (to mu bylo 44 roků), kterému předcházel výcvik i v Hvězdném městečku (SSSR) včetně výuky ruského jazyka.Tehdy byl popisován jako vysoký, světlovlasý a usměvavý muž, snadno si získávající přátele. Při zdejším výcviku získal přezdívku Váněčka..\nPrvní let byl odstartován z mysu Canaveral v červenci 1975. Na palubě Apolla letěl se Thomasem Staffordem a Donaldem Slaytonem. Měl zde funkci pilota velitelské sekce kosmické lodi. Na oběžné dráze se spojili se Sojuzem 19 (posádka Alexej Leonov, Valerij Kubasov). Po úspěšném rande-vous přistáli na hladině Tichého oceánu po 217 hodinách letu.\n\nPo skončení tohoto letu v týmu zůstal a začal se zacvičovat na lety raketoplánů jako jejich velitel. Velel postupně třem letům. Po sedmi letech letěl s Columbií na misi STS-5. Na palubě byli s ním ještě tři kosmonauti: Robert Overmyer, Joseph Allen a William Lenoir. Během letu vypustili několik družic, přistáli pak na základně Edwards AFB.\n\nJeho třetí let se uskutečnil s raketoplánem Challenger při misi STS-41-B v roce 1984, což byl desátý let raketoplánů USA. Na palubě s ním byli Robert Gibson, Bruce McCandless, Ronald McNair a Robert Stewart (letělo jich pět). Obě družice vypuštěné se na stanovené oběžné dráhy nedostaly a tak let nepatřil k úspěšným.\n\nPočtvrté a naposled letěl na Columbii. Byl to 38. let raketoplánu, devítidenní mise pod označením STS-35, v sedmičlenné posádce byli s ním kosmonauti Guy Gardner, Jeffrey Hoffman, John Lounge, Robert Parker, Samuel Durrance a Ronald Parise. Brand byl nejstarším velitelem raketoplánu v historii, bylo mu tehdy 59 roků.\n\nV kosmu nalétal 31 dní.\n\n\nZůstal u NASA na kalifornské základně Edwards AFB až do svých 76 let ve funkci manažéra. Byl také zástupcem ředitele pro letecké a kosmické projekty v Drydenově leteckém výzkumném středisku NASA v Kalifornii. Do důchodu odešel v dubnu 2008.\n\n"}
{"id": "288434", "url": "https://cs.wikipedia.org/wiki?curid=288434", "title": "Allister Carter", "text": "Allister Carter\n\nAllister (\"Ali\") Carter (* 25. červenec 1979, Colchester, Anglie) je od roku 1996 profesionální hráč snookeru. Nejvyššího breaku 147 dosáhl na mistrovství světa ve snookeru v roce 2008. V roce 2008 a 2012 byl ve finále mistrovství světa. Má tituly z tří bodovaných turnajů - Welsh Open 2009, Shanghai Masters 2010 a German Masters 2013.\n\nAllister Carter vstoupil na profesionální dráhu v roce 1996 a v roce 1999 se dostavil první úspěch, když se probojoval do semifinále Grand Prix. O měsíc později pak vyhrál nebodovaný turnaj Benson & Hedges Championship. Ve finále porazil Simona Bedfora 9-4. Toto vítězství mu zajistilo účast na Masters v roce 2000. Ali prohrál v last 16 s Kenem Dohertym 6-0 .\n\nV roce 2001 se probojoval do čtvrtfinále bodovaného turnaje British Open, kde prohrál s Graeme Dottem 5-3.\n\nV sezóně 2002/2003 bylo jeho nejlepším výsledkem čtvrtfinále na British Open, kde prohrál s Markem Williamsem 5-1 a na Scottish Open, kde prohrál s Markem Selbym 3-5.\n\nV sezóně 2003/2004 se Carterovi podařilo probojovat do čtvrtfinále LG Cup s Markem Williamsem, kde Williams zvítězil 5-3. Ali se dostal do last 16 na UK Championship 2003 se Stephenem Hendrym, které Hendry vyhrál 9-8.\n\nV sezóně 2004/2005 Ali došel do čtvrtfinále UK Championship, kde prohrál s Joem Perrym 9-7. Na mistrovství světa skončil v last 16 s Ronniem O'Sullivanem, který ho porazil 13-7.\n\nV sezóně 2005/2006 byl ve čtvrtfinále UK Championship, kde prohrál se Stephenem Hendrym 9-7.\n\nCarter se dostal na Northern Ireland Trophy do last 32, kde ho Mark Selby porazil 5-2. Na Masters se probojoval do last 16 s Ronniem O'Sullivanem  a prohrál 6-1. Byl také v semifinále Matla Cupu, kde ho zastavil Shaun Murphy 6-3, ve čtvrtfinále Welsh Open, kde nad ním zvítězil 5-1 Andrew Higginson a skončil v last 16 na China Open s Ronniem O'Sullivanem 5-4. Probojoval na World Championship 2007 do čtvrtfinále, kde ho na cestě za titulem zastavil Mark Selby, když vyhrál rozhodující frame a zápas skončil 13-12.\n\nAli se dostal do čtvrtfinále Welsh Open 2008 Ronniem O'Sullivanem, kde prohrál 5-4. Na World Championship 2008 se Alimu podařil maximální break 147 ve čtvrtfinálovém zápase s Peterem Ebdonem, obdržel však pouze 78.500 liber, což byla polovina, neboť se o prémii dělil s Ronniem O'Sullivanem, který nejvyšší break na šampionátu nastřílel o den dříve. Ali Carter se pak s ním setkal ve finále, kde nad ním Ronnie O'Sullivan zvítězil 18-8. Nicméně Carterovi tento úspěch zajistil poprvé vstup mezi top 16 a skončil na 8. místě ve světovém žebříčku. V květnu vyhrál Ali svůj druhý nebodovaný turnaj Huangshan Cup v Číně, když ve finále zvítězil nad Marcem Fu 5-3.\n\nTato sezóna přinesla Ali Carterovi další úspěch. Dosáhl tří semifinále. Na Northern Ireland Trophy prohrál s Ronniem O'Sullivanem 6-5. Na Grand Prix prohrál s Ryanem Dayem 6-5 a na UK Championship ho vyřadil Marco Fu 9-7. Na Masters postoupil do čtvrtfinále, kde prohrál s Ronniem O'Sullivanem 6-2. Velký zlom přišel na Welsh Open, protože to byl pro Aliho první bodovaný turnaj, který vyhrál. Probojoval se do finále a porazil Joe Swaila 9-5. Na mistrovství světa skončil v last 16, kde ho vyřadil Neil Robertson 13-8.\n\nCarter se dostal do čtvrtfinále UK Championship, kde prohrál s Dingem Junhui 9-8 a probojoval se opět do finále Welsh Open, avšak prohrál s Johnem Higginsem 9-4. China Open znamenala pro Cartera semifinále, kde prohrál s Markem Williamsem 6-4.Na World Championship došel do semifinále, kde byl jeho soupeřem Neil Robertson. Australský profesionál postoupil do finále výhrou 17-12. Ali skončil sezónu na 4. místě světového žebříčku.\n\nCarter vyhrál svůj druhý bodovaný titul na Shanghai Masters, když ve finále porazil Jamie Burnetta 10-7. Tím si také zajistil účast do podzimní prestižní Premier League 2011. Kvůli zdravotním problémům spojenými s operací ohledně Crohnovy choroby nepřijel v listopadu 2010 do Prahy na Players Tour Championship 6 - Prague Open. Objevil se znovu na UK Championship, kde skončil v last 32 s Markem Joycem 9-6. Po novém roce se zúčastnil Masters, kde skončil v last 16 s Peterem Ebdonem 6-5, stejně tak jako na German Masters s Joem Perry 5-1. Na Welsh Open se probojoval do semifinále s Johnem Higginsem, které prohrál 6-2. Na China Open byl ve čtvrtfinále s Markem Selbym, kde ho Selby porazil 5-1. Na mistrovství světa skončil v last 16 s Graeme Dottem, který vyřadil Aliho 13-11. Sezónu zakončil jako světová dvojka, což je jeho zatím jeho nejvyšší umístění.\n\nAli Carter se probojoval na začátku sezóny do finále Wuxi Classic. Ve čtvrtfinále porazil Yu Delu 5-3, v semifinále Shauna Murphyho 6-3, ale ve finále prohrál s Markem Selbym 9-7. Po slabém výkonu na Australian Goldfields Open a Shanghai Masters, kde vypadl již v prvních kolech, na UK Championship skončil mezi last 16 po porážce od Marka Allena 6-2. Ali byl flustrovaný a přemýšlel o svém odchodu ze soutěží, když napsal po tomto zápase na Twitter:  „Chystám se do důchodu na konci sezóny. A už se nemůžu dočkat.“ Carterovi se nedařilo ani po novém roce, prohrál v prvním kole Masters  s  Graeme Dottem 6-3, také na German Masters s Joem Perrym 5-4 a na Welsh Open 4-3 se Stevem Davisem. Přidaly se opět zdravotní problémy a byl stažen z World Open v Číně. Ali pak dosáhl čtvrtfinále na China Open, kde prohrál s Dingem Junhui 5-2. Před začátkem mistrovství světa řekl, že jeho setrvání ve hře se bude odvíjet od jeho zdraví, neboť se potýkal již desátý rok s Crohnovou chorobou. Tři týdny před jeho startem na světovém šampionátu začal držet dietu. Zdálo se, že kladně ovlivnila jeho hru. Ali v prvním kole porazil Marka Davise 10-2. V last 16 zvítězil nad Juddem Trumpem 13-12, ve čtvrtfinále nad Jamie Jonesem 13-11 a v semifinále na něho čekal Stephen Maguire. Ali vyhrál nad Skotem 17-12 a poprvé postoupil do finále mistrovství světa. Tam na něho čekal Ronnie O'Sullivan. Ali ve finále prohrál 18-11. I přes účast ve finále mistrovství světa se Carter propadl o 11 míst a sezónu ukončil jako světová sedmnáctka.\n\nZačátkem sezóny vypadl ALi v prvních kolech Wuxi Classic s Fergalem O'Brienem 5-3 a na Australian Open s Cao Yupengem 5-3. Ale dostal se do čtvrtfinále Players Tour Championship 1 (dále jen \"PTC\") a PTC 3 v Gloucesteru. Další čtvrtfinále dosáhl na Shanghai Masters s Johnem Higginsem, kde prohrál 5-3. Pak přišlo semifinále na PTC v Antverpách. Ali měl proti sobě Marka Selbyho, které prohrál 4-0. Na UK Championship se probojoval do dalšího semifinále. V prvním kole porazil Steva Davise 6-2, v last 16 Marka Joyce 6-2, ve čtvrtfinále Stuarta Binghama 6-4 a přišlo semifinále se Shaunem Murphym. Vedl již 8-4, ale Murphy srovnal na 8-8 a pak vyhrál i rozhodující frame na 9-8.Ali vypadl v prvním kole Masters s Johnem Higginsem 6-3. Úspěch se mu dostavil na German Masters, kde výhrou nad Rory McLeodem 5-0 , Fraserem Patrickem 5-3, Anthony Hamiltonem 5-2, ve čtvrtfinále nad Michaelem Holtem 5-2 a v semifinále nad Neilem Robertsonem se dostal do finále tohoto bodovaného turnaje v Berlíně. Carter získal třetí bodovaný titul ve své kariéře, když porazil ve finále Marca Fu 9-6.Na PTC Grand final skončil s Marcem Fu v last 16, stejně jako na China Open s Markem Williamsem 5-4 a na mistrovství světa s Ronniem O'Sullivanem 13-8. Ve světovém žebříčku zakončil sezónu na 16. místě.\n\nAli byl v last 16 na Wuxi Classic. V červnu byl diagnostikován s rakovinou varlat. Po operaci se vrátil již v srpnu k zelenému stolu a dostal se do semifinále European Tour 4 - Paul Hunter Classic v Německu, když ho vyřadil Gerard Greene 4-3. Po Shanghai Masters, kde skončil v druhém kole s Markem Davisem 5-2, byl nucen odstoupit z Indian Open a International Championship kvůli dalším zdravotním problémům. Vrátil se do soutěží na dvě PTC v Gloucesteru a v Antverpách. Na pozvánkovém turnaji Champion of Champions došel do čtvrtfinále. V prvním kole porazil Marka Allena 4-3 a ve čtvrtfinále prohrál s Neilem Robertsonem 6-5. Na UK Championship skončil v last 32. Ali byl nespokojený se stísněnými podmínkami v Barbican Theatre a s tím, že musel začínat jako hráč top 16 od prvního kola, se všemi 128 hráči, a případně k zisku titulu mít sedm vyhraných kol. Carter vypadl po UK Championship z top 16 a poprvé tak chyběl na Masters od roku 2006. Dosáhl však semifinále s Neilem Robertsonem na China Open, kde prohrál 6-2. Na mistrovství světa prošel prvním kolem, kdy porazil Xiao Guodonga 10-8, v druhém kole ho zastavil Mark Selby, se kterým Ali prohrál 13-9. Zklamaný Carter si stěžoval na Selbyho negativní způsob hry. Sezónu ukončil jako světová čtrnáctka.\n\nCarter chyběl na začátku sezóny, protože mu byl diagnostikován zhoubný nádor na plíci. Musel se podrobit operaci a vrátil se do nebodovaného turnaje General Cup, který vyhrál, když porazil Shauna Murphyho ve finále 7-6. V říjnu oznámil World Snooker, že Carterovi podrží 13. místo ve světovém žebříčku po zbytek sezóny, než bude zase fit. Carter nastoupil do soutěží rychleji než se čekalo. Na UK Championship prohrál se Zhangem Andou 6-5. Na Masters  v prvním kole vyřadil Barry Hawkinse 6-1 a ve čtvrtfinále pak prohrál s Neilem Robertsonem 6-1. Na German Masters vypadl z prvního kola, ale na Welsh Open vyhrál nad Fraserem Patrickem 4-1, Markem Kingem 4-0, Matthewem Seltem 4-3 a v last 16 prohrál s Benem Woolastonem 4-2. Ali na mistrovství světa v prvním kole vyhrál nad Alanem McManusem 10-5 a v last 16 prohrál s Neilem Robertsonem 13-5. Sezónu ukončil na 29. místě světového žebříčku.\n\nCarter se dostal do druhého kola Australian Goldfields Open, kde prohrál s Michaelem Whiteem těsně 4-5. Vyhrál svůj první malý bodovaný titul na European Tour 2 - Paul Hunter Classic ve Fürthu, když ve finále porazil Shauna Murphyho 4-3. Vedl již 3-1, ale Murphy vyrovnal na 3-3. V rozhodujícím framu to byl Carter, který drama vyhrál. \n\nAli Carter žije v Tiptree, je majitelem a provozovatelem snookerového klubu Chelmsford Snooker Centre. Jeho koníčkem je létání, úspěšně složil zkoušky a je držitelem pilotního průkazu. Přezdívá se mu \"the Captain\". S přítelkyní Sarah má syna Maxe, který se narodil 1. října 2009.\n\nV roce 2003 byla u něho zjištěna Crohnova nemoc, kterou má pod kontrolou. 1. července 2013 mu byla diagnostikována rakovina varlat a hned druhý den podstoupil operaci. Ali oznámil na Twitteru, že operace dopadla dobře a v září už nastoupil do Shanghai Masters. V dubnu 2014 přemýšlel o půlroční pauze od snookeru. O měsíc později potvrdil World Snooker, že Ali byl diagnostikován s rakovinou plic a podrží mu 13. místo ve světovém žebříčku do jeho zotavení. Po operaci plíce se  Ali podrobil intenzivní chemoterapii. Výsledky kontrol jsou negativní a Ali se věnuje opět snookeru a létání.\n\n\n\n\n\n"}
{"id": "288436", "url": "https://cs.wikipedia.org/wiki?curid=288436", "title": "Udžda", "text": "Udžda\n\nUdžda (arabsky وجدة) je město na severovýchodě Maroka blízko hranic s Alžírskem na severním svahu Atlasu. Město má 411 000 obyvatel (2006), s předměstími přibližně 1 milion.\n\nMěsto již od nejstarších dob těžilo ze své výhodné polohy na stezce protínající Maroko a Alžírsko. Tato poloha bývala zároveň příčinou častých invazí a ohnisek teritoriálních nároků.\n\nUdždu založil v roce 994 berberský náčelník Ziri Ben Attia. V 13. a 14. století obývali město Ziyanidové (jejichž hlavní město Tlemcen leží bezprostředně za alžírskou hranicí).\n\nOd roku 1727 až do 19. století byla Udžda v rukách Turků a byla tak jediným městem v dnešním Maroku, jež bylo součástí Otomanské říše. Po vítězství Francie nad Turky v Alžíru připadlo město Francouzům, a to do roku 1912, kdy se stalo součástí marockého protektorátu.\n\nVzdálenost od hlavního města Rabatu a blízkost k alžírským hranicím zapříčinily Udždě pověst epicentra odtržení a neklidu, které se projevilo především na počátku 60. let 20. století během alžírské pohraniční války a pak také v 80. letech při sérii studentských stávek.\n\nV roce 1978 byla ve městě založena univerzita.\n\nMěsto je obchodním střediskem pro zemědělské produkty a dobytek. Z průmyslu převažuje potravinářský, kovodělný a stavební.\n\n"}
{"id": "288447", "url": "https://cs.wikipedia.org/wiki?curid=288447", "title": "Malostranský hřbitov", "text": "Malostranský hřbitov\n\nMalostranský hřbitov se nachází v Praze na Smíchově, u hranice Košíř. Původně byl založený jako morový při epidemii v roce 1680. Jako hřbitov pro Malou Stranu sloužil v letech 1787–1884, od zákazu pohřbívání uvnitř města Josefem II. do doby, kdy rozrůstající se zástavba dosáhla až do okolí hřbitova. Na hřbitově se nachází empírový kostel Nejsvětější Trojice.\n\nMalostranský hřbitov údajně inspiroval Jana Nerudu při psaní sbírky básní \"Hřbitovní kvítí\".\n\nByl založen v roce 1680 za morové epidemie a náležel k malostranskému kostelu sv. Václava (zbořenému v 18. století). O založení se zasloužil např. lékař a profesor Josef Bohumír Mikan.\n\nNejprve zde byly postaveny kaple sv. Rocha (1703) a Nejsvětější Trojice (1715), později kostel Nejsvětější Trojice (1831-1837).\n\nV roce 1787 učinila reforma Josefa II. z malostranského hřbitova městské pohřebiště pro celý levý břeh Vltavy (tj. Hradčany, Malou Stranu a později Smíchov). Později, když byl hřbitov obklopen zástavbou, byl v roce 1884 uzavřen a jeho funkci převzal hřbitov na Malvazinkách.\n\nV letech 2015–2016 byl kvůli ochraně před vandaly hřbitov uzavřen a proběhlo zajištění cenných náhrobků a celková rekonstrukce hřbitova. Malostranský hřbitov byl znovu zpřístupněn veřejnosti v červnu 2016.\n\nNejznámější náhrobky Malostranského hřbitova jsou:\n\nAutory náhrobků jsou kromě obou zmíněných sochařů také Josefův bratr Emanuel Max, Josef Malínský nebo dílna potomků Ignáce Platzera.\n\nJe zde pohřbena řada pražských osobností 18. a zejména 19. století:\n\nNěkteré osobnosti byly známé ve své době. Vedle kaple sv. Rocha je malý jehlanec s nápisem dr. Caspar Rojko - profesor dějepisu, spisovatel a člen kanonie premonstrátů. Vedle něho je pomník světícího biskupa Františka Viléma Tippmanna, hned vedle je pomník Marie komtesy Comorovské d’Orawa-Liptowa, pomník nechala zhotovit císařovna Marie Anna v r. 1852, vedle leží zpovědník císařovny Marie Anny Monsignore don Aloisio Bragato a dál je Tomáš Ulrich - pražský měšťan a mlynářský mistr s manželkou Annou, dále pomník P. Emanuela Alex. Vidimského, notáře, dále rodina Panzkých, dále dr. Karel Hornstein - řed. hvězdárny Klementina, Anny Zedlitzové - komorné císařovny Marie Anny.\n\nNěkteré náhrobky, např. náhrobek K. J. Erbena, byly přemístěny při záboru části hřbitova kvůli výstavbě komunikace v roce 1951.\n\n\n"}
{"id": "288449", "url": "https://cs.wikipedia.org/wiki?curid=288449", "title": "Dolínek", "text": "Dolínek\n\nDolínek je ves ležící ve Středočeském kraji, v okrese Praha-východ, na jihovýchodě Odolena Vody, jehož jednu ze dvou částí tvoří. Sestává dále ze dvou základních sídelních jednotek a katastrálních území, totiž vlastního Dolínku a Čenkova, osady položené necelý kilometr východněji. Při sčítání lidu roku 2001 měl Dolínek 155 domů a 431 obyvatel (z toho připadalo na ZSJ Dolínek 122 a 385, na ZSJ Čenkov 33 a 46). Leží 14,5 km vzdušnou čarou od Mělníka, přibližně na jih od tohoto města.\n\nPrvní písemná zmínka o Dolínku pochází ze dne 17. prosince 1300. K Odolene Vodě spadal Dolínek od poloviny 19. století, roku 1923 se osamostatnil, ale roku 1960 byl opět sloučen s Odolenou Vodou. V roce 1959 byla k Dolínku přičleněna osada Čenkov.\n\nV domě č. p. 3 se narodil roku 1835 spisovatel Vítězslav Hálek, kterého připomíná pamětní deska z roku 1878 a pomník z roku 1885 na návsi.\n\n"}
{"id": "288451", "url": "https://cs.wikipedia.org/wiki?curid=288451", "title": "Jarmilky", "text": "Jarmilky\n\nJarmilky je druh lehké sportovní obuvi, a to bílé plátěné cvičky s gumou přes nárt. Byly vyráběny v Československu a jejich výrobní název „Jarmila“ jim dal jejich jednoznačné jméno. Původně byly navrženy jako nedílná součást cvičebního kroje pro spartakiádu v roce 1965, proto se jim zpočátku říkalo také „spartakiádky“. Některé zdroje uvádí, že označení celého cvičebního kompletu se inspirovalo jménem manželky tehdejšího prezidenta Antonína Novotného (jeho žena se však jmenovala Božena).\n\nByly oblíbené pro svou nízkou cenu a široké pole využití. Zejména v době socialistické éry se jarmilky používaly jako typická dívčí obuv při tělocviku ve škole (jako součást cvičebního úboru), kromě toho ale mohly sloužit při různých sportovních turnajích jako klasická sportovní obuv. Také mohly být používány do vody, „na doma“ či do přírody. Vzhledem ke své kompletně bílé látce (později přibyla jen malá trikolorka) byly předmětem různého zdobení a pokreslování.\n\n"}
{"id": "288452", "url": "https://cs.wikipedia.org/wiki?curid=288452", "title": "Čenkov (Odolena Voda)", "text": "Čenkov (Odolena Voda)\n\nČenkov je osada ležící ve Středočeském kraji, v okrese Praha-východ a je (v rámci místní části Dolínek) jednou ze tří základních sídelních jednotek města Odolena Voda. Leží asi 0,5 km východním směrem od Dolínku.\n\nPrvní písemná zmínka o Čenkovu pochází z roku 1227. Od poloviny 19. století spadal Čenkov pod obec Veliká Ves. Roku 1959 byl přičleněn k Dolínku.\n"}
{"id": "288453", "url": "https://cs.wikipedia.org/wiki?curid=288453", "title": "Suzuki Grand Vitara (2005)", "text": "Suzuki Grand Vitara (2005)\n\nSuzuki Grand Vitara druhé generace byla představena na podzim 2005. Vyrábí se ve dvou provedeních - s třídveřovou a pětidveřovou karosérií. Pro Evropu jsou určeny tři benzínové motory o objemu 1,6; 2,0 a 3,2 litru a naftový 1,9 litru s osmiventilovým rozvodem původem od Renaultu. Grand Vitara prošla roku 2009 faceliftem. Grand Vitara má blíže k terénu než k silnicím. Nyní se u nás začne prodávat i bez kola na zadních dveří. Vitara s kolem na 5. dveřích však zůstane.\n\nPozn.: * = s automatickou převodovkou\n"}
{"id": "288456", "url": "https://cs.wikipedia.org/wiki?curid=288456", "title": "A Chorus Line", "text": "A Chorus Line\n\nA Chorus Line je americký muzikál, jehož autory jsou James Kirkwood mladší a Nicholas Dante (předloha), dále Edward Kleban (texty) a Marvin Hamlisch (hudba).\n\nOriginální broadwayská produkce se stala hitem a byla dvanáctkrát nominována na cenu Tony, z nichž devět získala. V roce 1976 získal muzikál Pulitzerovu cenu za drama.\n\nNa Broadway se odehrálo 6 137 představení a v roce 2006 tam byl muzikál uveden v obnovené premiéře.\n\n"}
{"id": "288457", "url": "https://cs.wikipedia.org/wiki?curid=288457", "title": "Lidová strana (Španělsko)", "text": "Lidová strana (Španělsko)\n\nLidová strana Španělska (Partido Popular - PP) je konzervativní politická strana ve Španělském království. PP byla až do listopadu 2011 největší opoziční stranou v Poslanecké sněmovně. Lidová strana, do roku 1989 \"Lidová aliance\", je středo-pravicová strana, sama používající označení „středo-reformistická“. Má přibližně 806 000 členů a podle jejích odhadů je španělskou politickou stranou s nejvíce členy.\n\nMá také zastoupení ve všech autonomních společenstvích.\nV různých zemích mimo Španělsko existují skupiny, které poskytují svoji podporu v politických otázkách týkajících se Španělska. Uvnitř PP jsou označovány „PP Exterior“ (vnější PP).\n\nPP tvoří část Evropské lidové strany (EPP), Centristické demokratické internacionály a Mezinárodní demokratické unie. Její mládežnická organizace je \"Nová generace Lidové strany\" (NNGG).\n\nNa národním sjezdu v roce 2004 byl Mariano Rajoy jmenován předsedou strany, José María Aznar čestným předsedou a Ángel Acebes generálním tajemníkem. V červenci 2018 se novým předsedou strany stal Pablo Casado.\n\nPodle dokumentů, které zveřejnil v roce 2013 španělský deník El País, dostávali španělský premiér Mariano Rajoy a další členové vládní Lidové strany peníze z tajných účtů ve Švýcarsku. Bývalý pokladník Lidové strany Luis Bárcenas byl vzat do vazby a v roce 2017 stanul před soudem. Rajoy veškerou vinu popírá a odmítl výzvy opozičních politiků, aby odstoupil z funkce španělského premiéra. V korupční kauze Gürtel bylo obžalováno několik desítek lidí.\n\n"}
{"id": "288459", "url": "https://cs.wikipedia.org/wiki?curid=288459", "title": "Emancipace", "text": "Emancipace\n\nEmancipace znamená vyproštění ze závislosti na někom nebo na něčem, získání svobody, společenské nezávislosti, rovných práv.\n\nSlovo pochází z latinského \"e-mancipare\", propustit z područí, od \"manus\", ruka, a \"capere\", uchopit, držet. V římském právu znamenalo propuštění dospělého syna z moci otcovské (\"patria potestas\"). Opatření mělo původně syna chránit z nadměrného vykořisťování jeho pracovní síly – otec (\"pater familias\") syna často prodával k dočasné práci v cizím domě, kde měl podobné postavení jako otrok, byl tzv. osoba v mancipiu, \"persona in mancipium\". Po vydání zákona 12 desek začal být trojí formální obrazný prodej (\"mancipatio\") a prodej zpátky (\"remancipatio\") používán k dobrovolnému rozvázání otcovské moci. Syn se stal emancipací osobou \"sui iuris\". Později se tohoto způsobu užívalo i k propuštění otroka a podobně.\n\nNa základě toho se za emacipaci označuje rovněž přiznání svéprávnosti, ačkoli přesnější označení je prominutí, resp. přidání let (\"venia aetatis\"). Podle § 37 českého občanského zákoníku soud na návrh přizná svéprávnost nezletilému, jestliže už dosáhl 16 let věku, pokud se prokáže jeho schopnost samostatně se živit a obstarávat si své záležitosti a souhlasí-li s tím jeho zákonný zástupce (resp. sám nezletilý, podá-li návrh zákonný zástupce). Soud ale může návrhu vyhovět i tehdy, je-li to z vážných důvodů v zájmu nezletilého.\n\nNovověký program emancipace, chápané nikoli jako propuštění, nýbrž jako vymanění se vlastní silou, začal bojem měšťanů o svobodu a politický vliv od 15. století. Později se týkal náboženských svobod pro menšiny, v 18. století zrušení nevolnictví a od počátku 19. století i emancipace národů a etnik. Už od poloviny 18. století se v Evropě prosazovala emancipace otroků (zrušení otroctví čili abolicionismus) v koloniích, jež se uskutečnila v britských koloniích do roku 1833, ve francouzských před 1858 a roku 1863 v USA. Počátkem 19. století došlo ve většině evropských zemí k emancipaci židů a roku 1829 k emancipaci katolíků v Anglii. V 19. století vzniklo hnutí za emancipaci žen, za jejich přístup na vysoké školy, do zaměstnání a za volební právo. V téže době začíná i zápas dělníků o politická práva a sociální zajištění.\n\n\n"}
{"id": "288462", "url": "https://cs.wikipedia.org/wiki?curid=288462", "title": "Kufr", "text": "Kufr\n\nKufr je přenosné zavazadlo užívané zpravidla pro přepravu osobních věcí a předmětů denní potřeby. Vyznačuje se pevnou skořepinou, která mu dává stálý tvar a chrání přepravované předměty. Vyrábí se z kartonu, dřeva, plastu či kovu. Kromě zipu nebo západky může být opatřen i zámkem, a to buď na klíč nebo číselným. Některé kufry mají teleskopickou rukojeť a kolečka usnadňující manipulaci.\n\nKlasickým kufrům jsou podobná specializovaná pouzdra (zvláštní kufry) určené pro bezpečnou přepravu dražších a choulostivějších předmětů (např. hudebních nástrojů, nářadí, střelných zbraní, optických zařízení, měřících přístrojů, audiovizuální techniky apod).\n\nVýrobci používají k produkci cestovních kufrů nejčastěji dva typy materiálu: Plast (PVC), textil (polyester, nylon, polyamid)\n\nPři produkci skořepinových kufrů výrobci zpravidla využívají plast PVC. Někdy se plast využívá v kombinaci s hliníkem. Takto zpracovaný kufr se vyznačuje vysokou kvalitou. Plast jako takový předurčuje kufr k jeho odolnosti vůči nárazům a jiným druhům vytváření tlaku na skořepinu kufru. S kvalitního plastu bývá vyrobena i teleskopické rukojeť, která slouží k tažení kufru. Některé kufry mají kompatibilní teleskopickou rukojeť s příručním zavazadlem a lze ho na rukojeť jednoduše umístit. Plastové prvky se nacházejí také na dalších částech kufru (zámek, madlo boční, madlo horní). Plastová skořepina neumožňuje oproti textilu vetší variabilitu úložných prostor. Skořepinové kufry tak bývají zpravidla více strohé, co se týká designu.\n\nTextil jako velmi pružný a variabilní materiál umožňuje výrobcům dbát více na designové zpracování. Vyznačují se členitostí vnějšího i vnitřního úložného prostoru. Pružnost textilních materiálů umožňuje designérům věnovat velkou pozornost rozložení kapes, přihrádkám a úložným síťovým kapsám. Velmi používaný materiál pro výrobu textilních kufrů je Polyester. Jedná se o syntetický materiál, který je využívaný samostatně i kombinaci s vlákny jako je vlna, bavlna a další. Polyester je materiál lehký, odolný a jeho údržba je pro majitele textilního kufru velmi snadná. Textilní materiál se také vyznačuje tím, že minimálně pohlcuje vlhkost a velmi zřídka pohlcuje pachy.\n"}
{"id": "288463", "url": "https://cs.wikipedia.org/wiki?curid=288463", "title": "Anija (obec)", "text": "Anija (obec)\n\nObec Anija (estonsky Anija vald) je samosprávná obec náležející do estonského kraje Harjumaa.\n\nObec Anija má přibližně šest tisíc obyvatel, z nichž více než polovina žije ve městě Kehra a zbytek v 31 vesnicích Aavere, Alavere, Anija, Arava, Härmakosu, Kaunissaare, Kehra, Kihmla, Kuusemäe, Lehtmetsa, Lilli, Linnakse, Looküla, Lükati, Mustjõe, Paasiku, Parila, Partsaare, Pikva, Pillapalu, Rasivere, Raudoja, Rooküla, Salumetsa, Salumäe, Soodla, Uuearu, Vetla, Vikipalu, Voose a Ülejõe. Správním centrem obce je město Kehra.\n\n"}
{"id": "288466", "url": "https://cs.wikipedia.org/wiki?curid=288466", "title": "Domov pro seniory", "text": "Domov pro seniory\n\nDomov pro seniory (dříve \"domov důchodců\", či též \"starobinec\") je druh pobytové sociální služby, která je určena seniorům (osobám nad 65 let věku).\n\nDomov pro seniory je obvykle určen osobám, které potřebují trvalou pomoc druhé osoby z důvodu snížené soběstačnosti. V ideálním případě by měl klientům trvale či dočasně nahradit domov. Domovy pro seniory jsou služby sociální péče, která má za cíl osobám zajistit fyzickou a psychickou soběstačnost. Cílem je umožnit v co největší míře zapojení do běžného života; v případě, že to vylučuje jejich zdravotní stav, domov pro seniory zajistí důstojné prostředí a zacházení. Pobyt v domově pro seniory je placenou sociální službou.\n\nPodmínky pro přijetí do domova pro seniory jsou téměř ve všech zařízeních podobné. Základem je podat žádost o umístění a doložit vyjádření ošetřujícího lékaře o zdravotním stavu klienta. Při nástupu do domova pro seniory uzavírá klient se zařízením smlouvu o poskytnutí služby sociální péče v domově pro seniory. Tato smlouva obsahuje práva a povinnosti obou smluvních stran a obsahuje náležitosti jako určení smluvních stran, rozsah poskytovaných sociálních služeb, ustanovení o ubytování, stravování a péči, fakultativní činnosti, místo a čas poskytování sociální služby, výše úhrady za sociální službu a způsob jejího placení, ujednání o dodržování vnitřních pravidel stanovených poskytovatelem pro poskytování sociálních služeb, výpovědní důvody a výpovědní lhůty, doba platnosti smlouvy, podpisy klienta a poskytovatele. Smlouva musí být písemná a vyhotovena ve dvou exemplářích, lze ji měnit či zrušit opět pouze písemně. Obsahuje také prohlášení o tom, že smlouva byla uzavřena na základě svodné vůle a obě strany jsou srozuměny s jejím obsahem, který stvrzují svým podpisem. Obě strany tímto právním aktem nabývají práva a povinnosti vyplývající ze smlouvy.\n\nDomovy pro seniory poskytují služby podle zákona o sociálních službách. Tyto služby zahrnují poskytnutí ubytování, úklid, praní osobního a ložního prádla a žehlení. Dále je to poskytnutí celodenní stravy odpovídající věku, zásadám racionální výživy a potřebám dietního stravování v počtu minimálně tři jídla denně. Dále zajišťují pomoc při zvládání běžných úkonů péče o vlastní osobu jako je pomoc při oblékání a svlékání, pomoc při přesunu na lůžko nebo vozík, vstávání z lůžka, změna poloh, pomoc při podání jídla a pití, pomoc v prostorové orientaci či samostatném pohybu. Dále je to pomoc při osobní hygieně nebo poskytnutí podmínek pro osobní hygienu jako jsou úkony osobní hygieny, základní péče o vlasy a nehty a pomoc při použití toalety. Domovy pro seniory dále mohou zprostředkovat kontakt se společenským prostředím, jako je využívání dostupných služeb a zdrojů, pomoc při obnovení nebo upevnění kontaktu s rodinou. V domovech pro seniory jsou uskutečňovány sociálně terapeutické činnosti, které vedou k rozvoji nebo udržení osobních a sociálních schopností a dovedností. Jsou to aktivizační činnosti, které zahrnují volnočasové a zájmové aktivity, pomoc při obnovení nebo upevnění kontaktu s přirozeným sociálním prostředím a nácvik a upevňování motorických, psychických a sociálních schopností a dovedností. Domovy pro seniory také poskytují pomoc při uplatňování práv, zájmů a při obstarávání osobních záležitostí, kdy pomáhají při komunikaci, která vede k uplatňování práv a zájmů.\n\nPráva a povinnosti obyvatel domova pro seniory jsou zakotveny v domovním řádu každého domova. Základními údaji v něm jsou: v jaký čas a komu je domov přístupný, místo a čas programů a zda jsou dobrovolné či povinné, kdy má klient volný čas, čas nočního klidu, čas hygieny, jakým způsobem a kdy se projednávají záležitosti ohledně provozu domova, normy ohledně kouření, alkoholu a jiných drog, pravidla ohledně návštěv, způsob oznamování nemocí a nároků na léčbu, jakým způsobem mohou klienti používat věci a zařízení, která mají v domově k dispozici, způsob hrazení případných škod, které způsobí klient, sankce za porušení pravidel a podmínky ohledně opuštění domova.\n\nAktivizačními činnostmi pro seniory v ústavním zařízení rozumíme zejména volnočasové a zájmové činnosti, kontakt s přirozeným sociálním prostředím a procvičování motoriky a upevňování psychických i sociálních schopností.\n\nAktivizační metody pro seniory jsou například arteterapie, fyzioterapie, muzikoterapie, reminiscence, animoterapie, procvičování paměti, ergoterapie a podobně.\n\nIndividuální aktivizace – jde o aktivity, které jsou prováděny buď samostatně bez pomoci jiné osoby nebo pouze s její podporou.\n\nPárová aktivizace – probíhá za pomoci dalšího člověka (sociálního pracovníka, partnera, kamaráda atd.) a přispívá k rozvoji mezilidských vztahů a komunikace.\n\nSkupinová aktivizace – tato forma aktivizace probíhá v menších či větších skupinách a přispívá k sociálnímu začleňování jedince.\n\nKomunitní aktivizace – jedná se o aktivity, které pobíhají ve velkých skupinách (např. sportovní akce) a přinášejí pocit sounáležitosti.\n\nV roce 2013 bylo podle Českého statistického úřadu v České republice 491 domovů pro seniory s kapacitou 38 091 míst. Nejčastějším zřizovatelem jsou krajské úřady. Dalšími zřizovateli jsou obecní úřady, církve a jiní zřizovatelé. V roce 2013 bylo celkově v domovech pro seniory 36 598 klientů. Nejvíce klientů je ve Středočeském kraji (4 901) a Moravskoslezském kraji (4 672). Domov pro seniory musí být zapsán v registru poskytovatelů sociálních služeb, který je veden na příslušném krajském úřadě.\n\n"}
{"id": "288467", "url": "https://cs.wikipedia.org/wiki?curid=288467", "title": "Anija", "text": "Anija\n\nAnija (německy \"Annia\") je vesnice v estonském kraji Harjumaa, samosprávně patřící do obce Anija. Vesnice, resp. panské sídlo nacházející se na jejím dnešním území, bylo po staletí významným lokálním centrem, v němž posléze též vznikla obecní samospráva. Obec proto nese jméno Anija, byť jejím správním střediskem je dnes město Kehra.\n\nKatastr vesnice se nachází v severozápadní části území obce. Sousedí na severozápadě s vesnicí Aavere, na severovýchodě s vesnicí Partsaare, na jihovýchodě s vesnicí Kuusemäe a na jihozápadě s vesnicí Kihmla.\n\nKatastrem vesnice z jihu k severu protéká Anijský potok (\"Anija oja\") a rozděluje jej na dvě přibližně stejně velké části. Východní část je tvořena hlavně ornou půdou a pastvinami, uprostřed ní leží zámek obklopený zámeckým parkem a většina dalších obytných ploch. Západní část je tvořena hlavně lesy a močály. Na jihozápadě katastrálního území se rozkládá Anijská přírodní rezervace (\"Anija looduskaitseala\").\n\nHistoricky je vesnice Anija poprvé zmíněna roku 1241 jako \"Hanaegus\". V roce 1355 zmiňují prameny panské sídlo jménem \"Hanneyecke\". To leželo východněji, na druhém břehu řeky, ale je možno je považovat za předchůdce pozdější tvrze, zmiňované roku 1482 a ležící již na místě dnešního anijského zámku. Ten vznikl přestavbou z dřívější tvrze koncem 17. století.\n\nPůvodní, ve 13. století zmiňovaná vesnice zanikla nejspíše postupným rozšiřováním panského sídla. Dnešní zástavba mimo zámecký komplex vznikla až ve 20. století u silnice na Kehru jižně od zámku.\n\nDo obecného povědomí vstoupila Anija rokem 1858, kdy anijští sedláci (tedy poddaní anijského panství) vznesli právní protest proti příliš vysokým robotním povinnostem. Tuto událost zpracoval spisovatel Eduard Vilde v románu \"Kui Anija mehed Tallinnas käisid\" („Když se anijští muži vydali do Tallinnu“).\n\nVe vesnici v současnosti žije něco přes stovku obyvatel. Nachází se zde veřejná knihovna a sídlí zde dopravní firma \"MLH Reisid\" a stavební a strojírenská firma \"Katkera\". Do roku 2007 byl ve vesnici koloniál. Po jeho uzavření pro nerentabilitu zajíždí do vesnice dvakrát týdně pojízdná prodejna.\n\nV zámku má své sídlo občanské sdružení \"Anija Mõisa Haldus\" („Správa anijského zámku“), které usiluje o postupnou opravu zámeckých budov a o jejich kulturní a společenské využití. Od roku 2010 byla plánována velká rekonstrukce, která měla být hrazena ze Strukturálních fondů EU, ovšem roku 2012 byla kvůli jiným dotačním prioritám v obci odložena na neurčito.\n\nHlavní anijskou pamětihodností je zámecký komplex. Celkem dvanáct k němu patřících objektů je registrováno jako architektonické kulturní památky:\n\n\nAnijskou přírodní rezervací, která se nachází jihozápadně od vesnice, vede naučná stezka. Stezka začíná u sauny usedlosti Kasemäe (asi 700 m po silnici na Raasiku, pak po polní cestě doleva asi 400 m).\n\n"}
{"id": "288470", "url": "https://cs.wikipedia.org/wiki?curid=288470", "title": "Metník", "text": "Metník\n\nMetník byla stará česká jednotka objemu neurčité velikosti, jež byla užívána pro měření objemu obilí, brambor a dalších polních plodin. Podle Josefa Jungmanna činil prý jeden metník asi osm žejdlíků, což by odpovídalo zhruba 2,8 litru. \n\n\n"}
{"id": "288475", "url": "https://cs.wikipedia.org/wiki?curid=288475", "title": "Záměra", "text": "Záměra\n\nZáměra byla stará česká jednotka objemu neurčité velikosti užívaná např. pro měření kamenné soli.\n\nJe doložena již od roku 1593 v Litoměřicích.\n\n\n"}
{"id": "288478", "url": "https://cs.wikipedia.org/wiki?curid=288478", "title": "Suzuki SX4", "text": "Suzuki SX4\n\nSuzuki SX4 je automobil na rozhraní malých vozů a nižší střední třídy. Představen byl v roce 2006 jako pětidveřový crossover – hatchback s prvky SUV, od roku 2007 (v některých evropských zemích včetně ČR od 2008) je nabízen i jako sedan. Pro crossover lze zvolit kromě pohonu přední nápravy také pohon všech kol, který Suzuki nazývá i-AWD. Na vývoji crossoveru Suzuki spolupracovalo s Fiatem, pro který také vyrábí téměř identický model Sedici.\n\nSystém použitý v SX4 (obchodní označení i-AWD) má tři pracovní režimy. Pro běžný provoz je určený pohon pouze předních kol, případně pohon všech kol, kdy se točivý moment rozděluje mezi nápravy automaticky. V režimu „lock“ je rozdělení v pevném poměru 50:50. Tento režim se při dosažení rychlosti 64 km/h deaktivuje a systém přejde do automatického režimu. Pro rozdělení momentu je použita elektromagnetická mezinápravová spojka. Verze s pohonem 4×4 mají jiný rozchod kol a vyšší světlou výšku. \n\nVerze sedan se poprvé v Evropě představila na autosalonu v Ženevě 2007. Karosérie se liší zejména v zadní části, převis je o 39 cm delší než u hatchbacku. Fiat sedan odvozený od Sedici nenabízí, protože ve stejném segmentu má vlastní model Linea, který využívá platformu Grande Punto.\n\nV Evropě je model SX4 nabízen se dvěma benzínovými a jedním dieselovým motorem. Motor o objemu 1,5 se prodává jen na vybraných trzích (v ČR v letech 2006 až 2007). Větší motor 1,6 s variabilním časováním ventilů je jedinou motorizací pro karosérii sedan. Vznětový 1,9 DDiS vyrábí Fiat, tento motor má systém vstřikování Common rail, osm ventilů a je standardně vybaven filtrem pevných částic. Všechny motory plní emisní normu Euro 4.\n\nPro benzínové motory je určena pětistupňová manuální nebo čtyřstupňová automatická převodovka (jen ve verzích s pohonem předních kol). V České republice není sedan v době zahájení prodeje s automatickou převodovkou nabízen.\n\nV roce 2007 byl představen také motor 1,6 DDiS, který ale dosud není v prodeji.\nPozn. : * = s automatickou převodovkou\n\nNabízené verze v ČR:\n\nV Japonsku se SX4 prodává s benzínovými motory 1,5 a 2,0 litru (sedan jen s 1,5). Všechny verze jsou výhradně se čtyřstupňovou automatickou převodovkou. \n\nV USA se SX4 prodává se čtyřválcovým benzínovým motorem o objemu 2,0 litru. Hatchback má vždy pohon všech kol i-AWD, pro obě karosérie je na výběr pětistupňová manuální nebo čtyřstupňová automatická převodovka.\nPozn. : * = s automatickou převodovkou\nPozn. : * = s pneumatikami 195/65 R15 (standardně 205/60 R16); ** = verze 4×4\n\nSuzuki SX4 WRC je závodní speciál automobilky Suzuki postavený pro mistrovství světa kategorie WRC. V souladu s pravidly jej pohání přeplňovaný motor o objemu 2,0 litru, který má maximální výkon 235kW/4000–4500 ot. /min a točivý moment 590Nm/3500 ot. /min, poháněna jsou všechna čtyři kola. \n\nSe závodním speciálem odvozeným od SX4 se Suzuki od sezóny Mistrovství světa v rallye 2007 účastní závodů rallye v kategorii WRC. Za tým Suzuki v sezóně 2008 závodí Toni Gardemeister a Per-Gunnar Andersson, v jediných dvou závodech sezóny 2007, kterých se Suzuki zúčastnilo řídili vůz Nicolas Bernardi (Korsická rally) a Sebastian Lindholm (Britská rally). \n\nSouběžně s působení ve WRC se Suzuki dále účastní juniorského mistrovství JWRC s vozem Swift Super 1600.\n\nRozměry\n\nZdroj: SDA-CIA\n\nZdroj: Kraftfahrt-Bundesamt\n\n"}
{"id": "288482", "url": "https://cs.wikipedia.org/wiki?curid=288482", "title": "Agatharchos", "text": "Agatharchos\n\nAgatharchos ze Samu byl starověký řecký malíř, současník Zeuxida z Hérakleie, který působil v Athénách mezi lety 460 a 420 př. n. l.\nByl znám pro rychlost a snadnost, s jakou svá díla tvořil. Je pokládán za objevitele perspektivy.\n\nPodle Vitruvia byl prvním malířem divadelních dekorací, když maloval pro Aischylovy hry, a napsal o tomto malířském oboru spis \"Σκηνογραφία, Skénografía\", který se však nedochoval. Podle jiných zdrojů to však byly dekorace pro jiného dramatika – Sofokla.\n\nMaloval dům významnému athénskému politikovi Alkibiadovi, k čemuž byl prý donucen násilím.\n\nŽádné z jeho děl se nedochovalo.\n\n"}
{"id": "288485", "url": "https://cs.wikipedia.org/wiki?curid=288485", "title": "Leopold Leonhard Raymund Thun-Hohenstein", "text": "Leopold Leonhard Raymund Thun-Hohenstein\n\nLeopold Leonhard Raymund hrabě z Thun-Hohensteina (německy Leopold Leonhard Raymund von Thun und Hohenstein, 17. duben 1748, Děčín – 22. říjen 1826, zámek Cibulka, Košíře, Praha) byl český šlechtic a duchovní.\n\nByl dvanáctým dítětem Jana Josefa Antonína Thun-Hohensteina a jeho manželky Marie Christiany Hohenzollern-Hechingenové. V roce 1796 se stal pasovským biskupem. Byl posledním biskupem pasovské diecéze, kterému náležel knížecí titul.\n\nKdyž bylo 22. února 1803 pasovské knížectví rozděleno mezi dvě kurfiřtství, Toskánsko a Bavorsko, došlo ke sporu mezi Thunem a bavorským ministrem Maxmilianem von Montgelas. Thun opustil Pasov a své úřední pravomoci předal svému generálnímu vikáři a duchovnímu radovi. Biskupské pravomoci předal světícímu biskupovi Karlu Kajetánu von Gaisruck.\n\nThun pak až do své smrti žil v košířské usedlosti Cibulka, kterou koupil za 112 000 zlatých. Když se biskup Gaisruck stal v roce 1818 milánským arcibiskupem, nabídl Thun Svatému stolci svůj návrat do Pasova, jeho nabídka však nebyla využita.\n\nHrabě Thun-Hohenstein byl pohřben na malostranském hřbitově. Kovový pomník na jeho náhrobku, ztvárňující klečícího biskupa, je dílem Václava Prachnera.\n\n"}
{"id": "288486", "url": "https://cs.wikipedia.org/wiki?curid=288486", "title": "Seznam dílů seriálu Gilmorova děvčata", "text": "Seznam dílů seriálu Gilmorova děvčata\n\nToto je seznam dílů seriálu \"Gilmorova děvčata\". Americký seriál \"Gilmorova děvčata\" byl vysílán na stanici The WB a později The CW. Za seriálem stojí autorka Amy Sherman-Palladino. Příběh sleduje svobodnou matku Lorelai Gilmorovou (Lauren Graham) a její dceru Rory (Alexis Bledel) ve fiktivním městě Stars Hollow v Connecticutu. Seriál má celkem sedm řad se 153 epizodami. V Česku jej premiérově vysílala TV Nova.\n\nV roce 2016 vydal Netflix navazující čtyřdílnou minisérii s názvem \"\".\n\n<onlyinclude></onlyinclude>\n\n"}
{"id": "288487", "url": "https://cs.wikipedia.org/wiki?curid=288487", "title": "Harku", "text": "Harku\n\nHarku (německy \"Hark\") je městečko v estonském kraji Harjumaa, samosprávně patřící do obce Harku, která je podle něho pojmenována.\n\n"}
{"id": "288489", "url": "https://cs.wikipedia.org/wiki?curid=288489", "title": "Harku (obec)", "text": "Harku (obec)\n\nObec Harku (estonsky Harku vald) je samosprávná obec náležející do estonského kraje Harjumaa.\n\nV obci Harku žije necelých sedm tisíc obyvatel, téměř polovina v městečku Tabasalu, které je též správním centrem obce. K obci dále patří městečko Harku a vesnice Adra, Harkujärve, Humala, Ilmandu, Kumna, Kütke, Laabi, Liikva, Muraste, Naage, Rannamõisa, Suurupi, Sõrve, Tiskre, Tutermaa, Türisalu, Vahi, Vaila, Viti, Vääna a Vääna-Jõesuu.\n\n"}
{"id": "288492", "url": "https://cs.wikipedia.org/wiki?curid=288492", "title": "Cibulka", "text": "Cibulka\n\nSlovo cibulka může být označením pro:\n\n\n\n\n\n\n"}
{"id": "288493", "url": "https://cs.wikipedia.org/wiki?curid=288493", "title": "Tabasalu", "text": "Tabasalu\n\nTabasalu je městečko v estonském kraji Harjumaa, samosprávně patřící do obce Harku, jejímž je administrativním centrem.\n"}
{"id": "288496", "url": "https://cs.wikipedia.org/wiki?curid=288496", "title": "Lipan", "text": "Lipan\n\nLipan (\"Thymallus\") je rod ryb, který byl dříve řazen do čeledi lipanovitých, v současnosti je tato skupina považována za podčeleď lososovitých. Lipani mají protáhlé tělo, které je ze stran mírně zploštělé, drobné šupiny a tukovou ploutvičku. Typickým znakem je velká hřbetní ploutev.\n\n\nTomáš Randák, vědec z Jihočeské univerzity, v červnu roku 2016 varoval, že lipan může nenávratně zmizet z českých řek, nebudou-li přijata ochranná opatření.\n\n"}
{"id": "288497", "url": "https://cs.wikipedia.org/wiki?curid=288497", "title": "Adavere", "text": "Adavere\n\nAdavere (německy \"Addafer\") je městečko v estonském kraji Jõgevamaa, samosprávně patřící do obce Põltsamaa.\n\nNa území městečka se nachází zeměpisný střed pevninské části Estonska.\n\n"}
{"id": "288502", "url": "https://cs.wikipedia.org/wiki?curid=288502", "title": "Já, robot", "text": "Já, robot\n\nSousloví Já, robot může mít více významů:\n"}
{"id": "288503", "url": "https://cs.wikipedia.org/wiki?curid=288503", "title": "Já, robot (Simpsonovi)", "text": "Já, robot (Simpsonovi)\n\nJá, robot ( ) je devátý díl patnácté řady amerického animovaného seriálu Simpsonovi, poprvé vysílaný 11. ledna 2004. Scénář mají na svědomí Dan Greaney a Allen Glazier.\n\nHomer zhlédne v televizi upoutávku na robotí zápasy v ringu a navrhne Bartovi, že sestrojí robota a přihlásí se. Bart ovšem o jeho schopnostech pochybuje, z velké části proto, že předtím nedokázal ani funkčně sestavit obyčejné kolo. To Homera popudí a chce dokázat, že není takový nemotora, za kterého ho jeho syn má. I Když se snaží, nakonec se mu robota postavit nepodaří a tak dostane bláznivý nápad – postaví robota z poštovní schránky a sám ho ovládá zevnitř.\nBart s robotem podstoupí řadu zápasů v ringu, zatímco Homer se stále prapodivně vymlouvá, že nemůže být při zápasech přítomen. Nakonec pravda vyjde najevo a to sice ve finále robotích válek.\n\nBěhem tohoto dílu postupně umírají i Líziny kočky Sněhulka II., Sněhulka III., Coltrane (neboli Sněhulka IV.), pak už jí žádnou kočku nechtějí prodat. Nakonec Líza přece jen najde kočku, která hned neumře (Sněhulka V.). Nechává si ji a dává jí jméno po již zemřelé Sněhulce II., aby předstírali, že žádné kočky jako Sněhulka III., IV.a V. neměla.\n"}
{"id": "288504", "url": "https://cs.wikipedia.org/wiki?curid=288504", "title": "BackTrack", "text": "BackTrack\n\nBackTrack je Linuxová Live CD distribuce, která byla v počátku odvozena od Linuxové security distribuce WHAX a Auditor. Přívlastkem \"security\" neboli \"pentest distribuce\" který zmiňované vydání Linuxu nesou, rozumíme operační systém ve kterém jsou instalovány vybrané nástroje nebo skripty pro průnikové testy. Původní vydání využívá výhod modulárního designu a struktury SLAXu, která umožňuje uživateli vložit upravené skripty, rozšiřující nástroje a nastavitelné kernely a vytvořit tak libovolně uzpůsobenou distribuci. Distribuci pod jménem BackTrack vydal Mati Aharoni a Max Moser. Od verze 4 je distribuce postavena na Ubuntu Linux, což je Debian based operační systém s vlastní strukturou a balíčkovacím systémem což přesouvá BackTrack na opačnou stranu uživatelského spektra. V porovnání s první verzi je pátá verze zhruba 3× větší, na vývoji se podílejí další vývojáři. S BackTrack Linux projektem je spojena řada komerčních aktivit pod hlavičkou Offensive Security. Stejně jako BackTrack, vznikla jeho úpravou, přejmenováním a úpravou vzhledu třeba distribuce Wifislax.\n\n\nBackTrack vychází z mnoha částí Linuxu. WHAX (jméno vzniklo z White hat a Slax) je distribuce vytvořena pro záležitosti bezpečnosti. WHAX vzešel z Whopixu, bezpečnostním distru na bázi Knoppixu. Když Whopix dosáhl verze 3.0, byl přejmenován na WHAX, aby odrážel přechod z mateřského Knoppixu na SLAX. Mati Aharoni, izraelský bezpečnostní konzultant, ho upravil pro testování penetrace bezpečnosti. WHAX umožňoval testovat a ověřovat bezpečnost sítě z několika počítačů na různých místech.\n\nMax Moser's Auditor Security Collection (Sbírka kontrol bezpečnosti Maxe Mosera) byla zaměřena i na penetračních testech založených na Linuxu. Překrytí Sbírky kontrol a WHAXu v úkolech a nástrojích částečně vedlo ke sjednocení. Sbírka měla dobře rozvržené menu pro kolekci 300 nástrojů pro diagnostiku a zabezpečení sítí a jejich systému. Její snadná ovladatelnost způsobila zlepšenou použitelnost pro testování penetrace která vedla ke krystalizaci BackTracku.\n\nPo přechodu do stabilního průběhu vývoje během posledních verzi a zohlednění feedbacku a vylepšení, vývojáři BackTracku přesunuli cíl vývoje od stability k funkcionalitě restrukturalizací vývojového a opravovacího procesu. V aktuálních verzích je většina aplikaci vložena jako moduly, což umožňuje jednodušší aktualizaci verzí.\n\nBackTrack se zaměřuje na průnikové testování operačních systémů, počítačových sítí a hardware. To, že je vydáván jako Live CD a LiveUSB umožňuje uživateli jen vložit příslušné médium a zavést systém do BackTracku bez jakékoliv instalace. Přímé instalace na disk (nezabalená – 2,7 GB) může být nainstalována prostřednictvím Live CD (zabalená 700 MB), pomocí grafického průvodce instalací (ve verzi 2) a bez následovné potřeby restartu. BackTrack pokračuje v lokalizaci i s podporou vkládání japonských znaků, čtením a psaním v Hiragana, Katakana a Kanji.\n\nAplikace, které Live CD BackTrack mimo jiné obsahuje:\n\nFunkcionalita BackTracku je zvýšená především přehledným rozdělením nástrojů do následujících kategorií:\n\n\nBackTrack obsahuje i běžné software balíčky jako je Mozilla Firefox, Gaim, K3b a XMMS.\n\nNa BackTrack navazují komerční aktivity, kupříkladu tréninkový kurz Ofenzivní bezpečnost (Offensive Security), stejně jako Certifikát Ofenzivní bezpečnosti (Offensive Security Certified Professional certification). Tento kurz učí základy penetračních testu pomocí BackTracku na Live CD. Jeho cena se pohybuje kolem 1000 USD.\n\n\n"}
{"id": "288505", "url": "https://cs.wikipedia.org/wiki?curid=288505", "title": "...", "text": "...\n\nTři tečky (...) mají více významů:\n\n"}
{"id": "288506", "url": "https://cs.wikipedia.org/wiki?curid=288506", "title": "Kose", "text": "Kose\n\nKose (německy \"Kosch\") je městečko v estonském kraji Harjumaa, samosprávně patřící do obce Kose, jejímž je administrativním centrem.\n\nJako názvy téměř všech estonských sídel, je i jméno \"Kose\" tvarem genitivu, v tomto případě genitivu slova „kosk“, tedy „peřej“. Kose se nachází v širokém údolí Pirity, která právě poblíž městečka teče rychleji a tvoří drobné peřeje, na toku řeky jinak vzácné. Podle těchto peřejí byla pravděpodobně pojmenována vznikající osada Kose.\n\nKose je v pramenech poprvé zmiňováno v Dánské knize počtů z roku 1241 v podobě \"Cosius\". Podle soupisu zde již v roce 1219 nebo 1220 byla vesnice o devíti poplužích. Pravděpodobně již v této době byl postaven koský kostel, který se tak řadí mezi nejstarší v Harijsku.\n\nDoložena je účast obyvatel koské farnosti na Svatojiřském povstání roku 1343. Trestná výprava křižáků následujícího roku pravděpodobně drasticky snížila počet obyvatel v Kose a v okolí, protože v polovině 15. století, tedy o století později, je Kose zmiňováno opět jen jako devítipoplužní vesnice.\n\nRoku 1346 je v pramenech zmiňován vodní mlýn na Piritě.\n\n"}
{"id": "288510", "url": "https://cs.wikipedia.org/wiki?curid=288510", "title": "Kose (obec)", "text": "Kose (obec)\n\nObec Kose (estonsky Kose vald) je samosprávná obec náležející do estonského kraje Harjumaa.\n\nV obci Kose žije necelých šest tisíc obyvatel, z toho více než třetina v městečku Kose, které je též správním centrem obce. K obci dále patří městečka Ravila a Kose-Uuemõisa a vesnice Ahisilla, Kanavere, Karla, Kata, Kolu, Krei, Kuivajõe, Liiva, Nõmbra, Nõrava, Oru, Palvere, Raveliku, Saula, Sõmeru, Tade, Tammiku, Tuhala, Vardja, Vilama, Viskla a Võlle.\n\n"}
{"id": "288512", "url": "https://cs.wikipedia.org/wiki?curid=288512", "title": "Josef Carda", "text": "Josef Carda\n\nJosef Carda (* 18. ledna 1956 Ústí nad Labem) je český herec, bavič a moderátor.\n\nPo absolutoriu brněnské JAMU vystupovat v celé řadě českých divadel – např. v divadle Husa na provázku, Divadlo Rokoko, Činoherní studio v Ústí nad Labem, Divadlo Bez zábradlí a v dalších. Českým televizním divákům je nejvíce znám především jako jeden ze čtyř hlavních protagonistů recesisticko–satirického pořadu TV Nova \"Tele Tele\", kde v letech 2000 až 2007 vystupoval společně z Richardem Genzerem, Michalem Suchánkem a Veronikou Žilkovou. Z tohoto pořadu si také odnesl přezdívku „Carda retarda“. Také dabuje postavy Lennyho Leonarda z amerického seriálu Simpsonovi, Alana Harpera ze seriálu Dva a půl chlapa a Dwighta Schruta ze seriálu Kancl. V současnosti připravuje vysílání nové televizní zábavné soutěže na TV Prima, kde krátce hrál v seriálu Ošklivka Katka.\n\nS manželkou Radkou má syna Adama.\n\n\n\n"}
{"id": "288515", "url": "https://cs.wikipedia.org/wiki?curid=288515", "title": "Vlastimil Venclík", "text": "Vlastimil Venclík\n\nVlastimil Venclík (* 1. září 1942 Praha) je český dramatik, scenárista, režisér a herec. Od května 2018 je členem Rady České televize.\n\nV roce 1966 začal studium oboru filmové a televizní režie na FAMU, ale kvůli rozporům obsahu jeho autorského filmu \"„Nezvaný host“\" (v hlavní roli s Pavlem Landovským) s tehdejším režimem musel fakultu opustit a přes dvacet let pracoval ve zdravotnictví. Teprve pak se začal prosazovat jako dramatik, scenárista a příležitostný herec. Po roce 1989 režíroval některé své scénáře a hry a také natočil dokumentární seriál \"„Zprávy o stavu společnosti“\". Po zvolení do hlavního výboru Masarykova demokratického hnutí spolupracoval na jeho kulturních podvečerech v divadle Kolowrat. Byl spoluautorem projektu společnosti CET 21, která získala licenci na vysílání nezávislé televize.\n\nV letech 1990 až 1995 vystupoval také v doprovodných programech na výstavách (Herbert Masaryk, T. G. Masaryk - člověk a umění), které uspořádalo Masarykovo demokratické hnutí.\n\nV květnu 2018 se stal členem Rady České televize.\n\nJeho syn Filip Venclík byl v roce 1993 zabit při incidentu v pražském metru (byl zákeřně napaden a kopnut do hlavy ve stanici Dejvická).\n\n\n\n\n\n\n\n\n\n\n"}
{"id": "288518", "url": "https://cs.wikipedia.org/wiki?curid=288518", "title": "Ivan Kočárník", "text": "Ivan Kočárník\n\nIvan Kočárník (* 29. listopadu 1944 Třebonín) je český ekonom a bývalý vrcholový politik za Občanskou demokratickou stranu, po sametové revoluci československý poslanec Sněmovny národů Federálního shromáždění, v 90. letech ministr financí ČR, místopředseda vlády Václava Klause a poslanec Poslanecké sněmovny.\n\nVystudoval Vysokou školu ekonomickou, obor finance. Poté působil ve Výzkumném ústavu finanční a úvěrové politiky. Ivan Kočárník byl před rokem 1990 členem KSČ. Po roce 1990 působil jako náměstek federálního ministra financí Václava Klause.\n\nVe volbách roku 1992 byl zvolen za ODS, respektive za koalici ODS-KDS, do české části Sněmovny národů (volební obvod Středočeský kraj). Ve Federálním shromáždění setrval do zániku Československa v prosinci 1992.\n\nV letech 1992–1997 zastával post ministra financí ČR v první vládě Václava Klause i druhé vládě Václava Klause. V souvislosti s ekonomickými potížemi začala jeho pozice ve vládě slábnout a v květnu 1997 se Výkonná rada ODS usnesla, že bude ve vládě nahrazen (Václav Klaus s tím ostře nesouhlasil). Původním kandidátem na uvolněný post byl Jiří Weigl, ale nakonec se novým ministrem financí stal Ivan Pilip. Kromě toho byl v letech 1992–1996 místopředsedou první vlády Václava Klause. Ve volbách v roce 1996 byl rovněž zvolen do Poslanecké sněmovny Parlamentu České republiky za ODS a poslanecký mandát zastával do roku 1998.\n\nPoté, co mu vypršel ministerský mandát, se stal předsedou představenstva České pojišťovny (podle \"Respektu\" před tím Kočárník z pozice ministra pomohl PPF k privatizaci České pojišťovny). V komunálních volbách roku 2006 kandidoval neúspěšně do zastupitelstva obce Vonoklasy za ODS.\n\nV dubnu 2007 se Kočárník stal předsedou dozorčí rady letecké společnosti ČSA. V roce 2008 na sebe upozornil tím, že začal ve své funkci prosazovat výstavbu nové přistávací dráhy na letišti v Praze-Ruzyni. V září 2009 rezignoval na funkci v ČSA s odůvodněním, že funkci předsedy dozorčí tady nemůže nadále vykonávat odpovědně, neboť odbory, úřady i někteří členové vlády brzdí restrukturalizaci ČSA.\n\nV červenci 2010 se stal poradcem ministra financí Miroslava Kalouska. V roce 2009 mu Václav Klaus, u příležitosti jeho 65. narozenin udělil čestnou plaketu prezidenta republiky.\n"}
{"id": "288526", "url": "https://cs.wikipedia.org/wiki?curid=288526", "title": "Josef Ressel", "text": "Josef Ressel\n\nJosef Ludvík František Ressel (29. června 1793, Chrudim – 9. října 1857, Lublaň) byl rakouský lesník, spisovatel a vynálezce česko-německého původu, který se proslavil především vynálezem lodního šroubu.\n\nPocházel z česko-německé rodiny. Jeho otec Anton Herrmann Ressel byl český Němec, matka Marie Anna Konvičková byla Češka. Do školy chodil v Chrudimi a v roce 1806 odešel vystudovat gymnázium do hornorakouského Lince. Po úspěšném zakončení studia byl v roce 1809 přijat na dělostřeleckou školu v Českých Budějovicích, ale pro tělesnou slabost se z něj důstojník nestal. Poté začal studovat medicínu ve Vídni, ale po dvou letech ho rodiče již nemohli podporovat a tak musel ze školy odejít. Nakonec získal stipendium na lesnické akademii v Mariabrunnu u Vídně. Po absolvování pracoval pro rakouský stát jako lesník na území dnešního Chorvatska a Slovinska v Kraňsku, kde zmapoval místní hluboký les a zasloužil se o zalesnění oblasti Krasu. K jeho nejvýznamnějším literárním dílům patří Dějiny přímořských lesů. V letech 1820 až 1838 vykonával práci lesmistra v Terstu, kde v praxi vyzkoušel svůj největší vynález-lodní šroub. V roce 1839 nastoupil k válečnému námořnictvu, kde vybíral vhodné dřevo pro stavbu lodí. V květnu 1852 byl jmenován námořním lesním intendantem v Benátkách. \n\nV Kostanjevici na řece Krka poprvé testoval svůj vynález lodního šroubu na malém člunu. Koncem roku 1820 byl přeložen do Terstu, kde se stal lesmistrem a pokračoval v testech na moři. Zkouška na člunu o nosnosti 5 tun s ručním pohonem lodního šroubu byla úspěšná. V roce 1827 získal patent a připravoval se na další pokusy s větší lodí. Dospěl k závěru, že lepší je šroub krátký než dlouhý, se dvěma chody než s jedním, a také že nejlepší poloha je na zádi lodi mezi vazem a kormidlem. V roce 1829 dosáhl v terstském přístavu s upraveným parníkem jménem Civetta (Sova) rychlosti šesti uzlů. Poté se parní stroj porouchal (měděné trubky spájené cínem praskly) a policie po nehodě další pokusy zakázala. Ressel zemřel, aniž by za svůj vynález získal jakékoli uznání. Teprve v roce 1866 mu vynález lodního šroubu oficiálně přiznala americká akademie věd ve Washingtonu.\n\nJosef Ressel kromě lodního šroubu vynalezl mimo jiné šroubový lis pro výrobu vína a oleje, kuličkové ložisko bez mazání, zařízení pro parní vyluhování barviv a tříslovin, pneumatickou potrubní dopravu a buzolu.\n\nOženil se v 28 letech 30. října 1821 s osmnáctiletou Jakobinou von Orebich, s níž zplodil 3 děti (Rudolf, Ferdinand a Klementina). V roce 1826 Jakobína zemřela a Josef Ressel se znovu oženil v roce 1830 s Terezií Kasteličkovou, s níž měl 7 dětí. Syn Jindřich Ressel získal v roce 1861 čestné občanství města Chrudim.\n\nJosef Ressel zemřel na malárii v roce 1857 na služební cestě v Lublani, kde je také pohřben.\n\nK odkazu Josefa Ressla se hlásí nejen Češi, ale zejména Rakušané a také Slovinci. Pomník Josefa Ressla byl umístěn už v roce 1863 před budovu Technické Univerzity ve Vídni v parku, který dnes nese Resslovo jméno. Teprve v roce 1924 byl odhalen Resslův pomník v jeho rodném městě, kde se nachází před budovou okresního muzea. Resselovo jméno nese též gymnázium v jeho rodné Chrudimi.\n\nPamětní desky připomínají Josefa Ressla nejen v rodné Chrudimi, ale také Linci. Ulice po něm pojmenované se nacházejí v Ústí nad Labem, Pardubicích, Praze, Plzni, Olomouci, Mostě, Českých Budějovicích, Lublani, Vídni, Ostravě, Kroměříži a Novém Jičíně. Resslova busta, jejímž autorem je Antonín Popp (1901), byla umístěna také v Pantheonu Národního muzea v Praze.\n\nPortrét Josefa Ressla a loď poháněná jeho vynálezem jsou hlavním námětem bankovky 500 rakouských šilinků vydané v roce 1965. V roce 1957 byl Josef Ressel námětem československé poštovní známky a v roce 2002 známky vydané slovinskou poštou.\n\nJeho jméno nese mnoho ulic v České republice a ve Slovinsku. Jednou z nejznámější je Resslova ulice v Praze, na níž stojí pravoslavných chrám svatého Cyrila a Metoděje, ve kterém se ukrývali českoslovenští parašutisté po atentátu na Heydricha.\n\n\n\n"}
{"id": "288528", "url": "https://cs.wikipedia.org/wiki?curid=288528", "title": "Vodní nádrž Křižanovice I", "text": "Vodní nádrž Křižanovice I\n\nKřižanovice I je údolní nádrž na řece Chrudimce asi 3 km severozápadně od městečka Nasavrky. Vybudovaná byla spolu s vyrovnávací nádrží Práčov (Křižanovice II) mezi lety 1948 až 1954. Maximální zatopená plocha dosahuje 31,8 ha.\n\nPrůměrný dlouhodobý průtok činí 2,61 m³/s.\n\nMá betonovou gravitační přímou hráz trojúhelníkového profilu z prostého vibrovaného betonu o výšce 31,7 m, délce 130 m a šířce 6,6 m, po jejíž koruně vede silnice z Nasavrk do Křižanovic. Objem přehrady je 2,036 miliónů m³ a její vodní hladina má při maximálním stavu 404,10 m n. m. plochu 31,80 ha.\n\nVyužívá se k zadržení vody pro vodárenské využití v oblasti Východních Čech ( v současnosti se odebírá asi 190 l/s) a dále za účelem výroby elektrické energie v nedaleké vodní elektrárně Práčov I, se kterou je spojena potrubím o průměru 2,2 m a délce asi 3,2 km. Plní energetickou a vodárenskou funkci.\nVoda z nádrže Křižanovice I je vedena 3139 m dlouhým elektrárenským přivaděčem o průměru 2,4 m do vodní elektrárny Práčov.\n\nPřed vyústěním do vyrovnávací komory ve vodárenské věži na Práčově je odbočka do úpravny vody Slatiňany-Monaco, centra skupinového vodovodu Chrudim - Pardubice. Odběr vody je proveden samospádem-gravitačně přivaděčem s kapacitou 350 l/s. Tento přivaděč byl vybudován jako součást druhé etapy výstavby úpravny vody Slatiňany-Monaco a zprovozněn v lednu 1987. Po dobu revize přivaděče, cca 10 až 20 dní v roce, je odběr prováděn z vyrovnávací nádrže Práčov (Křižanovice II) pomocí čerpací stanice o výkonu až 300 l/s.\n\n"}
{"id": "288530", "url": "https://cs.wikipedia.org/wiki?curid=288530", "title": "Vodní nádrž Křižanovice II", "text": "Vodní nádrž Křižanovice II\n\nKřižanovice II, zvaná též \"Práčovská přehrada\" je vyrovnávací nádrž na řece Chrudimce pod místní částí obce Svídnice, zvanou Práčov. Byla vybudována spolu s údolní nádrží nádrží (Křižanovice I) mezi lety 1948 až 1953 a slouží pro vyrovnání špičky odtoků z přehrady (Křižanovice I) a také jako rezervní odběrné místo pro skupinový vodovod Chrudim - Pardubice. Má zemní sypanou hráz vysokou 17,5 m, dlouhou 210 m a její vodní hladina zaujímá plochu cca 6 ha.\n\n\n"}
{"id": "288531", "url": "https://cs.wikipedia.org/wiki?curid=288531", "title": "František Moravec (generál)", "text": "František Moravec (generál)\n\nBrigádní generál František Moravec (23. července 1895 Čáslav – 26. července 1966 Washington D.C.) byl československý legionář, důstojník Československé armády a přednosta druhého oddělení Hlavního štábu (vojenská zpravodajská služba).\n\nFrantišek Moravec se narodil 23. července 1895 v Čáslavi jako nejstarší z deseti dětí v rodině úředního zřízence okresního hejtmanství. Ve čtvrté třídě obecné školy přestoupil na gymnázium, které v roce 1913 jako osmnáctiletý s vyznamenáním maturoval. Poté začal studovat na Filozofické fakultě Univerzity Karlovy moderní filologii (latina, francouzština). V roce 1915 musel ale studia ukončit, neboť byl odveden. Nejprve sloužil v Čáslavi, poté v Jablonci nad Nisou. Absolvoval důstojnickou školu záložních důstojníků a poté odešel s 12. pěším plukem do Kaniže v Maďarsku a odtud do Haliče jako podporučík a velitel pěší čety.\n\nPrvních bojů na frontě se zúčastnil na východní frontě u Krakova a Lembergu a také u Rava-Ruska. 13. ledna 1916 přešel v Polsku s celou hlídkou do ruského zajetí. Zde byl až do konce února 1916 umístěn v důstojnickém zajateckém táboře v Caricynu (pozdější Stalingrad).\n\nV květnu 1916 vstoupil jako dobrovolník do Srbské legie, v jejíchž řadách bojoval na rumunské frontě v Sedmihradsku, Dobrudži a u Soluně v hodnosti poručíka pěchoty; nejprve velel četě, poté rotě a nakonec byl jmenován do funkce pobočníka velitele II. praporu 2. pluku I. Srbské legie. V září 1916 byl v boji raněn. Po vyléčení v červnu 1917 se se Srbskou legií přesunul do Řecka, kde působil od 1. října 1917 do 28. února 1918 jako velitel pěší čety.\n\nV březnu 1918 byl s jednotkou převelen do Francie k 22. pěšímu pluku Československých legií jako velitel čety. Odtud byl odeslán do školy nižších velitelů pěchoty francouzské armády v Saint-Maixent (od 2. května do 1. srpna 1918). Začátkem září 1918 byl znovu převelen k 21. pluku a krátce nato k 35. pěšímu pluku Československých legií (bitva na Piavě a u Tagliamenta).\n\nV listopadu 1918 se František Moravec vrátil se svým plukem do nově vzniklého Československa, ale obratem byl odeslán na Slovensko do\nválky proti maďarským revolucionářům Bély Kuna. Proti nim bojoval u Miškolce, Apatfaloy a Bánréve. Domů se vrátil v červnu 1919.\n\nV té době se rozhodl pro dráhu profesionálního vojáka. Byl přidělen k 35. pluku do Plzně v hodnosti kapitána pěchoty. V Plzni se oženil s Vlastou Novákovou. Z tohoto svazku se narodily dvě dcery, Hana a Taťána.\n\nV letech 1925–1928 vystudoval Vysokou školu válečnou, kde se připravoval na dráhu důstojníka pro Hlavní štáb. Po jejím absolvování se vrátil zpět do Plzně v hodnosti štábního kapitána, nejprve jako přednosta štábu druhé divize (přednosta 1. a 4. oddělení, poté 2. a 3.). Zde byl také povýšen na majora generálního štábu a zde také poprvé přišel do styku s řízením zpravodajské práce.\n\n1. prosince 1929 byl jmenován přednostou 2. (zpravodajského) oddělení Zemského vojenského velitelství v Praze. V této funkci si poprvé vyzkoušel řízení zpravodajského útvaru. Na tomto postu setrval až do 29. září 1934, kdy byl převelen do hlavního štábu a jmenován velitelem pátrací sekce druhého oddělení Hlavního štábu.\n\n30. září 1934 v hodnosti podplukovníka genereálního štábu nastoupil na místo přednosty pátrací skupiny B19 v 2. oddělení Hlavního štábu, v roce 1937 byl v hodnosti plukovníka jmenován zástupcem přednosty celého 2. oddělení Generálního štábu. Po podepsání Mnichovské dohody 29. září 1938 se stal faktickým přednostou 2. oddělení Generálního štábu, neboť dosavadní přednosta plukovník Generálního štábu František Hájek byl na nátlak Němců z funkce odvolán. Do funkce přednosty 2. oddělení Hlavního štábu ale František Moravec nikdy nebyl oficiálně jmenován.\n\nMoravcovo jmenování bylo spojeno s pověstmi o politické protekci, zejména ze strany armádního generála Josefa Bílého a plukovníka Generálního štábu Sergěje Ingra. Sám Moravec měl mnoho osobních nepřátel, které si získal svou povahou; byl sebevědomý, nekompromisní, ale i ironický a uštěpačný. Byl obviňován ze snahy po rychlé a vysoké vojenské kariéře. Tyto vlastnosti se projevovaly zejména ve vztahu ke kolegům, které považoval za své konkurenty v boji o místo přednosty druhého oddělení Hlavního štábu.\n\nNa místě přednosty pátrací skupiny nahradil plukovníka pěchoty Mojmíra Soukupa. Vzápětí mu bylo vytýkáno nevhodné chování ke svému předchůdci; jeho práci ironizoval a vyjadřoval se k jeho osobě uštěpačně až cynicky. V roce 1935 navíc způsobil další skandál, když obvinil z velezrady generála Lva Prchalu. Obvinění ze spolupráce s německou rozvědkou se nakonec ukázalo jako nepravdivé.\n\nNaproti tomu Moravec po svém příchodu k druhému oddělení postupně vtiskl pátrací skupině jasnou koncepci a jako hlavní cíl zpravodajské činnosti zcela správně určil nacistické Německo. Dokázal vyhledávat schopné lidi, kterými se obklopoval. Byl náročným a nekompromisním k nadřízeným a jejich práci dal účelný a vysoce produktivní styl práce. Navíc dokázal získat více peněz na zpravodajskou činnost a během svého působení podstatně rozšířil zpravodajskou síť proti Německu.\n\nPřednostou druhého oddělení Hlavního štábu byl v době Moravcova působení plukovník Generálního štábu František Hájek. Svou funkci vnímal spíše jako reprezentativní a proto se ve svém úřadu vyskytoval minimálně a sám se tak z řízení oddělení vyřazoval. Na Moravce tak přecházela většina jeho povinností. Mezi oběma důstojníky v té době nebyly žádné konflikty. Mnohem více problémů působily vzájemné antipatie mezi Moravcem a přednostou studijní (vyhodnocovací) sekce plk. gšt. Františkem Havlem. V něm Moravec cítil budoucího konkurenta v boji o místo přednosty druhého oddělení Hlavního štábu.\n\nMezi největší úspěchy pátrací sekce pod Moravcovým vedením patří získání Paula Thümmela (krycím označením A-54), pracovníka Abwehru pro spolupráci s druhým oddělením v roce 1936. Naopak mezi výrazné chyby, za které byl kritizován, byla falešná varování o hrozícím německém nebezpečí v květnu a později v září 1938, na jejichž základě byla provedena částečná mobilizace československé armády (a odkryty tak nástupní plány).\n\nPoté, co se československá vláda podřídila podmínkám Mnichovské dohody, Moravec se jako disciplinovaný voják podřídil. A to přesto, že patřil k části důstojnického sboru, který zastával názor, že se Československo mělo bránit a to bez ohledu na následky, protože „\"…o hranicích a svobodě se nediskutuje. Ty se musí bránit vždy a všemi prostředky…\"“\n\nNová vláda, která vznikla po demisi Hodžovy vlády 22. září 1938, nastoupila kurz neodporování nacistickému Německu. V rámci této politiky 11. ledna 1939 na žádost z německé strany opustil funkci přednosty druhého oddělení Hlavního štábu plk. Generálního štábu Hájek. Výkonem funkce přednosty byl místo něj dočasně jmenován František Moravec. Díky nové koncepci Ministerstva národní obrany pro činnost zpravodajské služby bylo druhému oddělení nařízeno ukončit agenturní (výzvědnou) činnost proti Německu. Toto nařízení splnil Moravec pouze „naoko“. Zpravodajská činnost proti Německu byla prováděna nadále, ovšem byla hluboce zakonspirována (utajena). Z činnosti v tomto období bylo Moravcovi (a v podstatě i celému Hlavnímu štábu československé armády) později vytýkáno, že neučinil maximum pro přípravu na přechod do ilegality v případě obsazení zbytku Československa Německem.\n\nOd počátku března 1939 začalo Moravcovo 2. oddělení zachytávat zprávy o chystaném obsazení Československa v polovině měsíce. Poslední, jednoznačná zpráva o 15. březnu 1939 jako o datu okupace přišla od agenta A-54. V doprovodu zastupujícího náčelníka Hlavního štábu navštívil předsednictvo vlády, kde seznámil přítomné s aktuální situací a předpokládanou okupací. Setkal se s odmítáním či dokonce posměchem.\n\n11. března Moravec přijal nabídku pracovníka britské zpravodajské služby IS na odchod do emigrace. Nařídil likvidaci archivů druhého oddělení, rozpuštění agenturních sítí (či jejich přechod do ilegality) a vybral dalších 11 osob, které ho měly do Anglie následovat. Kritériem pro výběr se stala znalost agenta A-54 (kterého chtěli zpravodajci využívat i nadále). Za výběr byl později kritizován (ačkoliv se mu nedaly vytknout sobecké pohnutky, neboť zakázal přepravu rodin zpravodajců, včetně své), neboť mnohdy zohlednil i své sympatie a antipatie.\n\n14. března 1939 opustil v letadle holandské KLM s ostatními československými zpravodajci republiku a unikl tak německé okupaci Československa. Od tohoto okamžiku se datuje začátek organizovaného vojenského odboje v zahraničí.\n\nSe svými spolupracovníky se usadil v Anglii a pokračoval ve zpravodajské práci při exilové vládě Edvarda Beneše. František Moravec byl (zejména z domova) obviňován z toho, že odchod skupiny zpravodajců z obsazovaného Československa byl především činem sebezáchovy, navíc nepřipraveným. Vojenský odboj v obsazeném Československu Moravce nikdy neuznal za vedoucí osobnost vojenského exilového odboje (tím byl generál Sergěj Ingr).\n\nV letech 1939–1940 byl Moravec účastníkem řady vnitroexilových konfliktů, při nichž docházelo k vyjasňování kompetencí a pravomocí (kromě londýnského exilu existoval československý exil v Paříži a v Polsku). K prvnímu většímu konfliktu došlo v září 1939, když zásadním způsobem změnil generální instrukci, kterou generál Ingr jako hlava exilového vojenského odboje odesílal do okupovaného Československa. Instrukce se týkala možného povstání s tím, že o jeho zahájení rozhodne velení domácího odboje. Moravec změnil (na žádost britské IS a po konzultaci s Edvardem Benešem) instrukci v tom smyslu, že revoluce bude zahájena rozkazem z Londýna, což bylo Ingrem (přes objektivní důvody vedoucí k zásahu do instrukce) vnímáno jako zásadní porušení pravomocí a v budoucnu vedlo k dalším konfliktům.\n\nDo dalšího ostrého konfliktu se Moravec dostal se svým bývalým nadřízeným plukovníkem Hájkem, kterého se mu podařilo vytěsnit z vedení exilového zpravodajství. Zároveň si tím ale rozšířil počet nepřátel, kteří Moravcovo jednání považovali za bezcharakterní. Na druhou stranu se uznává Moravcův podíl na konsolidaci a sjednocení odbojového zpravodajství kolem osoby E. Beneše a díky informacím předávaným Spojencům uznání československého exilu jako plnoprávného a hodnotného účastníka protinacistického boje. Svým monopolem na informace z Protektorátu, Německa, ale i z vládních kruhů Spojenců zajistil výlučné postavení v okruhu Benešových spolupracovníků.\n\nOkruh osobností, se kterými měl Moravec nepřátelské či napjaté vztahy (např. Jan Masaryk, Heliodor Píka) byl široký a po osvobození Československa v roce 1945 byl jednou z příčin Moravcova „odstavení“.\n\nTeprve po porážce Polska a Francie se londýnský exil stal jedinou západní centrálou západního zahraničního odboje. Vznikla československá exilová vláda v Londýně, s ní vzniklo mimo jiné i exilové Ministerstvo národní obrany; v něm byl Moravec jmenován do čela II. (zpravodajského) odboru a tím podřízen ministrovi obrany diviznímu generálovi Ingrovi. To vedlo k dalším konfliktům mezi oběma muži, neboť Moravec spoléhal na svou blízkost k Edvardu Benešovi a odmítal se Ingrovi podřídit.\n\nV polovině roku 1941 se československé exilové vedení dostalo pod tlak britské a později i sovětské vlády. Spojenci žádali znásobení počtu sabotážních a diverzních akcí proti německé okupační správě na území bývalého Československa. Moravec, který patřil k tzv. \"militantním\" důstojníkům exilu začal prosazovat zvýšení odbojové činnosti v Protektorátu, neboť se domníval, že Češi nemohou v boji proti nacismu zůstat stranou:\n\nZároveň ale dospěl k závěru, že domácí odboj, po ztrátách způsobených gestapem není schopen většího ozbrojeného vystoupení a rozhodl o programu vojenských akcí zvenčí. K tomu mělo být využito parašutistů vysazených nad Protektorátem, přičemž parašutisté měli být především kurýry výzbroje a instruktory pro výcvik odbojářů doma. Je tedy považován za autora plánu na atentát na zastupujícího říšského protektora Reinharda Heydricha provedený československými výsadkáři v roce 1942.\n\nPo atentátu na Heydricha a následné německé odvetě proti obyvatelstvu Protektorátu došlo k likvidaci agenturních sítí na území Čech a Moravy, které předávaly zpravodajské informace do Londýna i k ke ztrátě radiového spojení mezi Protektorátem a zahraničním odbojem. Moravcova skupina se tak ocitla bez přísunu informací. To vedlo v letech 1942–1943 ke zpochybňování Moravcových kvalit a jeho schopnosti nadále vést zpravodajský odbor exilového MNO.\n\nPřesto byl v roce 1943 František Moravec povýšen do hodnosti brigádního generála. V polovině září 1944 byl jmenován podnáčelníkem štábu hlavního velitele Československé armády a stal se Ingrovým zástupcem. Jmenování přišlo v období vypuknutí Slovenského národního povstání.\n\n9. března 1945 se prezident Beneš s doprovodem přesunul do Moskvy a později do osvobozených Košic, kde byla ustavena prozatímní československá vláda. Ta začátkem dubna 1945 Benešovi doporučila Moravcovo penzionování. To Beneš, s ohledem na Moravcovy zásluhy o osvobození odmítl. Generál Moravec byl tedy prozatím pouze odvolán z funkce a ponechán v Londýně.\n\nDo osvobozeného Československa se generál Moravec vrátil 5. června 1945. Byl přijat náčelníkem hlavního štábu, divizním generálem Bohumilem Bočkem. Bylo mu sděleno nové, prozatímní zařazení do pomocného úřadu ministerstva národní obrany a zároveň byl odeslán na časově neomezenou dovolenou. O jeho služby nemělo nově vzniklé Reicinovo Obranné zpravodajství zájem. Zůstal tak sám. Jeho bývalí spolupracovníci se mu vyhýbali.\n\nV létě 1945 nařídil generální prokurátor 1. československého armádního sboru tzv. \"vyhledávací řízení\", na jehož základě měl být generál Moravec obviněn ze \"zanedbání služebních povinností tím, že v období obsazování Československa německou armádou nezničil či neodvezl důležitý zpravodajský materiál\". Díky tomuto údajnému zanedbání se německý abwehr zmocnil seznamů československých zpravodajských důstojníků a spolupracovníků druhého oddělení Hlavního štábu. V květnu 1946 bylo ale šetření ukončeno s konstatováním, že všechny činy, ze kterých je gen. Moravec podezříván, jsou promlčeny.\n\nToto konstatování znamenalo pouze, že Moravcovým případem se nebude zabývat vojenský soud. 12. června 1946 určil MNO kárného žalobce. Od června 1946 do března 1947 probíhalo kárné řízení a výslechy svědků včetně gen. Moravce. Vyšetřování kárného výboru konstatovalo, že Moravcovi nelze přičítat vinu za nezničení zpravodajských materiálů. V červenci 1947 zpracovalo OBZ zprávu, ve které znovu dokazovalo Moravcovu vinu za nezničení zpravodajských materiálů. 11. listopadu 1946 vynesl kárný výbor osvobozující rozsudek. Ten však byl ministrem národní obrany Ludvíkem Svobodou vrácen zpět a bylo nařízeno nové vyšetřování. 26. února 1947 bylo toto řízení dekretem prezidenta republiky definitivně zastaveno.\n\n1. prosince 1947 byl generál Moravec jmenován zatímním velitelem 14. divize v Mladé Boleslavi. 28. února 1948 byl z této funkce odvolán.\n\nPo komunistickém převratu v únoru 1948 opustil generál Moravec 29. března 1948 Československo a odešel za pomoci britské zpravodajské služby do své třetí emigrace. Postavil se do čela Special service company (SSC), zpravodajské organizace řízené a financované Spojenými státy americkými a sídlící v tehdejším Západním Německu. SSC se pomocí svých kontaktů v Československu snažila mapovat politickou a společenskou situaci a možnosti zvratu politického systému. V roce 1949, když došlo ke vzniku Rady svobodného Československa (RSČ), předával SSC část získaných informací i jí. SSC však nebyla jedinou zpravodajskou organizací československé emigrace; další pracovaly pod záštitou Velké Británie či Francie. V rámci RSČ vznikla centrální zpravodajská organizace, vedením byl jmenován generál Ingr.\n\nV letech 1951–1952 Moravec řídil skupinu OKAPI vysílající do Československa agenty pro sběr informací. Skupina však byla infiltrována StB. Navíc selhaly i plány operace Velký metař mající za cíl unést na Západ generálního tajemníka KSČ Rudolfa Slánského (o plánu se dozvěděl i Stalin a nařídil Slánského zatknout a odsoudit).\n\nV 50. letech byla zpravodajská činnost Moravcovy skupiny postupně omezována, až byla zastavena úplně. Na vině by mohly být změny v americké zahraniční politice i neúspěchy, které činnost SSC provázely. František Moravec byl po celá 50. léta navíc cílem sledování československých zpravodajských služeb. Poté, co se začátkem 60. let odstěhoval natrvalo do USA, bylo toto sledování utlumováno, až bylo v roce 1962 ukončeno úplně pro vysoký věk a minimální nebezpečnost pro režim v Československu.\n\nPoslední roky svého života pracoval generál Moravec ve vojenské rozvědce americké armády jako poradce pro Československo, jednalo se ale spíše o čestnou funkci.\n\nZemřel 26. července 1966 ve Washingtonu, D.C. na infarkt myokardu. Od roku 1999 nese jeho jméno 601. skupina speciálních sil Armády České republiky.\n\n\n"}
{"id": "288534", "url": "https://cs.wikipedia.org/wiki?curid=288534", "title": "Kostel svaté Máří Magdaleny (Přední Kopanina)", "text": "Kostel svaté Máří Magdaleny (Přední Kopanina)\n\nKostel, resp. rotunda svaté Máří Magdaleny v Praze-Přední Kopanině je románská rotunda, stojící na samém severozápadním okraji hlavního města Prahy, uprostřed městské části Přední Kopanina. Rotunda spadá pod správu římskokatolické farnosti v Tuchoměřicích. \n\nOkolo kostela se rozprostírá malý, zdí ohrazený hřbitov. \n\nRotunda sv. Máří Magdaleny se v podobě stylizované stříbrné věže v černém poli objevuje také ve znaku Přední Kopaniny.\n\nNeomítnutá stavba kostela zasvěceného sv. Máří Magdaleně je vyvedena z drobných opukových kvádříků, dobývaných pravděpodobně přímo z místního lomu, který je dodnes známým zdrojem tohoto materiálu. \n\nÚstřední část kostela představuje okrouhlá loď, jejíž vnitřek měří napříč přes pět metrů, na východní straně se k lodi připojuje půlkruhová apsida, na straně západní pak štíhlá věž přibližně čtvercového půdorysu. Výzkum v roce 1983 prokázal, že toto rozvržení kostela je původní, z doby jeho stavby, která sice není písemně blíže doložena, ale všeobecně se klade do první poloviny 12. století. \n\nPřítomnost portálu v patře jižní stěny věže, vykládaného jako vstup na emporu, pak může pro toto období naznačovat existenci panského sídla v sousedství této strany kostela. \n\nK jižní straně rotundy byla v pozdější době připojena pravoúhlá přístavba, která v současnosti plní funkci hlavní lodi, zatímco rotunda se stala presbytářem a věž slouží jako sakristie. Funkční uspořádání kostela je tak dnes, oproti obvyklé orientaci k východu, pootočené o 90 stupňů.\n\nSoučasná podoba kostela sv. Máří Magdaleny je výsledkem novověkých úprav. Po zřícení klenby roku 1779 byla rotunda nadlouho ponechána svému osudu. Teprve v letech 1852 až 1858 došlo k rozsáhlé obnově podle projektu Karla Wiesenfelda (1802-1870), dlouholetého profesora stavitelství na pražské polytechnice (jde vůbec o jediný případ Wiesenfeldovy vlastní stavební činnosti). Zaklenutí bylo tehdy obnoveno dřevěnou konstrukcí namísto kamenné, věž znatelně zvýšena, provedeny nové okenní otvory (za nezměněná, středověká jsou dnes považována jen dvě okénka, jedno v přízemí západní strany věže, druhé na jihovýchodní straně apsidy).\n\nZ mobiliáře kostela vyniká opukový oltářní reliéf s výjevem Ukřižování, nejistého stáří, snad z druhé poloviny 17. století. Za zmínku dále stojí obraz Klanění Tří králů s postranními postavami sv. Václava a sv. Ludmily od Josefa Hellicha z roku 1861 a obraz sv. Máří Magdaleny od Viléma Kandlera. Ze staršího vybavení se dochovala gotická pískovcová křtitelnice. Okenní vitráže pocházejí z 90. let 20. století. Zatím poslední rekonstrukce objektu byla dokončena roku 2000.\n\nKe hřbitovu patří kaple svaté Marty a svaté Ludmily z roku 1712. Kapli koupila roku 1867 obec se záměrem zřídit zde márnici. Ta zde sloužila až do roku 1970, kdy byla kaple upravena na Kolumbárium. Naproti stojí dřevěná zvonička z roku 1935, postavená z příspěvků členů Církve československé husitské. Nejstarší dochovaný hrob je z roku 1882, je zde též pomník padlým z první a druhé světové války.\n\n\n\n"}
{"id": "288536", "url": "https://cs.wikipedia.org/wiki?curid=288536", "title": "Vojenské zpravodajství", "text": "Vojenské zpravodajství\n\nVojenské zpravodajství (VZ) je jednotná ozbrojená zpravodajská služba. Instituce plní úkoly pro Ministerstvo obrany České republiky a Armádu České republiky. Zabezpečuje informace o možném vojenském ohrožení České republiky, o činnostech namířených proti obraně ČR a o činnostech ohrožujících utajované skutečnosti v oblasti obrany ČR. V rozsahu své působnosti získává, shromažďuje a vyhodnocuje informace, které svědčí o riziku terorismu, organizovaného zločinu a sabotáží. VZ vzniklo 1. ledna 2005 z Vojenského obranného zpravodajství a Vojenské zpravodajské služby. VZ působí jako součást Ministerstva obrany z jehož rozpočtu je financováno. VZ působí jako rozvědná zpravodajská služba vně území republiky, ale své operace smí provádět i na území ČR.\n\nZadavatelem úkolů pro VZ je vláda, prezident a ministr obrany. Ti jsou také adresáty získaných informací.\n\nV oblasti vojenského zpravodajství existovaly do listopadu 1989 v ČSSR dvě vojenské zpravodajské služby: Vojenská kontrarozvědka (oficiální název: III. správa SNB - Hlavní správa vojenské kontrarozvědky) spadající do resortu FMV a Zpravodajská správa generálního štábu ČSLA (ZS/GŠ) zabývající se rozvědnou činností. Jejich vznik se datoval před rok 1989. 1. června 1990 byla Vojenská kontrarozvědka usnesením předsednictva vlády ČSSR vyčleněna z působnosti resortu FMV a převedena do působnosti Federálního ministerstva národní obrany (FMNO). Po listopadových událostech v roce 1989 zůstaly obě služby zachovány, ale probíhaly v nich demokratizační změny. Významnou změnou v tomto směru bylo v roce 1992 přijetí zákona č. 67 o Vojenském obranném zpravodajství, jehož součástí byla i úprava parlamentní kontroly činnosti této vnitrobezpečnostní zpravodajské služby plnící úkoly v oblasti obrany.\nV roce 1994 byl parlamentem ČR přijat zákon č. 153/1994 Sb., kterým došlo ke sloučení obou vojenských zpravodajských služeb. Vzhledem k nejasnostem ve struktuře obou služeb a jejich postavení v rámci Ministerstva obrany se dikce zákona začala naplňovat až v letech 2003 - 2005. Od 1. ledna 2005 bylo přijato takové organizační uspořádání, díky kterému obě složky Vojenského zpravodajství (tedy rozvědné a kontrarozvědné) pracují efektivněji a všechny jeho složky včetně ředitele jsou podřízeny ministrovi obrany.\n\nVZ zpravodajství se zabývá jak rozvědnou, tak kontrarozvědnou činností.\n\n\n\n\n\nInformace získává VZ prostřednictvím sítí HUMINT, SIGINT, IMINT, a OSINT, dále potom spoluprací s ostatními zpravodajskými složkami ČR a zpravodajskými službami států NATO a dalšími zpravodajskými službami.\n\nVZ je přímo podřízeno ministru obrany. Zadavatelem je kromě Ministerstva obrany prezident republiky, vláda a vojenští představitelé AČR. Činnost VZ upravují zákonná ustanovení. VZ každoročně předkládá zprávu o své činnosti prezidentu republiky a předsedovi vlády. Kontrolu nad VZ vykonává vláda a Parlament ČR (prostřednictvím zvláštní komise).\n\n\n\n"}
{"id": "288538", "url": "https://cs.wikipedia.org/wiki?curid=288538", "title": "Scott Carpenter", "text": "Scott Carpenter\n\nScott Carpenter, rodným jménem Malcolm Scott Carpenter (1. května 1925 Boulder, Colorado, USA – 10. října 2013 Denver, Colorado, USA) byl americký astronaut, vojenský pilot a aquanaut. Jako druhý Američan absolvoval orbitální vesmírný let.\n\nSe svou maminkou se přistěhoval se k dědečkovi Vic Noxonovi do Boulder v Coloradu z předchozího bydliště v New Yorku. Maminka byla těžce nemocná, měla tuberkulózu. V dětském věku bez rodičovského dozoru občas kradl v obchodech a sám později přiznával, že byl uličník. Naučil se dobře jezdit na koních, lyžích a tancovat. Za druhé světové války maturoval, ve vojenské škole začal létat. Pak pokračoval studiemi na University of Colorado at Boulder. Pracoval jako pomocný dělník a později se znovu pustil do studií. V roce 1948 se oženil po roční známosti s René Priceovou.\n\nVrátil se k armádě, absolvoval letecký výcvik a nastoupil k útvaru. Létal na hlídkové lety z Aljašky a Japonska podél hranic SSSR. V roce 1954 byl přijat do námořní školy zkušebních pilotů v Patuxentu ve státu Maryland. Po dvou letech strávených v letadlech byl poslán do námořní školy, stal se důstojníkem letecké zpravodajské služby. Pak dostal pozvánku mezi budoucí astronauty. U NASA byl od 2. dubna 1959 do září 1967. V době svého letu byl již rozvedený a měl čtyři děti.\n\nKosmická loď Mercury-Atlas 7 s kabinou \"Aurora 7\" odstartovala jako druhá americká na oběžnou dráhu Země. Start proběhl z mysu Canaveral a na palubě byl samotný Carpenter. Během čtyř hodin trvání letu obletěl třikrát Zemi a přistál na hladině Atlantského oceánu. Řídící středisko nebylo s jeho chováním spokojeno, protože si na palubě dělal co chtěl, neplnil připravený program, kvůli fotografování nevyžádaných západů Slunce spotřeboval zbytečně pohonné hmoty a tak přistání bylo riskantní záležitostí. Přistál v kabině na padáku ve vlnách oceánu nedaleko Portorika 465 kilometrů od plánovaného místa, opustil ji, zůstal až do vylovení v malém nafukovacím člunu.. Žabí muži jej pak dopravili na letadlovou loď \"Intrepid\". Později bylo jeho jednání při letu označeno jako chování potrhlého amerického turisty.\n\n\nV roce 1967 odešel z kosmického výzkumu a zabýval se podmořskými stanicemi vojenského námořnictva. Na stanici Sealab II v hloubce 62 metrů pod hladinou Pacifiku strávil se skupinou odvážlivců 29 dní. V červenci 1969 odešel do zálohy a začal soukromě podnikat v Los Angeles.\n\nZemřel 10. října 2013 v hospici v Denveru v Coloradu, kde pobýval po prodělané mozkové mrtvici.\n\n"}
{"id": "288539", "url": "https://cs.wikipedia.org/wiki?curid=288539", "title": "Čubův kopec (rozhledna)", "text": "Čubův kopec (rozhledna)\n\nČubův kopec je nejvyšším bodem hřebínku mezi Francovou Lhotou a Střelnou, dosahuje výšky 720,3 m n. m. a nachází se na východní Moravě v jihozápadní části Javorníků 2 km východně od Francovy Lhoty v okrese Vsetín ve Zlínském kraji, necelých 400 metrů od slovenských hranic, asi 11 km severovýchodně od Valašských Klobouk. \n\nVrcholem prochází rozvodí mezi povodím Moravy (Bečvy) a Váhu. Obě však patří do povodí Dunaje.\nV roce 1991 zde byla vybudována dřevěná 16 m vysoká, volně přístupná vyhlídková věž, ze které se nabízí dobrý výhled na všechny světové strany. Mimo jiné třeba za dobré viditelnosti na Malou Fatru. Z důvodu špatného technického stavu byla původní rozhledna v roce 2004 nahrazena zcela novou o dva metry vyšší stavbou stejného typu. \n\nČubův kopec je druhou zastávkou naučné stezky Javorníky-západ. Toto zastavení symbolizuje kámen na vrcholu se znakem a s kovovou tabulkou s popisem výhledu a věnováním obce. \nProchází zde také značená stezka pro cyklisty na horských kolech tzv. Hornolidečská magistrála.\n\nK rozhledně vede modře značená turistická stezka směřující z Francovy Lhoty na Makytu. \n\nZ rozhledny je kruhový výhled.\n\nNa severu a na západě je vidět kotlina mezi Makytou, Javorníky a Vizovickými vrchy v ní ležící obce Valašská Senice a Francova Lhota, pěkný pohled je také na nejvýše položenou valašskou obec Pulčín nebo na stožár rozhledny Doubrava. \nPři dobré viditelnosti severozápadním směrem lze spatřit Hostýn s větrnou elektrárnou. \nNa jihu a východě lze uzřít pás Bílých Karpat s Jeleňovskou, Královcem, Končitou a Kýčerou. Lyský průsmyk oddělující Bílé Karpaty od Javorníků a část púchovské doliny.\n\nZa jasného počasí a dobré viditelnosti lze na východním obzoru spatřit stěny Súľovských skal, Strážovské vrchy s Veľkým a Malým Manínem a hřeben Malé Fatry (Veľký Kriváň, Rozsutec, Martinské hole s vysílačem na Krížavě). Nevšedním zážitkem je pohled na toto pohoří hlavně za jasného počasí v zimním období, kdy vrcholky zdobí sněhová pokrývka. \n\nV nejvyšším patře rozhledny o výhledu informují cedulky s popisem výhledu patřičným směrem. Je zde umístěna i vrcholová kniha.\n"}
{"id": "288540", "url": "https://cs.wikipedia.org/wiki?curid=288540", "title": "Psohlavec orinocký", "text": "Psohlavec orinocký\n\nPsohlavec orinocký (\"Corallus hortulanus\") je nejedovatý jihoamerický had čeledi hroznýšovití.\n\n\nPsohlavec orinocký je štíhlý had, který tráví většinu času ve větvích stromů. V Česku se chová nejčastěji poddruh \"Corallus hortulanus\" ssp. \"cooki\". Jeho tělo je zbarveno hnědě, šedě, nebo šedozeleně. Někdy bývá černě skvrnitý, na hřbetě mívá tmavý vzor. Vyskytují se však i žlutí až oranžoví, jednobarevní jedinci.\n\nŽije v Jižní Americe, od Ekvádoru, jižní Kolumbii, Venezuelu, až po severní a západní Brazílii, Peru a Bolívii. \"Corallus hortulans\" ssp. \"cooki\" obývá Nikaraguu, Panamu, Kolumbii, Venezuelu, Trinidad, Margaritu, Peru a Návětrné ostrovy. V přírodě dorůstá až do 2,5 metru, v teráriu o něco méně.\n\nV přírodě se živí převážně různými ptáky, v zajetí vystačíme s hlodavci a pro zpestření můžeme podat kuřata, nebo vrabce.\n\nVšechny druhy psohlavců vyžadují terárium spíše vysoké, než široké, dostatek větví na šplhání a vodní nádrž. Jelikož obývá tropické lesy, potřebuje vlhčí prostředí, (pro bezproblémové svlékání pokožky) s denními teplotami 25 – 30 °C, s nočním poklesem na 20 – 24 °C.\n\nPsohlavec hnědý se páří od září do ledna, samice mívá po 7 – 8 měsíční graviditě přes 10 mláďat, která jsou dlouhá 40 – 60 cm. Pohlavně dospívají kolem čtyř let. Samci mezi sebou bojují, navzájem se koušou a škrtí. Tyto boje mohou skončit i smrtí jednoho z nich. Mláďata většinou dobře přijímají osrstěná myšata, jinak se musí napoprvé nakrmit uměle.\n\nI přes svoji kousavost je tento druh hada vcelku málo náročný, na rozdíl např. od svého příbuzného psohlavce zeleného.\n\n"}
{"id": "288548", "url": "https://cs.wikipedia.org/wiki?curid=288548", "title": "Ponta do Pargo", "text": "Ponta do Pargo\n\nPonta do Pargo je obec v okresu Calheta na ostrově Madeira. Rozkládá se na ploše 22 km a roku 2001 zde žilo 1145 obyvatel. Od západu je ohraničena oceánem, od východu zalesněnými horami. Nejvýše položené místo v obci má nadmořskou výšku 800 m.\n\nNázev Ponta do Pargo vyjadřuje, že zde byla bohatá loviště ryby \"Hoplopagrus guentheri\" (portugalsky pargo).\n\nV oblasti jsou lesy a zemědělská půda. Protéká tudy několik potoků a leváda z Prazeres. Po většinu roku je zde klid. Obec ožívá jen při náboženských slavnostech a během známého festivalu hrušek.\n\nV Ponta de Pargo je škola, kostel, kaple, náměstí, kulturní dům, zdravotnické středisko, lékárna, dvě banky, poštovní úřad, sportovní klub a maják, chystá se zřízení golfového hřiště.\n\nNa nejzápadnějším okraji ostrova je na území obce zřízen maják. Je postaven na útesu 392 m nad hladinou oceánu. Výška věže je 14 m. Je viditelný ze vzdálenost 26 námořních mil.\nHistorie majáku sahá do roku 1883, kdy byla v Portugalsku vypracována Generální zpráva o osvětlení a označení plavebních cest. Již v této zprávě byl navržen dosah majáku na nejzápadnějším výběžku Madeiry na 25,5 námořní míle. Teprve roku 1896 byl zahájen průzkum místního terénu. Roku 1902 byla Generální zpráva přepracována a modernizována a pro umístění majáku byla vybrána Ponta do Pargo. Zpracování projektu začalo roku 1915, ale válečné události práce pozdržely.\n\nMaják zahájil provoz 5. června 1922. Zdrojem světla byly petrolejové lampy, otáčení optické soustavy zajišťoval hodinový stroj. Elektrifikace proběhla roku 1958. Napájení zajišťoval agregát s generátorem, jako rezerva sloužila plynová lampa. Roku 1989 byl maják připojen na rozvodnou síť a současně byl automatizován.\n\nRoku 1999 prohlásila Madeirská regionální vláda maják za kulturní památku a roku 2001 zde bylo zřízeno muzeum majáků. Byla vybudována přístupová cesta a parkoviště.\n\nProvoz majáku po technické stránce zajišťuje portugalské námořnictvo. V blízkosti majáku jsou i věže radiomajáku.\n\nV oblasti Ponta do Pargo byl indikován výskyt následujících ptáků: orebice rudá (Alectoris rufa), křepelka polní (Coturnix coturnix), rorýs šedohnědý (Apus pallidus), dudek chocholatý (Upupa epops), linduška kanárská (Anthus berthelotii madeirensis ), pěnice brýlatá (Sylvia conspicillata bella ), vrabec skalní (Petronia petronia madeirensis), stehlík obecný (Carduelis carduelis parva), konopka obecná (Carduelis cannabina guentheri).\n"}
{"id": "288550", "url": "https://cs.wikipedia.org/wiki?curid=288550", "title": "Vraník", "text": "Vraník\n\nVraník může být:\n"}
{"id": "288552", "url": "https://cs.wikipedia.org/wiki?curid=288552", "title": "Alberto Arnoldi", "text": "Alberto Arnoldi\n\nAlberto Arnoldi (nebo také di Arnoldo) ( - ) byl italský sochař a architekt, narozený ve Florencii.\nRoku 1364 vytvořil sousoší \"Madona s dítětem a dvěma anděli\" (chybně připisované Vasarim Pisanovi) pro kostel Santa Maria del Bigallo ve Florencii. Arnoldi pracoval na tomto díle od roku 1359 do roku 1364. Jako architekt vedl kolem roku 1358 práce na florentské katedrále. Ve stejném období byl stavitelem Loggia del Bigallo na florentském Piazza del Duomo.\nV Museo dell'Opera del Duomo je uložen mramorový reliéf z podstavce florenské zvonice zobrazující křest připisovaný Arnoldimu. Datace díle je určena kolem roku 1375.\n\n"}
{"id": "288557", "url": "https://cs.wikipedia.org/wiki?curid=288557", "title": "Biblický slovník", "text": "Biblický slovník\n\nBiblický slovník je druh výkladového nebo překladového slovníku, popisující slovní zásobu profesní skupiny lidí zabývajících se Biblí a seznamující s pojmy, ať zeměpisnými, dějepisnými, přírodopisnými, nábožensko-kultickými a theologickými, ale i profánními tak, aby čtenář lépe porozuměl biblickému textu a jeho kulturně historickému a nábožensko-mravnímu pozadí.\n\nBiblické slovníky lze rozdělit takto:\n\nKombinovaný slovník svou velikostí může patřit mezi rozsáhlá díla i když konečný počet termínů, jimiž se zabývá, nepřesahuje 10 000 hesel. Poněvadž řada výrazů Bible je překladem někdy desíti i více slov hebrejských a řeckých a na druhé straně jeden a týž hebrejský nebo řecký výraz je překládán množstvím různých českých slov, je nutné v kombinovaném slovníku uvést i hebrejský a řecký originál. Kombinovaný biblický slovník uvádí i slova z dalších jazyků (latina, aramejština), které v biblické kultuře hrály významnou roli.\n\nKaždý typ slovníku je určen pro jinou cílovou skupinu, což je nutné mít na zřeteli i při výběru vhodného slovníku.\n\nRozsah slovníku: Slovník biblické kultury z r. 1992 (překl. francouzského \"Dictionnaire culturel de la Bible\") je vhodný pro základní, orientaci v Bibli a v biblické kultuře. V r. 1992 jej doporučilo ministerstvo školství a ministerstvo kultury ke školní výuce společenskovědních a estetickovýchovných předmětů \"(uvedeno ve slovníku na stránce bibliografických údajů)\". Pro širší a hlubší orientaci lze použít větší slovník, např. Nový biblický slovník z r. 1996 (překl. anglického \"New Bible Dictionary\") nebo Biblický slovník A.Novotného z r. 1956,1992,On-line. \"(Při srovnatelnosti formátu stránek jednotlivých hesel, např. heslu: \"Modlitba\" věnuje Slovník biblické kultury 3/4 stránky, Slovník A.Novotného 2 stránky a Nový biblický slovník 2,5 stránky.)\"\n\nTeologické rozdíly slovníku: Biblické slovníky se také liší svým teologickým zaměřením. Např. Biblický slovník prof. Adolfa Novotného , uvádí u výkladu jednotlivých hesel \"pokud možno tradiční pojetí, nebylo-li zcela bezpečně a jednoznačně vyvráceno\" \"(citace autora v úvodu slovníku)\". Jiné biblické slovníky mohou mít výklady pojaty netradičně. Dobrý biblický slovník je schopen u jednotlivých pojmů ukázat, jak se jejich obsah měnil, popřípadě prohluboval, v průběhu celého biblického bádání.\n\n\n\n\n"}
{"id": "288558", "url": "https://cs.wikipedia.org/wiki?curid=288558", "title": "Abbondio Sangiorgio", "text": "Abbondio Sangiorgio\n\nAbbondio Sangiorgio (16. července 1798 Milán – 2. listopadu 1879) byl italský sochař.\n\nSangiorgio studoval na milánské Accademia di Brera. Poté pracoval pro Fabbrica del Duomo di Milano; později dostal mnoho zakázek na velké sochy pro města Turín (Kastor a Pollux pro Palazzo Reale), Milán, Brescia a Casale Monferrato (jezdecký portrét Charlese Alberta z Piedmontu a Sardinie). Vytvořil také mnoho portrétních soch, ve kterých nastínil přechod neoklasicismu v realismus.\n\n"}
{"id": "288565", "url": "https://cs.wikipedia.org/wiki?curid=288565", "title": "Obléhání Dunkerque (1944)", "text": "Obléhání Dunkerque (1944)\n\nObléhání Dunkerque, které proběhlo od 7. října 1944 do 9. května 1945, představuje jednu z bitev závěrečné fáze druhé světové války. Německá posádka pod velením viceadmirála Friedricha Frisia v tomto období vzdorovala spojeneckým jednotkám, mezi nimiž přístav obléhali také českoslovenští vojáci vedení brigádním generálem Aloisem Liškou. Po kapitulaci nacistického Německa se posádka pevnosti vzdala oblehatelům. Tato bitva představuje nejvýznamnější bojové nasazení Československé samostatné obrněné brigády během bojů na západní frontě.\n\nČeskoslovenská samostatná brigáda, která se vytvořila ve Velké Británii, se přeplavila do Francie 30. srpna 1944, kde však prozatím zůstávala v záloze. Velitel brigády Alois Liška žádal české úřady ve Velké Británii, aby byli českoslovenští vojáci odesláni na frontu a aby brigáda byla doplněna požadovanou technikou. Britská strana se však obávala toho, že brigáda nebude moci nahrazovat vlastní ztráty, proto nechtěla čs. vojáky pověřit úkoly na hlavní frontě. Přesto postupně doplňovala stavy bojové techniky a na přelomu srpna a září 1944 byla přesunuta k francouzskému přístavu Dunkerque, který byl, ač obklíčen, v moci německých vojsk. Kolem města byla vybudovány tři obranné linie, síť plavebních kanálů umožňovala Němcům v případě nutnosti zatopení značné části předpolí. Ve městě se nacházelo dvanáct tisíc příslušníků německých vojsk, z toho tvořili asi 2 tisíce příslušníci Waffen SS.\n\nHistorik Zdenko Maršálek tvrdí, že v den příjezdu čs. jednotky na francouzskou pevninu 34% početního stavu jednotky - tedy celou jednu třetinu - prokazatelně tvořili českoslovenští Židé. Přičemž reálný počet byl pravděpodobně ještě vyšší, neboť mnoho čs. vojáků židovského původu tento fakt při vstupu do zahraniční armády z důvodu silného antisemitismu a obav o svoji bezpečnost v případě zajetí Němci, záměrně neuvedlo.\n\nČeskoslovenští vojáci zaujali 7. října svá obranná postavení a spolu s britskými a francouzskými jednotkami zahájili samotné obléhání. Ještě než se stačili seznámit s okolním terénem, byli nuceni čelit nepřátelskému výpadu. Pokus o noční útok byl odražen, ale 9. října odpoledne vrhli Němci do boje pěchotu a dokázali obsadit některá předsunutá postavení oddílu. Původní linii se podařilo obnovit až následujícího rána za pomoci britských tankistů.\n\nPrvní boj ukázal, že úkol brigády bude skutečně spočívat především v průzkumné činnosti a kontrolování aktivity daleko silnějšího nepřítele. První větší ofenzíva československých jednotek se odehrála 28. října v den státního svátku ČSR. Příslušníci pěchoty podporovaní 2. tankovým praporem provedli útok, při němž nepřítel odepsal ze stavu 50 mrtvých a 14 zajatých. Ještě téhož dne byl proveden druhý útok, při kterém padlo 150 Němců, 6 důstojníků a 350 mužů padlo do zajetí. Československá brigáda měla menší ztráty, celkem při obou akcích padlo 36 mužů, 3 zůstali nezvěstní. K úspěchu brigády blahopřál i velitel britské 21. skupiny armád maršál Montgomery.\n\nDalší bojová akce se uskutečnila 5. listopadu a začala náletem britských letadel, která ničila raketami palebná postavení nepřítele. Po dělostřelecké přípravě vyrazilo na zteč 43 československých tanků s pěchotou. Němci však kladli oproti předchozímu útoku silný odpor. Na několika místech se československým vojákům podařilo dobýt pevnůstky, ovšem tanky uvázly v minových polích a pěchota bez jejich podpory nemohla dokončit úkol. Jednotky se musely stáhnout zpět do svého postavení. Německá vojska ztratila 150 vojáků, dalších 170 bylo zajato. Československé jednotky přišly o 26 mužů, 9 se jich stalo nezvěstných, 59 vojáků bylo raněno. Padlí českoslovenští vojáci z tohoto i jiných střetů z této doby jsou pohřbeni na vojenském hřbitově v Adinkerke.\n\nV dalším průběhu bojů docházelo pouze k nevýznamným akcím, způsobených průzkumnou a hlídkovou činností nebo dělostřeleckými duely. Velení čs. brigády se snažilo působit na nepřítele i psychologicky, když vysílalo z radiostanic relace německým vojákům či nechalo vystřelovat granáty s letáky a dalším propagandistickým materiálem. V důsledku této činnosti se do 19. ledna 1945 vzdalo 669 vojáků a 9 důstojníků. Poslední boje se odehrály v dubnu 1945. V noci ze 4. na 5. duben odrazili čs. tankisté ve spolupráci z francouzskou rotou německý pokus o výpad v západní části perimetru. Ve dnech 9. - 10. dubna podnikl nepřítel nový útok, při kterém se mu podařilo dosáhnout místních úspěchů. 14. dubna zahájili čeští, slovenští, britští a francouzští vojáci protiútok, avšak tato akce skončila neúspěchem. Boje zde zuřily do 16. dubna, ovšem bez podstatnějších změn.\n\nProtože se válka v Evropě chýlila ke svému konci a americké jednotky dosáhly 18. dubna chebského výběžku, byla oživena myšlenka uvolnění čs. brigády do bojů v Československu. Nakonec do Čech odjel 23. dubna pouze narychlo sestavený oddíl v čele s pplk. Sítkem, který 1. května vstoupil na území předválečné ČSR a 9. května večer dorazil do Prahy.\n\n9. května 1945 v půl desáté dopoledne podepsal viceadmirál Friedrich Frisius na velitelství brigády kapitulaci tamní posádky. Generálu Liškovi se vzdalo asi 10 500 německých obránců Dunkerque. Nad francouzským přístavem zavlála společně československá a britská vlajka.\n\n\n\n"}
{"id": "288566", "url": "https://cs.wikipedia.org/wiki?curid=288566", "title": "Bakteriostatikum", "text": "Bakteriostatikum\n\nBakteriostatikum je antibiotikum zabraňující růstu bakterií. Funguje na principu narušení bakteriální proteosyntézy, replikace DNA či metabolismu. \n\n"}
{"id": "288570", "url": "https://cs.wikipedia.org/wiki?curid=288570", "title": "Svojanov (hrad)", "text": "Svojanov (hrad)\n\nSvojanov je částečná zřícenina gotického hradu nacházející se v bezprostřední blízkosti městyse Svojanov v okrese Svitavy. Od roku 1964 je chráněn jako kulturní památka. Kastelánem hradu je Miloš Dempír (do funkce nastoupil roku 2007).\n\nHrad Svojanov založil kolem roku 1224 královský purkrabí Svéslav z Bořitova. Roku 1250 je uváděn jako kastelán hradu Kuna ze Zbraslavi. Svojanov tedy patří k nejstarším kamenným hradům v našich zemích.\n\nRoku 1265 založil král Přemysl Otakar II. nedaleké královské věnné město Poličku, s jehož dějinami se historie hradu často prolínala. Král Přemysl dal hradu Svojanovu nové v té době módní německé jméno Fürstenberg [fyʁstənbeʁg] (Knížecí hora), ale toto pojmenování se neujalo. Hrad tedy plnil účel strážní pevnosti a zajišťoval ochranu nad zemskou obchodní stezkou spojující Brno s Litomyšlí. Tato tepna obchodu byla později nazývána Trstenická stezka.\n\nPo smrti Přemysla Otakara II. († 1278) hrad připadl královně vdově Kunhutě. Kunhuta majetek odkázala svému druhému manželovi Záviši z Falkenštejna a synovi Ješkovi. Falkenštejn na hradě jednu dobu pobýval se svou novou ženou Alžbětou a narodil se mu zde další syn. Po Falkenštejnově popravě (1290) hrad připadl koruně.\n\nKarel IV. v návrhu zákoníku Majestas Carolina zahrnul Svojanov mezi jedenáct hradů, které nesmí být vyjmuty z majetku koruny, ale už jeho syn Zikmund za husitských válek zastavil hrad pánům z Boskovic.\n\nHrad prošel renesanční přestavbou, poničil ho požár a Švédi v rámci bojů třicetileté války. Po rozmachu železniční dopravy v 19. století upadl význam obchodní cesty a tím i strategická výhoda hradu a celého kraje. Od roku 1910 patří městu Polička (opět po restituci 1992).\n\nHrad je přístupný od března do poloviny prosince. Mimo jiné disponuje hradní restaurací a stylovým penzionem. Hlavně v teplejším pololetí jsou zde pořádány četné kulturní akce, šermířská či divadelní vystoupení, koncerty apod. V rámci prohlídky venkovního areálu lze vystoupit na věž. V interiérech se nachází stylová instalace představující život na hradě v 2. polovině 19. století. Přístupná jsou i sklepení a unikátní goticko-renesanční dům zbrojnošů.\n\nOkolí tvoří smíšené lesy, střídající se s kulturní krajinou.\n\nNa hradě i v podhradí se odehrává děj dětské knihy \"Tajemný hrad Svojanov aneb Paměti Františka Povídálka\" od Bohuslava Březovského. Hrad a jeho okolí inspirovaly také Jaroslava Vrchlického k napsání básní \"Svojanovské granáty, Světlušky pod Svojanovem\" a \"Svojanovský křižáček.\" Na hradě se též natáčel hudební dokument \"Gypsy Celebration 2005\" o festivalu romské hudby.\n\nV hradním sklepení se má zjevovat translucidní postava paní Kateřiny. Ta zešílela a zemřela v izolaci, do které jí uvrhl bratr jejího manžela. Nebožčinu mrtvolu poté nechal zazdít, ovšem její přízrak se mu zjevoval každé noci. Zanedlouho sám propadl šílenství a zemřel.\n\n\n"}
{"id": "288574", "url": "https://cs.wikipedia.org/wiki?curid=288574", "title": "Diuretikum", "text": "Diuretikum\n\nDiuretikum je léčivo či rostlinná droga navozující zvýšenou diurézu (vylučování) vody a elektrolytů v moči. Vedle navození diurézy se na výsledném efektu podílejí i jiné mechanismy, např. vasodilatační složka.\n\nPrvní diuretika se začala objevovat v 18. století. Britský lékař William Withering ze sušených listů náprstníku připravil tzv. \"digitalis\", který především povzbuzuje srdeční činnost, ale díky tomu mimo jiné pracuje také jako diuretikum. Digitalis se používal na léčbu otoků (edémů), zejména oteklých nohou. V roce 1957 bylo připraveno první thiazidové diuretikum, chlorothiazid. Stalo se prvním bezpečným lékem na vysoký krevní tlak. Prvním objeveným diuretikem Henleovy kličky byl roku 1965 furosemid.\n\nOpačný efekt mají tzv. antidiuretika.\n\nJsou známy tři hlavní třídy diuretik:\n\nDiuretika mohou mít řadu méně vážných i vážnějších vedlejších účinků. K těm častějším patří nevolnost a malátnost, vyrážky, citlivost na světlo, zvýšená glykémie a neschopnost kontrolovat močení. K vzácnějším patří porucha sluchu, snížení množství bílých či červených krvinek a zánět slinivky.\n\nDiuretika jsou někdy zneužívána těmi, kteří chtějí odstraněním vody z těla snížit svou tělesnou hmotnost. Tento fenomén byl pozorován u osob s poruchami příjmu potravy, u anorektiků a bulimiků. Někdy je užívají i sportovci, kteří se před závodem potřebují dostat do své váhové kategorie – sportovní pravidla však užívání diuretik zakazují. Všem hrozí nebezpečná dehydratace.\n\n\n"}
{"id": "288575", "url": "https://cs.wikipedia.org/wiki?curid=288575", "title": "Nechen", "text": "Nechen\n\nNechen (egyptsky) nebo Hierakonpolis (z řeckého Hierakón polis - Ἱεράκων πόλις - název daný Řeky dvěma městům, kde byl uctíván Horus) bylo náboženské a politické centrum Horního Egypta na konci Předdynastického a začátku Raně dynastického období. Nechen byl také kultovním městem sokolího boha Hora, kterému byl na tomto místě zasvěcen jeden z nejstarších chrámů v Egyptě. Starověký Nechen se nacházel v Horním Egyptě, ve třetím nomu, asi 100 km severně od Asuánu. Také dlouho po ztrátě svého politického významu si udržel Nechen postavení kultovního střediska božského patrona faraonů. Původní sídliště na místě pozdějšího města se datuje do období Nakáda I anebo do dřívějšího badarienu. V čase svého největšího rozvoje okolo r. 3400 př. n. l. měl Nechen aspoň 5 000 a možná až 10 000 obyvatel.\n\nVykopávky chrámu vynesly na světlo velké množství posvátných předmětů z předdynastické doby. Byly nalezeny dva hřbitovy s malovanými hrobkami a zbytky města z nakkádského období. Pohřebiště dělníků vykazuje také stopy po primitivní mumifikaci (částečné zavinutí rukou u ženských těl z doby asi 3600 př. n. l.). Pohřební zvyky a mumie se dochovaly díky suchosti písku. V nekropoli notáblů ve vádí byly objeveny masky, kamenné sochy a pohřební architektura, která předznamenala pozdější tradice.\n\nRuiny města byly poprvé vykopány na konci 19. století anglickými archeology J.E. Quibellem a F.W. Greenem. V hlavní depozitní komoře nechenského chrámu našli důležité protodynastické artefakty, například také Narmerovu paletua slavnou hlavici palice nesoucí jméno krále Štíra.\n\nV nedávné době byly uskutečněny na místě předešlých vykopávek další práce. Tým mezinárodních odborníků složený z archeologů, egyptologů, geologů a dalších vědců řídil až do své smrti roku 1990 Michael Hoffman, po něm Barbara Adamsová z University College of London a Dr. Renee Friedmanová z Berkeley University a od roku 2001, kdy Barbara Adamsová zemřela, Dr. Renee Friedmanová .\n\nTakzvaná Pevnostje masivní stavba z nepálených cihel, kterou nechal vystavět král Chasechemuej z 2. dynastie. Zdá se, že byla vystavěná stejným způsobem a za stejným účelem jako \"pevnosti\" v Abydu a neměla vojenský význam. Pravý účel těchto staveb není znám, ale pravděpodobně souvisel s obřady královského úřadu.\n\nStavba byla postavena na předdynastickém pohřebišti. Vykopávky na tomto místě, spolu s krádežemi cihel, vážně poškodily statiku zdí a to vedlo téměř k zhroucení objektu. Poslední dva roky se pokouší tým pod vedením Dr. Friedmanové stabilizovat objekt a vyplnit místa hrozící rozpadem novými nepálenými cihlami.\n\ncs\nen\n"}
{"id": "288577", "url": "https://cs.wikipedia.org/wiki?curid=288577", "title": "Kostel svatého Jana Nepomuckého (Nepomuk)", "text": "Kostel svatého Jana Nepomuckého (Nepomuk)\n\nPoutní kostel svatého Jana Nepomuckého je barokní kostel v západočeském Nepomuku, rodišti katolického světce Jana Nepomuckého. Od roku 1963 je chráněn jako kulturní památka.\nStojí na místě staršího kostela svatého Jana Křtitele z let 1639–1660, který byl postaven na údajném místě rodného domu Jana Nepomuckého, jako vůbec první svatostánek zbudovaný na počest tomuto tehdy ještě nekanonizovanému mučedníkovi. Po svatořečení Jana Nepomuckého 1729 původní kostel svou velikostí nestačil velkému počtu poutníků, a proto byl na pokyn Adolfa Bernarda z Martinic zbořen a na jeho místě podle plánů Kiliána Ignáce Dientzenhofera v letech 1734–1738 postaven nový. Kostel není orientovaný, na hlavním průčelí, obráceném k jihovýchodu, je portál z původního kostela a sochy Jana Křtitele, svatého Dominika a Františka z Assisi. Hlavní oltář je novorenesanční se sochou Nepomuckého dle modelu Josefa Maxe a obrazem Jana Křtitele od Josefa Vojtěcha Hellicha.\n\n"}
{"id": "288587", "url": "https://cs.wikipedia.org/wiki?curid=288587", "title": "Mehriban Alijeva", "text": "Mehriban Alijeva\n\nMehriban Alijeva, celým jménem Mehriban Arif qizi Aliyeva (ázerbájdžánsky \"Mehriban Əliyeva\"; * 26. srpna 1964, Baku, Ázerbájdžán) je viceprezidentkou Ázerbájdžánu a manželkou prezidenta Ilhama Alijeva. Je rovněž členkou Národního shromáždění Ázerbájdžánu, velvyslankyní dobré vůle UNESCO a členkou charitativních a kulturních organizací. \n\nV roce 1984 se provdala za Ilhama Alijeva. Mají spolu tři děti – dcery Leilu a Arzu a syna Hejdara. \n\nV roce 2005 byla zvolena poslankyní ázerbájdžánského parlamentu. V únoru 2017 byla jmenována viceprezidentkou země. Funkce viceprezidenta vznikla na základě referenda ze září 2016. Současně bylo také prodlouženo funkční období prezidenta z pěti na sedm let.\n\n\n"}
{"id": "288589", "url": "https://cs.wikipedia.org/wiki?curid=288589", "title": "Cosimo Fancelli", "text": "Cosimo Fancelli\n\nCosimo Fancelli (asi 1620, Řím – 3. dubna 1688, Řím) byl italský sochař v období baroka, aktivní hlavně v Římě. Byl synem umělce Carla Fancelliho z Arezza. Cosimo stejně jako jeho bratr, sochař Giacomo Antonio Fancelli, začal svou kariéru jako spolupracovník v dílně Berniniho. Pravděpodobně spolupracoval na soše \"Nilu\" pro Fontánu čtyř řek na Piazza Navona.\n\nPoté byl pracovně vázán u Pietra da Cortona, a pomáhal s výzdobou kostelů Santi Luca e Martina (kolem roku 1649), Santa Maria della Pace (1656), Santa Maria in Via Lata (kolem roku 1660), San Carlo al Corso (po roce 1665) a klenby kostela Nuova in Vallicella (1662–1665). Mezi jeho žáky patřil Francesco Cavallini. V roce 1669 ho Bernini pověřil provedením \"Anděla s šátkem\" na Andělském mostě.\n"}
{"id": "288590", "url": "https://cs.wikipedia.org/wiki?curid=288590", "title": "Iž", "text": "Iž\n\nIž ( , , udmurtsky \"Оӵ\") je řeka v Udmurtské a v Tatarské republice v Rusku. Je 259 km dlouhá. Povodí má rozlohu 8510 km².\n\nVzniká soutokem Malého a Velkého Iže a samotná řeka bývá někdy nazývána \"Velký Iž\". Řeka protéká rovinou a vytváří množství meandrů. Ústí zprava do Kamy ve vzdálenosti 124 km od jejího ústí do Volhy.\n\nZdrojem vody jsou převážně sněhové srážky. Průměrný roční průtok vody u obydleného místa Lebedinoe Ozero činí přibližně 34,1 m³/s. Zamrzá v polovině listopadu a rozmrzá v polovině dubna.\n\nŘeka je splavná pro vodáky. Na dolním toku je možná vodní doprava. Ve vzdálenosti 189 km od ústí se nachází hráz Iževské přehrady, která zásobuje vodou město Iževsk ležící na řece.\n"}
{"id": "288593", "url": "https://cs.wikipedia.org/wiki?curid=288593", "title": "Semín", "text": "Semín\n\nSemín je obec ležící asi pět kilometrů severozápadně od Přelouče, 15 km západně od Pardubic. V obci je registrováno 226 domů. Žije zde  obyvatel. První známá písemná zpráva o obci pochází z roku 1339.\n\nV Semíně se nachází jediná lokalita výskytu kozince písečného (\"Astragalus arenarius\") v ČR. Toto místo je chráněno jako NPP Semínský přesyp.\n\nV budově bývalého renesančního zámku, později přestavěného na pivovar, se narodil 13. března 1880 český kubistický architekt Josef Gočár, autor mj. Domu U Černé Matky Boží v Praze.\n\nDalším semínským rodákem je archeolog Čeněk Chvojka (8. 2. 1850 - 2. 11./20. 10. 1914) jeden ze zakladatelů ukrajinské archeologie, ředitel muzea v Kyjevě.\nSemínský akvadukt je významným středověkým dílem, vybudovaným v letech 1498–1521. Převádí tok Opatovického kanálu (umělý kanál, který byl vybudován roku 1513 a jeho celková délka byla 34,7 km) přes Sopřečský potok. Akvadukt je zajímavou technickou památkou.\n\nNa okraji semínského hřbitova se nachází dřevěná zvonice ze 16. století, ve které jsou umístěny dva zvony. Menší se jmenuje Poledník a je z roku 1542, větší, Ježíš, nebo také Jan, byl odlit roku 1606.\n\nV obci Semín působí fotbalový klub TJ Sokol Semín, jehož čtyři družstva hrála v sezóně 2018/2019 následující soutěže:\n"}
{"id": "288600", "url": "https://cs.wikipedia.org/wiki?curid=288600", "title": "Nourúz", "text": "Nourúz\n\nNourúz ( ) je tradiční perský svátek na oslavu jarní rovnodennosti, vznikl před více než 3000 lety. Má souvislost se Zoroastrickými svátky.\n\nSlaví se v Afghánistánu, Albánii, Ázerbájdžánu, Gruzii, Íránu, Severním Iráku a Turecku, dále v zemích Střední Asie - Kazachstánu, Kyrgyzstánu, Tádžikistánu, Turkmenistánu a Uzbekistánu a různé varianty toho svátku slaví Íránští a Turečtí lidé na Balkáně, v severní Číně, na Kavkaze, Krymu, v Indii, Iráku, Pákistánu a Sýrii.\n\nNourúz je první den jara, začátek kalendáře \"Bahá’í\" a \"Íránského kalendáře\".\n\nSlaví se obdobně jako v našich zemích Velikonoce. Přesněji řečeno, svátek Nourúz či Norúz (persky \"Nový den\") do jisté míry připomíná jakýsi mix čtyř klasických svátků, tak jak je známe v Česku: Mikuláš, Vánoce, Silvestr a Velikonoce. Zatímco červený novoroční skřítek Hajji Firuz (symbolizující znovuzrozený mladý nový rok) připomíná Čerta, Amu Norúz (Strýček Norúz) naopak jakéhosi zeleného Mikuláše. Jeho bílé vousy symbolizují starý rok. Zatímco Hajji Firuz zpívá a tančí, Strýček Norúz rozdává malé dárky dětem. Vánoce připomíná slavnostní tabule \"Hafte Sin\" (Sedm \"S\"), která by měla obsahovat sedm předmětů, jejichž jména začínají v perštině na \"S\". Oslava nového roku s přáteli nebo rodinou odkazuje na našeho Silvestra, byť oficiálně bez alkoholu. Velikonoce připomínají malovaná vajíčka, nebo čerstvě vypěstovaná tráva či výhonky zelené čočky. Tradičním přáním je věta \"Sale no mobarak!\" (persky \"Rok nový požehnaný!\"), nebo \"Norúz mobarak!\" (\"Norúz požehnaný!\"). \n\nNásledující dva týdny po Norúzu mají Íránci obvykle volno; třináctý den se tradičně tráví mimo domov - například na pikniku s rodinou a přáteli. Svátek Norúz je v Íránu oficiálně slaven, nezávisle na islámském základu republiky.\n\nVšichni stoupenci Bahá’í víry slaví 21. března v den jarní rovnodennosti.\n\nV této zemi je Novruz nebo také Novruz bayramı nejstarší svátek. Překládá se jako \"\"svátek jara\"\". Ukazuje starověkou tradici oslavy lidí z Ázerbájdžánu. Je oslavován již od třetího tisíciletí, období starověkého Babylónu. Přípravy na něj trvají celý měsíc. Jde o čtyři úterky, z nichž každý má zvláštní jméno (úterý ohně, vody, země a větru). Uklízí se důkladně celý dům, pečou se sladké moučníky např. pachlava, šakerbura a gogal, barví se vajíčka, nechá se do misky naklíčit obilí, polévá se vodou apod.\n\nPro Kurdy získal tento svátek hlavně ve 20. století na důležitosti. Vzhledem k politické situaci a jejich boje za nezávislost, se stal hlavně v Sýrii a Turecku znakem kurdského odboje. Slaví se v noci z 20. na 21. března tancem u velkých ohňů pod širým nebem. Hlavní legendou mezi Kurdy je příběh o porážce tyrana Dahaka (Zohak, Dahaq) kovářem Kaveh. \n\n\n Novruz na stránkách Bakupages.com\n"}
{"id": "288601", "url": "https://cs.wikipedia.org/wiki?curid=288601", "title": "Domenico Guidi", "text": "Domenico Guidi\n\nDomenico Guidi (6. června 1625 Carrara - 28. března 1701, Řím) byl italský barokní sochař.\n\nGuidi následoval svého strýce, sochaře Giuliana Finelli do Neapole. V roce 1649 odešel do Říma a pracoval v dílně Alessandra Algardi, kde zůstal sedm let. Poté spolupracoval, v rámci Algardiho dílny, se sochařem Ercolem Ferratou. Oba, například, pomohli dokončit \"Vidění sv. Mikuláše\" (dokončeno 1655) v kostele \"San Nicola da Tolentino\".\nGuidi se stal nezávislým roku 1654. Úzce spolupracoval se sochařem francouzského původu Pierrem-Etienne Monnotem. Ve srovnání s ostatními soudobými sochaři byl velmi plodný. Jeho práce zahrnuje \"Náhrobek Natale Rondinini\" v Santa Maria del Popolo (1657) a reliéf nad oltářem v \"Capella di Monte di Pieta\" zobrazující \"Nářek nad mrtvým tělem Krista\" (1667-76). Pod vedením Berniniho byl pověřen zhotovením \"Anděla s kopím\" pro Ponte Sant'Angelo.\n"}
{"id": "288602", "url": "https://cs.wikipedia.org/wiki?curid=288602", "title": "Taková normální rodinka (film)", "text": "Taková normální rodinka (film)\n\nTaková normální rodinka je český film režiséra Patrika Hartla z roku 2008, natočený na motivy stejnojmenného televizního seriálu Fan Vavřincové z roku 1968. \n\nRodina Hanákových žije společně v hájence za městem. Toto nesourodé leč láskyplné společenství tvoří několik generací. Babička bývala Miss Kyjev, vdala se do Čech a dnes je její vášní vymýšlení detektivních zápletek. Maminka je oporou rodiny, tatínek miluje zvířata, starší dcera Pavla cvičí tchaj-ťi, propaguje zdravou výživu a s nadhledem zvládá své synky a manžela Petra. Mladší dcera Káča jednoho dne rodinu zaskočí. Oznámí, že je těhotná a brzy rodině představí svého nastávajícího Zdeňka. Zdeněk je student, nemá byt, peníze ani práci, ale chce se zachovat jako chlap a s Kačenkou se oženit. Rodinka si hodlá nového člena dobře prověřit a připraví pro něj řadu náročných úkolů.\n\n\n"}
{"id": "288615", "url": "https://cs.wikipedia.org/wiki?curid=288615", "title": "Johann Rattenhuber", "text": "Johann Rattenhuber\n\nJohann „Hans“ Rattenhuber (30. dubna 1897 - 30. června 1957) byl důstojník SS a pořádkové policie v hodnosti \"SS-Gruppenführer und Generalleutnant der Polizei\" za druhé světové války. Znám je svým působením jako šéf Říšské bezpečnostní služby (\"Reichssicherheitsdienst\", RSD). Také byl mezi posledními, kteří byli ve Vůdcově bunkru v době Hitlerovy sebevraždy.\n\nNarodil se dne 30. dubna roku 1897 ve městě Oberhachingu, které se nachází v Bavorsku poblíž Mnichova. Navštěvoval obecnou školu a po čtyřech letech přešel na gymnázium, kde také později odmaturoval. Následně na to začal studia na univerzitě v Mnichově avšak se sílící válkou musel v roce 1916 narukovat do armády. Poté, co byl odveden do císařské bavorské armády, tak byl přiřazen k 16. bavorskému pěšímu pluku (\"Bayerische Infanterie Regiment Nr. 16\"), který v tu dobu sídlil ve městě Ingolstadtu. Během první světové války války si vysloužil oba dva stupně železného kříže a dosáhl hodnosti \"Leutnant\" (poručík).\n\nS demobilizací byl propuštěn z armády počátkem roku 1919. Ještě tentýž rok vstoupil do řad jednotek Freikorps, kde byl přidělen ke skupině von Epp pod velením generála Franze von Eppa. Zde zůstal až do května roku 1919, kdy došlo k reorganizaci. Po reorganizaci jednotek Freikorps a jejich začlenění do Reichswehru zůstal dál u své jednotky, která byla přeměněna na 22. brigádu Reichswehru. U té byl zařazen ke 42. střeleckému pluku (\"Schützen Regiment Nr. 42\") a nedlouho na to byl převelen ke 13. pěšímu pluku (\"Infanterie-Regiment Nr. 13\") z 5. divize. Z armády definitivně odešel během počátku roku 1920.\n\nPo odchodu z Reichswehru nastoupil opět na univerzitu v Mnichově, kde dokončil pouze dva semestry a vstoupil do řad zemské policie (\"Landespolizei\") ve městě Bayreuthu. Dne 10. února 1922 změnil své působiště, když byl přeřazen k zemské policii do Mnichova.\n\nV Mnichově se mu dařilo, 10. března roku 1933 vstoupil do SS a stal se pobočníkem tehdejšího prezidenta bavorské policie Heinricha Himmlera. Dne 1. května téhož roku vstoupil také do NSDAP. Dne 24. prosince roku 1934 si vzal za ženu Paulu Dentzovou (* 6. února 1906 v Mnichově), se kterou měl později syna a dceru.\n\nOde dne 30. ledna roku 1933 až do skončení druhé světové války působil ve štábu \"Reichsführera-SS\" Heinricha Himmlera jako šéf Říšské bezpečnostní služby (\"Reichssicherheitsdienst\", šéf osobní ochranky Adolfa Hitlera), zároveň byl členem organizace \"Lebensborn\".\n\nBěhem pokusu o útěk z Vůdcova bunkru v Berlíně byl několikrát vážně zraněn do nohy. Dne 2. května roku 1945 byl zajat sovětskými jednotkami a posléze internován v SSSR až do 10. října roku 1955.\n\nZemřel dne 30. června roku 1957 v bavorském Mnichově v Bavorsku.\n\n\n"}
{"id": "288620", "url": "https://cs.wikipedia.org/wiki?curid=288620", "title": "Giacomo del Duca", "text": "Giacomo del Duca\n\nGiacomo Del Duca (asi 1520 Cefalù – 1604 Messina), známý také jako Jacopo Siciliano nebo Del Duca, byl italský sochař a architekt v období pozdní renesance. Rodilý Sicilan, je nejznámější jako spolupracovník Michelangela na mnoha projektech v Římě, zahrnující konstrukci a sochařskou výzdobu náhrobku papeže Julia II., dokončeného ve velmi zjednodušené verzi, v kostele San Pietro in Vincoli. Také změnil Michelangelovi plány pro budovy na Kapitolu, jednoho z nejznámějších a nejvyšších ze sedmi římských pahorků.\nRoku 1588 se vrátil na Sicílii a usadil se v Messině, kde postavil několik budov, jako například kostel San Giovanni dei Gerolamini a Loggii dei Mercanti.\n\n\n"}
{"id": "288622", "url": "https://cs.wikipedia.org/wiki?curid=288622", "title": "Koreček", "text": "Koreček\n\nKoreček je speciální nádoba, umístěná na laně, řetězu či kole, která slouží k přemisťování nebo u oddělování materiálu. Je součástí kolesového rypadla, korečkového rypadla nebo korečkového dopravníku. Největší korečky rypadel v povrchových dolech mají objem přes 1m.\n\n"}
{"id": "288625", "url": "https://cs.wikipedia.org/wiki?curid=288625", "title": "Kõue", "text": "Kõue\n\nKõue (dříve \"Kõu\", německy \"Kau\") je vesnice v estonském kraji Harjumaa, samosprávně patřící do obce Kõue, která je podle ní pojmenována.\n"}
{"id": "288628", "url": "https://cs.wikipedia.org/wiki?curid=288628", "title": "Brewster Aeronautical Corporation", "text": "Brewster Aeronautical Corporation\n\nBrewster Aeronautical Corporation byl americký zbrojní koncern, který existoval od počátku 30. let 20. století až do roku 1946.\n\nFirma vznikla jako letecká divize automobilového výrobce \"Brewster & Co\". Letecký inženýr \"Jimmy Work\" tuto divizi v roce 1932 odkoupil za 30 tisíc dolarů a vytvořil z ní \"Brewster Aeronautical Corporation\". Brewster začal s výrobou plováků a částí křídel pro plováková letadla. Brzy však najal konstruktéra \"Daytona Browna\" a začal s vývojem vlastních typů. Brewster otevřel celkem tři továrny v New Yorku v Queensu, ve městě Newark ve státě New Jersey a ve \"Warminster Township\" ve státě Pensylvánie.\n\nPrvní konstrukcí Brewsteru byl dvoumístný průzkumný bombardér Brewster SBN, který poprvé vzlétl v roce 1936 a byl stavěn pod označením \"SBN-1\". Další bombardovací letoun Brewster SB2A Buccaneer vzlétl poprvé v roce 1941 a byl vyráběn pro Royal Air Force s bojovým jménem \"Bermuda\".\n\nV roce 1935 začal vývoj asi nejznámější konstrukce Brewsteru, palubního stíhacího letounu Brewster F2A Buffalo, který v soutěži porazil prototyp stíhacího dvouplošníku XF4F-1 firmy Grumman, ze kterého se po rozsáhlých úpravách stal známý F4F Wildcat. V roce 1938 se F2A dostal do sériové výroby, v silách US Navy ho ale poměrně rychle nahradil typ F4F Wildcat.\n\nBrewster F2A bojoval v druhé světové válce. V roce 1940 byl v počtu 44 kusů exportován do Finska a výrobu si objednala i Belgie, která však byla okupována Německem po dodání prvních dvou kus. Velká Británie ostatní belgická Buffala převzala a objednala dalších 170 kusů vylepšené verze. Letouny byly nasazeny na Dálném východě, kde se po vypuknutí války s Japonskem střetly s japonskými stíhači a utrpěly zdrcující ztráty. Na rozdíl od Britů, kteří Buffala nepovažovali za příliš výkonná, je finské letectvo úspěšně nasadilo proti SSSR v pokračovací válce. Dokonce vyráběli mírně modifikovanou variantu VL Humu. Holandsko zakoupilo 92 Buffal dvou verzí, které byly nasazeny v Nizozemské východní Indii a také se zde střetly s japonským letectvem. Japonsko jich několik ukořistilo a testovalo.\n\nBěhem druhé světové války se ukazovalo, že firma je špatně řízena. Společnost se během pouhých pár let rozrostla z malého subdodavatele částí letounů ve velký zbrojní gigant. Jimmy Work pro vedení společnosti najal Alfreda a Ignacia Mirandovy, kteří byli dříve odsouzeni na dva roky vězení za ilegální prodej zbraní do Bolívie a jménem Brewsteru zákazníkům slibovali větší výrobní kapacity, než společnost vlastnila. Navíc po začátku války celý zbrojní průmysl trpěl nedostatkem kvalifikovaných sil. US Navy nahradilo Jimmyho Worka novým ředitelem společnosti, kterým se stal \"George Chapline\" a doufalo, že se tím výroba zrychlí. V roce 1942 Jimmy Work znovu získal kontrolu nad společností, ovšem zrovna době, kdy byl obviněn z podvodů v hodnotě 10 milionů dolarů. V květnu 1942 námořnictvo Brewster zkonfiskovalo a dosadilo na místo ředitele ředitele společnosti \"Naval Aircraft Factory\".\n\nPotíže společnosti se zhoršily, když námořnictvo zrušilo objednávku licenční výroby stíhacího letounu Vought F4U Corsair, který měl být stavěn pod označením \"F3A-1 Corsair\". Společnost se dostala do velkých ztrát a její management ji 5. dubna 1946 rozpustil.\n\n"}
{"id": "288632", "url": "https://cs.wikipedia.org/wiki?curid=288632", "title": "Kõue (obec)", "text": "Kõue (obec)\n\nObec Kõue (estonsky Kõue vald) je samosprávná obec náležející do estonského kraje Harjumaa.\n\nObec Kõue má přibližně šestnáct set obyvatel žijících v celkem 38 vesnicích Aela, Alansi, Ardu, Habaja, Harmi, Kadja, Kantküla, Katsina, Kirivalla, Kiruvere, Kukepala, Kõrvenurga, Kõue, Laane, Leistu, Lutsu, Lööra, Marguse, Nutu, Nõmmeri, Ojasoo, Pala, Paunaste, Paunküla, Puusepa, Rava, Riidamäe, Rõõsa, Saarnakõrve, Sae, Silmsi, Sääsküla, Triigi, Uueveski, Vahetüki, Vanamõisa, Virla a Äksi. Správním centrem obce je vesnice Ardu.\n\n"}
{"id": "288637", "url": "https://cs.wikipedia.org/wiki?curid=288637", "title": "MDL", "text": "MDL\n\nMDL může být:\n\n"}
{"id": "288638", "url": "https://cs.wikipedia.org/wiki?curid=288638", "title": "Narmerova paleta", "text": "Narmerova paleta\n\nNarmerova paleta, je významným egyptským archeologickým nálezem, datovaným z 31. století př. n. l. Obsahuje první hieroglyfické znaky a výjevy na ní se považují za znázornění sjednocení Horního a Dolního Egypta faraonem Narmerem. Na každé straně je král zobrazen s korunou jedné z těchto oblastí. Egyptolog Bob Brier považuje Narmerovu paletu za \"první historický dokument na světě\".\n\nPaleta, která přežila nedotčena do dnešních dob, byla objevena britským archeologem Jamesem E. Quibellem a Frederikem W. Greenem v místě hlavního depozitu v chrámu boha Hora v Hierakonpolis během výzkumů v letech 1897/1898. V tomto depozitu byla také nalezena Narmerova palice a palice krále Štíra. Přesné místo a okolnosti nálezu ale nebyly zaznamenány dostatečně přesně. Ve skutečnosti Greenova zpráva uvedla umístění palety v jiné vrstvě a jeden nebo dva yardy dále od místa, které je považováno za přesnější místo nálezu na základě původních poznámek z vykopávek. Předpokládá se, že tyto předměty byly vyrobeny jako královské dary pro chrám. Hierakonpolis bylo starověké hlavní město Horního Egypta během předdynastického období Nakáda III.\n\nPalety v této době byly používány pro roztírání očního líčidla, ale tato paleta je příliš velká a těžká byla pro osobní použití, a proto je to snad chrámový předmět. Jedna z teorií je, že byla používána pro roztírání očního líčidla pro sochy bohů.\n\nNarmerova paleta je součástí stálé sbírky Egyptského muzea v Káhiře.\n\nJe to velká (63 cm) obřadní paleta ve tvaru štítu, vyřezaná z jednoho kusu měkkého zeleného prachovce. Tento materiál se často v minulosti zaměňoval za břidlici. Břidlice je vrstvena a náchylná k loupání, je metamorfovanou horninou obsahující velká, náhodně rozdělená nerostná zrna. Oba nerosty nejsou jemně zrnité a tvrdé, jako prachovec, jehož naleziště se nachází v lomu ve Vádí Hammámat, v kterém je doložena těžba od předdynastické doby. Tento materiál byl velmi používán během předdynastického období pro výrobu takovýchto palet, a také užíván jako surovina pro starověké královské sochy. Socha faraona z druhé dynastie Chasechemueje, nalezená ve stejném komplexu jako Narmerova paleta v Hierakonopoli, byla také zhotovena z tohoto materiálu.\n\nObě strany palety jsou ozdobené vyřezanými reliéfy. V horní části obou stran je uprostřed serech se znázorněním symbolů n'r (sumec) a mr (dláto), což je fonetický přepis Narmerova jména.\n\nV horní části této strany jsou zobrazeny dvě hlavy kravího božstva Bat (neobvykle je bohyně zobrazena zepředu, nikoliv z profilu), mezi nimi pak Narmerův \"serech\". Pod ním je znázorněn průvod s Narmerem, který má červenou korunu Dolního Egypta (jehož symbolem byl papyrus). Narmer drží palici a cep, dva tradiční symboly kralování. Napravo jsou k jeho postavě připsány hieroglyfické symboly pro jeho jméno, i když nejsou uzavřeny v serechu. Za postavou vlevo je jeho nosič sandálů, jehož jméno může představovat růžice u jeho hlavy. Pravoúhlý symbol nad jeho hlavou nemá jasný výklad, mohl by představovat jméno města.\n\nVpravo před králem kráčí dlouhovlasý muž, dva hieroglyfy vedle jeho hlavy prozrazují jeho jméno: Čet. (Za předpokladu, že znaky na této paletě mají stejné fonetické čtení jako v pozdějším hieroglyfickém písmu.) Před tímto mužem jsou neseny čtyři standarty držené čtyřmi postavami. Jsou to standarty představující zvířecí kůži, psa a dva sokoly. Na pravém okraji Narmerovy palety je deset bezhlavých mrtvol, pravděpodobných obětí Narmerova vítězství. Nad nimi jsou symboly pro loď, sokola a harpuny, pravděpodobně znázorňující jméno města, které bylo podrobeno.\n\nPod průvodem jsou znázorněni dva lidé držící pomocí lan levharty nebo lvice (na těle se nenacházejí žádné skvrny) za jejich dlouhé, jakoby hadí krky. Krky jsou propleteny a obtáčejí kruhovou prohlubeň, v níž byla roztírána oční líčidla.\n\nNa spodní části palety je znázorněn býk, jenž rozbíjí hradby města a pošlapává padlého nepřítele. Kvůli skloněné hlavě a bojovné póze býka se reliéf vykládá jako obraz představující krále porážející své nepřátele; \"Býk své matky\" je běžné epiteton dávané egyptským faraonům jakožto synům kravího božstva. Toto postavení býčí hlavy ve stylizované podobě znázorňuje později v hieroglyfickém písmu sílu.\n\nZadní strana palety je ve svém horním pásu identická s tou přední.\n\nVelký obraz ve středu palety zobrazuje Narmera s bílou korunou Horního Egypta, jehož symbolem byl kvetoucí lotos. Narmer drží v pravé ruce palici a napřahuje se nad vězněm, který klečí. Za králem je znázorněn králův nosič sandálů, jehož jméno je opět znázorněno růžicí u jeho hlavy. Vězeň má u hlavy znázorněny symboly, které mohou představovat jeho jméno nebo oblast, ze které pocházel. Nad vězněm je sokol, reprezentující Hora. Stojí na svazku rostlin papyrusu, symbolu Dolního Egypta. Ve svých drápech drží lano, které je napojeno na nos mužské hlavy vyrůstající ze svazku papyrusových rostlin. Papyrus může odkazovat na močálovitou oblast delty Nilu v Dolním Egyptě, nebo že boj byl v bažinaté oblasti, nebo může každá rostlina představovat číslici 1000, a pak by výjev znázorňoval, že 6000 nepřátel bylo poraženo.\n\nPod znázorněním Narmera napřahujícího se nad vězněm je třetí část, zobrazující dvě nahé, vousaté postavy. Buď běží nebo leží mrtví na zemi. U hlavy každého muže je hieroglyf, u prvního pravděpodobně znázorňující ohrazené město a u druhého znázorňující uzel, pravděpodobné oznamující jméno poraženého města.\n\nPaleta byla považována za zobrazení sjednocení Dolního Egypta králem Horního Egypta, nebo za zobrazení vojenského úspěchu nad Libyjci. V poslední době se historici jako Nicholas Millet přiklánějí k názoru, že paleta nepředstavuje historickou událost (jako sjednocení Egypta), ale namísto toho představuje události, které se staly v roce, v kterém předmět byl věnován chrámu. Whitney Davis navrhl, že výjevy na této a dalších předdynastických paletách mají více společného se zakládajícím králem a mají představovat obrazovou metaforu vítězného lovce, zachyceného v okamžiku zasazování smrtelné rány svým nepřátelům.\n\nNarmerova paleta se nachází v Egyptském muzeu v Káhiře, a je to jeden z prvních exponátů, které návštěvníci vidí při vstupu do muzea.[10] Má Journal d'Entree number JE32169 a Catalogue Génèral number CG14716.\n\n\ncs\nen\n"}
{"id": "288640", "url": "https://cs.wikipedia.org/wiki?curid=288640", "title": "Stephen Lee", "text": "Stephen Lee\n\nStephen Lee (* 12. říjen 1974 Trowbridge, Anglie) je od roku 1992 profesionální hráč snookeru. Nejvyšší breaku dosáhl 144 bodů na turnaji Thailand Open v roce 2002.\n\n\n- 25.9.2013 - Stephen Lee dostal za ovlivňování zápasů kvůli sázkám dvanáctiletý distanc. /WPBSA Statement: \"Stephen Lee is found guilty of \"agreeing an arrangement… [and of] …accepting or receiving or offering to receive… payment or… other… benefit… in connection with influencing the outcome or conduct of\" each of the seven matches\"/\n- Trest se započítává od 12.10.2012, vyprší tedy 12.10.2024\n- Navíc musí zaplatit pokutu 40 tisíc liber (asi 1,2 milionu korun).\n\n"}
{"id": "288641", "url": "https://cs.wikipedia.org/wiki?curid=288641", "title": "Volkswagen Tiguan", "text": "Volkswagen Tiguan\n\nVolkswagen Tiguan je prvním zástupcem této německé automobilky v segmentu malých SUV. Vůz byl poprvé představen v roce 2007 na autosalonu ve Frankfurtu. Volkswagen nabízí tři provedení: \"Trend&Fun\", \"Track&Field\" a \"Sport&Style\". Nabízené motory jsou v současné době dva - přeplňovaný benzínový 1.4 TSI a naftový 2.0 TDI, který je prvním motorem Volkswagenu s technologií Common-Rail. Oba pohání všechna čtyři kola skrze systém 4Motion, který používá mezinápravovou spojku Haldex. Naftový motor lze zkombinovat i s automatickou převodovkou.\n"}
{"id": "288643", "url": "https://cs.wikipedia.org/wiki?curid=288643", "title": "Marie Ludovika Beatrix z Modeny", "text": "Marie Ludovika Beatrix z Modeny\n\nMarie Ludovika Beatrix z Modeny (něm.: \"Maria Ludovika Beatrix von Modena\") (14. prosince 1787 Monza – 7. dubna 1816 Vídeň) byla třetí manželka rakouského císaře, českého, uherského a chorvatského krále Františka I. Pokřtěná byla jako Marie Ludovika Beatrix Antonia Josephe Johanna. Její titul zněl \"Erzherzogin von Österreich-Este\".\n\nŠlo o dceru Ferdinanda z Modeny (1754–1806) a jeho manželky Marie Beatrice Ricciardy d'Este (1750–1829). Pocházela z Habsbursko-Lotrinské dynastie - přesněji její vedlejší větve Rakouští-Este.\n\nVětšina italských příbuzných Františka I. byla Napoleonem vyhnána ze svých království a vévodství a hledala útočiště u svého šťastnějšího příbuzného v rakouské monarchii. Mezi nimi i rodina budoucí císařovny. Dne 6. ledna 1808, půl roku po smrti Františkovy druhé manželky Marie Terezy, se ve Vídni konala svatba. Volba padla opět na Františkovu sestřenici – Marii Ludoviku Beatrix z Modeny.\n\nMarie Ludovika byla velmi vzdělaná žena, ale trpěla závažnou nemocí (tuberkulózou), která ji znemožňovala mít děti i zapojit se plnohodnotně do života, i když se o to až do konce života snažila a pokud mohla, všude svého manžela doprovázela. Dohlížela na výchovu všech svých vyvdaných dětí a zvláště se věnovala následníkovi trůnu Ferdinandovi, jehož zdravotní stav se díky ní velmi zlepšil. Často pobývala také v Čechách, v lázních Teplice, kde se potkávala se vzdělanci té doby.\n\nMarie byla zapřisáhlou nepřítelkyní Napoleona a postavila se proti plánu provdat Františkovu dceru Marii Luisu za císaře Francouzů. Avšak i když svého manžela dokázala velmi ovlivnit, přesto byla jednání mezi Napoleonem a Meternichem úspěšně dovedena do konce a v roce 1810 se Marie Luisa stala francouzskou císařovnou.\n\nNapoleon byl definitivně poražen. Na konci roku 1815 doporučili lékaři císařovně léčení v Itálii. Marie Ludovika se vrátila do své země na severu Itálie. Nedlouho poté, 7. dubna 1816, zemřela ve Veroně ve věku 28 let na tuberkulózu. Pohřbena je v císařské kryptě u kapucínů ve Vídni. Její manžel František se ještě v témže roce oženil znovu.\n\n"}
{"id": "288647", "url": "https://cs.wikipedia.org/wiki?curid=288647", "title": "Valerio Cigoli", "text": "Valerio Cigoli\n\nValerio Cigoli nebo také Cioli di Simone (1529, Settignano – 29. prosince 1599, Florencie) byl italský renesanční sochař, syn sochaře Simone da Settignano.\n\nJeho nejznámějším dílem je \"Fontána del Bacchino\", která se nachází v zahradách Boboli, blízko vchodu u piazza Pitti ve Florencii. Zpodobňuje dvorního trpaslíka Cosima I. jako Bakchuse. V zahradách Boboli se nacházejí ještě dvě díla, na kterých spolupracoval s Giovanni Simone Cioli: \"Uomo che vanga\" a fontána \"Uomo che scarica il secchio in un tino\".\n\nDále vytvořil bronzovou sochu \"Satyr s lahví\", nyní v Bargellu a sochu, která je personifikací \"Malířství, Sochařství a Architektury\" na náhrobku Michelangela Buonarroti v kostele Santa Croce.\n\n"}
{"id": "288650", "url": "https://cs.wikipedia.org/wiki?curid=288650", "title": "Sómapura Mahávihára", "text": "Sómapura Mahávihára\n\nSómapura Mahávihára (bengálsky: সোমপুর মহাবিহার) byl jeden z významných buddhistických klášterů Jižní Asie. Jeho pozůstatky se nacházejí nedaleko města Paharpur v severozápadním Bangladéši, kde patří mezi nejdůležitější archeologické lokality. Klášter se skládá z velkého množství stúp a vyhloubených cel pro mnichy. \n\nByl vystaven na přelomu 8. a 9. století a po několik staletí se těšil velké popularitě, postupně jej však začali mnichové opouštět a na počátku 13. století zpustl úplně. Znovuobjeven byl až v 19. století, od roku 1985 je na seznamu Světového dědictví UNESCO.\n\nCelá stavba zahrnuje 177 pokojů, které sloužily mnichům k ubytování a meditaci. Pokoje spolu s přilehlými svatyněmi tvořily jádro kláštera, který pokrývá plochu až 27 akrů, což z něj činí jeden z nejrozlehlejších klášterů na jih od Himálaje. Základová deska kláštera má rozměry 276 na 277 metrů.\n\nKlášter sloužil zejména pro vzdělávací účely a byl schopen pojmout až 2 000 studentů, kteří se sem sjížděli i ze vzdálenějších zemí jako byla Korea, Mongolsko, Čína a Tibet. V blízkém okolí nebo přímo v klášteře bylo nalezeno množství nejrůznějších drobných i větších předmětů jako jsou mince, kamenné sochy, keramické pozůstatky apod.\n\nPočátky kláštera sahají do přelomu 8. a 9. století do doby vlády krále Dharmapály (781–821) z dynastie Pálů. Několik století byl jedním z velkých náboženských center zejména buddhismu, avšak do jisté míry i hinduismu a džinismu. Podle tradice zde přebýval i významný indický buddhistický učenec Atíša, aby se zde věnoval překladatelské činnosti. \n\nV 11. století začala moc Pálů, kteří dosud klášteru přáli, upadat. Následkem nájezdů čédiů a čólů chrám zřejmě utrpěl velké škody a již nikdy nedosáhl svého dřívějšího rozkvětu. Sómapura jakožto buddhistické centrum začala postupně ztrácet na významu, úpadek dovršil vpád muslimských vojsk pod vedením Muhammada Chaldžího. Klášter byl krátce poté opuštěn.\n\nRuiny kláštera byly znovuobjeveny až na počátku 19. století Buchanonem Hamiltonem. V roce 1919 byla oblast vyhlášena chráněnou archeologickou lokalitou a v roce 1923 se zde začaly provádět vykopávky. V roce 1985 se klášter dostal na seznam Světového dědictví UNESCO a dnes tvoří jednu ze tří památek Bangladéše zapsaných na tomto seznamu.\n\n"}
{"id": "288655", "url": "https://cs.wikipedia.org/wiki?curid=288655", "title": "Bitva o Zvolen", "text": "Bitva o Zvolen\n\nPo vyhlášení samostatnosti v říjnu 1918 obsadily československé vojenské jednotky postupně země Horních Uher. Ultimátum dohodových mocností ohledně územních ztrát dalo v Budapešti moc do rukou bolševické vlády, která chtěla obnovit Uhersko a spojit se s Ruskem. Koncem května 1919 maďarská vojska dobyla část Slovenska, ovšem v bojích u Zvolena ve dnech 10. – 13. června byla odražena a československé jednotky přešly do útoku a zajistily slovenské území.\n\nPočátkem listopadu 1918 se vyhlášení nezávislosti rozšířilo po většině území českých zemí. Pohraniční okresy byly do konce roku obsazeny nově vytvořeným vojskem a historické hranice země byly v podstatě zabezpečeny. Velkou otázkou ale zůstávalo Slovensko, které nebylo geopoliticky definováno. Bylo jasné, že jižní hranice dosavadní Horní země budou tam, kde ji narýsují bodáky československého vojska. Demarkační čára mezi Československem a Maďarskem byla válečnou radou Dohody určena 25. listopadu 1918. V polovině února 1919 však byla posunuta na československý nátlak značně k jihu. Tím se k Československu dostala území, která byla obydlena Slováky, kteří byli obětí silné maďarizace. 21. března 1919 vznikla v Maďarsku tzv. Maďarská republika rad, jejíž představitelé vyhlásili diktaturu proletariátu a revoluční válku. Maďarské vojenské velení se pokoušelo dobýt Horní zemi a přes Karpaty se spojit se sovětskými bolševiky. 28. dubna byla vydána směrnice o postupu československých vojsk na obsazení území, které bylo určeno na základě rozhodnutí válečné rady Dohody. Postup slabých vojenských jednotek na demarkační čáru se však změnil v katastrofu a maďarské revoluční jednotky zahájily v květnu postup dvěma směry – na Prešov vstříc Rudé armádě a přes Lučenec a Zvolen na Žilinu. 16. června v Maďary obsazeném Prešově vznikla tzv. Slovenská republika rad, která nastolila na obsazeném území diktaturu proletariátu. Mezitím došlo v československé armádě ke změně. Málo spolehlivé italské velitele vystřídali francouzští generálové a důstojníci. Do čela nově zorganizované československé 2. pěší divize se postavil plukovník francouzských legií a veterán Cizinecké legie Josef Šnejdárek. Prapory a pluky rozbité v předchozích bojích se zformovaly a spolu s novými jednotkami ustupovaly v hornatém terénu od jedné obranné čáry k druhé. Necelý týden stačil Šnejdárkovi, aby zkonsolidoval podřízená vojska a připravil je k útočným akcím.\n\nRáno 10. června zahájila 2. pěší brigáda demonstrační útok na Zvolen. Její levé křídlo se překvapivě objevilo v boku maďarských vojsk, pravé křídlo vstoupilo do Banské Štiavnice. Všechny maďarské útoky následujícího dne byly odraženy a 2. divize pokračovala v útoku. Šnejdárek změnil směr úderu a 13. června nařídil obchvatný útok na Zvolen. Po čtyřech hodinách boje obsadily jeho jednotky dominantní kóty a začal útok na klíčové pozice maďarské obrany. Kolem poledne dosáhly první jednotky Zvolena a fronta byla proražena do hloubky 10 kilometrů. Do československých rukou se tak dostal celý střední tok Hronu a maďarské velení již nemělo zálohy, jimiž by mohlo průlom zacelit.\n\nDobytí Zvolena znamenalo bojový obrat. Československá armáda se ujala iniciativy a zaútočila na Maďary ve dvou směrech – na Levice a na Lučenec. Rozpoutaly se týdenní boje, ve kterých byly vyčerpány veškeré maďarské zálohy. Maďarské armádní velení souhlasilo s příměřím a stáhlo se za demarkační čáru. Čeští vojáci, jejichž převážná část bojovala v 1. světové válce v řadách rakousko-uherské armády, ukázali, že jsou stejně dobří, jako příslušníci ruských legií, kteří se roku 1919 nacházeli ještě v Rusku. Zajímavé bylo použití vojenské lsti se Senegalci.\n\nŠnejdárek mínil útočit na Maďary ve směru Levice od severu. Francouzský generál Schüler, Alsasan, měl útočit ze západu. Béla Kun pravděpodobně velel bolševikům. Jelikož Šnejdárek neměl téměř žádné zálohy, rozhodl se pro lest. Zavolal si jednoho z důstojníků a dal mu příkaz, aby vyrazil směrem ke Košicím a vzal s sebou asi stovku vojáků v plátěných uniformách. Tito vojáci si museli načernit tváře a ruce a na hlavu si uvázat ne zcela bílé šátky jako turbany. Na každé železniční stanici pak museli vystoupit, chodit po peróně a hovořit nahlas senegalsky. Důstojník oponoval, že nemá ani jednoho vojáka, který umí senegalsky. Šnejdárek jej ubezpečil, že stačí, když budou něco nesrozumitelně drmolit, ale srozumitelné musí být slovo Senegal. Počítal s tím, že nejeden maďarský špión se tohoto slovíčka chytí a údaje trochu přežene, aby dostal vyšší odměnu. „Senegalci“ vystoupili pouze v Žilině a v Košicích, přesto za 48 hodin v Pešti „věděli”, že Franchet d´Esperey, vrchní velitel spojenecké armády na Balkáně, poslal Šnejdárkovi přes Rumunsko jako zálohu dva pluky Senegalců (asi 6000 vojáků). Z Pešti se poté dezinformace dostala na frontu, kde řada maďarských vojáků nechtěla padnout do zajetí a vrhala se do řeky ze strachu před lidožrouty. Senegalce tvořili mladí vojáci z Vršovic v Praze.\n\nPodobně nechal Šnejdárek v roce 1920 postavit během 48 hodin pomník na místě pádu letadla M. R. Štefánika a italských důstojníků u Bratislavy roku 1919. Při italské vládní návštěvě v Bratislavě v roce 1920 opravdu italská delegace v čele stál kníže Lanza di Scala, italský ministr kolonií, chtěla navštívit místo neštěstí, jak Šnejdárek správně předpovídal. Poté se u něj sloužila krátká mše. Pomník vypadal jako dva roky starý.\n\n\n"}
{"id": "288668", "url": "https://cs.wikipedia.org/wiki?curid=288668", "title": "Stephen Hendry", "text": "Stephen Hendry\n\nStephen Hendry, MBE (* 13. leden 1969 South Queensferry, Skotsko) je bývalý profesionální hráč snookeru. Ve své kariéře získal 7 titulů na Mistrovství světa ve snookeru a osm let nepřetržitě vedl žebříček světového snookeru. Maximálního breaku (147 bodů) dosáhl jedenáctkrát. Svou bohatou kariéru ukončil v roce 2012.\n\nV roce 2012 se Stephen Hendry zúčastnil svého 27. mistrovství světa. A hned v prvním dni turnaje opět předvedl divákům v Crucible Theatre, které je dějištěm světového šampionátu, svůj talent, kterým fascinoval příznivce kulečníkového sportu více než 25 let. V utkání se Stuartem Binghamem totiž zahrál svou třetí 147 ve věhlasném divadle. Hendry posléze prošel až do čtvrtfinále, kde však po výsledku 2-13 skončil na tágu Stephena Maguira.\n\nBezprostředně po tomto utkání Hendry oznámil konec své profesionální kariéry. Během tohoto prohlášení vyjádřil zklamání nad poklesem kvality jeho hry v posledních letech. Zároveň přiznal, že toto rozhodnutí učinil již o tři měsíce dříve.\n\nStephen Hendry je mnohými velikány považován za nejlepšího snookerového hráče historie, zatímco jiní jej řadí až za Ronnieho O'Sullivana. Buď jak buď, Hendry je neoddiskutovatelnou ikonou tohoto sportu. Stále drží mnoho rekordů a do historie britského sportu se zapsal zlatým písmem. Jeho kariéru nejlépe vystihují přezdívky, které si vysloužil od fanoušků i novinářů: \"The King of Crucible\", \"The Golden Boy\", \"The Maestro\", \"The Wonder Bairn\" či \"The Great One\".\n\n"}
{"id": "288669", "url": "https://cs.wikipedia.org/wiki?curid=288669", "title": "Cvičky", "text": "Cvičky\n\nCvičky jsou lehká cvičební obuv, původně vyráběná firmou Baťa ve Zlíně. Do značné míry přejímají design klasické japonské obuvi známé pod názvem Uwabaki. V období komunismu v ČSSR byly ponejvíce součástí cvičebních úborů pro spartakiádu. Jako součásti ženského a dívčího kompletu nazvaného Jarmila se pro verzi s gumou přes nárt zavedla přezdívka jarmilky. Chlapecká verze měla nárt s rozparkem s tkaničkami podložený jazykem jako u jiné sportovní obuvi, jako jsou rovněž látkové, ale pevnější kecky, polokecky nebo kožené botasky. Ještě jiná verze měla rozparky po stranách s plochými gumami.\n\nVyrábí se jako poměrně tenká litá gumová podrážka krytá textilem se svrškem z pevného plátna, zpravidla celé bílé, málokdy vybarvené jinými pastelovými barvami, např. žluté či modré.\n\nV současnosti se ještě užívají a prodávají jarmilky a chlapecká verze se považuje za vyšlou z módy. Přitom měla velmi široké užití pro letní měsíce za každého počasí.\n\nDále se termínem cvičky označuje lehká obuv pro gymnastiku nebo tanec – gymnastické cvičky (kožené, imitace kůže nebo textilní, s gumou přes nárt i bez), balet (tzv. piškoty) nebo pro speciální použití (skoky na trampolíně, irský lidový tanec, voltiž, orientální tance atd…).\n\n"}
{"id": "288671", "url": "https://cs.wikipedia.org/wiki?curid=288671", "title": "Ship Simulator", "text": "Ship Simulator\n\nShip Simulator je počítačová hra, simulující lodě. Vyvinula jej nizozemská firma VSTEP a distribuuje jej Lighthouse Interactive. Simulátor nabízí možnost ovládat celou řadu různých druhů lodí včetně motorových člunů, plachetnic, vodních taxi a nákladních lodí. Nabízí viditelné poškození lodí. Je možné kormidlovat lodě přímo z můstku.\n\nPrvní verze Ship Simulatoru byla vydána v roce 2005 a byla pod názvem Ship Simulator 2006. Uživatel může řídit různé lodě (Rotterdamské vodní taxi, kontejnerové lodě a dokonce Titanik, za různých povětrnostních podmínek). Ve hře je 40 misí které mají být dokončeny co nejrychleji a co nejpřesněji. Uživatelé mohou také navrhnout své vlastní mise a sdílet je s ostatními.\n\n\nOficiální Ship Simulator 2006 Add-On byl vydán v únoru 2007. Jedná se o datadisk s 6 dalšími loděmi a dalšími funkcemi, jako je volná chůze po lodi.\n\n\nTato verze nově obsahuje vlny, počasí, den/noc , poškození lodě a nové lodě\n\n\n\n\n\n"}
{"id": "288675", "url": "https://cs.wikipedia.org/wiki?curid=288675", "title": "Rae", "text": "Rae\n\nRae (německy \"Johannishof\") je vesnice v estonském kraji Harjumaa, samosprávně patřící do obce Rae, která je podle ní pojmenována.\n\n"}
{"id": "288677", "url": "https://cs.wikipedia.org/wiki?curid=288677", "title": "Italské království", "text": "Italské království\n\nItalské království (italsky ) bylo evropským státem vzniklým v roce 1861 sjednocením Itálie pod vládou savojské dynastie, jediného královského rodu italského původu, která vládla v jednom z italských států, Sardinském království. Italské království bylo prvním sjednoceným italským státem, který se rozkládal po celém Apeninském poloostrově od dob Římské říše.\n\nJako označení pro italský stát během Mussoliniho vlády se vžilo Fašistická Itálie. Fašistická Itálie byla spojencem Třetí říše ve druhé světové válce až do roku 1943. Na zbývající dva roky války a poté, co byl Benito Mussolini sesazen a fašistická strana zakázána, se Italské království přidalo na stranu Spojenců. Zbytek italského území na severu, který byl stále pod kontrolou fašistů se stal německou loutkou jako Italská sociální republika vedená Mussolinim. Krátce po skončení druhé světové války, v roce 1946 přívrženci republiky vyvolali referendum, zda má Itálie zůstat monarchií, či se stát republikou. Italové se v referendu vyslovili pro zrušení monarchie a nastolení Italské republiky, kterou je Itálie dodnes.\n\nItalské království si nárokovalo celé území dnešní Itálie. Územní vývoj nového státu postupoval během sjednocování Itálie až do roku 1870. Království poté dlouhou dobu neovládalo města jako Terst či Trentino-Alto Adige, která jsou dnes součástí Italské republiky a která se k Itálii připojila roku 1919. Po přijetí Versailleské smlouvy a smlouvy ze Saint-Germain byly k Itálii připojeny Gorizia, Terst a Istrie (dnes součástí Chorvatska a Slovinska) a malé části dnešního Chorvatska, stejně jako nepatrná část dnešní chorvatské Dalmácie. Během druhé světové války Italové připojili další části Dalmácie a Slovinska. Po druhé světové válce byly vymezeny dnešní hranice Itálie, která si již nenárokuje území, které ovládalo Italské království.\n\nItálie, podobně jako mnohé další evropské velmoci, vlastnila koloniální území, protektoráty a závislé státy. V roce 1936 italská armáda vtrhla z Italského Somálska do Etiopského císařství, kde byla zřízena kolonie Italská východní Afrika, kterou během druhé světové války dobyli Britové. Italové dále okupovali Albánii, Řecko, srbskou provincii Kosovo a Černou Horu a nepatrné území Tchien-ťinu v Číně. V Chorvatsku nacistické Německo a Itálie zřídili loutkovou vládu.\n\nItalské království bylo podle ústavy konstituční monarchií. Avšak v letech 1925 až 1943 bylo prakticky fašistickou diktaturou. Výkonná moc náležela králi, ačkoliv přímo ji vykonávali jmenovaní ministři. Parlament, který se skládal ze dvou komor, omezoval panovníkovu moc - jmenovaný Senát a volená Sněmovna zástupců. V roce 1928 se stala vrcholným orgánem státu Velká fašistická rada, coby orgán nadřazený formálně jak vládě tak parlamentu, a Sněmovna zástupců byla v roce 1939 nahrazena Komorou svazů a korporací, založenou na principu korporativismu a reprezentace různých oblastí ekonomiky, nikoliv územního zastoupení veřejnosti.\nPrvní volby po pádu fašistického režimu se konaly v roce 1946 do ústavodárného shromáždění, na základě systému poměrného zastoupení, spolu s referendem, na jehož základě se Itálie těsnou většinou stala republikou. Nový král, Umberto II., který slíbil, že bude výsledek hlasování respektovat, se pak své funkce skutečně vzdal. Ve svém abdikačním projevu vyzval italský národ k loajalitě vůči nové vládě a zemi natrvalo opustil.\n\nKrálové, kteří vládli v Itálii v letech 1861 - 1946 pocházeli ze savojské dynastie a byli to:\n\nVyhlášení Italského království bylo výsledkem společného úsilí italských nacionalistů a monarchistů loajálních k savojské dynastii a myšlence na vybudování sjednoceného království zahrnující celý Apeninský poloostrov.\n\nPo revolučním roku 1848 se vůdcem italských hnutí usilujících o sjednocení stal italský nacionalista Giuseppe Garibaldi. Tento charismatický vůdce byl velmi oblíbený v jižní Itálii i ve světě a proslul také svými až extrémně oddanými přívrženci. Garibaldi vedl v jižní Itálii hnutí republikánů, kdežto více na severu v Piemontu, který patřil pod sardinskou korunu, ale de facto byl nezávislým, měl hrabě Camillo Cavour také ambice vytvořit jednotný italský stát.\n\nV roce 1859 Sardinsko-piemontské království spolu s francouzským císařem Napoleonem III. porazilo Rakousko a připojilo oblast Lombardie, ale ještě ne Benátska. Království poté uzavřelo důležitá spojenectví s Británií a Francií, která jí dopomohla zvýšit šance na úspěšné sjednocení italských států. Po boku svých spojenců se Sardínie angažovala v Krymské válce. Sardinské království bylo zcela závislé na francouzské ochraně a v roce 1860 bylo donuceno za záruku bezpečnosti odstoupit některá území Francii.\n\nHrabě Cavour poté odjel vyzvat jihoitalská republikánská osvobozenecká hnutí, organizovaná Garibaldim, aby rozpoutali lidovou vzpouru v papežském státě. Hrabě pak využil vzpoury jako záminky k invazi do papežských zemí a třebaže tento krok vyvolal pobouření u katolíků, kterým Cavour tvrdil, že invaze je v zájmu katolické církve a její ochrany před protináboženským republikánem Garibaldim. Sardinská i Garibaldiho vojska poté odňali Papežskému státu rozsáhlá území a pouze Řím a jeho bezprostřední okolí zůstaly pod kontrolou papeže Pia IX. Navzdory rozdílům mezi názory, Cavour souhlasil s připojením Garibaldiho jižní Itálie k Sardinskému království a vytvořením unie. Následně 18. února 1861 hrabě Camilo Cavour vyhlásil zřízení Italského království, skládajícího se ze severní i jižní Itálie. Král Viktor Emanuel II. Piemontsko-sardinský ze Savojské dynastie byl prohlášen italským králem. Tento titul nebyl užíván od abdikace francouzského císaře Napoleona I. 6. dubna 1814.\nVzápětí po sjednocení většiny Apeninu pod jednotný italský stát, napětí mezi republikány a royalisty přerostlo v otevřený konflikt. V dubnu 1861 Garibaldi vstoupil do italského parlamentu a Cavourovu vládu obvinil z rozdělení Itálie a řekl o hrozbě vypuknutí občanské války mezi královstvím v severní Itálii a Garibaldiho armádou na jihu. 6. června 1861 však ministerský předseda hrabě Cavour zemřel. Následovala politická nestabilita, během níž Garibaldi a jeho republikáni začali stále více prosazovat svůj vliv. Garibaldiho zatčení následujícího roku zvířilo v celém světe bouřlivé diskuse.\n\nV roce 1866 nabídl italskému králi Viktoru Emanuelovi II. pruský kancléř Otto von Bismarck spojenectví Pruského království proti Rakousku v prusko-rakouské válce. Bismarck králi za jeho vojenskou pomoc nabídl (v případě úspěchu v prusko-rakouské válce) připojení Rakouskem kontrolovaných Benátek k Italskému království. Viktor Emanuel s aliancí souhlasil a tak začala třetí italská válka za nezávislost. Italská armáda si však po vojenské stránce vedla velmi bídně a žádného velkého úspěchu nedosáhla. Nicméně pruské vítězství ve válce zajistilo zařazení Itálie mezi vítězné strany a nad Benátkami zavlála italská vlajka. Poslední velkou překážkou ke sjednocení celé Itálie tak už zůstával jen samotný Řím.\n\nV roce 1870 Pruské království šlo do války s Francií. Francie na válku s Pruskem potřebovala každou zálohu, kterou mohla postavit do boje, proto odvolala francouzskou posádku z Říma. Italové opět těžili z pruského vítězství nad Francií a převzali kontrolu na Římem i celým Papežským státem, který až dosud byl pod ochranou císaře Napoleona III. Italské sjednocení bylo úplné a krátce na to se hlavní město Italského království přestěhovalo do Říma.\nEkonomická situace nového království byla žalostná: V Itálii nebyl žádný průmysl. Zejména v jižní Itálii byla strašlivá chudoba, vysoká negramotnost (78 % populace) a pouze několik procent italských občanů mělo volební právo. Hnutí za sjednocení Itálie byla před sjednocením velkou měrou závislá na zahraniční pomoci a zůstala i po vzniku Italského království.\n\nNásledně po obsazení Říma Italy, vztahy mezi Vatikánem a Italským královstvím zůstaly chladné dalších šedesát let, během níž se papežové pokládali za „vatikánské vězně“. Římskokatolická církev protestovala proti zásahům italské vlády, odmítala jednat s emisary italského krále a nabádala katolíky, aby bojkotovali italské volby. Církev se takto chovala až do roku 1929, kdy byly obnoveny korektní vztahy mezi italskou vládou a Svatým stolcem.\n\nPo sjednocení Království se italská politika ubírala směrem k sociálnímu liberalismu. Pravice byla regionálně rozdrobena, což bylo dědictví po samostatných italských státech, ze kterých Italské království vzniklo. Velkou část v parlamentu obsadily také příznivci tzv. mladé levice. Šlo o volný svazek politických směrů, kteří zastupovali své volební obvody z různých částí země. Mladá levice měla velmi rezervovaný postoj k reformám (např. povinná školní docházka, rozšíření volebního práva), zato důrazně požadovala snížení daní a větší státní finanční injekce pro zaostalé jižní oblasti Itálie. Ve volbách roku 1874 měla silné zastoupení v parlamentu, nebyla však dostatečně silná na sestavení vlády. Konzervativní ministerský předseda Marco Minghetti se držel u moci pouze díky podpoře revolucionářů a části levicových politiků (například v otázce zestátnění železnic), což utišovalo mladou levici. V roce 1876 ale Minghettiho vláda padla a po ne příliš regulérních volbách, která byly nejspíše zmanipulovány, se do čela země dostal levicový politik Agostino Depretis, s jehož příchodem nastala dlouhá éra socialismu v Itálii. Éra socialismu se vyznačovala korupcí, politickou nestabilitou, vzrůstající chudobou v jižní Itálii a užívání autoritářských prostředků italskou vládou.\n\nAgostino Depretis započal svou kariéru ministerského předsedy vytvořením experimentální myšlenky zvané \"Transformismo\" (Transformismus). Teorií transformismu bylo, že by vláda měla v zájmu zachování zajištění parlamentní většiny vyjednání podpory opozice, a případné uzavření vládní koalice, a kupování hlasů poslanců z menších stran a nepříliš vlivných stran. Díky kombinaci těchto metod se v praxi stal transformismus zkorumpovaným a autoritářským režimem, kdy Depretis často sám vytvářel vládní krize, aby dosáhl přeskupení sil a rovnováhy ve vládnoucí klice. Agostino Depretis věřil, že vládou tvrdé ruky si zajistí podporu italského jihu. Během své vlády zavedl mnohá diktátorská opatření, jako například zákaz veřejných shromáždění, umisťování „nebezpečných“ lidí do interních vyhnanství na ostrovy kolem Itálie a osvojení vojenského režimu. Depretisova vláda ale na druhou stranu zaváděla reformní legislativu, jako rušení zatýkání pro dluhy, zavedení povinného, volně dostupného základního vzdělání, zatímco povinná výuka náboženství na základních školách bylo zrušena.\n\nV roce 1887 se ministerským předsedou stal Francesco Crispi, který se více zaměřil na budování zahraniční politiky. Crispiho snažení sledovalo cíl vytvořit z Itálie světovou velmoc, prostřednictvím zvětšení vojenské síly země a využíváním armády k rozšiřování italského vlivu. V zahraničních vztazích se italská diplomacie snažila o přátelské vztahy s Anglií, zato však k Francii byly vztahy chladné a Itálie se začala více orientovat na přátelské vztahy s Německým a Rakouským císařstvím, se kterými uzavřela pakt známý jako Trojspolek. Zatímco se Italské království vyvíjelo po zahraničně politické stránce, domácí politika pokračovala v praktikování \"transformismu\", který se udržel i po smrti premiéra Depretise, a autoritářské politiky, využívajíce stanného práva k potlačování opozice. Navzdory tuhému režimu premiér Crispi prosadil řadu reformních liberálních změn, jako například Zákon o veřejném zdraví v roce 1888 či zřízení tribunálu pro nápravu křivd ze strany vlády.\n\nSpolu se zahraniční politikou věnovala italská vláda velkou pozornost otázce zemědělství, které bylo od roku 1873 v úpadku. Díky snížení námořních sazeb se do Evropy začalo ve velkém dovážet levné americké obilí, kterému domácí zemědělci mohli jen obtížně konkurovat. Tato zemědělská krize se nevyhnula, kromě Itálie, ani dalším evropským státům. Jak radikální, tak konzervativní proudy v parlamentu se snažily zemědělskou krizi řešit a pozvednout celkově zaostalé italské zemědělství. V témže období byly zveřejněny výsledky parlamentního vyšetřování podmínek života na italském venkově, vedené Stefanem Jacinim. Vyšetřování ukázalo, jak bídné podmínky na venkově panují, že je běžnou situací podvýživa, malárie a pelagra, extrémní chudoba a práce i malých dětí. Výsledky Jaciniho vyšetřování se sice dočkali ohlasu, ale nikoliv ve formě skutků a práce vyšetřovatelů postupem času vyšuměla do prázdna.\n\nZemědělská krize a bída obyvatel s ní spojená měla za následek masovou emigraci. Emigranti z italského jihu odcházeli jako dělníci do USA, či jako zemědělci do Jižní Ameriky. Italové ze severu spíše odcházeli za lepším životem do Německa, Francie a Švýcarska. V letech 1889–1890 každoročně opustilo Itálii kolem 222 000 lidí, celkově do roku 1901 emigrovalo na 2 000 000 Italů.\n\nItalská vláda se nemohla, díky Depretisově marnotratné vládě, která Itálii zanechala velmi zadluženou, efektivně vypořádat s tíživou situací. Jako jediné italské odvětví si v zemědělské krizi polepšilo vinařství, které zvýšilo svou produkci a vývoz, protože francouzské vinice byly v té době napadeny révokazem. V roce 1888 se francouzské vinařství zotavilo a získalo zpět své pozice na trhu. V Itálii oslabení vinařství mělo za následek velké propouštění a krachování podniků.\n\nV letech 1876–1877, v dobách sbližování Itálie s Německem a Rakouskem byla Itálie svými novými spojenci několikrát vyzvána, aby podnikla výboj do severní Afriky a obsadila Tunis, ve kterém již byla usazena početná italská menšina. Toho se však italská vláda neodhodlala a Tunis byl 1881 obsazen Francií.\n\nKdyž 5. února 1885 padla egyptská vláda v Chartúmu, Italové využili britsko-egyptského konfliktu a vyslali do Massauy expedici. O dva roky později byl kontingent o pěti set vojácích zničen početnějšími súdánskými oddíly. V Itálii měla zpráva o porážce velký ohlas (ministr zahraničí hrabě di Robilant rezignoval) a do Etiopie byla vyslána další expedice. V roce 1888 Italové silou Massauu podrobili a zřídili zde kolonii Italská Eritrea.\n\nV roce 1895 etiopský císař Menelik II. upustil od italsko-etiopské úmluvy podepsané v roce 1885, což italská strana vzala jako záminku k invazi do Etiopie. Etiopané získali pomoc carského Ruska, které mělo ve východní Africe své vlastní zájmy. Rusové etiopské císařské armádě dodali velké množství moderní výzbroje, se kterými byla císařská armáda schopna italský nápor odrazit. V důsledku toho se Británie rozhodla postavit rozrůstání ruského vlivu v Africe a deklarovala Etiopii jako sféru italského vlivu. Ze začátku války byly na vrcholu italské nadšení a sebedůvěra a Italové se masově hlásili do armády, doufaje v účast v nadcházející válce.\n\n1. března 1896 však italský koloniální sbor o 15 000 vojácích u Aduy zničila početnější etiopská armáda. a Italové byli nuceni ustoupit do Eritrey. Neúspěch etiopské kampaně nezůstala bez následků a pět dnů po porážce u Aduy podal demisi premiér Francesco Crispi. Etiopské císařství zatím uhájilo svou nezávislost na Itálii i ostatních koloniálních mocnostech, až do další italské invaze v roce 1936 a zřízení Italské východní Afriky, kterou v dalších čtyřech letech druhé světové války osvobozovali Spojenci.\n\nV září roku 1911 Itálie vyhlásila válku Osmanské říši a italská armáda se vylodila v Libyi. Tento krok italské vlády se zpočátku u nacionalistů, katolíků a obyvatel jihu setkal s velkým ohlasem. Protestovali pouze socialisté, včetně mladého Benita Mussoliniho, kteří poukazovali na fakt, že Libye je chudou pustinou, nenabízející kompenzaci za vynaložené italské úsilí. Válka trvala jeden rok a skončila uznáním italské vlády nad Libyí a Dodekanéskými ostrovy. Okupace Libye přinesla řadu zákonů diskriminující domorodé Libyjce a jejich násilné odsuny na Tremitské ostrovy. Každý třetí z těchto uprchlíků zemřel na podvýživu. V obsazení Libye viděli někteří nacionalisté jen potvrzení svých myšlenek, že Itálie je oprávněna vládnout Středomoří obsazením Řecka, jadranského pobřeží v Dalmácii.\n\nV roce 1892 se poprvé stal italským ministerským předsedou Giovanni Giolitti. Ačkoliv jeho vláda rychle následujícího roku padla, Giolitti se roku 1903 vrátil do úřadu premiéra. Jeho vláda byla krátce přerušena v letech 1905 - 1906, ale poté se v úřadu udržela až do roku 1909. Kvůli manipulacím s volebními výsledky a politickým korupcím býval obviňován z transformismu. Volební podvody během jeho vlády byly běžnou praxí: Giolitti pomáhal s volbami jen v bohatých oblastech, kde měl největší podporu, zatímco chudší oblasti, kde měla převahu opozice, se snažil izolovat od politiky a jejich obyvatelstvo od voleb zastrašit. Situace v jižní Itálii proto byla zaostalá za premiéra Giolittiho stejně, jako za jeho předchůdců. Čtyři z pěti Jihoitalů byli negramotní a zoufalá situace vyvstala z nepřítomnosti vlastníků půdy a vedla ke vzpourám a nakonec i k hladomoru.\n\nGiolittiho vláda se v zahraniční politice orientovala na uvolnění vztahů v rámci Trojspolku, dobré vztahy s evropskými velmocemi a na rozdíl od Crispiho vlády na utlumení imperiálních výbojů. Italská vláda odložila své plány na ovládnutí Etiopie a v Italském Somálsku byl vyhlášen protektorát. Roku 1911 Giolittiho vláda rozhodla o vyslání vojsk do Libye. Libyjská válka zradikalizovala názory Italské socialistické strany a pozdější fašistický vůdce Benito Mussolini tehdy volal po násilném svržení vlády. Giovanni Giolitti se do premiérského křesla dostal ještě jednou roku 1920, ale éra liberalismu v Itálii byla definitivně pryč.\n\nBěhem vlády Národně fašistické strany pod vedením \"duceho\" Benita Mussoliniho (1922–1933) byla Itálie fašisty a italskými nacionalisty vyzdvihována jako pokračovatelka staré Římské říše a rodící se velmoc, byla nazývána jako Italská říše (italsky ), nebo dokonce jako „Nová římská říše“ (italsky , latinsky ), tyto názvy však nebyly oficiální.\n\nItalské království bylo spojencem Německé říše za druhé světové války až do roku 1943. Na zbývající dva roky války a poté, co byl Benito Mussolini sesazen a fašistická strana zakázána, se Italské království přidalo na stranu Spojenců.\n\nBenito Mussolini (1883–1945) byl prvním politikem, kterému se podařilo aplikovat fašismus ve státní praxi. Roku 1919 založil organizaci Fasci italiani di combattimento. Roku 1921 se tato organizace přeměnila ve fašistickou stranu nazvanou Partito nazionale fascista. Mussolini uchopil moc v Itálii 28. října 1922 při takzvaném \"Pochodu na Řím\". Následně ho italský král Viktor Emanuel III. jmenoval ministerským předsedou.\nObdobí do roku 1926 je označováno jako \"období zákonné diktatury\". V první Mussoliniho vládě dokonce převažovali nefašističtí ministři. Během tohoto období, konkrétně 10. června 1924, byl zavražděn socialistický poslanec Giacomo Matteotti, ostrý kritik fašistického hnutí a Mussoliniho osoby zvlášť. Mussolini vraždu odsouhlasil. Proti tomuto \"legálnímu zločinu\" se zvedla vlna odporu. Část poslanců dokonce odmítla zasedat, navíc někteří fašisté opustili stranu. Benito Mussolini nakonec 3. ledna 1925 přiznává odpovědnost za vraždu a roku 1926 vyhlašuje fašistickou diktaturu s vládou jedné strany.\n\nFašismus brzy vyústil v agresivní zahraniční politiku italského státu a vedení dobyvačných válek. V roce 1935 Itálie napadla a zčásti dobyla Habeš. Před začátkem druhé světové války se Itálie stala spojencem nacistického Německa. Do války oficiálně vstoupila 10. června 1940, ale již 7. dubna 1939 uskutečnila další agresi, a to napadení Albánie.\n\nNa rozdíl od nacistického Německa a jeho spojenců se však ve fašistické Itálii příliš neuplatil antisemitismus. To bylo dáno nepřítomností antisemitismu ve fašistické ideologii. Mussolini sice na nátlak Hitlera přijal rasové zákony po vzoru norimberských zákonů, k výstavbě koncentračních táborů či deportacím Židů do Německa však nikdy nedošlo.\n\nItalský fašistický režim padl 25. července 1943. Mussolini byl odvolán a uvězněn. Nový italský premiér Badoglio se rozhodl se spojenci spolupracovat. 3. září podepsal kapitulaci, která byla zveřejněna 8. září. Ve stejném měsíci Benito Mussolini za pomoci německých výsadkářů uprchl z vězení a na severu Itálie, okupovaném německými vojsky, stanul v čele Italské sociální republiky s vládou v Salò. Mussolini a jeho milenka byli zavražděni na útěku dne 28. dubna 1945.\n\nKrátce po skončení druhé světové války, v roce 1946 přívrženci republiky vyvolali referendum, zda má Itálie zůstat monarchií, či se stát republikou. Italové se v referendu vyslovili pro zrušení monarchie a nastolení Italské republiky, kterou je Itálie dodnes.\n"}
{"id": "288678", "url": "https://cs.wikipedia.org/wiki?curid=288678", "title": "Gueréza červená", "text": "Gueréza červená\n\nGueréza červená (\"Piliocolobus badius\", syn. \"Procolobus badius\") je malý a výrazně zbarvený zástupce čeledi kočkodanovitých (\"Cercopithecidae\") obývající tropické deštné lesy v Kamerunu, Kongu, na Pobřeží slonoviny, v Gambii, Ghaně, Guineji, Libérii, Nigérii, Senegalu a Sierra Leone.\n\nDélka těla se pohybuje mezi 45 – 67 cm, hmotnost obvykle nepřesáhne 11,3 kg a ocas je dlouhý 50 - 85 cm. Díky jejímu nápadnému zbarvení ji spolehlivě rozeznáme od ostatních druhů gueréz. Hřbet, boky a ocas je šedý, část končetin a hrdlo je výrazně oranžovočervené a břicho bílé. Stejně jako ostatní guerézy má sedací mozoly, které ji dovolují sedět i na tenkých větví delší časové období a silné zadní končetiny, přizpůsobené k mohutným skokům z jednoho stromu na druhý. Naopak ji chybí lícní torby, chápavý ocas a palec, který je u gueréz téměř zcela zakrnělý.\n\nGueréza červená je denní primát, pohybující se většinou v korunách stromů. Žije ve skupinách tvořených 4 až 20 dospělými jedinci a mláďaty. Mladí samci tvoří zhruba 8 členné mládenecké skupiny. Živí se bobulemi, listy, květy, různými plody a zelenými částmi rostlin. Sama se velice často stává potravou šimpanzů učenlivých (\"Pan troglodytes\"). V roce 1994 infikovala velké množství šimpanzů velice nebezpečným virem Ebola, který způsobil častá úmrtí nebo doživotní následky. Je to zvláště hlučné zvíře, které se dorozumívá širokou škálou pronikavých pokřiků a posunků.\n\nJe ohrožována především lovem a masivní ztrátou přirozeného biomu. V Červeném seznamu IUCN ji nalezneme v kategorii ohrožených druhů.\n\nU guerézy červené rozeznáváme celkem 8 poddruhů:\n\n\nNejohroženějším poddruhem je \"P. b. waldronae\", který je v přírodě kriticky ohrožený nebo dokonce zcela vyhubený a vyskytuje se zřejmě jen na malém území Pobřeží slonoviny.\n\n"}
{"id": "288681", "url": "https://cs.wikipedia.org/wiki?curid=288681", "title": "Rae (obec)", "text": "Rae (obec)\n\nObec Rae (estonsky Rae vald) je samosprávná obec náležející do estonského kraje Harjumaa.\n\nV obci Rae žije přes devět tisíc obyvatel ve čtyřech městečkách (Jüri, Vaida, Assaku a Lagedi) a 27 vesnicích (Aaviku, Aruvalla, Järveküla, Kadaka, Karla, Kautjala, Kopli, Kurna, Lehmja, Limu, Pajupea, Patika, Peetri, Pildiküla, Rae, Salu, Seli, Soodevahe, Suuresta, Suursoo, Tuulevälja, Urvaste, Vaidasoo, Vaskjala, Veneküla, Veskitaguse a Ülejõe). Správním centrem obce je městečko Jüri.\n\n"}
{"id": "288684", "url": "https://cs.wikipedia.org/wiki?curid=288684", "title": "Kozinec", "text": "Kozinec\n\nKozinec (\"Astragalus\") je velmi rozsáhlý rod rostlin z čeledi bobovité, zahrnující asi 3000 druhů. Jsou to byliny se zpeřenými listy a různě zbarvenými motýlovitými květy v hroznech. V Česku se vyskytuje celkem 7 druhů, nejběžnější je kozinec sladkolistý.\n\nKozince jsou jednoleté nebo vytrvalé byliny, polokeře a keře. Odění rostlin se skládá z jednoduchých nebo vidličnatých chlupů. Na okrajích palistů a listenů bývají často drobné žlázky. Listy jsou lichozpeřené nebo sudozpeřené, výjimečně s lístky přeslenitými. Řapíky listů nezřídka u keřovitých druhů vytrvávají a mění se v trny. Palisty mohou být zelené nebo suchomázdřité, přirostlé k řapíku nebo volné, nezřídka jsou také srostlé a tvoří pochvu kolem stonku. Květenství jsou úžlabní přisedlé až dlouze stopkaté hrozny s několika až mnoha květy. Květy jsou stopkaté nebo téměř přisedlé, nejčastěji žluté, bílé, modré nebo fialové, případně dvoubarevné. Kalich je zvonkovitý až trubkovitý, zakončený 5 podobnými nebo nestejnými zuby, za plodu u některých druhů nafouklý. Pavéza bývá úzká a na vrcholu vykrojená nebo řidčeji zaoblená, na bázi většinou nehetnatá. Člunek je na vrcholu nezúžený, tupý, kratší než křídla. Tyčinky jsou ve většině případů dvoubratré (9+1), s nestejně dlouhými nitkami. Semeník je přisedlý nebo stopkatý, s mnoha vajíčky a rovnou nebo zahnutou čnělkou. Lusky jsou velmi různorodé, tenké nebo kožovité, výjimečně tvrdé a připomínající oříšek, někdy nafouklé. Mohou být pukavé, nepukavé nebo pukající jen částečně. Většinou jsou na spodní straně kýlnaté a na svrchní se žlábkem. Obsahují několik až mnoho ledvinovitých semen.\n\nRod kozinec je největším rodem kvetoucích rostlin, celkově zahrnuje asi 3000 druhů. Je rozšířen téměř po celé severní polokouli. Asi 500 druhů se vyskytuje v Severní Americe, zbytek připadá na Evropu, Asii a Afriku. Centrum druhové diverzity je v jihozápadní Asii. Severoamerické druhy jsou převážně vytrvalé byliny až polokeře, druhy Starého světa jsou často keřovité. Kozince obecně jsou světlomilné rostliny a rostou zejména na stepích, prériích a v polopouštních oblastech na lehkých propustných půdách a často jsou velmi odolné vůči suchu. Druhy ze západní a střední Asie jsou nezřídka ostnité nebo mají listy redukovány na fylódia či jinak modifikované jako přizpůsobení aridnímu klimatu.\n\nV Česku se vyskytuje celkem 7 druhů kozinců. Nejhojnější je kozinec sladkolistý (\"Astragalus glycyphyllos\"), rozšířený v nížinách a podhůří téměř po celém území Česka. Podobný výskyt má i o něco vzácnější kozinec cizrnovitý (\"A. cicer\"). Zbylých 5 jsou teplomilné druhy, omezené svým výskytem na nejteplejší oblasti Čech a Moravy: kozinec bezlodyžný (\"A. excapus\"), kozinec dánský (\"A. danicus\"), kozinec rakouský (\"A. austriacus\"), a kozinec vičencovitý (\"A. onobrychis\") a pouze v Čechách kozinec písečný (\"A. arenarius\"). V minulosti se zde vyskytoval i kozinec drsný (\"A. asper\"), dnes však náleží mezi vyhynulé rostliny Česka. Na Slovensku se nadto vyskytuje kozinec měchýřnatý (\"Astragalus vesicarius\"), kozinec drsnokvětý (\"Astragalus dasyanthus\"), kozinec norský (\"Astragalus norvegicus\"), kozinec alpský (\"Astragalus alpinus\"), kozinec chladnomilný (\"Astragalus frigidus\") a kozinec poniklý (\"Astragalus penduliflorus\").\n\nZ celé Evropy je udáváno asi 140 druhů kozinců. Nejvíce se jich vyskytuje ve Středomoří a v Rusku, resp. v bývalém SSSR.\nNa území Alp roste celkem 22 druhů kozinců, alpínského a subalpínského stupně dosahují druhy \"Astragalus frigidus\", \"A. penduliflorus\", \"A. alpinus\", \"A. depressus\"', \"A. norvegicus\", \"A. australis\", \"A. excapus\", \"A. alopecurus\", \"A. sempervirens\" a \"A. leontinus\".\n\nV Červeném seznamu ohrožených druhů IUCN je v kategorii kriticky ohrožených uvedeno celkem 6 druhů kozince. Z evropských druhů je to \"Astragalus cavanillesii\" a \"Astragalus tremolsianus\" ze Španělska, \"Astragalus maritimus\" a \"Astragalus verrucosus\" ze Sardínie. Zbývající 2 druhy rostou v USA, \"Astragalus schmolliae\" v Coloradu a \"Astragalus sinuatus\" ve státě Washington. Dalších 7 druhů je vedeno jako ohrožené. Druh \"Astragalus nitidiflorus\" ze španělské provincie Murcia je považován za vyhynulý.\n\nVětšina druhů kozinců obsahuje cyklitoly, např. pinitol, některé v semenech také pyridinové alkaloidy (trigonellin aj.) a toxickou neproteinovou aminokyselinu kanavanin. Kozinec sladkolistý obsahuje triterpenoidní saponiny (glycyrrhizin).\n\nDruh kozinec blanitý (\"A. membranaceus\") obsahuje isoflavonoidy (astraisoflavan,\nastrapterokarpan), saponiny (astragalosid) a kyselinu aminomáselnou. Kořeny kozince \"A. hamosus\" obsahují saponiny a steroidy.\n\n\n\nZ některých druhů kozince se získávají rostlinné slizy. Hlavním zdrojem je kozinec slizodárný (\"A. gummifer\"), pocházející z hor jihozápadní Asie. Podobně slouží i druhy \"A. adscendens\", \"A. creticus\", \"A. massiliensis\" a \"A. verus\". Z naříznutých větévek a kořenů těchto rostlin vytéká klovatina bez chuti a vůně, která po několika dnech tuhne v hmotu známou jako tragant. Má využití zejména v medicíně.\n\nNěkteré druhy zejména asijských kozinců mají využití v medicíně.\nV indické medicíně jsou používány zejména druhy \"A. candolleanus\", \"A. hamosus\", \"A. sarcocola\" a \"A. strobiliferus\". V tradiční čínské medicíně jsou používány kořeny \"A. mongholicus\" a \"A. membranaceus\".\nV Koreji je jako léčivka často pěstován kozinec blanitý (\"A. membranaceus\").\n\nNěkteré druhy kozinců, např. kozinec blanitý, byly testovány farmaceutickými společnostmi na přítomnost aktivátoru enzymu telomerázy, který by měl snížením degradace DNA zpomalovat stárnutí.\nVýtažky z kořene kozince blanitého obsahuje světlý ležák Galus 11 z lipovokamenického pivovaru.\n\nPolodřevnaté druhy kozinců vesměs vyžadují vápnitou štěrkovitou půdu na plném výsluní a jejich kultura je nesnadná. Nejlépe se jim daří v hlubokých skalních trhlinách. Množí se výsevem nebo dělením trsů, případně hřížením.\n\n"}
{"id": "288686", "url": "https://cs.wikipedia.org/wiki?curid=288686", "title": "Tengiz Sigua", "text": "Tengiz Sigua\n\nTengiz Sigua (9. listopadu 1934 – 21. ledna 2020) byl gruzínský politik a premiér země (funkci vykonával od listopadu 1990 do srpna 1991 a od ledna 1992 do srpna 1993). Původním povoláním byl inženýr v oblasti metalurgie.\n\nDo politiky vstoupil koncem 80. let, když se začal hroutit Sovětský svaz. V roce 1990 se stal předsedou \"Rustaveliho Spolku\" a byl také vedoucím expertní skupiny politického uskupení \"Kulatý Stůl – Svobodná Gruzie\". 14. listopadu 1990 byl zvolen v prvních gruzínských demokratických volbách do gruzínského parlamentu a prezident Zviad Gamsachurdia ho o den později jmenoval premiérem. Tuto funkci vykonával až do 18. srpna 1991, když odstoupil z funkce na protest proti diktátorským tendencím prezidenta Gamsachurdii. Společně s náčelníkem Národní Gardy Tengizem Kitovanim zformoval opozici, která prezidenta svrhla v puči z prosince 1991 a ledna 1992.\n\nPo Gamsachurdiově pádu se stal vedoucím členem Vojenské rady, která nejprve formálně zbavila Gamsachurdiu mandátu a přetransformovala se do civilní Národní rady. Národní rada si pak zvolila do čela Eduarda Ševardnadzeho, se kterým se Sigua také brzy názorově rozešel a 6. srpna 1993 opět rezignoval na své funkce, když parlament dvakrát po sobě neschválil státní rozpočet na další rok. Opět se přidal k opozici proti vládě a podporoval vojenské řešení války v Abcházii.\n\nV lednu 1995 byl na několik měsíců společně s Tengizem Kitovanim uvězněn za vytvoření ilegální ozbrojené složky, když plánoval pochod asi 1400 ozbrojených gruzínských uprchlíků do Abcházie, aby znovu vyvolal konflikt. Po propuštění odešel z aktivní politiky.\n\nSigua Tengiz – georgianbiography.com\n"}
{"id": "288687", "url": "https://cs.wikipedia.org/wiki?curid=288687", "title": "Parti des travailleurs", "text": "Parti des travailleurs\n\nV roce 2008 ukončila svou činnost a členstvo přešlo do nově založené Nezávislé dělnické strany (POI).\n\nV prezidentských volbách v roce 2002 obdržel kandidát PT Daniel Gluckstein nejméně ze všech uchazečů, pouze 132 686 hlasů, tj. 0,47 %.\n\nV prezidentských volbách v roce 2007 získal za PT Gérard Schivardi 123 540 hlasů, respektive 0,34 % (což byl opět nejslabší výsledek).\n\nStrana neměla zastoupení v žádné z komor francouzského Parlamentu.\n\n"}
{"id": "288689", "url": "https://cs.wikipedia.org/wiki?curid=288689", "title": "China Open 2008 (snooker)", "text": "China Open 2008 (snooker)\n\nChina Open 2008 byl bodovaný snookerový turnaj s oficiálním názvem Honghe Industrial 2008 World Snooker China Open. Hrál se ve dnech 24.–30. března v Beijing University Stadium v hlavním čínském městě Pekingu. Obhájcem titulu byl Graeme Dott, který však vypadl již v prvním kole.\n\n"}
{"id": "288693", "url": "https://cs.wikipedia.org/wiki?curid=288693", "title": "Nissan Qashqai", "text": "Nissan Qashqai\n\nNissan Qashqai (, vyslovuje se \"kaškaj\") se vyrábí od roku 2007, pro evropské trhy ho dodává továrna v anglickém Sunderlandu. Ačkoliv má Qashqai karoserii typu crossover (kombinace pětidveřového hatchbacku a SUV), Nissan ho prezentuje jako běžný osobní vůz nižší střední třídy, který je jedním z nástupců modelu Almera. Qashqai sdílí platformu a některé motory s Renaultem Mégane druhé generace. Poháněná je přední nebo obě nápravy, pro silnější motory je kromě manuální převodovky určena i CVT (benzínový motor) nebo automatická převodovka (turbodiesel, jen ve verzi 4×4).\n\nPozn.: * = s automatickou převodovkou (diesel), s převodovkou CVT (benzín)\n"}
{"id": "288697", "url": "https://cs.wikipedia.org/wiki?curid=288697", "title": "Skrutátor", "text": "Skrutátor\n\nSkrutátor je člověk provádějící skrutinium, což je termín, jímž označujeme sčítání hlasů při volbách.\n\nPojmem „skrutátor“ se rozumí člověk, který provádí kvalifikované sčítání hlasů při volbách a veřejných hlasováních respektive při referendech. Z definice tedy vyplývá, že prvními skrutátory při každých svobodných volbách jsou fakticky vždy členové okrskových volebních komisí.\n\nPokud parlament, nebo i jiný zastupitelský sbor, hlasuje veřejně, tedy aklamací, musí být vždy předem zvoleni nebo jmenování (a to plně v souladu s platným právním řádem či politickými zvyklostmi) odpovědní skrutátoři, kteří sčítají volební hlasy podle zdvižených rukou jednotlivých hlasujících. Jedná se o technický postup užívaný zcela běžně již dlouhou dobu na mnoha místech světa.\n\nTermínem skrutinia se označují modlitby za katechumeny (a katechumenů), které se provádí v kostele v době postní před křtem o vigilii na Bílou sobotu.\n"}
{"id": "288699", "url": "https://cs.wikipedia.org/wiki?curid=288699", "title": "Martha Issová", "text": "Martha Issová\n\nMartha Issová (* 22. března 1981 Praha) je česká herečka, dcera herečky Lenky Termerové a filmového režiséra Morice Issy. Její sestřenicí je česká herečka Klára Issová.\n\nZačínala hrát v roce 2000 v pražském Divadle Na Fidlovačce. V roce 2005 alternovala za Tatianu Vilhelmovou v roli Paminy v inscenaci \"Kouzelná flétna\" v Dejvickém divadle. Od následujícího roku se stala členkou souboru tohoto divadla a její první významnou rolí byla Otýlie v adaptaci Goethova \"Spříznění volbou\".\n\nČeští televizní diváci ji znají z televizních seriálů \"Hop nebo trop\" či \"Dobrá čtvrť\". V filmu debutovala v roce 1999 v snímku Karla Kachyni \"Hanele\", od té doby si zahrála v několika dalších filmech, mimo jiné i ve filmu \"Tajnosti\" režisérky Alice Nellis z roku 2007.\n\nV dubnu 2010 se účastnila společně s Jiřím Mádlem a Petrem Zelenkou přípravy klipu určeného pro mládež \"Přemluv bábu a dědu, ať nevolí levici\", který zvedl vlnu vášní a stal se tématem polemiky na stránkách osobních blogů i internetových periodik.\n\nJejím životním partnerem je režisér David Ondříček. 27. června 2012 se jim narodila dcera Františka.\n\n\n\n\n"}
{"id": "288702", "url": "https://cs.wikipedia.org/wiki?curid=288702", "title": "Kalmar", "text": "Kalmar\n\nKalmar je město v jihovýchodním Švédsku ležící na pobřeží Baltského moře, hlavní město stejnojmenného kraje Kalmar. Podle údajů z roku 2017 zde žilo přibližně 39 000 obyvatel. Blízký ostrov Öland je propojen s Kalmarem pomocí mostu Ölandsbron.\n\nMěsto má velmi bohatou historii a v období mezi 13. a 17. stoletím patřilo mezi nejdůležitější města ve Švédsku. Právě zde byla ustanovena tzv. Kalmarská unie. Po podepsání Roskildského míru v roce 1658 se význam města zmenšil.\n\n"}
{"id": "288707", "url": "https://cs.wikipedia.org/wiki?curid=288707", "title": "China Open (snooker)", "text": "China Open (snooker)\n\nChina Open je profesionální bodovaný snookerový turnaj hrající se na jaře koncem března a začátkem dubna, jde tak o poslední bodovaný turnaj před Mistrovstvím světa. Od roku 2005 se nepřetržitě koná v Pekingu, v minulosti byl k vidění i v Šanghaji a Šen-čenu.\n\nJedná se o první pořádaný turnaj v Číně, jehož původní název zněl Catch China Challenge, a který má svůj původ v Thailand Classic. Ještě v roce vzniku došlo k přejmenování turnaje na \"China International\" a následující sezónu ke změně statusu z nebodovaného na bodovaný turnaj. V sezóně 1999/2000 pak došlo k dalšímu přejmenování, tentokrát již na China Open se zachováním statusu. Po turnaji v roce 2001 byla akce přerušena. V sezóně 2004/2005 došlo k znovuobnovení. Na divokou kartu byli pozváni tři čínští hráči, mezi nimi i tehdy 18letý Ding Junhui, jemuž se nakonec podařilo turnaj vyhrát.\n\nStránka na Worldsnooker \n"}
{"id": "288708", "url": "https://cs.wikipedia.org/wiki?curid=288708", "title": "Kočičí hrádek (Lukavice)", "text": "Kočičí hrádek (Lukavice)\n\nKočičí hrádek je bývalé strážiště nebo tvrz nad levým břehem říčky Ležák, cca 700 m nad mostem v lomu na silnici Lukavice-Žumberk.\nTvrz Kočičí hrádek vznikla za vladyků Lukavských z Lukavice v polovině 14. století a v následujícím století zanikla. V současné době ji tvoří vegetací zarostlá čtyřhranná plošina, chráněná na východě srázem k říčce Ležák, na ostatních stranách pozůstatky až 4 m hlubokého příkopu a valu, na jihozápadě zdvojeného. Neobvyklé terénní úpravy jsou dobře patrné i ze silnice Lukavice-Žumberk, která se Kočičímu hrádku obloukem vyhýbá.\n"}
{"id": "288709", "url": "https://cs.wikipedia.org/wiki?curid=288709", "title": "Kozinec (rozcestník)", "text": "Kozinec (rozcestník)\n\nNázev Kozinec má více významů:\n\n\n\n\n"}
{"id": "288710", "url": "https://cs.wikipedia.org/wiki?curid=288710", "title": "GOELRO", "text": "GOELRO\n\nPlán GOELRO (rusky: план ГОЭЛРО, zkratka z Государственная комиссия по электрификации России, Státní komise pro elektrifikaci Ruska) byl první sovětský ekonomický plán, který se stal východiskem pro všechny pozdější hospodářské plány Sovětského svazu a komunistických zemí. Plán byl podporován Leninem, který v elektrifikaci země spatřoval prvořadý prostředek vybudování socialismu. Plán byl zahájen roku 1920 a jeho cíle v zásadě splněny roku 1931. \n"}
{"id": "288712", "url": "https://cs.wikipedia.org/wiki?curid=288712", "title": "U mě dobrý", "text": "U mě dobrý\n\nU mě dobrý je filmová komedie z roku 2008 na motivy povídek Petra Šabacha podle scénáře Petra Jarchovského, kterou natočil Jan Hřebejk.\n\n\nFilmová komedie se odehrává v devadesátých letech v přístavní hospodě na pražském Libeňském ostrově. Právě tam tráví většinu času u desetníčkového mariáše šestice přátel, kteří si žijí své relativně skromné a poklidné životy. Jejich celkem poklidný a bezstarostný život jim naruší až zpráva o podvedeném příteli Kájovi. Kája si chytře přivydělával po práci jako falešný kominík. Měl vytipované svatby a vždy se jakoby náhodou objevil poblíž. Svatebčané jej okamžitě zvali na společné focení, aby měli ženich s nevěstou štěstí do budoucna. Za to mu vždy přistály do kapsy nějaké bankovky. Jednoho dne získanými penězi mile překvapí svou manželku, která ho podezírala z nevěry. Slíbí jí cestu k moři. Záhy nato však s vidinou snadné výhry všechny peníze (více než 30 000 Kčs) prohraje ve skořápkách. \n\nDobří kamarádi ale Karla nenechají na holičkách a rozhodnou se, že vymyslí plán, jak prohrané peníze získat zpátky. Mozkem party je Mrklas alias Pan třída, bývalý varietní kouzelník. „Záchranný tým“ se s pomocí finty přesune přímo do Vysočanské tržnice, která je domovem zlodějů, pašeráků a podobných vyvrhelů společnosti. Hrdinové čelí značnému nebezpečí prozrazení, při kterém musí taktizovat a improvizovat, aby vůbec přelstili gang podvodníků. Poslouží jim k tomu všelijaké převleky a rekvizity. Nakonec si po úspěšném provedení celé akce uvědomí, jak je jejich přátelství důležité a pevné.\n"}
{"id": "288715", "url": "https://cs.wikipedia.org/wiki?curid=288715", "title": "Katedrála Nanebevzetí Panny Marie (Modena)", "text": "Katedrála Nanebevzetí Panny Marie (Modena)\n\nKatedrála v Modeně, celým názvem Metropolitní katedrála Nanebevzetí Panny Marie a svatého Geminiana v Modeně, úplným názvem \"Cattedrale Metropolitana di Santa Maria Assunta in Cielo e San Geminiano\" nebo prostě \"Duomo (di Modena)\" v italském městě Modena, je jedna z nevýznamnějších románských staveb v Evropě a součást Světového dědictví.\n\nPráce na katedrále začaly roku 1099, pod vedením stavitele Lanfranca, na místě hrobu sv. Geminiana, modenského patrona. Na tomto místě stáli v minulosti již dva kostely, které byly zničeny. Svaté ostatky jsou uchovávány v katedrální kryptě.\n\nKatedrála byla vyzdobena Anselmem da Campione a jeho následovníky. Majestátní rozetové okno bylo vytvořeno Anselmem, zatímco dva lvi podpírající vstupní sloupy jsou antické, pravděpodobně nalezené při kopání základů.\n\nFasádu dekorují reliéfy od Wiligelma, současníka Lafranca; zahrnují portréty proroků a patriarchů, a zobrazení biblických příběhů. Postranní vchody \"Porta Regia\" a \"Porta dei Principi\" jsou zdobeny reliéfy zobrazující epizody ze života sv. Geminiana. Severním vchodem je \"Porta della Pescheria\" s reliéfy inspirovanými ročními cykly a králem Artušem.\n\nKatedrála je trojlodní. Mezi centrální lodí a kryptou je mramorové hrazení od Anselma da Campione zobrazující \"Oplakávání Krista\". Kazatelna od Arriga da Campione je zdobená malými terakotovými soškami. Nápadný je také dřevěný krucifix ze 14. století.\n\nKatedrála uchovává také dva betlémy od významných modenských mistrů: Antonio Begarelliho z roku 1527 a v kryptě Guido Mazzoniho z roku 1480, známý jako \"Madonna della Pappa\".\n"}
{"id": "288716", "url": "https://cs.wikipedia.org/wiki?curid=288716", "title": "Ivana Lomová", "text": "Ivana Lomová\n\nIvana Lomová (* 22. listopadu 1959 v Praze) je česká malířka, žije a pracuje v Praze.\n\nStudovala na gymnáziu Jana Keplera a poté na fakultě architektury ČVUT v Praze v letech 1978–1983. V 80. letech začínala jako kreslířka a ilustrátorka. Ilustrovala přes 25 knih, převážně pro děti a mládež, spolupracovala s nakladatelstvím Albatros a přispívala ilustracemi do novin a časopisů. Věnovala se též komiksu (\"Anča a Pepík na stopě\" či \"Biblické příběhy\" pro časopis Mateřídouška) a kreslenému filmu \"Večírek\" z roku 1990. Posléze se věnovala též litografii.\n\nOd devadesátých let 20. století se postupně těžiště její práce přesouvá k volné tvorbě. V současné době maluje obrazy, převážně technikou olejomalby. Většinou tvoří v tematických cyklech.\n\nCharakteristické pro její ranou kreslířskou a grafickou tvorbu je ironie a znaky \"české grotesky\", s jejíž pomocí s nadsázkou komentuje stav české společnosti a její vliv na duši jedince. Důležitá jsou pro autorku témata týkající se společenských a rodinných rituálů, vztahů mezi blízkými lidmi, zvláště mezi mužem a ženou.\nKolem roku 2000 začíná pracovat s fotografií a její umělecká tvorba se přiklání k objektivnějšímu zpracování skutečnosti bez otisku pocitů samotné výtvarnice, ať vášně či ironie. Obrazy Ivany Lomové, ač přepisy reality zachycené ve fotografii, jsou ve výsledku interpretací viděného. Autorka transponuje, vynechává, vybírá, přidává, spoléhá se též na svou fantazii, prožitky, emoce. Vytváří tak obrazy, jež se noří hlouběji než fotografie. Na první pohled obyčejné scenérie, na pohled druhý silný prožitek a úvaha o zobrazovaném. Nic není jen povrch – slupka. Vždy lze jít za… do neznáma. Život jako tajemství – jako neprobádané místo. To je právě na tvorbě Ivany Lomové to vzrušující.\n\n\n\n\n2005, nakladatelství Aulos – Ladislav Klíma : Slavná Nemesis\n\n\n\n\n\n"}
{"id": "288717", "url": "https://cs.wikipedia.org/wiki?curid=288717", "title": "Seznam premiérů Gruzie", "text": "Seznam premiérů Gruzie\n\nPremiér (nebo předseda vlády), nejvýše postavený člen gruzínské vlády, je jmenován prezidentem Gruzínské republiky. \n\nV době první nezávislé Gruzínské republiky v letech 1918-1921 se tato funkce oficiálně jmenovala \"ministerský předseda\". Od 25. března 1921 do 7. března 1923 byl vrcholným orgánem sovětské moci Revoluční výbor Gruzie. Od 7. března 1923 se užíval titul \"předseda Rady lidových komisařů\", od 15. března 1946 \"předseda Rady ministrů\". Od 18. srpna 1991 do 5. října 1995 byl titul změněn na \"premiér\". Do 17. února 2004 byla funkce přejmenována na \"státní ministr\". Od 17. února 2004 se opět vrátil titul premiér (nebo předseda vlády).\n\nPředseda vlády\n\nPředseda Rady lidových komisařů\n\nPředseda Rady ministrů\n\nPředseda Rady ministrů\n\nPředseda vlády\n\nStátní ministr\n\nPředseda vlády\n"}
{"id": "288718", "url": "https://cs.wikipedia.org/wiki?curid=288718", "title": "Slunečnice roční", "text": "Slunečnice roční\n\nSlunečnice roční (\"Helianthus annuus\") je jednoletá rostlina z čeledi hvězdnicovité, původní v Americe. Její květenství je velký úbor, dosahuje v průměru až 30 cm. Stonek slunečnice roční může být až 3 metry vysoký.\n\nTo, co se někdy nazývá květ, je ve skutečnosti velké květenství složené z více květů, nahloučeným vedle sebe. Květy jsou dvojího druhu: výrazné jazykovité květy, umístěné na kružnici na okrajové části úboru, bývají žluté, ale někdy až oranžové či do hněda. Tyto květy jsou však pouze sterilní a slouží k přilákání hmyzího opylovače. Druhé, trubkovité květy, jsou ve vnitřní části úboru.\n\nTrubkovité květy uzrávají v plody, běžně zvané \"slunečnicová semínka\". Ve skutečnosti se však nejedná o semena v pravém slova smyslu, ta jsou uzavřena pouze uvnitř v tvrdém nepoživatelném pouzdru.\n\nTrubkovité květy jsou uspořádané v květenství spirálovitě a každý kvítek je k dalšímu orientovaný přibližně ve zlatém úhlu (~137°). Přitom vzniká vzorek tvořený levotočivými a pravotočivými spirálami, kde počet levých a pravých spirál jsou po sobě jdoucí Fibonacciho čísla. Většinou mívá 34 spirál v jednom směru a 55 ve druhém.\n\nOtáčení za sluncem, čili heliotropismus, je známý jev, který se o slunečnici traduje. Ve skutečnosti se vyskytuje pouze u poupat, nerozvinutých květenství. Při východu Slunce se všechny slunečnice v této životní fázi natáčí na východ a postupně „putují“ po obloze na západ. V noci se opět vrací na východní pozici.\n\nPohyb způsobují motorické buňky ve stonku pod květenstvím, v části stonku nazývané pulvinus. Když se květenství začnou otevírat, stonek ztuhne. Většinou zůstává ve východní pozici .\n\nKe slunci se dokonce určitým způsobem natáčí i listy.\n\nSlunečnice pochází z Ameriky. Vedou se spory o tom, kde byly poprvé pěstovány a domestikovány. První známý příklad plně domestikované slunečnice roční byl nalezen v Hayes, Tennessee, a datuje se do let 2300 př. n. l. Inkové používali slunečnice jako vypodobení svého boha slunce. Semena byla dovezena do Evropy v 16. století. Zde se v 18. století (např. v Rusku) velmi rozšířily a jsou pěstovány dodnes.\n\nSlunečnicová semínka se prodávají ke přímé konzumaci nebo se pečou na plotně. Někdy se z nich vyrábí i alternativa k arašídovému máslu. Také se jimi často přikrmují ptáci. Slunečnicový olej se používá při vaření a na výrobu bionafty. Zbytek po získání oleje se používá ke krmení dobytka. Slunečnice také produkují latex a zkoumá se jejich vhodnost pro výrobu hypoalergenní gumy.\n\n \n"}
{"id": "288720", "url": "https://cs.wikipedia.org/wiki?curid=288720", "title": "VL Humu", "text": "VL Humu\n\nHumu byl finský stíhací letoun, který byl modifikací amerického palubního stíhacího letounu Brewster F2A Buffalo. V roce 1944 ho vyvinula \"Státní letecká továrna\" (\"Valtion Lentokonetehdas\").\n\nO výrobě Humu bylo rozhodnuto v roce 1944. Typ Brewster Buffalo byl ve finském letectvu velmi oblíben a byl proti sovětským letounům velmi úspěšný, ale v té době už bylo mnoho strojů ztraceno či vyřazeno ze služby.\n\nNa jeho designu se odrazil nedostatek strategických surovin a nutnost náhrady lehkých kovů v konstrukci letounu dřevem. Základní rám stroje byl z ocele a celý letoun velice úzce vycházel z konstrukce F2A. Ke změně došlo v případě pohonné jednotky, kterou byl ruský hvězdicový devítiválec Švecov M-63 o výkonu 1 000 HP.\n\nFinské letectvo sice objednalo stavbu 90 kusů, ale jejich výroba byla zrušena v době, kdy byl dokončen jen jediný kus, označený HM-671. Ten absolvoval první let 8. srpna 1944. Celkem tento stroj nalétal 19 hodin a 50 minut. Ukázalo se, že Humu je o 250 kg těžší, než vycházelo při výpočtech a i jeho výkony už nebyly považovány za dostatečné. Jediný vyrobený kus byl restaurován a dnes je vystaven v \"Leteckém muzeu centrálního Finska\".\n\n\n\n\n"}
{"id": "288723", "url": "https://cs.wikipedia.org/wiki?curid=288723", "title": "Lychas burdoi", "text": "Lychas burdoi\n\nLychas burdoi je africký štír z čeledi Buthidae.\n\nJeho zbarvení je žluté s černými nebo černohnědými skvrnami. Toto zbarvení tvoří na kůře stromů dokonalé mimikry. Tento štír dorůstá do 4 cm. Lychas burdoi bývá zaměňován za štíry rodu Uroplectes. U tohoto druhu nelze bezpečně rozeznat samce a samici. Jediný možný způsob je v menší velikosti samce než samice.\n\nDruh je rozšířen v Keni, Mosambiku, Malawi, Tanzanii, Středoafrické republice, Zairu, Zambii a Zimbabwe. Bodnutí není příliš nebezpečné.\n"}
{"id": "288724", "url": "https://cs.wikipedia.org/wiki?curid=288724", "title": "Povijnice batátová", "text": "Povijnice batátová\n\nPovijnice batátová ( ), někdy také povijnice jedlá, je druh tropické rostliny patřící do čeledi svlačcovitých, jejíž kořenové hlízy jsou známé jako batáty či sladké brambory. Jejich oranžová odrůda se v Severní Americe nazývá jam.\n\nNejvíce se rozšiřují v tropických a subtropických oblastech. Původně pocházejí z Ameriky, z oblasti mexického poloostrova Yucatán a ústí Orinoka ve Venezuele. Batáty nejsou botanicky příbuzné pravým bramborům, ale oboje pochází ze Střední Ameriky. Batáty dorazily do Evropy asi o 100 let dříve a byly velmi oceňovány. \n\nDnes existuje více než 400 různých odrůd batátů, navzájem se liší především barvou dužiny (fialová, načervenalá, oranžová, žlutá, bílá) a slupky, strukturou, tvarem a intenzitou sladké chuti. \n\nRostlina má vytrvalou lodyhu s plazivými stonky a řepovitě ztloustlým kořenem. Váží přibližně 0,5–5 kg.\n\nListy jsou vejčitě trojboké, se srdčitou, až střelovitou bází. Bývají často trochu zvlněné mezi žilkami. Řapík je poměrně dlouhý.\n\nStonek může být až 5 metrů dlouhý a silně rozvětvený.\n\nPokud se květy objeví, jsou poměrně velké a vyskytují se v malých skupinách. Jejich kališní listy jsou podlouhlé (asi 1 cm dlouhé). Vnější květy jsou zašpičatěle kratší, než jsou květy vnitřní. Koruna listu je zvonkovitá, až nálevkovitá. Barevnost květů může být rozmanitá, od levandulově modré až po červenofialovou. Jícen bývá zpravidla tmavší. Velikost květů se pohybuje okolo 3–7 cm. Na dlouhých stopkách vyrůstají v paždí listů. U některých druhů se květy vůbec neobjevují.\n\nPlody jsou většinou 1–2 chudosemenné kulovité tobolky, které se otevírají chlopněmi. Vytvářejí se zřídka.\n\nKořenové hlízy jsou přibližně veliké jako pěst, válcovitě vřetenovité a mohou být bílé nebo nachové. Obsahují hodně škrobu, jsou sladké a také jedlé.\n\nNové hlízy obsahují 70 % vody, 18 % škrobu a 6 % cukru (dohromady 24 % sacharidů). Jejich energetická hodnota je asi o polovinu větší než u obyčejných brambor. 100 gramů má energetickou hodnotu zhruba 300 kJ. Sladkou chuť mají díky fruktóze, glukóze a sacharóze. V některých zemích se listy používají jako krmivo pro zvířata kvůli velkému obsahu železa, vitamínu A, B, C, E a vláknině.\n\nPovijnice batátová neboli sladké brambory patří mezi velmi důležité užitkové rostliny tropů a subtropů. Jejich hlízy obsahují hlavně škrob, ale i cukr, díky kterým mají sladkou chuť. Stejně jako obyčejné brambory jsou mnohostranně použitelné, jak k vaření, tak i k pečení, ale i k získávání škrobu nebo alkoholu. \n\nV roce 2017 bylo podle Organizace pro výživu a zemědělství (FAO, jedna z agentur Organizace spojených národů) celosvětově vypěstováno 112,8 milionů tun batátů. Deset největších producentů vypěstovalo dohromady 85,2 % celosvětové produkce.\n\n\n\n"}
{"id": "288725", "url": "https://cs.wikipedia.org/wiki?curid=288725", "title": "Gerald Carr", "text": "Gerald Carr\n\nGerald Paul Carr (* 22. srpna 1932 Denver, Colorado, USA) je bývalý americký námořní letec a astronaut z projektu Skylab.\nV roce 1974 získal po úspěšném studiu na University of Southern California na fakultě mechaniky titul inženýra. Pak ve studiu pokračoval na postgraduální škole amerického vojenského námořnictva (Naval Postgraduate School) a na Princeton University. Následovala mnohaletá služba u letectva námořní pěchoty. V dubnu 1966 byl vybrán do páté skupiny připravujících se astronautů. Během dlouhých let čekání na svůj let se podílel na kompletování Apolla 8 a Apolla 12, pracoval jako jejich spojovací operátor, technicky i v terénu vylepšoval měsíční vozítko Rover. Se svou rodinou (oženil se a má šest dětí) si opravil starý autobus a objel s ním celý západ USA. Už ani nedoufal, že se dočká, když přišla nabídka na poslední let ke Skylabu 1.\n\nPodplukovník námořní pěchoty Gerald Carr odstartoval na palubě kosmické lodi Skylab 4 s pomocí rakety Saturn 1B z kosmodromu na mysu Canaveral v listopadu 1973. Byl zde velitelem. Na palubě s ním byli američtí astronauti William Pogue a Edward Gibson. Letěli a pak pracovali na orbitální stanici Skylab bezmála tři měsíce. Carr třikrát během letu pracoval na povrchu stanice (výstupy EVA). Přistáli v únoru 1974 na hladině Tichého oceánu po 84 dnech pobytu ve vesmíru.. \n\nZ NASA odešel v roce 1977. Našel si místo manažera obchodního oddělení společnosti Bovay Engineers v texaském Houstonu. V srpnu 1993 byl prezidentem společnosti Camus Inc. v Little Rock.\n\n"}
{"id": "288728", "url": "https://cs.wikipedia.org/wiki?curid=288728", "title": "Templštejn (okres Žďár nad Sázavou)", "text": "Templštejn (okres Žďár nad Sázavou)\n\nTemplštejn je zřícenina hradu 1,5 km západně od Dolních Heřmanic na ostrohu nad řekou Oslavou. Je chráněn jako kulturní památka České republiky.\n\nNachází se 28 km severovýchodně od jiné zříceniny s názvem Templštejn u Jamolic nad údolím řeky Jihlavy).\n\nO hradu je málo dostupných informací. Pravděpodobně byl postaven na přelomu 13. a 14. století templáři, později jej pak získali pánové z Lipé. Čeněk z Lipé 24. dubna 1417 je uváděn na tomto hradě jako ten, kdo má spory se žďárským opatem. Od první poloviny 16. století je hrad považován za zbořený, přesné informace o zániku nejsou známy, vzhledem k tomu, že nejsou žádné informace o zničení či dobytí hradu, tak se předpokládá že hrad vyhořel či byl jinak poškozen a již nebyl obnoven.\n\nČasto bývá v průvodcích, mapách atd. zaměňován s jamolickým Templštejnem. Užívaný název Templštejn je novodobý a nemá historický podklad. V místě je lokalita známa především pod názvem \"Hrad\".\n\nZřícenina je spíše znatelná díky úpravám terénu. Jediné (viditelné) zbytky zdiva představuje torzo věže s čtvercovým půdorysem.\n\nCelý areál je porostlý jehličnatým lesem. Na východ znatelné zbytky zpevněné přístupové cesty.\n\n\n"}
{"id": "288729", "url": "https://cs.wikipedia.org/wiki?curid=288729", "title": "Microsoft Flight Simulator", "text": "Microsoft Flight Simulator\n\nMicrosoft Flight Simulator je letecký simulátor, vyvíjený firmou Microsoft. První verze byla uvedena na trh v roce 1982. Do hry je možné stáhnout mnoho doplňků, zejména letadel nebo letišť.\n\n\nTato verze byla vydána v listopadu 1982. Tato verze hry je velmi vzácná.\n\nTato verze se příliš neliší od MSFS 1. Grafika byla zlepšena. Simulátor se rozkládá na území: USA, Havaj, Japonsko a část Evropy.\n\nByla přidána další letadla jako např.: Learjet 25, Cessna Skylane a Sopwith Camel. Hráč se mohl dívat na letadlo i zvenku z tří různých úhlů.\n\nMSFS4 přinesl několik změn oproti MFS3. Zahrnovaly mimo jiné lepší modely letadel, programovatelné dynamické scenérie, letový provoz. Základní verze FS4 byla k dispozici i pro počítače Macintosh.\n\nFS5 je první verze řady FS kde byly použity textury. To umožnilo dosáhnout mnohem vyšší míry reálnosti. Krajina byla rozšířena. Každé letadlo mělo svůj interiér (předchozí verze měla jeden kokpit, který byl trochu upraven pro každé letadlo).\n\nByl vyvinut pro nový OS Windows 95. Přidána nova letadla jako třeba Extra 300. Byla přidány nové 3-D budovy jako Manhattan, Meigs atd. Nové letiště, krajina aj.\n\nNabízí menší vylepšení oproti FS95. Přidán vrtulník Bell 206BIII JetRanger a další letadla. Bylo vytvořeno 45 podrobných měst, která se nacházela i mimo USA.\n\nByl vydán ve dvou verzích. Hra měla na svou dobu vysoké HW požadavky. Bylo přidáno 1700 letišť, takže hra dohromady obsahovala přes 2000 letišť po celém světě. Byla přidána nová letadla jako Concorde a Boeing 777. Poprvé byla přidána GPS.\n\nKromě vylepšené grafiky byla ve Flight Simulator 2002 přidána ATC a AI letadla. Letadla měla virtuální 3D kokpit. Hráči si mohli stahovat aktuální počasí. Měl být vydán 11. září 2001, ale vzhledem k teroristickým útokům v New Yorku museli z všech kopii odstranit WTC, čímž se vydání pozdrželo.\n\nFlight Simulator 2004: A Century of Flight, také známý jako FS9, byl dodáván s mnoha historickými letadly jako Wright Flyer, Ford Tri-Motor a Douglas DC-3 k připomenutí 100. výročí prvního letu. Zlepšené počasí (3D mraky), zlepšená grafika, vylepšené stahování aktuálního počasí, lepší ATC, lepší GPS aj.\n\nMicrosoft Flight Simulator X, také známý jako FSX, je nejnovější verze Microsoft Flight Simulator po Flight Simulator 2004. Jedná se o první verzi, která je na DVD-ROM.\n\nFlight má 30 let po uvedení prvního leteckého simulátoru od Microsoftu přinést úplně jiný prožitek do hry. Hlavní snahou je přiblížit létání \"univerzálnímu\" hráči (proto z názvu vypadl dodatek Simulator). Kromě zlepšeného počasí, grafiky a nových letadel má být kladen důraz na zcela jinou koncepci prodeje. Simulátor bude provázán s platformou LIVE a řadu dodatků bude možno dokupovat nejen od firem třetích stran.\n\n"}
{"id": "288730", "url": "https://cs.wikipedia.org/wiki?curid=288730", "title": "Alex Katz", "text": "Alex Katz\n\nAlex Katz (* 24. července 1927) je americkým výtvarníkem figurativní malby, sochařem a grafikem spojený s hnutím Pop art.\n\nKatz se narodil v části New Yorku Brooklyn. V letech 1946–1949 v Showheganu ve státě Maine. Jeho první samostatná výstava maleb měla vernisáž v roce 1954 v Roko Gallery v New Yorku a nesatkala se zájmem veřejnosti ani kritiky.\n\nOd konce 80. let považujeme Alexe Katze za hlavního představitele \"cool painting\", a díky inovacím v malbě se stal jedním z vlivných malířů současnosti.\n\nV posledním desetiletí se jeho dílo těší celosvětovému zájmu, díky jeho vlivu na současné umělce jakými je i česká výtvarnice Ivana Lomová. V roce 2007 proběhla velká samostatná výstave ve Státním muzeu v New Yorku.\n\nPatří do stejné generace jako Robert Rauschenberg nebo Jasper Johns.\nSvými figurativními obrazy se pohybuje na pomezí realismu a abstrakce. Jeho převážně velkoformátové obrazy na plátnech působí kultivovanou emocionalitou hraničící s chladným odstupem. Zdrojem témat jsou pro autora v lidé z vyšších společenských vrstev trávící v nečinnosti volný čas.\n\nCelý tvůrčí postup umělce je inspirován renesančními italskými umělci:\n\n\n"}
{"id": "288733", "url": "https://cs.wikipedia.org/wiki?curid=288733", "title": "Ruční práce s žakárovým vzorováním", "text": "Ruční práce s žakárovým vzorováním\n\nŽakárovým vzorováním se vytváří v ručně pletených, vyšívaných nebo háčkovaných textiliích zřetelně ohraničené obrazce různých tvarů. Vzorky na snímcích dole jsou všechny zhotoveny se stejným tvarem a velikostí motivů a ze stejných přízí (PAN / BW, 370 tex).\n\nse vzoruje s 2-4 i více různobarevnými přízemi. K přechodu od jedné barvy k druhé se používá tzv. technika \"zkřížené niti\" (způsobuje, že v pletenině nevzniká díra). Na lícní straně jsou viditelná jen očka v následující barvě, zatímco nit předchozí barvy se provlékne na rubní straně pleteniny. \n\nVýšivka se provádí zleva doprava takzvaným \"pletacím stehem\". K vyšívání se vždy používá příze jiné barvy než je na podkladové pletenině, konce vyšívacích nití se na rubní straně sešijí. K vyšívání je nutný výkres s údajem o počtu stehů jako předloha. \n\nHáčkování žakárových vzorů se provádí stejně jako u pletenin podle výkresu. \nMotivy mají většinou geometrický tvar, háčkováním se nedá dosáhnout tak přesná výška oček jako při pletení. Při změně barvy niti se zbytek předcházející niti provlékne na rubní stranu textilie.\n\nPleteniny se používají hlavně na svetry s norským nebo velkoplošným vzorem. Vyšívané a háčkované žakárové vzory se doporučují na drobnější motivy zhotovené v menším počtu.\n\n"}
{"id": "288734", "url": "https://cs.wikipedia.org/wiki?curid=288734", "title": "Iurus", "text": "Iurus\n\nIurus je rod štírů čeledi Iuridae. Štíři rodu Iurus se vyskytují v Řecku a jižním Turecku. Štíři tohoto rodu jsou největšími štíry Evropy, dorůstají až 10,5 cm, čímž o 2,5 cm přerůstají štíra středomořského. Štíři se zdržují na vlhkých místech. Štír je chovatelsky atraktivní, hnědě až černě zbarvený se slabou jedovatostí.\n\nRod obsahuje druh \"Iurus dufoureius\", který vytváří dva poddruhy, dříve považované za samostatné druhy \"Iurus asiaticus\" a \"Iurus dufoureius\". Nepotvrzený druh je \"Iurus dekanum\", z pohoří Dekanv Indii, lokalita je zřejmě chybná, byl synonimizován s druhem \"I. dufoureius\".\n"}
{"id": "288735", "url": "https://cs.wikipedia.org/wiki?curid=288735", "title": "Ivan Ženatý", "text": "Ivan Ženatý\n\nIvan Ženatý (* 2. února 1962 Lomnice nad Popelkou) je český houslový virtuóz a hudební pedagog. V od roku 2012 působí v USA na Cleveland Institute of Music.\n\nPochází z Podkrkonoší z Lomnice nad Popelkou, jeho dědeček byl varhanář, tatínek vedl jazzovou kapelu. V mládí byl i literárně činný, psal básně a také sportoval. Absolvent pražské AMU (1987), laureát houslové soutěže Pražského jara v roce (1986) a finalista Čajkovského soutěže v roce (1982) je dnes uznávaným komorním hráčem, sólistou a hudebním pedagogem. Po odchodu z české AMU natrvalo působil jako profesor houslové hry na Vysoké hudební škole Carla Marii von Webera v Drážďanech.\n\n"}
{"id": "288738", "url": "https://cs.wikipedia.org/wiki?curid=288738", "title": "Narmerova palice", "text": "Narmerova palice\n\nNa Narmerově palici je výjev znázorňující panovníka v obřadním šatu, s červenou korunou na hlavě (koruna Horního Egypta) a pravděpodobně cepem v rukou. Panovník sedí na trůnu, který se nachází v otevřeném pavilonu na vyvýšeném místě, ke kterému vede 9 schodů. Pod schody jsou pravděpodobně dvě postavy držící slunečníky. Nad pavilonem je pravděpodobně baldachýn nad nímž se vznáší s roztaženými křídly sup představující božstvo Nechbet.\n\nPřed panovníkem sedí v nosítkách nějaký člověk, za nímž stojí tři vousatí muži. Před a pravděpodobně za těmito postavami jsou znázorněny vždy tři znaky ve tvaru písmene C. Za nimi je ještě jedna postava, která klečí a má za zády svázané ruce. Pod těmito muži jsou zvířata (pravděpodobně kráva a koza) se znaky pro čísla. Nad postavou v nosítkách je v ohradě znázorněna kráva a tele. Nad vousatými muži jsou znázorněni pravděpodobně čtyři nosiči standart, stejně jako na Narmerově paletě.\n\nZa panovníkem, ve spodní části palice, se nachází obraz Narmerova nosiče sandálů s růžicí u hlavy (pravděpodobně jeho jméno) a za ním je ještě jedna postava držící v rukou dlouhou tyč. Nad částí s nosičem sandálů jsou další tři postavy. První je dlouhovlasá a podobá se postavě nacházející se před Narmerem na přední straně Narmerovy palety. Za touto postavou jsou další dvě s dlouhými tyčemi v rukou. Nad nimi, za panovníkovým pavilonem, je zachycen serech krále Narmera.\n\nNa poslední části Narmerovy palice je dole znázorněna ohrada se třemi antilopami a nad nimi je část stavby (svatyně) na jejíž střeše stojí volavka.\n\nScéna na Narmerově palici může znázorňovat vítězství krále Narmera nad nepřáteli (vousatí mužové, možná Asijci). Zvířata pod nimi by byla ukořistěna při vojenském tažení a znaky pro čísla by udávala jejich počet. Znaky ve tvaru písmene C pak mohou představovat dvě řady mohyl, mezi kterými byli zajatci pravděpodobně předváděni před panovníka.\n\nDalší možností výkladu je, že scéna ukazuje Narmerovu slavnost heb-sed nebo manželství s královnou Neithotep. Postava sedící před panovníkem by byla princezna, kráva a tele nad ní by představoval Nom nebo bohyni Hathor s jejím synem Horem. Zvířata pod vousatými muži by byla královniným věnem. Ohrada s antilopami může představovat město Bútó, kde se události mohly konat.\n\n\nen\n"}
{"id": "288739", "url": "https://cs.wikipedia.org/wiki?curid=288739", "title": "Pôle de renaissance communiste en France", "text": "Pôle de renaissance communiste en France\n\n"}
{"id": "288741", "url": "https://cs.wikipedia.org/wiki?curid=288741", "title": "Brewster SBN", "text": "Brewster SBN\n\nBrewster SBN byl americký průzkumný bombardér. Šlo o první vlastní konstrukci továrny Brewster. Letoun byl třímístný jednoplošník se zatahovacím podvozkem, který poháněl jeden motor Wright Cyclone.\n\nVývoj letounu začal v roce 1935 pod označením XSBA-1. Koncepce zatahovacího podvozku byla obdobná jako u palubní stíhačky Brewster F2A Buffalo. Hlavní podvozkové nohy se zatahovaly směrem k trupu a kola podvozku nebyla zakrytována. Výzbroj byla slabá a skládala se jen z jednoho pohyblivého 7,7mm kulometu, ovládaného střelcem. Kromě něj se posádka skládala ještě z pilota a navigátora.\n\nByla objednána výroba 30 kusů, které už ale byly při dodání v roce 1941 zastaralé. Byla z nich sestavena \"8. torpédová squadrona\" US Navy a po krátké době byly převeleny k výcviku.\n\n\n\n\n"}
{"id": "288746", "url": "https://cs.wikipedia.org/wiki?curid=288746", "title": "Bitva u Santa Lucie", "text": "Bitva u Santa Lucie\n\nBitva u Santa Lucie se odehrála 6. května 1848. Rakouské vojsko pod vedením maršála Jana Josefa Václava Radeckého zde porazilo dvakrát silnější sardinskou armádu krále Karla Alberta.\n\nV revolučním roce 1848 vypukly nepokoje i v italských městech, které se přenesly v březnu do Milána. Ve dnech rakouská vojska pod vedením maršála Radeckého začala ustupovat před vzbouřenci, které podporoval sardinský král Karel Albert, do Verony. Sardinské vojsko se 10. dubna rozložilo kolem pevnosti Peschiera, ale při snaze prolomit Radeckého postavení dál na východ se střetlo 6. května s částí Radeckého armády u veronského předměstí Santa Lucia. Sardinský král disponoval 50 tisíci vojáky a 60 děly, Radecký měl 17 tisíc mužů a 54 děl. Ráno o sedmé hodině začala bitva útokem sardinských vojáků. Nejzuřivější boj se rozpoutal u zdí vesnického hřbitova, který bránily dvě setniny 10. praporu polních myslivců pod vedením zde smrtelně raněného plukovníka Karla Kopala, rodáka z jihomoravských Ctidružic. V průběhu bitvy vzdoroval Kopalův prapor sardinským ztečím plné tři hodiny. Díky vynikající střelecké dovednosti se jim dařilo kosit nepřátelské vojáky. Až v odpoledních hodinách se početně silnější sardinské oddíly rozhodly pro obchvat hřbitova, ovšem prapor se stáhl do nové pozice za hřbitovem. Podobně se spořádaný ústup uskutečnil ještě jednou. Teprve pozdější příchod rakouských posil z pevnosti Verona donutil demoralizované a vyčerpané sardinské vojáky k ústupu a vyklizení pozic v Santa Lucii.\n\nC. k. 10. myslivecký prapor po bitvě obdržel několik vyznamenání za udatnost. Bitva byla prvním vítězstvím rakouských zbraní ve válce se Sardinií v roce 1848.\nOdkazy\n\nLiteratura\n\nTARABA, Luboš, Italské patálie maršála Radeckého, První válka za osvobození Itálie 1848 - 1849, Epocha, Praha 2019\n"}
{"id": "288752", "url": "https://cs.wikipedia.org/wiki?curid=288752", "title": "Gabriela Demeterová", "text": "Gabriela Demeterová\n\nGabriela Demeterová (* 17. května 1971, Praha) je česká houslová a violová virtuózka, sólistka světových orchestrů, první česká finalistka a absolutní vítězka Mezinárodní houslové soutěže Yehudi Menuhina v Anglii, členka umělecké rady Akademie múzických umění v Praze.\n\nVystudovala pražskou konzervatoř a Akademii múzických umění v Praze u prof. Nory Grumlíkové. Dále pak absolvovala postgraduální studium na Královské hudební akademii v Dánsku u prof. Marty Líbalové. Během studií se pravidelně účastnila mistrovských interpretačních kurzů po celém světě. Již řadu let se intenzivně věnuje studiu barokní hudby a její interpretaci na moderním nástroji s použitím dobových prvků.\n\nÚčastnila se mnoha soutěží doma i v zahraničí a získala řadu ocenění, např. na Kocianově houslové soutěži v České republice. Získala jako první Češka titul finalistky na Mezinárodní soutěži Yehudi Menuhina ve Folkestonu v Anglii .V roce 1993 vyhrála všechny hlavní ceny včetně titulu absolutního vítěze a zvláštní ceny za nejlepší interpretaci díla J. S. Bacha, to vše poprvé v historii této prestižní soutěže. Je také držitelkou druhé ceny, titulu laureáta a ceny Hlavního města Prahy v houslové soutěži Pražského jara. Dvakrát ji byla udělena prestižní cena „Premier Prix“ Českého hudebního fondu, za dosažená vítězství a reprezentaci české kultury na světových soutěžích. Byla nominována na „Talent roku“ ceny časopisu Harmonie. Její videoklipy jako jedny z prvních v oblasti vážné hudby získaly nominaci a prestižní ocenění „Pecka roku“ udělované každoročně asociací AČRA.  \n\nGabriela Demeterová koncertuje v Evropě, USA, Jižní Americe i Japonsku. Spolupracuje s významnými tělesy a dirigenty po celém světě.  K úspěšným koncertům patří například Dvořákův houslový koncert s dirigentem Liborem Peškem v pražském Rudolfinu, na jehož základě získala exkluzivní smlouvu u Supraphonu, nebo debut v Clowes Hall v americkém Indianapolisu, kde vystupovala s jedním z nejvýznamnějších amerických komorních orchestrů The Indianapolis Chamber Orchestra pod taktovkou šéfdirigenta Kirka Trevora. Ve Spojených státech amerických vystupovala též na proslulém festivalu The Summer Music Festival v hlavním městě státu Missouri v Columbii. Hrála také s obrovským ohlasem Dvořákův houslový koncert v Mexico City s orchestrem Orquesta Filarmónica de la UNAM pod taktovkou šéfdirigenta Zuohuang Chena v sále UNAM. Koncerty byly živě přenášeny mexickou televizí po celé Latinské Americe. S vlastním komorním souborem pravidelně pořádá vánoční koncertní turné po Japonsku. \n\nOd roku 1995 byla sólistkou a uměleckou vedoucí komorního souboru Collegium českých filharmoniků. Ten se pod jejím vedením specializoval na interpretaci barokní hudby a málo známých děl českých autorů. \n\nPartnerem v interpretaci barokní hudby je jí prof. Giedré Lukšaité-Mrázková (cembalo, hammerklavier, varhany). Spolupracuje také s klavíristy Renou Sharon, Norbertem Hellerem a Norou Škutovou. Na pódiu ji též bývá partnerem kytarista Pavel Steidl a Ozren Mutak.\n\nV červnu 2005 založila soubor Collegium Gabriely Demeterové. Je jeho sólistkou a uměleckou vedoucí. \n\nOd roku 1994 nahrává pro firmu Supraphon, u které vydala již třináct kompaktních desek. Dále pak nahrála CD k nejrůznějším projektům ve spolupráci s významnýmy českými interprety. Od roku 2003 nahrává též pro dánskou společnost Classico. Tam vydala již čtyři tituly. K nejnovějším patří Brahmsův houslový koncert pod taktovkou Douglase Bostocka s Komorní filharmonií Pardubice. K nejnovějším nahrávkám souborné provedení duchovních kantát Opella Ecclesiastica od českého barokního skladatele J. A. Plánického.\n\nGabriela Demeterová s úspěchem spolupracuje s interprety z jiných hudebních oblastí, například s P. Jandou, Noidem, A. Langerovou, P. Kolářem, Michalem Pavlíčkem, skupinou Sto zvířat, Kryštofem a Olympikem.\n\nByla také moderátorkou hudebního magazínu České televize Terra musica, podílela se na přípravě pořadů Rondo a Matiné. Spolupracuje se stanicí Vltava Českého rozhlasu.\n\nNejen koncertní činností se snaží přiblížit klasickou hudbu široké veřejnosti a mladému publiku. Je zakladatelkou mezinárodního hudebního festivalu „Barokní perly Gabriely Demeterové“, který se zaměřoval na podporu mladých talentovaných hudebníků. Smyslem festivalu bylo také podpořit rekonstrukci historických objektů. V lednu 2003 založila Nadační fond Gabriely Demeterové, který se stal hlavním organizátorem výše uvedeného festivalu. Jeho hlavním cílem je i nadále podpora mladých umělců a oprava kulturních památek.\n\nGabriela Demeterová hraje na housle z dílny italského mistra Giuseppa Roccy z roku 1855. V současné době má také tu čest a možnost hrát na housle “Princ Oranžský” italského mistra Giuseppa Antonia Guarneriho del Gesu z poloviny 18. století, které ji s velkou laskavostí zapůjčuje státní sbírka nástrojů Národního muzea v Praze. \n\n"}
{"id": "288754", "url": "https://cs.wikipedia.org/wiki?curid=288754", "title": "David Coverdale", "text": "David Coverdale\n\nDavid Coverdale (* 22. září 1951) je anglický rockový zpěvák. Nejvíce se proslavil s anglickou hard rockovou skupinou Deep Purple a později se svojí skupinou Whitesnake.\n\nZačínal ve skupině Fabulosa Brothers. V letech 1973 – 76 byl členem skupiny Deep Purple. Poté nahrál poměrně neúspěšná alba White Snakes (1977) a Northwinds (1978). V roce 1978 pojmenoval svoji skupinu podle svého prvního alba – Whitesnake a působil v ní několik dalších let. V roce 1993 natočil jednorázový projekt s bývalým členem skupiny Led Zeppelin – Jimmy Pagem. V září 2000 vydal sólové album \"Into the Light\".\n\n"}
{"id": "288756", "url": "https://cs.wikipedia.org/wiki?curid=288756", "title": "Raasiku", "text": "Raasiku\n\nRaasiku (německy \"Rasik\") je městečko v estonském kraji Harjumaa, samosprávně patřící do obce Raasiku, která je podle něho pojmenována.\n\n"}
{"id": "288758", "url": "https://cs.wikipedia.org/wiki?curid=288758", "title": "Sukcese příznaků", "text": "Sukcese příznaků\n\nSukcese příznaků je termín používaný při symptomatické diagnóze v ochraně rostlin. Sukcese příznaků je vyjádřena změnami příznaků v čase. Příznak choroby nebo poškození rostliny vypadá v každém stádiu resp. čase jinak. Příznaky mohou být primární nebo sekundární, lokální či systémové, nebo hlavní a vedlejší. Primárními příznaky se míní ty, které se projevují na místě průniku patogena do rostliny, na místě poškození rostliny – sekundární jsou pak ty, které se projevují jinde na rostlině než na místě, kde došlo k interakci s patogenem. V případě lokálních symptomů se pak jedná o ty, které se projevují v místě napadení. V praxi se může jednat, například o žír brouků a larev mandelinky bramborové (\"Leptinotarsa decemlineata\") na listech brambor, či dírkování týchž listů způsobené dřepčíkem bramborovým (\"Psylliodes affinis\"). Systémové symptomy se naopak projevují na celé rostlině. Příkladem může být háďátko bramborové (\"Globodera rostochiensis\") jehož sání způsobuje celkovou zakrslost rostliny. Konečně hlavní symptomy jsou ty které se projevují vždy a jsou pro patogena nebo poškození specifické, kdežto vedlejší jsou ty, se kterými se setkáváme občasně a může za nimi stát více druhů patogenů – ať už současně, tedy v jednom čase, nebo zvlášť.\n"}
{"id": "288763", "url": "https://cs.wikipedia.org/wiki?curid=288763", "title": "Mo-kao", "text": "Mo-kao\n\nJeskyně Mo-kao ( 莫高窟, pinyin \"mò gāo kū\"), známé též jako Jeskyně tisíce buddhů (\"Čchien-fo-tung\") či Tunchuangské jeskyně, jsou rozsáhlý komplex jeskynních staveb v čínské provincii Kan-su, přibližně 25 km od města Tun-chuang. Oblast byla obydlena již od starověku a ležela na jedné z důležitých křižovatek hedvábné stezky, díky čemuž se jeskyně Mo-kao staly důležitým (zejména) buddhistickým centrem. Časem však byly jeskyně opuštěny a trvalo takřka 900 let, než byly v roce 1900 znovuobjeveny. V jeskyních bylo nalezeno až 60 000 textů všeho druhu a velké množství nástěnných maleb. Díky své kulturní hodnotě byl jeskynní komplex v roce 1987 zapsán na Seznam světového dědictví UNESCO.\n\nPodle místní tradice měl v roce 366 jeden z místních mnichů vizi tisíce buddhů, čímž inspiroval k započetí hloubení jeskyň. Počet jeskyň se vyšplhal na více než jeden tisíc. Jeskyně sloužily mnichům jako ubytovací i meditační místnosti. Jelikož ležely na jedné z rušných křižovatek hedvábné stezky, proudily sem davy poutníků i obchodníků. Počet obyvatel jeskyň brzy natolik vzrostl, že se na dlouhou dobu staly jedním z nejdůležitějších buddhistických center. Vzniklo zde ohromné množství nejrůznějších textů, které však byly již na počátku 11. století zazděny a znovuobjeveny až v roce 1900 taoistickým mnichem jménem Wang Jüan-lu. Důvodem zapečetění jeskyní a opuštění místa byla hrozba, kterou představovali muslimští a tibetští nájezdníci.\n\nPoutníci i mniši, kteří zde v dávných dobách žili, kreslili po stěnách malby, které sloužily jak k prostému ozdobení stěn, tak měly určitou funkci při vyvolávání vizuálních představ při meditacích, jejichž vrcholem mělo být probuzení. Nástěnné malby zde pokrývají plochu až 42 000 m². Veřejnosti se staly jeskyně společně s malbami přístupné až roku 1949, tedy takřka půl století po jejich znovuobjevení. Roku 1987 pak byl celý jeskynní komplex zapsán na Seznam světového dědictví UNESCO a dnes je vysoce navštěvovaným místem poutníků i turistů z celého světa.\n\nK nejvýznamnějším objevům v jeskyních patří kopie \"Diamantové sútry\" z roku 868. Jedná se o nejstarší dochovanou ručně tištěnou knihu na světě. Kniha byla vytištěna pomocí dřevěných matric, jejím autorem je Wang Ťie.\n\n"}
{"id": "288767", "url": "https://cs.wikipedia.org/wiki?curid=288767", "title": "Státní terorismus", "text": "Státní terorismus\n\nStátní terorismus znamená terorismus, který je podporován či prováděn vládou nějakého státu proti občanům jím ovládaného území. Kořeny pojmu – a pojmu terorismu vůbec – lze najít v období jakobínské hrůzovlády (francouzsky \"la Terreur\") v revoluční Francii let 1793–1794. V pozdějších dobách byl pojem užíván například pro metody Hitlerova a Stalinova státu. \n\nOdborníci na zahraniční politiku, Michael Stohl a George A. Lopez, ve své knize z roku 1988 klasifikují státní terorismus na tři druhy.\n\n\n\n"}
{"id": "288768", "url": "https://cs.wikipedia.org/wiki?curid=288768", "title": "Raasiku (obec)", "text": "Raasiku (obec)\n\nObec Raasiku (estonsky Raasiku vald) je samosprávná obec náležející do estonského kraje Harjumaa.\n\nOkolí obce bylo osídleno již v raném středověku a vzhledem ke své geografické situaci se území stávalo častým terčem skandinávských námořních útoků, a později germánských a pruských nájezdů po pevnině. Roku 1219 území ovládlo vojsko dánského krále, když v okolí Peningi svedlo vítěznou bitvu. Roku 1241 byl název Raasiku poprvé zaznamenán písemně v dánském rukopisu knihy \"Liber Census Daniae\". Dvorec Kiviloo byl založen roku 1322, ale v estonské válce byl kompletně zničen.\n\nV katastru obce nacisté zřídili v letech 1941 - 1945 vyhlazovací koncentrační tábor s názvem Raasiku. V něm skončilo několik transportů židovských vězňů z Terezína.\n\nV obci Raasiku žijí čtyři a půl tisíce obyvatel, z toho přes 40 % v městečku Aruküla, které je též správním centrem obce, a téměř 30 % v městečku Raasiku, podle něhož je obec pojmenována. K obci dále patří vesnice Härma, Igavere, Järsi, Kalesi, Kiviloo, Kulli, Kurgla, Mallavere, Peningi, Perila, Pikavere, Rätla a Tõhelgi.\n\nObec Raasiku se rozkládá na území 158 km², vzdálenost nejsevernějšího a nejjižnějšího bodu je 19 km, vzdálenost nejvýchodnějšího a nejzápadnějšího 17 km. Území je tvořeno ze 41 % lesy, 32 % ornou půdou, 23 % přirozenými nezalesněnými plochami (zejména vřesovišti a loukami) a ze 2 % zástavbou a k ní bezprostředně náležejícími pozemky.\n\n"}
{"id": "288770", "url": "https://cs.wikipedia.org/wiki?curid=288770", "title": "Pjinmana", "text": "Pjinmana\n\nPjinmana (počet obyvatel: 100 000 (2006)) je město v centrální části Myanmaru. Armáda, která v zemi vládne, se rozhodla přestěhovat státní orgány z Rangúnu do administrativního městečka Neipyijto, založeného teprve v roce 2005, 3 kilometry na západ od Pjinmany a 320 kilometrů na sever od Rangúnu.\n\nDůvody přesunu nejsou známy, mohla to zapříčinit poloha Pjinmany v centru Myanmaru zajišťující lepší spojení se zbytkem země nebo obavy myanmarské vlády, že by z Rangúnu, který leží na pobřeží, mohla propuknout severoamerická invaze.\n"}
{"id": "288771", "url": "https://cs.wikipedia.org/wiki?curid=288771", "title": "Palác Širvanšáhů", "text": "Palác Širvanšáhů\n\nPalác Širvanšáhů neboli Širvanšáhův palác (ázerbájdžánsky \"Şirvanşahlar sarayı\") je největším památníkem širvan-apšeronské větve ázerbájdžánské architektury. Širvanšáhové byli šáhové, kteří vládli z města Şirvan mezi 9.–16. stoletím.\n\nPalác je položen v samém centru města Baku ve Starém městě. Komplex obsahuje hlavní budovu paláce, pavilon Divanhane, krypty, šáhovu mešitu s minaretem, mausoleum šáha Seyida Yəhya Bakuvi, portál na východě – Muradovu bránu a zbytky starých lázní.\n\nPalác začal stavět roku 1411 širvanšáh Ibrahim I.\n\nOd roku 2000 je zapsán spolu s Panenskou věží jako chráněná památka na seznamu UNESCO.\n\n"}
{"id": "288774", "url": "https://cs.wikipedia.org/wiki?curid=288774", "title": "Stephen Maguire", "text": "Stephen Maguire\n\nStephen Maguire (13. březen 1981 Glasgow, Skotsko) je od roku 1998 profesionální hráč snookeru. Nejvyšší breaku 147 bodů dosáhl na turnaji Regal Scottish v roce 2000.\n\n\n"}
{"id": "288776", "url": "https://cs.wikipedia.org/wiki?curid=288776", "title": "Loksa", "text": "Loksa\n\nLoksa je estonské město a samosprávná jednotka estonského kraje Harjumaa, ležící při ústí řeky Valgejõgi do Harského zálivu Baltského moře. Město je známo hlavně svými loděnicemi.\n\n"}
{"id": "288779", "url": "https://cs.wikipedia.org/wiki?curid=288779", "title": "Tábor (Ještědsko-kozákovský hřbet)", "text": "Tábor (Ještědsko-kozákovský hřbet)\n\nTábor (678 m n. m.) je vrch nacházející se 3 km jižně od Lomnice nad Popelkou na území města Lomnice nad Popelkou (katastrální území Chlum pod Táborem) v okrese Semily. Původně byl tento vrch nazýván \"Chlum\", dnešní pojmenování vzniklo podle zdejších táborů lidu v husitské době. Tábor je vyhledávaným poutním místem. Na vrcholu se nalézá barokní kostel Proměnění Páně vystavěný v roce 1704 s Křížovou cestou a Tichánkova rozhledna.\n\nJe to nesouměrný krátký strukturní hřbet směru východ–západ, budovaný ve vrcholové části permskými bazaltandezity (melafyry), na svazích karbonskými a permskými slepenci, arkózami, pískovci a jílovci. Směrem k severu se sklánějí mírnější svahy (7–15°), kryté rozptýlenou balvanovou sutí. Při úpatí příkřejších (až 35°) a vyšších jižních svahů jsou asymetrické strukturní bazaltandezitové hřbety. V sedle mezi Táborem a sousedním vrcholem Ředicí pramení řeka Cidlina. Vrch je převážně zalesněn smrkovými a dubovými porosty.\n\nVrch náleží do celku Ještědsko-kozákovský hřbet, podcelku Kozákovský hřbet, okrsku Táborský hřbet, podokrsku Ploužnický hřbet a Chlumské části.\n\nVrch Tábor se může se pochlubit dlouhou tradicí vyhlídkových staveb. První dřevěná rozhledna dosahující úctyhodné výšky 22 m byla postavena už v letech 1888–1897. V roce 1911 byla zpřístupněna elegantní cihlová rozhledna, vysoká 35 metrů. Je právem označována za jednu z nejkrásnějších v Čechách. Výstavbu rozhledny organizoval pan Josef Tichánek, děd české herečky Věry Tichánkové. V 90. letech 20. století se rozhledna stala soukromým majetkem a to se podepsalo na jejím stavu. Od té doby v podstatě chátrala. Od začátku 21. století, kdy se objevili noví majitelé, se začalo blýskat na lepší časy. Záměr majitelů o obnovení vyhlášeného poutního místa s rozhlednou vyústil v rozsáhlou rekonstrukci.\n\nV roce 2006 proběhla rozsáhlá rekonstrukce vyhlídkové věže a přilehlého penzionu. Střecha rozhledny byla pomocí těžké techniky sejmuta dolů a kompletně opravena. Taktéž návštěvnický ochoz byl zcela vyměněn, protože původní betonový byl v dezolátním stavu a neumožňoval přístup veřejnosti. Nynější ochoz je z oceli. Z důvodu již dřívějšího osazení věže telekomunikační technikou, při rekonstrukci nad vyhlídkovým ochozem vznikl ještě jeden, technický ochoz. K němu náleží technologická místnost s přístupem na půdu a nejvrchnější ochoz, který je téměř na špici střechy. Rekonstrukce rozhledny byla provedena podle návrhu Ing. Sobotky a Ing. Vacka. Na věž vede dřevěné schodiště, které má 173 schodů.\n\nU rozhledny, na místě bývalé turistické chaty, stojí rekonstruovaná restaurace, penzion a turistický bufet. Město Lomnice nad Popelkou zřídilo na vrchu Tábor sezónní informační středisko.\n\nAlainova věž se nachází 1 kilometr pod vrcholem Táboru. Věž byla vystavena v roce 1862 v novogotickém stylu. Jedná se o historickou střílnu, později používanou jako silo. V posledních letech prošla důkladnou rekonstrukcí. V roce 2015 byly přistavěny schody a věž se změnila na turistickou rozhlednu.\n\nRozhledna poskytuje nádherné výhledy. Je možné spatřit několik desítek rozhleden vrchů v okolí, např. Kozákov, Zebín, Trosky, Černou horu, Zvičinu, Ještěd, Bezděz a mnohé další. Po modré turistické značce je možné se od rozhledny vydat k Allainově věži, 13 metrů vysoké kamenné rozhledně. V současné době probíhá její rekonstrukce. Na západním svahu je přírodní památka Jezírko pod Táborem.\n\nV současné době je rozhledna celoročně přístupná. Nejbližší autobusová zastávka je v Lomnici nad Popelkou (cca 2 km), na železniční trati č. 064 z Libuně do Staré Paky je nejblíže asi 1,3 km vzdálená zastávka \"Kyje u Jičína\", z níž vede na vrchol Tábora červená turistická značka. Z \"Ploužnice\", další zastávky na téže trati, vede na Tábor rovněž červeně značená cesta a zároveň i cyklotrasa č. 4142. Parkování je možné přímo u penzionu. V zimě se přístupové cesty udržují pouze pluhováním, nicméně jsou většinou sjízdné.\n"}
{"id": "288780", "url": "https://cs.wikipedia.org/wiki?curid=288780", "title": "Partito della Rifondazione Comunista", "text": "Partito della Rifondazione Comunista\n\nStrana komunistické obnovy (, \"PRC\") je italská eurokomunistická strana. Vznikla v roce 1991 z části bývalé Italské komunistické strany (, \"PCI\"), která odmítla její přerod na stranu sociálně demokratického typu (, \"Demokraté levice\"). Do nově vzniklé strany se zapojila také zaniklá Proletářská demokracie ().\n\nPRC je součástí Strany evropské levice, v Evropském parlamentu je sdružena ve frakci Evropská sjednocená levice a Severská zelená levice. Členové a sympatizanti strany mladší 30 let jsou seskupeni v organizaci \"Mladí komunisté\" (). PRC vydává deník \"Liberazione\".\n\nFranco Giordano byl předsedou strany do roku 2008, kdy byl zvolen za předsedu strany Paolo Ferrero.\n\nPrvní národní kongres proběhl 12.-14. prosince 1991. Prvním předsedou strany byl zvolen Sergio Garavini, kterého na druhém kongresu (21-24. ledna 1994) nahradil dlouholetý odborářský funkcionář Fausto Bertinotti, který tuto funkci vykonával až do roku 2006.\nV prvních volbách v roce 1992 získali komunisté 2 204 641 hlasů (tj. 5,62 %) a 35 mandátů v poslanecké sněmovně (6,51 % hlasů a 20 mandátů ve volbách do senátu).\n\nVe volbách v roce 1994 se spojila PRC s dalšími levicovými stranami do Aliance pokrokářů (), která získala 33 % a 49 mandátů (z toho komunisté 11).\n\nVe volbách v roce 1996 PRC obdržela 3 213 748 hlasů (tj. 8,6 %) a 35 mandátů. Poté podporovala vládu Romana Prodiho, ale v roce 1998 přešla do opozice a vláda ztratila většinu. V roce 1998 se ze strany vyčlenila Strana italských komunistů (, \"PdCI\"). V prosinci téhož roku proběhl třetí konres strany.\n\n18.-21. března 1991 proběhl čtvrtý kongres strany, který se mimo jiné zabýval alternativní vizí italské společnosti.\n\nVe volbách v roce 2001 kandidovala samostatně, ačkoliv většina levicových stran (včetně PdCI) se sdružila do koalice Olivovník. PRC obdržela 1 868 659 hlasů (tj. 5,0 %) a 11 sněmovních křesel (5,1 % hlasů a 4 mandáty ve volbách do senátu). V dubnu 2002 proběhl pátý a v březnu 2005 šestý celonárodní kongres.\n\nPro volby v roce 2006 se stala součástí středolevicové široké koalice Unie (). Komunistická obnova získala 2 229 604 hlasů (tj. 5,83 %) ve volbách do sněmovny (41 mandátů) a 2 518 624 hlasů (tj. 7,24 %) ve volbách do senátu (27 mandátů). Strana následně participovala na druhé Prodiho vládě, Paolo Ferrero se stal ministrem sociální solidarity.\n\nPro parlamentní volby 2008 se spojila s environmentalistickou stranou Federace zelených (), socialistickou stranou Demokratická levice () a PdCI do koalice Levice - duha (). Ta získala 1 124 418 hlasů, tj. pouze 3,08 % (více než dvojnásobný propad hlasů pro radikální levici celkem) a italská radikální levice ztratila parlamentní zastoupení poprvé od konce druhé světové války.\n\nPRC zastává pozice blízké eurokomunismu, distancuje se od stalinistické podoby socialismu. Aktivně se účastní anti-globaližačního hnutí, zastává pacifistické postoje.\n\nV rámci strany existovalo i trockistické křídlo, které ale částečně v roce 2006 stranu opustilo a založilo Komunistickou dělnickou stranu (), v roce 2007 pak vznikla ještě Kritická levice ().\n\n"}
{"id": "288782", "url": "https://cs.wikipedia.org/wiki?curid=288782", "title": "Fergal O'Brien", "text": "Fergal O'Brien\n\nFergal O'Brien (8. březen 1972 Dublin, Irsko) je od roku 1991 profesionální hráč snookeru. Nejvyšší breaku 143 bodů dosáhl na turnaji The Masters v roce 1991.\n\n\n"}
{"id": "288783", "url": "https://cs.wikipedia.org/wiki?curid=288783", "title": "Saue (obec)", "text": "Saue (obec)\n\nObec Saue (estonsky Saue vald) je samosprávná obec náležející do estonského kraje Harjumaa, zahrnující městečko Laagri a 16 vesnic ležících v okolí samosprávného města Saue.\n\n"}
{"id": "288786", "url": "https://cs.wikipedia.org/wiki?curid=288786", "title": "David Shore", "text": "David Shore\n\nDavid Shore (* 3. července 1959, London, Ontario, Kanada) je kanadský režisér a scenárista známý svou produkcí pro televizní společnosti. Původním povoláním je právník. Byl producentem mnoha epizod kultovního televizního seriálu Směr jih a spolupracoval také na seriálech Rodinné právo nebo Policie New York. Jeho pravděpodobně nejznámější režisérský počin je televizní seriál z lékařského prostředí Dr. House, za nějž získal několik prestižních ocenění.\n\nJako jediný z rodiny je součástí televizního průmyslu. Jeho mladší bratří, dvojčata, jsou rabíni. Vystudoval University of Toronto, kde studoval práva. Předtím, než se odstěhoval do Los Angeles a dal se na dráhu televizního scenáristy, producenta a režiséra vykonával v Kanadě advokacii.\n\nPředtím než se stal producentem úspěšného televizního seriálu Policie New York (pro TV ABC), za který dostal dvě ceny Emmy, byl producentem seriálu Směr jih. Jeho zřejmě nejvýznamnější počin byla režie, scénář a produkce televizního seriálu Dr. House (pro TV FOX).\n\nS manželkou Judy a třemi dětmi žije v Kalifornii.\n"}
{"id": "288791", "url": "https://cs.wikipedia.org/wiki?curid=288791", "title": "Konrád III.", "text": "Konrád III.\n\nKonrád III. Štaufský (1093 – 15. února 1152 Bamberg) byl první římský král (1138–1152) z rodu Štaufů, syn Fridricha I. Švábského a Anežky, dcery římského císaře Jindřicha IV. z dynastie sálské. Konrád III. nebyl nikdy korunován římským císařem a pokračoval tak ve stylu římských králů.\n\nPo smrti císaře Lothara III. († 1137), byl 7. března 1138 Konrád zvolen v Koblenzi římským králem. Volby se účastnil papežský legát Theodwin. O šest dní později byl Konrád v Cáchách korunován na krále a poté jím byl uznán několika jihoněmeckými knížaty. Jindřich Pyšný z rodu Welfů, vévoda saský a bavorský a zeť zesnulého císaře Lothara a jeho dědic, se volby nového krále nezúčastnil a Konráda odmítl uznat. Konrád reagoval odejmutím veškerých Jindřichových území. Vévodství saské udělil Albrechtu Medvědovi a vévodství bavorské Leopoldu IV., markraběti rakouskému.\n\nJindřich Pyšný si však udržel loajalitu v odňatých zemích. Občanská válka, která poté vypukla, je považována za první válečný akt bojů mezi Welfy (italsky \"Guelfové\") a Ghibelliny, které později vypukly v Itálii. Po smrti Jindřicha Pyšného († 1139) boje v říši pokračovaly za účasti Jindřichova syna Jindřicha Lva a Welfa VI.\n\nV prosinci 1140 dobyl Konrád III. po dlouhém obléhání hrad Weinsberg. Král vydal rozkaz popravit všechny muže na hradě, současně však dovolil, aby všechny ženy mohly bez újmy odejít i se vším, co unesou na zádech. Ženy pak vynesly své muže z hradu na zádech. Král tomu svolil s odůvodněním, že králův rozkaz nesmí být porušen.\n\nV květnu 1142 uzavřel Konrád III. ve Frankfurtu smír s Jindřichem Lvem, kde uznal jeho nárok na Sasko. Roku 1146 podnikl vojenskou výpravu proti polským knížatům Boleslavu IV. Kadeřavému a Měšku III. Starému, jejímž cílem bylo dosadit zpět na seniorský stolec knížete Vladislava II. Vyhnance, který byl z Polska svými bratry vyhnán na jaře téhož roku. Vojsko se však ve Slezsku dostalo do problémů a nakonec byl Konrád nucen vyjednávat s oběma výše zmíněnými knížaty. Ti se zavázali odvádět říši nějaké poplatky a dostavit se na příští říšský sněm, hlavního cíle výpravy však dosaženo nebylo.\n\nV roce 1146 se německý král vydal na křížovou výpravu do Svaté země. Jeho účast se však nesetkala s velkým nadšením papeže, protože spíše potřeboval krále jako svého mocného spojence v Itálii. Konrád však roku 1147 odešel a v jeho vojsku byly zastoupeny také oddíly velmožů z českých zemí v čele s knížetem Vladislavem II. Výprava postupovala přes území Uherska do Konstantinopole, kde setkala s francouzskou částí výpravy krále Ludvíka VII.\n\nMezi Konrádem a Ludvíkem, jakož i mezi německými a francouzskými prostými vojáky a rytíři panovala značná nevraživost. Konrád s Ludvíkem postup výpravy nekoordinoval a vyrazil v polovině října 1147 ve stopách první křížové výpravy do Anatolie. Nic nedbal rad svého švagra, byzantského císaře Manuela I., aby táhl podél pobřeží, kde jej byzantské loďstvo mohlo zásobovat.\n\nTurecká vojska však u Dorylea německou armádu přepadla a téměř celou zničila. Konrád se jen s malým zlomkem armády vrátil zpět k Nikáii. Tam byl nucen se pokořit před Ludvíkem VII., který dorazil později, a prosit ho, aby se on i téměř vyhlazená výprava mohla připojit k Francouzům. Ludvík Konráda vyslyšel a nadále oba králové postupovali společně podél pobřeží.\n\nV Efesu Konrád onemocněl a vrátil se do Konstantinopole. K výpravě se připojil mnohem později. Zúčastnil se až koncilu výpravy v Akkonu s Ludvíkem VII. a nezletilým jeruzalémským králem Balduinem III. Výprava poté vytáhla na Damašek, ale skončila naprostou katastrofou. Konrád po návratu do Palestiny ještě měsíc v Jeruzalémě pobyl, pak však odplul do Konstantinopole, kde jej švagr Manuel pozval na Vánoce. Jejich spojenectví bylo potvrzeno svatbou Manuelovy neteře Theodory a Konrádova nevlastního bratra Jindřicha Jasomirgotta (tehdy bavorského, později rakouského vévody).\n\nV roce 1149 byl již Konrád opět v Německu a o rok později společně se svým synem Jindřichem Berengarským porazili v bitvě u Flochbergu Welfa VI. a jeho syna Welfa VII.\n\nO rok později Jindřich Berengarský zemřel (3 roky byl spoluvládcem svého otce) a v něm i dědic německé královské koruny. V roce 1152 byl uzavřen mezi Štaufy a Welfy mír a v míru tak bylo zajištěno nástupnictví Štaufů v podobě Konrádova synovce Fridricha Barbarossy. Toho začátkem roku 1152 těžce nemocný Konrád III. v přítomnosti biskupa z Bamberku ustanovil svým nástupcem, když mu dal přednost před svým tehdy šestiletým synem Fridrichem. Po smrti Konráda byl Fridrich Barbarossa o několik týdnů později v Kolíně skutečně římským králem zvolen, zatímco mladý Konrádův syn byl jmenován vévodou švábským.\n\nKonrád byl ženatý dvakrát:\n\ns první manželkou Gertrudou z Komburgu (†1130/31) (∞ okolo 1115) měl Konrád tři dcery:\n\ns druhou manželkou Gertrudou ze Sulzbachu (†1146) (∞ okolo 1135) měl Konrád dva syny:\n\n\n"}
{"id": "288794", "url": "https://cs.wikipedia.org/wiki?curid=288794", "title": "Hladomor na Ukrajině", "text": "Hladomor na Ukrajině\n\nUkrajinský hladomor let 1932–1933 (, \"Holodomor\") byl hladomor na území Ukrajinské SSR, byl důsledkem industrializace a kolektivizace na v zemědělských regionech SSSR. Hladomor byl součástí širší katastrofy, sovětského hladomoru, který zasáhl zejména Jižní Rusko, Východní a Střední Ukrajinu, Kubáň a Povolží, kde působili ruští statkáři z dob reformátora Stolypina. Sovětské vedení v zájmu rychlé industrializace a kolektivizace prodávalo své obilí do zahraničí výměnou za průmyslové technologie a zároveň se snažilo zestátnit zemědělskou produkci, hladomor byl hlavním negativním dopadem. SSSR byl po revoluci omezován v obchodu zahraničními sankcemi, protože Sovětský svaz nebyl od svého vzniku uznáván a evropské mocnosti se bály rozšíření revoluce. Předcházel mu ruský hladomor 1921 po občanské válce a byl následovaný sovětským hladomorem 1946–47 po druhé světové válce, kdy se SSSR vzpamatovával z německé invaze, přičemž přišlo sucho. Podle významného protikomunistického disidenta Alexandra Solženicyna to nejvíce odnesla společenská vrstva ruských statkářů – kulaků, vytvořená reformátorem Stolypinem a o desítky let později sympatizanti radikálního nacionalismu ze Západní Ukrajiny resp. z Haliče a Volyně začali prohlašovat, že se jednalo o cílenou genocidu ukrajinského národa. Což je paradox, protože nejvíce postiženými byli ruští statkáři a velké množství komunistických výborů a organizátorů kolektivizace bylo tvořeno etnickými Ukrajinci, jakým byl například Lazar Kaganovič. Hladomor se nikdy ani nedotkl nacionalistů z Haliče a Volyně, protože Halič a Volyň spadaly mezi válkami pod Polsko. Podobný hladomor v důsledku překotné industrializace se odehrál v Číně v 60. letech během takzvaného \"Velkého skoku\". Navzdory pochybnostem o nacionalistické verzi, že se jednalo o cílenou genocidu ukrajinského národa, tato verze je podporována stále zejména nacionalistickou klikou na Ukrajině a američtí historici a politologové jako Tymothy Snyder, tuto verzi opakují jako mantru. Podle antikomunistického disidenta Solženicyna, západní akademici uvěří každé bajce a verze o genocidě je naprosto nesmyslná. Dále Solženicyn prohlašoval, že lži o údajné genocidě ukrajinského národa od nacionalistů nejsou ničím odlišné od lží komunistické propagandy. Solženicyn ještě zmiňuje, že ukrajinská neonacistická klika spoléhá na slabé znalosti dějin Východní Evropy od západních akademiků.\n\nPočtu obětí \"Velkého sovětského hladomoru\" známého v zahraniční literatuře jako Soviet Famine v letech 1932–1933 se podle oficiálního ukrajinského odhadu z roku 2003 pohybuje mezi 7 a 10 milióny. Podle jiných zdrojů se jednalo o 3,5 milionu. Americký historik Timothy Snyder ve své knize \"Krvavé země\" odhaduje, že při hladomoru zemřelo 3,3 milionu lidí. Většina obětí byly podle amerických zdrojů (Snyder a další) v ukrajinské SSR etničtí Ukrajinci (dále také hlavně Rusové, Židé a Poláci). Hladomor se týkal převážně oblastí v centru a na východě Ukrajiny, kde žilo velké množství Rusů. Významný ruský historik, protikomunistický disident, držitel Nobelovy ceny za literaturu a kritik sovětského režimu Alexander Solženicyn prohlásil, že převážná část obětí byli ruští \"kulaci\" – statkáři a současné označování hladomoru jako etnické čistky Ukrajinců je manipulativní lež vytvořená neonacistickými ukrajinskými nacionalisty z tradičně nacionalistické Volyně a Haliče, která měla vztah k Rakousku a výbojnému Prusku dokonce před první světovou válkou. Lež samotná o genocidě Ukrajinců jako národa je podle Solženicyna velmi přiživována pro účely americké zahraniční politiky, aby rozdělila Rusy a Ukrajince. Jako důkaz předložil fakta prokazující, že většina kulaků byli ruští statkáři vlastnící půdu z carských dob, zatímco na stranických sjezdech zasedal značný podíl Ukrajinců a hladomor neměl nic společného s etnicitou. Před umělým hladomorem populace v Ukrajinské SSR (r. 1926) tvořila 80,0 % (23 218 860), do dalšího sčítání lidu v roce 1939 jejich podíl klesl na 76,5 % populace (23 667 509).\n\nUvádí se, že hladomor vznikl nařízením sovětské vlády, lidově zvaným „zákon pěti klásků“, který zakazoval jakýkoliv obchod v rolnických oblastech, pozastavilo se zásobení vesnic potravinami, pronásledovalo se a trestalo pobytem v gulagu, 10 roky vězení nebo smrtí zastřelením jakékoliv použití obilí i pro zaplacení práce v oblastech, které nesplnily plány odvodu obilí. Fungoval systém naturálních pokut, zbožových represí. Podíl ukrajinského obilí na sovětské produkci činil více než třetinu a v jednotlivých oblastech převyšoval plánované objemy pro Severní Kavkaz, Centrální-Černozemní region, Kazachstán a Moskevskou oblast dohromady. Političtí komisaři dohlíželi na omezení přístupu ukrajinských rolníků k potravinám, rolníkům byly odepřeny jejich přebytky a nakonec museli odevzdat všechny své potraviny ve prospěch jiných sovětských regionů.\n\nPodle některých historiků byl hladomor na Ukrajině cíleně způsobený politikou sovětského generálního tajemníka ÚV KSSS Josifa Stalina. Historik Jan Rychlík uvádí, že velký hladomor v Ukrajinské republice patří k nejhorším zločinům, jichž se komunistický režim v letech Stalinovy éry dopustil. Sovětským režimem a Stalinem vyvolaný umělý hladomor zasáhl i další oblasti Sovětského svazu, zejména regiony jižního Ruska a Kazachstánu, kde zemřely hlady miliony lidí. Hladomor v jižním Rusku postihl i rodinu Michaila Gorbačova, který později napsal: „V tom strašlivém roce 1933 zemřela hlady skoro polovina obyvatel mé rodné vesnice Privolnoje, včetně otcových dvou sester a bratra“.\n\nNěkteré ruské zdroje za spolupůvodce hladomoru označují „zlatou blokádu“. Od roku 1925 totiž západní země odmítaly platbu Sovětského svazu zlatem, a tomu tak nezbývalo než platit dovoz západních strojů zásobami ropy, dřeva a obilí jako obchodní „měnou“. V dubnu 1933 vyhlásila Velká Británie zákaz dovozu sovětského zboží a zakázala dovoz dřeva, ropy, másla, pšenice a ječmene. V roce 1934 byl tento zákaz plateb zlatem zrušen.\n\nUkrajinskému hladomoru zároveň předcházelo dlouhotrvající sucho a nižší úroda.\n\nBoris Julin natočil video, kde uvádí, že za Ukrajinským hladomorem stálo sucho a špatná úroda a popírá podíl KSSS na vzniku hladomoru.\n\nSovětská vláda se veškeré zprávy o hladomoru snažila popírat a bagatelizovat. Při této činnosti nacházela účinnou pomoc u evropských komunistů, ale i u představitelů kultury (např. Lion Feuchtwanger, Henri Barbusse, Romain Rolland a G. B. Shaw) a politiky (bývalý francouzský premiér Édouard Herriot).\n\nV srpnu 1942 Stalin při rozhovoru s britským premiérem Churchillem odhadl, že v celém Sovětském svazu zahynulo nebo bylo deportováno asi 10 milionů \"kulaků\", kteří vzdorovali kolektivizaci zemědělství.\n\nHladomor v důsledku kolektivizace a překotné industrializace bývá označování jako součást stalinského teroru na obyvatelstvu, což vyvolalo nenávist a odpor vůči sovětskému zřízení. Když v roce 1941 Adolf Hitler zahájil útok na Sovětský svaz pod názvem Operace Barbarossa a dobyl území jižního Ruska až k Volze, tak německé jednotky byly některými lidmi s nadšením uvítány jako osvoboditelé od komunistické tyranie. Sovětský hladomor let 1932–1933 a jeho součást ukrajinský hladomor je některými historiky považován za důvod, proč se mnozí Ukrajinci stali spojenci nacistického Německa v boji proti Sovětskému svazu. Paradoxně nejvíc nacistů a bojovníků z násilných band jako UPA, včetně Ukrajinců sloužících v ukrajinské divizi SS Galitzien pocházela z tradičně nacionalistických oblastí jako Halič, Volyň a Lvov, které byly v meziválečném období součástí Polska a hladomor se jich nedotkl. Miliony Ukrajinců však zároveň bojovaly v Rudé armádě proti nacistickému Německu a ukrajinského původu byli někteří sovětští velitelé jako Timošenko, Vorošilo(v), Grečko, Malinovskij nebo Jeremenko.\n\nBývalý sovětský disident Alexandr Solženicyn v roce 2008 v článku v deníku Izvestija přirovnal hladomor na Ukrajině v letech 1932–1933 k hladomoru v Rusku v letech 1921–1922. Podle Solženycina se v obou případech jednalo o důsledek bezohledné bolševické politiky vůči rolníkům.\n\nRusko považuje hladomor na Ukrajině za tragédii způsobenou politikou násilné kolektivizace ze strany stalinského režimu, která kromě Ukrajiny zasáhla také některé oblasti jižního Ruska a severní Kazachstán, ale aktivně se brání tomu, aby na mezinárodním poli byl hladomor šířeji uznán za akt sovětské genocidy vůči Ukrajincům. Z depeší amerických velvyslanectví zveřejněných serverem WikiLeaks např. vyplývá, že tehdejší prezident Dmitrij Medveděv upozornil ázerbájdžánského prezidenta Ilhama Alijeva, že když prohlásí tyto události za genocidu, zpochybní Rusko nároky Ázerbájdžánu na Náhorní Karabach.\n\nUkrajina tento hladomor z let 1932–1933 oficiálně prohlásila za akt genocidy. Takto jej také chápe dalších 15 států (Austrálie, Ekvádor, Estonsko, Gruzie, Kanada, Kolumbie, Litva, Lotyšsko, Maďarsko, Mexiko, Paraguay, Peru, Polsko, Portugalsko a Vatikán).\n\nČesko neuznává tento hladomor za akt genocidy ukrajinského národa. Jen bylo přijato usnesení Poslanecké sněmovny u příležitosti 75. výročí hladomoru, které jej prohlašuje za trestný čin stalinistického režimu:\n\n\"Poslanecká sněmovna Parlamentu České republiky\"\n\n\"vědoma si demokratických principů, na kterých je založena Česká republika a nezapomínajíc na období dvou totalit, jimiž prošel český národ, u příležitosti 75. výročí hladomoru na Ukrajině v letech 1932–1933\"\n\n- \"s hlubokým zármutkem uctívá památku obětí hladomoru na Ukrajině, který byl v letech 1932–1933 zrůdným totalitním režimem záměrně vyvolán, aby zlomil odpor ukrajinského lidu k násilné kolektivizaci a zdeptal jeho národní sebevědomí;\"\n\n- \"vyjadřuje jménem českého národa hlubokou soustrast příbuzným a blízkým milionům lidí, již se stali oběťmi hladomoru, který úmyslně a cíleně vyvolal zločinný stalinský režim;\"\n\n- \"vyjadřuje svoji odhodlanost přispívat k prosazování mezinárodních principů, které by zabránily tomu, aby se v budoucnu mohla podobná tragédie kdekoli na světě opakovat.\"\n\nOd roku 2006 se oběti hladomoru na Ukrajině připomínají každoročně čtvrtou sobotu v listopadu.\n\nDne 13. ledna 2010 uznal apelační soud v Kyjevě Stalina, Lazara Kaganoviče Stanislava Kosiora, Vlase Čubara, Mendela Chatajeviče a další tehdejší vedoucí představitelé komunistické strany a vlády SSSR a Ukrajiny vinnými z organizování genocidy ukrajinského národa.\n\nPodle průzkumu z října 2013 plně souhlasilo 33,7 % Ukrajinců a 30,4 % spíše souhlasilo s tvrzením, že Holodomor byl důsledkem činů spáchaných sovětskými orgány v čele s diktátorem Josifem Stalinem.\n\nO ukrajinské genocidě pojednává například román Ulasa Samčuka \"Marie\" (1934) nebo román Vasyľa Barky \"Žovtyj kňaz\" (1963).\n\n\nBretonský písničkář Denez Prigent věnoval událostem hladomoru kompozici \"Pláč nad Kyjevem\" \n\n\n\n\n"}
{"id": "288798", "url": "https://cs.wikipedia.org/wiki?curid=288798", "title": "Ting Ťün-chuej", "text": "Ting Ťün-chuej\n\nTing Ťün-chuej (čínsky: , Hepburnův přepis: \"Ding Junhui\"; * 1. května 1987, Šanghaj, Čína) je od roku 2003 profesionální hráč snookeru. Nejvyšší breaku 147 bodů dosáhl na turnaji The Masters v roce 2007.\n\n\n"}
{"id": "288799", "url": "https://cs.wikipedia.org/wiki?curid=288799", "title": "Ax-les-Thermes", "text": "Ax-les-Thermes\n\nAx-les-Thermes je lázeňské letovisko na jihu Francie v departementu Ariège.\n\nMěstečko je postaveno na soutoku řek Ariège, Lauze a Oriège a pochází již z dob Římanů. Počátek lázeňství se zde datuje již do 13. století, kdy zde byl křižácký lazaret a kolonie malomocných, z nichž se do dnešní doby zachovala pouze „nádrž malomocných“ (fr. \"Bassin des Ladres\"). Ve městě i okolí je mnoho termálních pramenů.\nSousední obce: Ignaux, Orgeix, Savignac-les-Ormeaux a Mérens-les-Vals.\n\"Počet obyvatel\"\n\n\n"}
{"id": "288804", "url": "https://cs.wikipedia.org/wiki?curid=288804", "title": "Foix", "text": "Foix\n\nFoix je hlavní město francouzského departementu Ariège.\n\nSousední obce: Cos, Vernajoul, Arabaux, Saint-Pierre-de-Rivière, Pradières, Ganac, Ferrières-sur-Ariège a Montgaillard.\n\nVznik města úzce souvisí se stavbou místního kláštera Saint-Volusien v 9. století a také se stavbou hradu zhruba o sto let později. Hrad byl od 11. století sídlem hrabat z Foix, jejichž náklonnost ke katarskému učení zapříčinila později (v letech 1211–1212) čtvero obléhání města a hradu Simonem z Montfortu.\n\nMístním hrdinou je Gaston Fébus.\n\nDominantou města je hrad se třemi věžemi postavený nad městem na kopci. V severní části města je po požáru renovovaný kostel Saint-Volusien. Některé městské domy pocházejí z období renesance.\n\n\"Počet obyvatel\"\n\n\n"}
{"id": "288805", "url": "https://cs.wikipedia.org/wiki?curid=288805", "title": "Josef Mathauser", "text": "Josef Mathauser\n\nJosef Mathauser (24. července 1846 Staňkov – 10. ledna 1917 Praha), byl český malíř portrétů, náboženských a historických obrazů.\n\nMezi jeho nejznámější obrazy patří \"Trh s otrokyněmi\" a \"Libušin soud\". Pracoval i na výzdobě katolického kostela Nanebevzetí Panny Marie v Mariánských Lázních - křížová cesta z roku 1887 táhnoucí se po celém obvodu kostela je jeho dílem. Stejně tak oltář z roku 1895 v kostele sv. Petra a Pavla.\n\nNa konci 19. století se Mathauser výrazně podílel na přemalování náboženských výjevů ve Svaté Hoře u Příbrami a poslední z nich také většinou domaloval.\n\nPochován je na Vinohradském hřbitově v Praze.\n\n"}
{"id": "288810", "url": "https://cs.wikipedia.org/wiki?curid=288810", "title": "Budvar aréna", "text": "Budvar aréna\n\nBudvar aréna je hokejový stadion v Českých Budějovicích, na kterém hraje domácí zápasy hokejový klub ČEZ Motor České Budějovice.\n\nČeské Budějovice byly po Praze a Bratislavě třetím městem v ČSR, kde byl vybudován zimní stadion s umělou ledovou plochou. Dokončen byl 27. října 1946. V roce 1967 se stadion dočkal zastřešení. V prosinci 1979 byla dobudována druhá ledová plocha, sloužící k tréninkům. V letech 2001–2002 prošel budějovický zimní stadion kompletní rekonstrukcí. Znovuotevřen byl 4. 10. 2002, od té doby nese název Budvar aréna podle významného sponzora českého hokeje n. p. Budějovický Budvar.\n\n\n\n"}
{"id": "288812", "url": "https://cs.wikipedia.org/wiki?curid=288812", "title": "Northrop F-89 Scorpion", "text": "Northrop F-89 Scorpion\n\nNorthrop F-89 Scorpion byl americký proudový stíhací letoun pro operace za každého počasí. Byl prvním letounem, který byl vyzbrojen jadernou zbraní určenou pro vzdušný boj, kterou byla neřízená střela s jadernou hlavicí Douglas AIR-2 Genie.\n\nScorpion byl vyvíjen na základě specifikací amerického letectva, požadujících noční stíhací letoun, poháněný proudovými motory, který by nahradil typ Northrop P-61 Black Widow. Specifikace obdržely společnosti Bell Aircraft Corporation, Consolidated-Vultee (Convair), Douglas Aircraft, Goodyear, Northrop a Curtiss-Wright.\n\nNorthrop svůj letoun vyvíjel pod označením N-24. Vznikl středoplošník se štíhlým trupem a přímými křídly. Poháněly ho dva motory Allison J35 s přídavným spalováním. Měl být vybaven radarem a vyzbrojen šesti 20mm kanóny v dálkově ovládané věži na přídi. Stavba dvou prototypů byla objednána v prosinci 1946.\n\nPrvní prototyp XP-89 (46-678) vzlétl ze základny Muroc pilotován \"Fredem C. Bretcherem\" 16. srpna 1948. Byl vybaven decelerony, dvoudílnými křidélky, které mohly být roztaženy od sebe a fungovat tak i jako aerodynamické brzdy. Tento vynález firmy Northrop je dodnes používán u typu Northrop B-2 Spirit. Prototyp poháněla dvojice motorů Allison J35-A-13 o tahu 17,78 kN. 22. února 1950 byl během 102. letu v důsledku flutteru (třepetání) ocasních ploch ztracen při havárii. Zkušební pilot Charles Tucker se zachránil na padáku, zkušební inženýr A. A. Turton zůstal ve změti trosek.\n\nDlouhou dobu se zdálo, že v celé soutěži bude úspěšnější konkurenční projekt Curtiss XF-87 Blackhawk, ale F-89 ho porazil při leteckých testech. Druhý prototyp vzlétl 27. června 1950 pilotován Johnem J. Quinnem a byl označen YF-89A (46-679). Zabudovaná dvojice motorů Allison J35-A-21 dávala po 23,11 kN tahu. V prodloužené přídi již nesl radiolokátor AN/APG-33 a výzbroj šesti kanónů T-31/M-24 ráže 20 mm.\n\nO výrobě Scorpionů bylo rozhodnuto v lednu 1949, první sériový F-89A (49-2431) byl zalétán továrním pilotem Quinnem 25. září 1950. První kusy F-89A vstoupily do operační služby v září 1950. Měly radar \"AN/APG-33\" a výzbroj šesti 20mm kanónů. Dálkově ovládaná věž byla vypuštěna z důvodů hmotnosti a naopak na konce křídel byly přidány přídavné nádrže po 1 100 litrech paliva. Na podkřídelních závěsnících mohly nést 16 kusů 125mm neřízených raket, nebo až 1 455 kg pum. Celkem jich bylo vyrobeno 18 kusů. Později byly upraveny na bezpilotní letouny DF-89A.\n\nVerze F-89B se od předchozí varianty lišila použitou avionikou. F-89B dosáhly ještě před koncem roku 1951 plného operačního statusu u 78. přepadové stíhací skupiny na základně Hamilton. Měly ovšem potíže s motory J35-A-21A a dalšími systémy a byly ve výrobě rychle nahrazeny verzí C. Později byly vyrobené kusy upraveny na bezpilotní letouny DF-89B.\n\nPrvní let sériového \"céčka\" připadl na 18. září 1951. I verze F-89C měla neustále potíže s pohonnými jednotkami a dokonce byly u jejich křídel objeveny strukturální nedostatky, které vedly k výměně křídel 194 vyrobených kusů variant A, B a C. Nepomohlo ani použití nových pohonných jednotek. Výroba probíhala v blocích F-89C-1,-5 a -10 s motory J35-A-21, -15 a -20 s motory J35-A-21A, -25 a -30 se zabudovanými J35-A-33, poslední bloky -35 a -40 obdržely motory J35-A-33A s tahem po 24,89 kN.\n\nF-89D byla hlavní výrobní variantou Scorpionu. První kus YF-89D poprvé vzlétl 23. října 1951 ze základny Edwards a vstoupil do služby v roce 1954. Varianta F-89D už neměla kanóny a místo nich dostala nový střelecký systém \"Hughes E-6\" a radar \"AN/APG-40\" s počítačem \"AN/APA-84\". Novou výzbroj tvořily dvě raketnice 70mm neřízených střel FFAR \"Mighty Mouse\", kterých nesly celkem 104 kusů. Rakety byly umístěny v přední části přídavných nádrží na koncích křídel. Celkem bylo postaveno 682 kusů. Střely měly dosah 1800 metrů a vysoce explozivní hlavici. Rakety bylo možné odpálit najednou či ve dvou, nebo třech dávkách. F-89D se mimo USA vyskytovaly na základně Thule v Grónsku u 74. přepadové stíhací letky.\n\nVarianty \"F-89E\" a \"F-89F\" měly pohánět nové proudové motory, ale nebyly nikdy realizovány. Přestavbou z letounu F-89C (50-752) vznikl jen prototyp YF-89E s motory Allison YJ71-A-3 o tahu po 31,11 kN bez přídavného spalování. Další nerealizovaná verze, \"F-89G\", měla mít střelecký systém \"Hughes MA-1\" a řízené střely vzduch-vzduch AIM-4 Falcon, podobně jako přepadový stíhač Convair F-102 Delta Dagger.\n\nNásledující verze F-89H poprvé vylétla v roce 1959. Měla střelecký systém \"Hughes E-9\", podobně jako první verze F-102 Delta Dagger a nesla na koncích křídel masivní závěsníky pro šest řízených střel Hughes AIM-4A/C/E Falcon. Tři z nich měly poloaktivní hlavici a tři infračervenou hlavici. Navíc nesly 42 neřízených střel FFAR. Všech 60 vyrobených letounů verze H létalo s motory Allison J35-A-35. Kvůli potížím s palebným systémem se vstup verze H do služby oddaloval, až ho výkony překonala nová generace nadzvukových strojů. Proto byly vyřazeny už v roce 1959.\n\nPoslední variantou byla F-89J. Byly to upravené F-89D a měly místo standardních konců křídel, které mohly nést řízené střely či přídavné nádrže, pouze pevné přídavné nádrže. Navíc ale měly pod každým křídlem pylon pro zavěšení řízené střely AIR-2 Genie s jadernou hlavicí (někdy byla nahrazena čtyřmi Falcony).\n\nF-89J (53-2547) byl jediným letounem, který doopravdy vystřelil jadernou neřízenou střelu Genie. Během pokusu John, který byl součástí Operace Plumbbob, byla 19. července 1957 jedna ostrá hlavice použita. Letoun, ze kterého byl odpal proveden, je dodnes uchován v muzeu \"Montana Air National Guard\" v Great Falls v Montaně. Osádku tvořili letci Al Barbie a Hutch Hutchinson.\n\nVarianta F-89J nebyla stavěna nově, ale všechny kusy F-89J byly upravené F-89D. Celkem jich bylo upraveno 350 kusů. Z letectva byly vyřazeny v roce 1959 a z Národní gardy v roce 1969.\n\nDodnes se v USA zachovalo 19 kusů F-89.\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "288813", "url": "https://cs.wikipedia.org/wiki?curid=288813", "title": "Michael Collins (astronaut)", "text": "Michael Collins (astronaut)\n\nMichael Collins (* 31. října 1930 Řím, Itálie) je bývalý americký pilot a astronaut z projektů Gemini a Apollo. Ve vesmíru byl dvakrát. Na jeho počest je pojmenován malý kráter Collins na jihozápadním okraji Mare Tranquillitatis (Moře klidu) na přivrácené straně Měsíce (nedaleko místa přistání mise Apollo 11).\n\nMichaelův otec generál J. Collins byl zámožný člověk a v době narození syna byl vojenským přidělencem velvyslanectví USA v Římě.\n\nPo vystudování vojenské akademie ve West Pointu (United States Military Academy) se stal Michael Collins plukovníkem letectva Spojených států amerických. Na Edwardsově vojenské základně absolvoval školu zkušebních pilotů a pracoval jako vojenský zkušební pilot. Před vstupem do NASA v roce 1963 měl nalétáno 3500 letových hodin v USA i zahraničí. Stal se členem třetí skupiny kosmonautů.\n\nPoprvé letěl na palubě kosmické lodi Gemini 10 v létě roku 1966 pod velitelem Johnem Youngem. Startovali z mysu Canaveral a přistáli na hladině Atlantského oceánu po 70hodinovém letu s 44 oblety Země. Na oběžné dráze se spojili s tělesy Agena TV-10 a Agena TV-8. Collins také absolvoval výstup do volného vesmíru (tzv. EVA) s připoutáním na laně.\n\nPo tomto letu byl jmenován do posádky Apolla 8 v prosinci 1968, jenže místo toho šel na operaci s páteří.\n\nPodruhé odstartoval z Floridy v létě roku 1969 na Apollu 11 s Neilem Armstrongem a Buzzem Aldrinem. Byl to let na Měsíc. Zatímco jeho kolegové na Měsíci přistáli a Armstrong jako první člověk vstoupil na povrch, on zůstal ve velitelském modulu na oběžné dráze Měsíce. Po 30 obězích se lunární modul s ostatními astronauty spojil s velitelským modulem a posádka odletěla na Zemi. Po 195 hodinách ve vesmíru přistáli na hladině Tichého oceánu.\nPo obou letech měl na kontě 11 dní ve vesmíru.\n\n\nV lednu 1970 odešel z NASA jako generálmajor a o rok později byl ředitelem Národního leteckého a kosmického muzea, které bylo součástí Smithsonova institutu ve Washingtonu. V dubnu roku 1978 se stal náměstkem ředitele Smithsonva institutu.\n\nO svém působení u NASA napsal zajímavou knihu. V roce 1985 byl v Ohiu zapsán do National Aviation Hall of Fame (Národní letecká síň slávy). V roce 1993 byl jmenován generálem v záloze a stal se podnikatelem.\n\n"}
{"id": "288815", "url": "https://cs.wikipedia.org/wiki?curid=288815", "title": "DHTML", "text": "DHTML\n\nDHTML neboli dynamické HTML je kombinace technologií používaných ke tvorbě dynamických a interaktivních webových stránek. Těmito technologiemi se většinou myslí HTML, klientský JavaScript, kaskádové styly (CSS) a někdy DOM.\n\nJako DHTML se neoznačují prvky tvořené zásuvnými moduly jako Flash nebo Java. Jako opak dynamických stránek mohou být označeny statické HTML stránky, jejichž obsah se po načtení nemění.\n\nPříkladem použití DHTML může být například vysunovací menu webové stránky.\n\n"}
{"id": "288816", "url": "https://cs.wikipedia.org/wiki?curid=288816", "title": "Norek evropský", "text": "Norek evropský\n\nNorek evropský (\"Mustela lutreola\") je středně velký zástupce čeledi lasicovitých obývající evropské lesy v části Španělska, Francie, Rumunska, Ukrajiny, Estonska a Ruska. V Česku vyhynul už koncem 19. století.\n\nDříve žil na většině území Evropy. V Čechách byl poslední norek zastřelen v roce 1896 u Jindřichova Hradce a uložen do sbírek Národního muzea. Mnohde jej nahradil norek americký.\n\nMá čokoládově hnědou srst s bílou tlamou a čenichem. Samec váží kolem 900 g a měří 28–43 cm, samice měří 30–40 cm a váží kolem 600 g.\n\nNorek evropský je samotář, který si hloubí nory poblíž vody. Je teritoriální a své území, které může být velké i 4 km, si značkuje pomocí pachů. Je to typický masožravec, který loví ryby, králíky, zajíce a vodní ptáky.\n\nBěhem období rozmnožování, které trvá od února do března, samci opouštějí svá doupata a vydávají se na mnohdy dlouhé výpravy, při kterých hledají partnerku. Samci i samice se páří hned s několika zástupci opačného pohlaví. Samice rodí 4 až 6 holých a slepých mláďat, která jsou odstavena ve věku 8 až 10 týdnů.\n\n"}
{"id": "288820", "url": "https://cs.wikipedia.org/wiki?curid=288820", "title": "Sarlat-la-Canéda", "text": "Sarlat-la-Canéda\n\nSarlat-la-Canéda je francouzské nové akvitánské město v departementu Dordogne, historické oblasti Périgord.\n\nSarlat je desetitisícové město s zrekonstruovaným středověkým jádrem a historií datovanou již do 9. století, kdy zde byl postaven benediktinský klášter. Mezi hlavní sarlatské architektonické památky patří katedrála Saint-Sacerdos (směs románské, gotické a barokní architektury), kuželovitá věž \"\"Lanterne des Morts\"\" z 12. století a místní hřbitov \"\"Jardin des Enfeus\"\".\n\nSousední obce: Vitrac, Saint-Vincent-le-Paluel, Marcillac-Saint-Quentin a Saint-André-d'Allas.\n\nMěstem protéká říčka Grande-Beune.\n\n\"Počet obyvatel\"\n\n\n"}
{"id": "288821", "url": "https://cs.wikipedia.org/wiki?curid=288821", "title": "Nemes", "text": "Nemes\n\nNemes (ve starší literatuře uváděno též jako klaft) je ve starověkém Egyptě pokrývka hlavy, která u panovníků, jimž je vyhrazeno její užívání, často nahrazuje královskou korunu. Spíše ojediněle (např. na vyobrazeních Amenhotepa III. a jeho nástupce Achnatona, v 19. dynastii např. u Ramesse II.) se z neznámých důvodů lze setkat s kombinací \"nemesu\" se spojenou korunou. Má podobu proužkovaného obdélníkového šátku přiléhajícího k čelu a přidržovaného čelenkou; přední cípy splývají přes ramena na hruď, zadní jsou spleteny do copánku na zádech. V naprosté většině případů je \"nemes\" na přidržující čelence doplňován ureem, jen výjimečně tento výsostný symbol královské moci chybí. \n\nPůvod nemesu je většinou spatřován v prehistorickém pastýřském šátku. Prvním nesporným dokladem jeho užívání je socha panovníka Džosera z doby 3. dynastie, umístěná v serdabu jeho pyramidového komplexu. Nelze ovšem vyloučit, že byl užíván už dříve: obdobou či přímým předchůdcem snad může být pokrývka, kterou má na hlavě král Den z 1. dynastie na slonovinové destičce ze sbírek Britského muzea. \"Nemes\" se pak hojně objevuje na vyobrazeních po celé faraonské období.\n\n"}
{"id": "288823", "url": "https://cs.wikipedia.org/wiki?curid=288823", "title": "Josef Böhm (hudebník)", "text": "Josef Böhm (hudebník)\n\nJosef František Böhm (20. listopadu 1881 Praha-Žižkov – 8. ledna 1967 Vysoké Mýto) byl český hudební skladatel, varhaník, pedagog, sbormistr a ředitel kůru (\"regenschori\").\nByl posledním žákem Antonína Dvořáka.\n\nVe věku 5 let následkem prodělaných černých neštovic přišel o jedno oko. V dospělosti (roku 1933) pak po neúspěšné operaci odchlípené sítnice oslepl docela.\n\nCoby multiinstrumentalista ovládal řadu hudebních nástrojů. Od 10 let hrál v orchestru na klavír a housle, od 13 let na křídlovku.\nV 19 letech začal studovat Pražskou konzervatoř. Studium započal kontrabasem, ale ze zdravotních důvodů (pro nemocné oči příliš vzdálená partitura) se zaměřil na studium kompozice u Antonína Dvořáka a klavíru u Josefa Kličky a Karla Steckera .\nPozději se ještě naučil hrát na violoncello a varhany.\n\nPo studiích působil jako člen orchestru Nového německého divadla v Praze, na kůru chrámu v Karlíně u hudebního skladatele Ondřeje Horníka a od roku 1901 jako člen Německé filharmonie.\n\nRoku 1902 se přestěhoval do Vysokého Mýta. Zde zastával funkci varhaníka v kostele svatého Vavřince, od r. 1903 dirigoval hudební odbor pěveckého spolku „Otakar“ zahrnující 200 pěvců. V letech 1904–1909 a 1919–1925 byl sbormistrem a ředitelem spolku „Otakar“. Na tuto funkci v roce 1926 ze zdravotních důvodů rezignoval, roku 1941 byl jmenován jeho čestným členem.\nMezi lety 1904 až 1926 byl ředitelem kůru, vedle toho pracoval jako knihovník (1923–1941), založil a dirigoval „Orchestrální sdružení“ a učil zpěv na místních středních a odborných školách. Po roce 1926 vyučoval již jen soukromě.\n\nZkomponoval řadu hudebních skladeb, především pro vysokomýtský sbor československé církve husitské.\n\nMezi jeho přátele patřili např. hudební skladatel J. B. Foerster, pěvkyně Ema Destinnová, klavírní virtuózka Noemi Jirečková , primarius Smetanova kvarteta Jiří Novák .\nByl blízkým příbuzným akademického malíře Václava Peřiny.\n"}
{"id": "288824", "url": "https://cs.wikipedia.org/wiki?curid=288824", "title": "Hyperrealismus", "text": "Hyperrealismus\n\nHyperrealismus (superrealismus, navazuje na fotorealismus) je umělecký směr pocházející ze Spojených států amerických, který se projevuje v malbě a sochařství od 60. let 20. století, poté i v literatuře, komiksu, filmu. Jako sociálně-kulturní specifikum západní společnosti a samostatné téma filosofické reflexe jej etabloval Jeana Baudrillarda.\nHyperrealismus je spíše tendencí, než uměleckým stylem – potřebou vztáhnout se k předmětné skutečnosti v podobném smyslu jako je tomu u dalších realismů v celých dějinách nejen vizuálního umění (caravaggismus, realismy devatenáctého století, nová věcnost apod.). Není otevřeně společensky kritický, nesleduje konkrétní agendu. Na rozdíl od fotorealismu ale nezpochybňuje tvůrčí gesto autora – prezentuje jeho vidění a zkušenost s vnějším světem. Jeho zaujetí tím, co existuje, a tedy jistá míra angažovanosti (\"nastavování zrcadla\"), spočívá v prosazování identity, hodnoty a exprese samotné věci.\n\nHyperrealismus bývá často spojován s fotorealismem a dalšími druhy radikálních realismů, iluzionismem, verismem apod. Jeho specifikem je přísné soustředění se na skutečnost, jejímuž co možná nejpřesnějšímu zachycení podřizuje všechny využité prostředky (iluze apod.). Na rozdíl od fotorealismu využívá technických obrazů (fotografie, filmu apod.) jen jako pomůcek pro dosažení větší ostrosti – nezpochybňuje tak malbu nebo její možnosti, naopak je zdůrazňuje (považuje malbu za \"plnější\", protože formálně a technicky bohatější).\nVelice často jsou hyperrealistické prostředky využívány také v žánrové či klasické, akademické malbě, kde fungují jako svého druhu prostředek ozvláštnění. V tomto případě představují jednu z možných formálních strategií, která umocňuje expresivní výraz autorského gesta, subjektivního způsobu vidění a prožitku.\nHyperrealistické malby na rozdíl od klasického fotorealismu 70. let zpracovávají viděnou skutečnost ještě přesněji. Hyperrealismus překračuje fotorealismus o znalost zobrazovaného objektu – nezjednodušuje. Hyperrealista maluje věci s „maximální hloubkou ostrosti“. Když vytváří v obraze krajiny listí nebo trávu, tak nepoužívá malířskou zkratku, ale takřka dogmaticky vykreslí na plátně vše o čem ví, že se v daném záběru vyskytuje. Podobně i vlasy nebo póry kůže u portrétů, jak to lze pozorovat v obrazech Gottfrieda Helnweina. Hyperrealističtí sochaři jako Ron Mueck při konstrukci svých figurálních soch využívají reálné vlasy nebo jejich dokonalé imitace. Nevyhýbají se ani odlévání lidských částí těla pro dosažení maximálně věrného zachycení pórů kůže.\n\nPostupný návrat k předmětné skutečnosti v sedmdesátých letech dvacátého století proto představuje zásadní moment – většina autorů se k ní navíc vztahovala právě se zkušeností abstrakce či informelu, často surrealismu. Mladší generace (po roce 1989) naopak hyperrealismem (ve smyslu fascinace viděným i řemeslem) začínají a postupně jej opouštějí ve prospěch expresivněji laděné tvorby. Otázkou, která obě generace spojuje a je také zásadní kritickou přítěží realismů, je ta, zda lze proniknout za viděné, zda dokonalost formy (technického zpracování) cokoli sděluje o podstatě věci.\n\nVětšina autorů využívá klasické malířské postupy. Specifickou techniku představuje americká retuš neboli airbrush. Je to způsob nanášení barev za pomocí rozprašovače. Stříkací pistole je napojena na kompresor, který žene vzduch pod tlakem do pistole. Ta má výměnné trysky, které dovolují na plátně vytvořit stopu barvy šířky od několika málo milimetrů až po desítky centimetrů. Touto technikou lze vytvářet velice plynulé přechody barev v ploše, stejně jako drobné detaily. Specifikou této techniky je také i to, že barvy jsou nanášeny v extrémně tenkých vrstvách, takže na plátně nezůstává žádný malířský rukopis, jak tomu bývá u klasického nanášení barev štětcem.\nDůvodem je jednak snaha o co nejdokonalejší postižení vizuálních kvalit věci, jednak velikost pláten.\n\n\n\n\n\nHyperrealismus v literatuře se soustředí na popisování daného skutku včetně veškerých podrobností, jedná-li se např. o popis napadení, je přesně zaznamenán každý úder, dopodrobna se líčí z jakého úhlu padla každá rána a pozornosti autora neunikne ani jedna pohmožděnina.\nPříkladem takového použití hyperrealismu je román Stefana Castyho \"Dělat mrtvého (Spelar död)\", který získal August Prize ve Švédsku v roce 1999. Tento román obsahuje brutální scény, v nichž napadení a zbití mladého člověka je zaznamenáno jak z pohledu oběti, tak z pohledu dívky, která je ve skupině útočníků.\n\nVe filmu se projevil ve vizuálním ztvárnění záběru stylizováním záběru za pomocí kamerových filtrů k dosažení ostrých kontrastních barev. Větší počet hyperrealistických filmů se točí například v Honkongu. Zvukový realismus jako u režiséra Spika Lee naplňuje zvukovou stopu přemírou zvýrazněných reálných zvuků.\nNejen v zobrazení a zvuku, ale také v rovině příběhu, v logických souvislostech, vnímáme snahu o maximální realističnost.\n\n\n"}
{"id": "288835", "url": "https://cs.wikipedia.org/wiki?curid=288835", "title": "Roquefixade (hrad)", "text": "Roquefixade (hrad)\n\nRoquefixade (hrad) je zcela rozpadlý katarský hrad u vsi Roquefixade, 8 km od vsi Lavelanet ve francouzském departementu Ariège.\n\nSamotný hrad pochází z první třetiny 11. století, první písemné zmínky jsou z roku 1034. Stavba je na vápencovém ostrohu v nadmořské výšce 1001 m. V dobách křížové výpravy patřil hrad pánům z Villemur, což byli vazalé pánů z Foix. Sice nebyl křižáky dobyt, ale přesto po skončení tažení proti albigenským připadl francouzské koruně.\n\nV roce 1632 nechal hrad zbořit francouzský král Ludvík XIII.\n\n"}
{"id": "288839", "url": "https://cs.wikipedia.org/wiki?curid=288839", "title": "Feng-chuang", "text": "Feng-chuang\n\nFeng-chuang (: 鳳凰/凤凰, pinyin: \"Fènghuáng\"; : 鳳凰, \"hó-ó\"; : 봉황, \"bonghwang\"; : \"Phượng Hoàng\") je pták z čínské mytologie, jedno ze čtyř nebeských zvířat, které jsou symbolem dokonalosti. Feng je mužská, chuang je ženská součást ptáka, který v sobě dokonale spojuje principy jin a jang. Tento čínský fénix je spojený s jižní světovou stranou a s pěti ctnostmi představovanými pěti barvami jeho peří - červenou, žlutou, bílou, černou a azurovo-modrou.\n\nFeng-chuang je podle čínských mýtů králem tři sta šedesáti rodů ptáků. Spolu s dalším ze čtyř nebeských zvířat, jednorožcem Ki-linem, žije v Smaragdových horách. V době blahobytu se živí výhonky bambusu a rosou. Když má oznámit narození velkého mudrce, opouští les a objevuje se jako znamení v Říši středu. Přitom je doprovázen zástupem ptactva, kteří tak uctívají svého nejvznešenějšího ze všech ptáků.\n\nPrvní záznam o Feng-chuangovi pochází z roku 2647 př. n. l., kdy se pár fénixů uhnízdil v císařské zahradě. Další záznam hovoří o tom, jak se další pár ptáků objevil na dvoře císaře Shu v době královské ceremonie. Objevení Feng-chuanga se vyskytuje i v mnoha dalších pramenech.\n\nČínský fénix je symbolem císařské rodiny. Obyčejně je spojován s osobou císařovny, tak jako je drak spojován s osobou císaře.\n\nOd zpěvu Feng-chuanga je odvozená čínská hudební stupnice.\n\n"}
{"id": "288846", "url": "https://cs.wikipedia.org/wiki?curid=288846", "title": "Pavel Soukup (rozcestník)", "text": "Pavel Soukup (rozcestník)\n\nJméno a příjmení Pavel Soukup má více známých osobností:\n\n"}
{"id": "288850", "url": "https://cs.wikipedia.org/wiki?curid=288850", "title": "Ivana Trumpová", "text": "Ivana Trumpová\n\nIvana Marie Trumpová, rozená Zelníčková, (* 20. února 1949 Zlín) je česko-americká podnikatelka, bývalá lyžařka a modelka. V letech 1977–1991 byla první manželkou podnikatele a pozdějšího amerického prezidenta Donalda Trumpa.\n\nNarodila se Miloši Zelníčkovi a Marii Zelníčkové, roz. Francové v tehdejším Gottwaldově, dnešním Zlíně. Od útlého věku jí otec pomáhal rozvíjet talent pro lyžování. V roce 1972 byla údajně vybrána jako náhradnice do československého olympijského týmu, díky čemuž jí bylo dovoleno cestovat i mimo komunistický východní blok.\n\n\n\nIvana Trumpová hovoří pěti jazyky, mj. česky, anglicky a rusky. Trochu mluvit česky se naučil její syn Donald ml., a to i díky prázdninám, tráveným u dědečka na Moravě. Dcera Ivanka rozumí češtině pouze málo a nejmladší syn Eric ji neovládá také proto, že se jeho čeští prarodiče v době jeho dětství už naučili dobře anglicky. Všichni tři sourozenci se také ve škole učili francouzštinu.\n\n\n\n"}
{"id": "288855", "url": "https://cs.wikipedia.org/wiki?curid=288855", "title": "Skřivany", "text": "Skřivany\n\nSkřivany () je obec, ležící na řece Cidlině tři kilometry severně od města Nový Bydžov v okrese Hradec Králové. Sídlem prochází železniční trať 040 Chlumec nad Cidlinou – Trutnov a silnice II/327. Žije zde obyvatel.\n\nO prehistorickém osídlení této lokality svědčí řada nálezů po lovcích mamutů – z doby ledové. V okolí se našly keramické střepy, nástroje a dřevěné uhlí z mladší doby kamenné, odkryté přímo na území obce, stejně jako čtyři kostry tzv. „skrčenců“ ze starší doby bronzové. Jedna z koster je dnes vystavena v Muzeu v Novém Bydžově. O výzkum se zasloužil Albín Stocký.\n\nSkřivany patří mezi nejstarší obce raného středověku v Královéhradeckém kraji. Původ jejich jména lze klást do 11. až 12.století. Přesné stáří je dosud předmětem sporu historiků. Datování vychází ze zápisu v Kosmově kronice z roku 1110, která hovoří o osadě u „mostů křivců“ (\"ad pontes criuci\"). Historikové se přou, zda pozdější vladykové ze Křivan přijali jméno podle Kosmova označení zdejších šikmo položených mostů přes řeku Cidlinu, nebo zda naopak až oni dali jméno zdejší osadě. Kosmas tedy slouží jako časový údaj před založením (\"ante quem\") nebo po založení (\"post quem\").\n\nPrvní majitelé panství jsou v písemných pramenech doloženi poměrně pozdě, od roku 1360 to byl Vznata ze Skřivan a po něm roku 1395 Chod ze Skřivan. Poslední Apollon ze Skřivan je doložen roku 1437. V 16. století se v držení obce vystřídali Pernštejnové, Václav Sokol z Leskovce a Erazim Sommerfeld. K renesanční etapě dějin patří výstavba tvrze, připomínané ovšem teprve roku 1628. Krátce do roku 1634 držel statek Albrecht z Valdštejna a po něm jeden z jeho vrahů John Gordon. Roku 1654 se na panství vracejí Sommerfeldové. Po nich se střídají majitelé až do roku 1805, kdy skřivanský statek koupil pražský měšťan Ignác Müller. Sňatkem jeho dcery přešel statek na Ledvinku z Adlerfelsu. Majiteli a provozovateli cukrovaru se koncem 19. století stali severočesko-němečtí podnikatelé Liebigové. Před první pozemkovou reformou vlastnila statek a cukrovar Pražská úvěrní banka.\n\n\n\n\n"}
{"id": "288863", "url": "https://cs.wikipedia.org/wiki?curid=288863", "title": "Světová výstava", "text": "Světová výstava\n\nSvětová výstava neboli Expo je velká mezinárodní výstava průmyslu a kultury jednotlivých zemí, pořádaná každých několik let od poloviny 19. století. Souběžně se používá i označení \"Expo\". Poprvé neoficiálně od roku 1937. Oficiálním pořadatelem je Mezinárodní úřad pro výstavnictví (BIE), organizace založená v roce 1928. V roce 2000 při výstavě v německém Hannoveru se Expo stalo oficiálním názvem.\n\nOrganizace BIE rozlišuje dvě kategorie výstav „Expo“. Světová výstava (\"World Expo\") se koná každých 5 let a trvá až 6 měsíců. Mezinárodní specializovaná výstava (\"International Specialized Expo\") má specifické téma, koná se v termínu mezi světovými výstavami, a trvá do 3 měsíců.\n\nV letech 1964 a 1965 se v New Yorku konala „světová výstava“ bez účasti BIE. Oproti ostatním výstavám trvala dvojnásobnou dobu (v obou letech byla otevřena od dubna do října).\n\n\n\"V seznamu nejsou doplněny některé starší mezinárodní specializované výstavy\"\nČeská republika se poprvé zúčastnila světové výstavy na Expu 2000 v německém Hannoveru. Podruhé o pět let později poblíž japonské Nagojy na Expu 2005. V roce 2010 měla svůj největší pavilon v historii na Světové výstavě 2010 v Šanghaji. Za celou dobu konání ho navštívilo 7,8 milionů lidí. Česko se účastnilo rovněž světové výstavy 2015 v Miláně.\n\nPřed vznikem samostatné České republiky se účastnilo světových výstav Československo. Poprvé byl český pavilon na výstavě k stému výročí brazilské nezávislosti v roce 1922 v Rio de Janeiro, tuto výstavu ovšem BIE neuvádí ve svém seznamu. V roce 1929 v Barceloně mělo Československo pouze vnitřní expozici, vlastní pavilon na výstavě pořádané BIE uvedlo poprvé v Chicagu v roce 1933. Poslední účast před rozdělením státu proběhla v roce 1992 ve španělské Seville. Velmi revoluční československé pavilony byly v roce 1937 v Paříži, v roce 1958 v Bruselu a v roce 1967 v Montréalu. Na Bruselském Expu 58 se představil projekt Laterny magiky.\n\nKořeny účasti českých zemí na světových výstavách sahají až do 18. století. V roce 1791 proběhl v pražském Klementinu průmyslový veletrh u příležitosti korunovace krále Leopolda II., nejednalo se ale o světovou výstavu v pravém slova smyslu. První světová výstava svého druhu (až později EXPO) se konala v roce 1851 v Londýně.\n\nRakousko-Uhersko se v roce 1873 po Spojeném království a Francii stalo třetí zemí, která světovou výstavu pořádala, zde však Českému království nebylo dovoleno vybudovat samostatný pavilon. Samotná výstava skončila mimořádným neúspěchem. Vlivem špatného počasí už 1. května, kdy výstava začínala, přišlo málo lidí. V pátek 9. května pak zkrachovala vídeňská burza. Namísto odhadovaných 20 milionů návštěvníků zaznamenala výstava zaměřená především na vzdělání a gramotnost jen 7 milionů. Dalším ovlivňujícím faktorem byla epidemie cholery, která ve Vídni vypukla během června a způsobila, že lidé v panice město opouštěli. Státu po výstavě zůstal dluh bezmála 19 milionu guldenů.\n\nNaopak velký úspěch přinesla Jubilejní výstava v Praze. Výstava se konala na Výstavišti v dnešních Holešovicích na oslavu 100 let od průmyslového veletrhu. Ani tato výstava nespadala do kategorie mezinárodních výstav. Výstava měla být původně všeobecná zemská, ale německá strana svou účast odřekla. Vynikla tím vyspělost a rozvoj českého průmyslu a ukázal se český potenciál.\n\nZavršení výstav 19. století proběhlo v Paříži. Na pátou pařížskou výstavu přišlo až 50 milionů návštěvníků. Českému království se na této výstavě opět oficiálního uznání nedostalo, přestože zde prezentovali svá díla například Vojtěch Hynais či J. V. Myslbek. Alfons Mucha se dokonce podílel na tvorbě pavilonu Bosny a Hercegoviny.\n\nJubilejní zemská výstava 1891\n\nPaříž 1900\nPrvní veletrh, kterého se účastnila Československá republika jako samostatný stát, se konala v roce 1922 v Riu de Janeiru. Přestože se neřadí mezi historické výstavy, pro ČSR představovala jednu z prvních příležitostí předvést svůj potenciál nezávislé země na světovém veletrhu.\n\nDále se prezentovala suverénní ČSR na výstavě, které se přezdívá výstava světla, roku 1929 v Barceloně. Zde neměla svůj vlastní pavilon, pouze interiérovou expozici, ve které představovala své exportní firmy. Zároveň se jednalo o poslední výstavu, která nebyla koordinovaná Mezinárodním ústavem pro výstavnictví (francouzsky Bureau Internationale des Expositions, zkr. BIE). Členem komise BIE se ČSR stala v roce 1932 – rok před další výstavou v Chicagu.\n\nV roce 1933 tak proběhla veleúspěšná výstava v americkém Chicagu, která dávala na odiv především prudký technologický rozmach. Navzdory depresi z finanční krize a prohibici se výstava těšila skvělé návštěvnosti a pozitivním ohlasům, a proto se chicagská radnice rozhodla pro druhou sezonu. Celkový počet návštěvníků se tak vyšplhal až na 39 milionů. Na této výstavě ČSR pavilon už postavila. Kromě 70 firem, které zde vystavovaly, se prezentovala i národním nápojem – pivem. Celkově český pavilon navštívilo 6,5 milionu lidí.\n\nPo výjimce, kterou Bruselu musel udělit BIE, se EXPO v roce 1935 konalo v belgickém hlavním městě. V Bruselu se českému pavilonu podařilo zaujmout. Téměř pětinu všech návštěvníků zlákaly skleněné instalace českých mistrů a nevšední systém zrcadel architekta Antonína Heythuma, který poskytoval světlo pavilonu i přesto, že neměl téměř žádná okna. Jednalo se o první EXPO, které bylo organizované pod záštitou BIE.\n\nDalší EXPO pořádala Francie už v roce 1937, pouhé dva roky po Bruselu. Na poslední výstavě před vypuknutím druhé světové války naproti sobě stanuly pavilony dvou totalitních velmocí: SSSR a nacistického Německa. Na jedné straně srp a kladivo, na druhé orlice svírající svastiku. Protiválečný postoj zde znázorňoval nápis \"pax (mír)\" na paláci Chaillot a Picassovo dílo La Guernica. Československý pavilon, obdobně jako mnoho dalších, byl dostavěn se zpožděním především kvůli záplavám. Funkcionalistický pavilon byl prosklený Thermoluxem, speciálním sklem, které dokáže absorbovat sluneční teplo. Z architektonického hlediska byl český pavilon úspěšnou stavbou, ale interiér byl exponáty přehlcený a špatně prostupný.\n\nPřestože ČSR v letech 1939 a 1940 de iure neexistovala, na výstavě v New Yorku československý pavilon byl. Druhá sezóna změnila kvůli světové válce téma na Mír a Svoboda z původního Vytvoření světa zítřků. Expozice se zúčastnilo 55 zemí a 5 organizací, rekordní a do té doby nevídaný počet. Velkolepou výstavu zahajoval projevem Albert Einstein, původní téma poukazovala na nejnovější technologické vymoženosti. Československý pavilon se podařilo dostavit především díky generálnímu komisaři Hugovi Vavrečkovi, který před vypuknutím druhé republiky vyslal exponáty i s experty přes Atlantik.\n\nV druhé polovině 20. století se konalo mnohem více specializovaných výstav, světové výstavy ale proběhly jen čtyři. V roce 1958 byla EXPO v Bruselu, kde jsme slavili nečekaně velký úspěch. Film Vynález zkázy režiséra Karla Zemana získal Velkou cenu, český pavilon byl na celém EXPO nejlepší a kromě hlavní ceny získal četná další ocenění.\n\nV Montrealu v roce 1967 Češi opět zabodovali. Úspěch takového formátu, jakého se dočkal pavilon v Bruselu se sice neopakoval, přesto návštěvníky zaujal mimo jiné i Kinoautomatem, prvním interaktivním filmem, během něhož mohl divák zasahovat do děje. Kromě technologicky vyspělého kinoautomatu zařadili tvůrci do výstavy i historické exponáty jako třebechovický betlém či Věstonickou Venuši.\n\nI v japonské Ósace se Čechům dařilo, na 11 milionů návštěvníků si přišlo českou expozici prohlédnout. Pavilon byl poznamenaný jak pražským jarem, tak vpádem vojsk varšavské smlouvy v roce 1968. Alegorický tón výstavy se zachoval, avšak stranické orgány prosadily například busty V. I. Lenina a po skončení výstavy byl generální ředitel Miroslav Galuška společně s některými umělci totalitním režimem perzekvován.\n\nPlánování výstavy v Seville v roce 1992 začalo ještě před pádem totalitního režimu. Po zrušení vládní komise pro výstavnictví novou československou vládou se nakonec generálním ředitelem stal opět Miroslav Galuška, který se rozhodl zaplnit expozici českým sklem. Za doprovodu hudby Michala Pavlíčka mohli návštěvníci pozorovat nasvícené pohyblivé skleněné skulptury.\n\nPo rozdělení Československa se Česká republika výstavy EXPO účastnila od roku 2000, kdy proběhla v německém Hannoveru. Přestože stát obdržel pozvánku k výstavě s pětiletým předstihem, česká účast byla v posledních krocích ohrožena. Na konci listopadu 1999 rezignoval generální komisař Vlastimil Ježek, kterého nahradil 1. prosince Václav Bartuška. Ten přípravu dokončil, avšak za hlasité kritiky historika architektury Zdeňka Lukeše. Český pavilon byl nakonec i přes dramatický konec příprav relativně úspěšný a německé návštěvníky potěšil i Karel Gott, který po komentářích Lukeše hrozil, že svou účast zruší.\n\nOd kulatého ročníku EXPO 2000 se interval mezi jednotlivými výstavami ustálil na 5 letech. Výstavu v roce 2005 pořádala japonská prefektura Aichi, konkrétně město Nagoja. Oproti původním předpokládaným 15 milionům návštěvníků jich prošlo turnikety na 22 milionů, z čehož pramenil i velký zisk. Český pavilon podtéma umění života ztvárnil v interaktivní expozici přizpůsobenou japonskému publiku. Největší úspěch slavil japonský humanoidní robot ASIMO a robotice byl věnován celý pavilon. Zde byli mimo jiné zmínění i Karel Čapek, kterému se vymyšlení slova „robot“ přisuzuje, či legendární pražský golem.\n\nNejvětší výstava, která se doposud konala, byla v roce 2010 v Šanghaji. Nejdražší, nejrozsáhlejší a nejnavštěvovanější Expo historie bylo navštíveno více než 73 miliony návštěvníků. Motto výstavy Lepší město, lepší život měl odrážet zvyšující se urbanizaci v celém světě. Jelikož se Česká republika pro účast rozhodla až na začátku roku 2008, nemohla kvůli časovému presu postavit pavilon vlastní. Místo toho ozdobili tvůrci fasádu propůjčeného modulu 63 miliony hokejových puků. Český pavilon byl koncipovaný jako relaxační zóna, ve které exponáty Lukáše Rittsteina a Barbory Šlapetové a dalších (mj. i Maxima Velčovského) odkazovaly na propojení a soulad města a přírody. V předposlední den výstavy získal český pavilon stříbrnou medaili za kreativitu.\n\nExpo 2015 v Miláně tématem Uživit planetu, energie pro život odkazovala na zhoršující se ekologickou situaci. Pavilon postavili architekti Chybík a Krištof ve spolupráci s firmou KOMA, která se specializuje na modulární konstrukci. Pavilon byl v souladu s tématem ekologicky čistý, plně rozmontovatelný a přemístitelný. Český pavilon získal řadu ocenění, v českých časopisech jej označili za „nejpohodovější pavilon“, „pavilon nejvstřícnější k dětem“ a luxusní česká restaurace La Baita del cacciatore byla mezi třemi nejlepšími z celého EXPO. Nejvýznamnější ocenění byla bronzová medaile za architekturu.\n\nExpo 2020 v Dubaji povede za český pavilon komisař Jiří František Potužník. Tématem výstavy je „Connecting minds, creating the future,“ v překladu spojování myslí a vytváření budoucnosti.\n\n\n"}
{"id": "288866", "url": "https://cs.wikipedia.org/wiki?curid=288866", "title": "Dirac (kompresní formát)", "text": "Dirac (kompresní formát)\n\nDirac je ztrátový kompresní formát obrazových dat (ale umožňuje také bezeztrátovou kompresi), založený na vlnkové kompresi. Dirac je pojmenován po britském vědci Paulu Diracovi. Byl představen televizní společností BBC v lednu 2004 a verze 1.0 kodeku byla publikována v roce 2008. Budoucí vývoj bude spočívat pouze v optimalizacích a opravách chyb. Cílem referenční implementace je dekódovat video v rozlišení 720×576i pixelů (PAL TV) při 25 fps v reálném čase. Současný stav je okolo 17 fps na 3 GHz PC. Původní referenční implementace, kodek dirac-research, je napsána v jazyku C++ a od 11. března 2004 sídlí na SourceForge. Mezitím byla ovšem překonána novou implementací napsanou v jazyce C nazývanou Schrödinger, jež je vysoce optimalizovaná a dostupná pod více a liberálnějšími licencemi, mimo jiné licencí MIT. Jedná se o knihovny a pluginy pro GStreamer. Projekt je pojmenován po Erwinu Schrödingerovi.\n\nKodek může pracovat s obrazy od nízkých (QCIF, 176×144 pixelů) po HDTV (1920×1080) a vyšší rozlišení. Na rozdíl od kodeků typu MPEG-4 není založen na DCT ale na vlnkové kompresi (použité například ve standardu JPEG 2000).\n\nBBC uvolnilo zdrojové kódy k referenční implementaci Dirac jako svobodný software a open source pod licencemi Mozilla Public License 1.1, GNU GPL 2, GNU LGPL 2.1. Schrödinger je šířen pod licencemi Mozilla Public License 1.1, GNU GPL 2, GNU Library General Public License 2 a MIT.\n\n"}
{"id": "288867", "url": "https://cs.wikipedia.org/wiki?curid=288867", "title": "Martin Zounar", "text": "Martin Zounar\n\nMartin Zounar (* 26. května 1967 Hradec Králové) je český moderátor a herec.\n\nJeho první velkou rolí byla role mladého vojáka Tomáše v televizním seriálu \"Chlapci a chlapi\". Mezi jeho další role patří role ve filmech \"Pták Ohnivák\" a \"Vekslák\" a seriálech \"Velmi křehké vztahy\", \"Rodinná pouta\" a \"Vyprávěj\". Od roku 2011 hraje lékaře Bohdana Švarce v seriálu \"Ordinace v růžové zahradě\".\n\nMartin Zounar je synem herce Miroslava Zounara a lékařky MUDr. Marty Zounarové. V televizi Prima moderoval programy o vaření – \"Mňam aneb Prima vařečka\", \"Tescoma Prima vařečka\". Věnuje se i dabingovému herectví a rozhlasovému moderování.\n\nVe volbách do Evropského parlamentu v roce 2014 kandidoval jako nestraník na 4. místě kandidátky strany VIZE 2014, ale neuspěl.\n\n\n\n"}
{"id": "288868", "url": "https://cs.wikipedia.org/wiki?curid=288868", "title": "Trolejbusová doprava v Poznani", "text": "Trolejbusová doprava v Poznani\n\nV polském městě Poznani byla 40 let v provozu malá síť trolejbusové dopravy.\n\nPrvní trolejbusy vyjely do poznaňských ulic 12. února 1930 v trase Śródka – \"Wiejska\". Pokud nepočítáme přibližně roční, tzv. historický provoz ve Vratislavi v letech 1912 a 1913, byla poznaňská trať prvním trolejbusovým systémem na území dnešního Polska. V letech 1939 – 1944 vznikly další dvě tratě (do ulice \"Warszawską\" a v západní části města k vojenskému letišti). Po ukončení války byly v období březen 1946 až srpen 1947 všechny tři tratě obnoveny. V roce 1948 byla zprovozněna v pořadí již čtvrtá trolejbusová linka, ta obdržela písmeno T (ostatní byly označeny U, W a Z), o dva roky později jezdily trolejbusy již na pěti linkách (nově také S). K použití číselného označení bylo přistoupeno roku 1954, kdy některé linky byly spojeny, jiné prodlouženy na nově postavené úseky, takže v Poznani bylo v provozu 6 (101 – 106) a za krátko již sedm (až po číslo 107) trolejbusových linek. V 50. letech byly do Poznaně dodány také československé vozy Škoda 8Tr.\n\nRušení trolejbusových tratí bylo zahájeno na konci 50. let, kdy linka 105 byla nahrazena nově postavenou tramvajovou tratí. O definitivním konci poznaňských trolejbusů, které měly být nahrazeny autobusy, rozhodlo městské zastupitelstvo v roce 1966. Provoz poslední linky, č. 103, byl ukončen 29. března 1970.\n\n"}
{"id": "288870", "url": "https://cs.wikipedia.org/wiki?curid=288870", "title": "Miglos (hrad)", "text": "Miglos (hrad)\n\nMiglos (hrad) je rozpadlý hrad u vesnice Miglos na jihu Francie v departementu Ariège. Je postavený nad údolím Vicdessos řeky Ariége na skalním ostrohu v nadmořské výšce 750 m. Měl být strategickým bodem pro ochranu cesty z Arquizat do Baychon.\n\nPrvní písemná zmínka o hradu Miglos je z roku 1160. Majiteli hradu byli páni z Miglosu, lenníci hrabat z Foix. Roku 1244 (po pádu Montséguru) Arnaud de Miglos jako příznivce katarského učení dokonce stanul před inkvizičním tribunálem.\n\n"}
{"id": "288872", "url": "https://cs.wikipedia.org/wiki?curid=288872", "title": "Sillamäe", "text": "Sillamäe\n\nSillamäe je samosprávné město v estonském kraji Ida-Virumaa. Město leží na pobřeží Narevského zálivu při ústí řeky Sõtke, přibližně v půli cesty mezi Jõhvi a Narvou.\n\n\n"}
{"id": "288873", "url": "https://cs.wikipedia.org/wiki?curid=288873", "title": "Strniště", "text": "Strniště\n\nStrniště je plocha pole po žních. Je charakterizována zbytky stébel obilovin, které zůstávají na poli po sklizni. Výška sekání určuje výšku strniště. V případě, že je porost poléhavý, seká se nízko u země. Pokud není potřeba slámy, seká se vysoko nebo je sláma rozdrcena drtiči zabudovanými přímo v kombajnu. Vyšší strniště může být též způsobeno kamenitostí pozemku, respektive opomenutím vyzbírání pozemku v předcházející sezóně. Výška stébel bývá většinou rovnoměrná, v případě sekání kosou, mohou být vidět charakteristické obloučky. Pokud nedochází k rozdrcení slámy, je následně na strništi nabalíkována, nebo posbírána sběrnými vozy. Strniště většinou vydrží několik dnů až týdnů, než je podmítnuto. Někdy je na ně před podmítkou rozmetán hnůj, kejda či jiná hnojiva. Občas se stává, že je zbylá sláma na strništi pálena – zde však hrozí nebezpečí požáru. \n\nFunkcí strniště je ochrana půdy vůči vodní a větrné erozi. I když jsou stébla rostlin odumřelá, tím, že jejich kořeny prorůstají ornicí, je horní vrstva půdy chráněna před smyvem a odvátím. Prosvětlení porostu též umožní vzejití plevelů a výdrolu, které při následné podmítce či orbě poslouží jako zelené hnojení. Tím, že plevel vzklíčí, dojde také k eliminaci jeho semen a oddénků. Ve výsledku není potřeba používat další náročná agrotechnická opatření v boji proti němu. Strniště je též využíváno drobnější zvěří jako úkryt.\n\n"}
{"id": "288875", "url": "https://cs.wikipedia.org/wiki?curid=288875", "title": "Dylan Moran", "text": "Dylan Moran\n\nDylan Moran (* 3. listopadu 1971, Navan, County Meath, Irsko) je irský komik, herec a scenárista, držitel cen BAFTA a Perrier Award.\n\nČeské publikum si ho oblíbilo jako Bernarda Blacka ze seriálu \"Black Books\", na kterém se podílel také jako scenárista. Moran pravidelně vystupuje na národních a mezinárodních festivalech komedie včetně Edinburgh Fringe Festival, Just for Laughs Montreal Comedy Festival, The Melbourne International Comedy Festival a The Kilkenny\nComedy Festival.\n\nNarodil se v městečku Navan, County Meath v Irsku. Chodil na klasickou školu sv. Patrika (společně s Tommym Tiernanem) a opustil ji v 16 letech bez jakékoli kvalifikace. Čtyři roky bez práce strávil zřejmě „pitím a psaním špatné poezie“. Týden pracoval jako květinář, ale tuto práci nenáviděl.\n\nBavičství se začal věnovat ve věku 20 let, když viděl Ardala O'Hanlona a další komiky účinkující v dublinském Commedy Cellar, malém šedesátisedadlovém klubu bez mikrofonu. V roce 1992 zde začal a publikum jej přijalo dobře. V rozmezí let 1995 až 1996 psal každý týden sloupek do novin \"The Irish Times\".\n\nJeho talent byl oceněn v roce 1993, kdy získal cenu \"So You Think You're Funny\" na festivalu v Edinburghu. Ve věku 24 let se stal nejmladším člověkem, který vyhrál cenu \"Perrier Comedy Award\" na Edinburském festivalu. V roce 1997 uspořádal své první turné po Británii s názvem \"Gurgling For Money\" (doslovně přeloženo \"Mumlání pro peníze\"). Účinkoval na mnoha dalších festivalech včetně Hay Festival, Montreal Comedy Festival, Vancouver Comedy Festival a Edinburg Festival.\n\nV roce 1998 vyhrál casting na svoji první hlavní roli Iana Lyonse v sitcomu \"How Do You Want Me?\" televizní stanice BBC 2, kde hrál spolu s herečkou Charlotte Colemanovou. V roce 1999 se objevil v malé roli ve filmu \"Notting Hill\" jako zloděj Rufus.\n\nV roce 2000 se na televizní stanici Channel 4 poprvé vysílal sitcom \"Black Books\". Tento seriál o mrzutém, nespolečenském a věčně opilém majiteli knihkupectví Bernardu Blackovi byl jeho původním nápadem a realizoval jej za spolupráce scenáristy a kolegy, Ira Grahama Linehana. Druhá a třetí řada (vysílány v letech 2002 a 2004) byly přijaty kritikou i fanoušky s velkým nadšením. V témže roce se objevil ve své první hlavní filmové roli Davida v komedii \"Soumrak mrtvých\" (\"Shaun of the Dead\").\n\nV roce 2004 se znovu ukázal v nové show \"Monster I.\" a \"Monster II.\", které předvedl v New Yorku a Miláně a se kterou absolvoval turné po Británii završené týdenním účinkováním v londýnském Palace Theatre, předtím dvě show v dublinském Vicar Street a nakonec vystoupení na Hay Festival. Turné bylo v novinách The Times popsáno jako „mistrovská třída komického charisma: přebíhání od tématu k tématu ve zdánlivě spontánním stylu ale vlastně pevně organizovaném“. Veřejné hlasování uspořádané stanicí Channel 4 mu vyneslo titul 17. největšího vystupujícího komika.\n\nLive DVD Monster II. Tour, natočené 28. května 2004 v dublinském Vicar Street, bylo vydáno týž rok jako jeho první vystoupení na DVD. Po úspěšné cestě do New Yorku v roce 2004 jako součást skupiny British Comedy Invasion (včetně účinkování nejlepších britských komiků, jako jsou Eddie Izzard, Bill Bailey a irský komik Tommy Tiernan) se vrátil do New Yorku kvůli měsíčnímu účinkování v The Village Theatre. Začátkem listopadu pak vystupoval dva týdny ve Wyndhamově divadle v londýnském West Endu.\n\nSvé třetí velké turné s názvem \"Like, Totally\" zahájil v budově Buxtonské opery 3. května 2005 a stejně jako všechna jeho dřívější turné bylo doprovázeno projekcí Moranových kreseb. DVD s tímto turné bylo vydáno v prosinci 2005.\n\nBěhem turné po Austrálii v dubnu a květnu 2006 nedocenila sponzorská firma jeho působení. Plánované turné v Sydney zahrnovalo čtyři show ve středně velkých místech, ale lístky byly rychle vyprodány a sponzor byl nucen přidat další vystoupení. To vyvrcholilo asi deseti vystoupeními navíc, triumfálně zakončenými pěti vyprodanými představeními ve Státním divadle s 2000 sedadly. Neočekávané vypětí dolehlo na jeho hlas a poslední představení opouštěl již úplně ochraptělý.\n\nV poslední době si zahrál postavu jménem Gordon v komedii \"Run, Fat Boy, Run\", která měla premiéru v září 2007.\n\nSe svou ženou Elaine uzavřel sňatek 4. září 1997 v Londýně. Mají dvě děti, Bethany a Max, které se často účastní jeho vystoupení. V současné době bydlí rodina v Edinburghu.\n\n\n\n"}
{"id": "288878", "url": "https://cs.wikipedia.org/wiki?curid=288878", "title": "Klášter Saint-Hilaire", "text": "Klášter Saint-Hilaire\n\nKlášter Saint-Hilaire je ve vsi Saint-Hilaire mezi Limoux a Carcassonne na jihu Francie v Aude.\n\nPrvní písemné zmínky o klášteře v Saint-Hilaire jsou z roku 825. V roce 970 přijal klášter benediktinskou řeholi.\n\nV klášteře je možné vidět vrcholnou ukázku stavebnictví a sochařství doby románské sarkofág sv. Saturnina z Toulouse.\n\n"}
{"id": "288880", "url": "https://cs.wikipedia.org/wiki?curid=288880", "title": "Kiviõli", "text": "Kiviõli\n\nKiviõli je samosprávné město v estonském kraji Ida-Virumaa. Založeno bylo v roce 1922, městem se stalo v roce 1946. Hlavním průmyslem je zde těžba ropné břidlice, která i dala městu jméno: Kiviõli doslova znamená „kamenný olej“.\n\nMěsto je známo především svými dvěma popelovými výsypkami (\"Kiviõli tuhamäed\"), které se svou výškou 115 a 109 m řadí mezi nejvyšší uměle vzniklé vrcholy Pobaltí.\n\nOd roku 2008 se zde každoročně koná jeden ze závodů mistrovství světa sajdkár.\n\n"}
{"id": "288882", "url": "https://cs.wikipedia.org/wiki?curid=288882", "title": "Slatina (okres Ústí nad Orlicí)", "text": "Slatina (okres Ústí nad Orlicí)\n\nObec Slatina () se nachází v okrese Ústí nad Orlicí v Pardubickém kraji, zhruba 3 km severně od Vysokého Mýta. Žije zde obyvatel.\n\nSlatina u Vysokého Mýta je také název katastrálního území o rozloze 4,29 km.\n\nSlatina se rozkládá v severní části Svitavské pahorkatiny, v ploché krajině při potoce Slatinka, drobném pravém přítoku řeky Loučné.\nNejvyšší bod obce představuje na jejím jižním pomezí Bučkův kopec, 315 metrů nad mořem, a nejnižším bodem je na severozápadě vyústění Slatinského potoka do řeky Loučné, 257 m n. m. Celá obec zabírá 429 ha plochy, z níž většinu tvoří zemědělská půda.\n\nNa jižní straně obce prochází regionální železniční trať Choceň - Litomyšl se zastávkou \"Slatina u Vysokého Mýta\". Severním směrem je asi 1,5 km vzdálená vlaková zastávka \"Sruby\" na páteřní celostátní trati Praha - Česká Třebová. Obcí prochází i autobusová doprava z Vysokého Mýta do Chocně a zpět. V obci není obchod, ale díky těmto spojům má Slatina vynikající dopravní obslužnost mimo jiné i do pověřené obce III stupně, Vysokého Mýta.\n\nNejstarší stopy lidského osídlení jsou na území Slatiny doloženy několika archeologickými nálezy. První písemné prameny z 12. století dokládají, že v těsném sousedství končila oblast držená klášterem premonstrátů z Litomyšle. Slatina leží na jedné z cest pronikání osadníků od Loučné k Tiché Orlici na Choceňsko. Prvním historicky doloženým majitelem Slatiny byl v roce 1363 kanovník litomyšlské biskupské kapituly Jan z Duban. V dalších stoletích Slatina často měnila své majitele. Podrobnější popis Slatiny pochází z r. 1610, je obsažen ve smlouvě o rozdělení majetku Hertvíka Zejdlice. Roku 1849 byla obci přiznána samostatnost, o jejím hospodaření se mnoho zpráv nedochovalo. Rok 1989 přinesl Slatině ztrátu postavení samostatné obce a byla připojena s dalšími vesnicemi k Vysokému Mýtu. O rok později však získala obec svou samostatnost zpět. V r. 2004 obecní úřad Slatina vydal knihu s názvem \"Slatina\", kde se o historii obce lze dočíst více. Ve stejném roce byl také parlamentní heraldickou komisí schválen obecní znak a prapor.\n\nV obci je vybudován vodovod, plynovod i kanalizační síť svedená do čistírny odpadních vod.\n\nVe Slatině se nachází Hostinec u Stratílků se sálem pro 150 lidí, kde se každoročně konají tradiční plesy a dětské maškarní karnevaly, které pořádají „Slatinské maminy“.\n\nV obci působí tři spolky:\n\n\n\n\n\n"}
{"id": "288884", "url": "https://cs.wikipedia.org/wiki?curid=288884", "title": "Plavební znak", "text": "Plavební znak\n\nPlavební znak nebo též signální znak je značka, jíž je vybavena vodní dopravní cesta a která dává pokyn, zákaz nebo informaci vůdci plavidla. Plavební znaky jsou obdobou silničních dopravních značek. Plavební znaky jsou buď plovoucí (bóje nebo plováky) nebo pobřežní, popřípadě mohou být umístěny na mostech, stavbách vodních děl atd.\n\nPlavební znaky na českých vodních cestách stanoví Řád plavební bezpečnosti, který byl vydán vyhláškou č. 344/1991 Sb. na základě zmocnění Zákonem o vnitrozemské plavbě (starý 26/1964 Sb., nový 114/1995 Sb.). Signální znaky jsou zavedeny zejména v příloze č. 7 a 8 vyhlášky.\n\nNa úsecích, kde se plaví jen malá plavidla, mohou být místo znaků určených Řádem plavební bezpečnosti umístěny výstražné nebo informativní značky nebo nápisy pro sportovní a rekreační plavbu umístěné sportovními nebo jinými organizacemi po dohodě se správcem toku. (čl. 9.05 ŘPB)\n\nPlavební značky, například značky na břehu, bóje na hladině atd. nesmí neoprávněné osoby poškozovat, pozměňovat ani přemisťovat, rovněž je zakázáno používat světla, vlajky nebo tabule zaměnitelné se signály dle ŘPB (§ 28 zák. 114/1995 Sb., čl. 1.13 a 3.07 Řádu plavební bezpečnosti).\n\n\n\n\n\nnebo tři modrá světla nebo jeden, dva nebo tři modré kužele\n\n\n\n\n\n\n\n\nBóje používané k jiným účelům mají být především bílé. Mohou na nich být vyznačeny piktogramy.\n\n\n\n"}
{"id": "288886", "url": "https://cs.wikipedia.org/wiki?curid=288886", "title": "Retrográdní analýza", "text": "Retrográdní analýza\n\nRetrográdní analýza je technika používaná řešiteli šachových úloh k určení, jaké tahy předcházely dané pozici. Tato technika je zřídkakdy potřeba při řešení běžných šachových problémů, ale věnuje se jí samostatné odvětví kompozičního šachu.\n\nRetrográdní analýza je věcí logické dedukce. Úlohy s retrográdní analýzou mohou po řešiteli požadovat například mat druhým tahem, ovšem jádro problému leží ve vysvětlení historie dané počáteční pozice. To může být důležité třeba k určení, zda je možné provést rošádu nebo brát mimochodem. Jiné úlohy mohou požadovat odpovědi na specifické otázky, například „Je střelec na poli c1 proměněným pěšcem?“.\n\nNěkdy je také nutné zjistit, zda je daná počáteční pozice úlohy v souladu s pravidly, to znamená, zda jí mohlo být dosaženo sérií tahů, které neodporují pravidlům šachové hry, bez ohledu na to, zda byly dobré nebo špatné. Jiným odvětvím retrográdní analýzy je nejkratší hra.\n\nNa diagramu vpravo je zobrazen příklad retrográdní analýzy. Řešitel musí vydedukovat poslední tah bílého. Na první pohled se zdá, že úloha nemá řešení — bílý král by na každém poli, z něhož se mohl přesunout, byl ve zdánlivě nemožném dvojitém šachu. Pokud se však zamyslíme více, zjistíme, že pokud by se bílý král pohnul z pole f5, potom by v předchozím tahu černý mohl brát mimochodem pěšce f4xg3. Což znamená, že těsně před f4xg3 musel bílý hrát pěšcem g2-g4. Ještě předtím černý střelec na h3 šachoval bílého krále na f5 a na g2 byl bílý pěšec. Jediná možnost tedy je, že černý pohnul jezdcem g4-e5 s odtažným šachem. Proto poslední tah bílého byl král na f5 bere jezdce na e5. (Celá série tahů byla následující: 1. ... Jg4-e5 odtažný šach 2. g2-g4 f4xg3 dvojitý šach 3. Kf5xe5.)\n\nVšimněte si, že samotný příští tah je v této úloze zcela nepodstatný; černý má na výběr několik relativně triviálních způsobů jak soupeře matovat.\n\nNěkteré úlohy využívají metodu nazývanou „částečná retrográdní analýza“. Historie pozice není u těchto úloh s jistotou určitelná, ale každá z možných alternativních historií vyžaduje odlišné řešení. Úloha na diagramu vlevo je relativně jednoduchým příkladem; jde o mat druhým tahem.\n\nJe zcela nemožné určit, jak černý naposledy táhl, ale je jasné, že buď musel pohnout věží či králem, nebo hrát g7-g5 (g6-g5 není možné, protože by pěšec bílému králi dával šach). To znamená, že buď černý nemůže provést rošádu, nebo bílý může brát pěšce na g6 mimochodem. Protože nelze říci, jaký byl poslední tah černého, řešení má dvě linie:\n\n\n"}
{"id": "288887", "url": "https://cs.wikipedia.org/wiki?curid=288887", "title": "Konference biskupů Slovenska", "text": "Konference biskupů Slovenska\n\nKonference biskupů Slovenska (slov. \"Konferencia biskupov Slovenska\", KBS) je shromáždění katolických biskupů Slovenska, které reprezentuje navenek katolickou církev na Slovensku. Tvoří ji všichni řecko- i římskokatoličtí biskupové působící na Slovensku, s výjimkou biskupů emeritních. Vznikla po osamostatnění se Slovenska 23. března 1993. Jejím předsedou je bratislavský arcibiskup Stanislav Zvolenský.\n\n\n"}
{"id": "288894", "url": "https://cs.wikipedia.org/wiki?curid=288894", "title": "Charles Conrad", "text": "Charles Conrad\n\nCharles „Pete“ Conrad, Jr. (2. června 1930 Filadelfie, Pensylvánie, USA – 8. července 1999 Ojai, Kalifornie) byl americký astronaut, který létal do vesmíru v rámci programů Gemini, Apollo a Skylab, byl třetím člověkem na Měsíci.\n\nPo střední škole pokračoval ve studiích na Princetonské univerzitě, kde v roce 1953 získal titul leteckého inženýra. Téhož roku nastoupil k námořnictvu. Nejdříve prošel kurzem pro zkušební piloty na námořní základně Patuxent River a pak zde zůstal jako instruktor a technik. Následovala služba na námořní základně Miramar v Kalifornii u 96. eskadry stíhačů. V roce 1962 byl přijat do druhé skupiny budoucích astronautů u NASA.\n\nByl ženatý a měl čtyři děti, tři chlapce a dceru.\n\nDo vesmíru letěl čtyřikrát během let 1965–1973 a strávil zde 49 dní.\n\nPoprvé letěl ve funkci druhého pilota s Gemini 5 v létě roku 1965. Odstartoval z kosmodromu na mysu Canaveral s velitelem lodě Leroyem Cooperem. Na orbitě se pokoušeli spojit s raketovým stupněm Agena. Přistáli v kabině na padácích na hladině Atlantiku poblíž Bermud.\n\nPodruhé se do vesmíru dostal na lodi Gemini 11, tady už letěl jako velitel lodě a s ním jako pilot byl astronaut Richard Gordon. Start byl ze stejného kosmodromu, tentokrát se spojení na orbitální dráze s Atlas-Agena povedlo čtyřikrát, přistáli na hladině Atlantského oceánu jako při předchozím letu.\nPotřetí letěl již v novém programu Apollo. Odstartoval v listopadu 1969 na lodi Apollo 12 jako velitel lodě, v posádce měl astronauty Beana a Gordona. Cílem mise bylo přistání na Měsíci. Společně s Beanem tam přistáli a také na něj vystoupili, Conrad se zde stal třetím člověkem na Měsíci. V pořádku se vrátili na Apollo a odletěli po 10 dnech na Zemi. Přistáli na hladině Tichého oceánu.\n\nPočtvrté odstartoval z mysu Canaveral na jaře roku 1973 na palubě kosmické lodě Skylab 2, opět jako velitel lodě. Letěl společně s Kerwinem a Weitzem na orbitální stanici Skylab 1, kde pracovali měsíc. Vrátili se na Zemi v oblasti Tichého oceánu 1300 km od San Diega.\n\n\nV roce 1974 z NASA i z vojenského námořnictva odešel a stal se viceprezidentem jedné ze společností v San Diegu v Kalifornii. Zemřel při havárii motocyklu, který sám řídil, v Ojai v Kalifornii ve věku 69 roků. Pohřben je na Arlingtonském národním hřbitově. V roce 1980 byl zapsán v Ohiu do National Aviation Hall of Fame (Národní letecká síň slávy).\n\n"}
{"id": "288896", "url": "https://cs.wikipedia.org/wiki?curid=288896", "title": "The Best of Emerson, Lake &amp; Palmer", "text": "The Best of Emerson, Lake &amp; Palmer\n\nThe Best of Emerson, Lake & Palmer (1994) je kompilační album rockové skupiny Emerson, Lake & Palmer.\n\n"}
{"id": "288906", "url": "https://cs.wikipedia.org/wiki?curid=288906", "title": "Sudička", "text": "Sudička\n\nSudička je slovanský démon osudu, nejčastěji vystupující ve trojici, který určuje osud novorozence. Sudičky jsou známy především v západoslovanské a jihoslovanské kultuře, ve východoslovanské oblasti jejich místo zpravidla zaujímají Rožanice. Podobají se jim řecké Moiry, římské Parky a severské Norny.\n\nKromě Sudiček, případně Rožanic, mohly osud dítěti určovat víly, polské \"boginje\", pomořanští \"kraśniacy\", severoruští \"udělъnici\" či huculští \"sudci\". Slovanská lidová kultura další démony osudu, například zosobnění dobrého a zlého osudu.\n\nV různých slovanských jazycích je jejich pojmenování zpravidla odvozeno od osudu, příkladem jsou české \"Sudice\", srbské a chorvatské \"Sudjenice\" nebo bulharské \"Sudženici\". Další pojmenování jsou jako u východoslovanských Rožanic odvozena od rození či rodu, jedná se o polské \"Rodzanice\", slovinské \"Rojenice\" a chorvatské \"Rodjenice\". V bulharštině se také používá jméno \"narъčnici\" odvozené z \"narok\" „úděl“ nebo \"orisnici\", \"urisnici\" či \"uresnici\" odvozené z řečtiny. Ve Slovinsku jsou pod vlivem němčiny nazývány bílé ženy (\"weisse Frauen\"), \"želkinje\" či \"želik žene\" (\"selige Weiber\" „požehnané ženy“) nebo \"aidovske deklice\" (\"heidnische Weiberl\" „pohanské ženy“).\n\nV českém prostředí jsou známy Sudičky, Sudice, Rodičky či Věštice a víra v ně je doložena již z 15. století. Mají zpravidla podobu bílých éterických panen či přívětivých babiček, jsou oděny v dlouhý šat a zahaleny plachetkou. Když určují osudu dítěte mají rukou svíce, které když vyřknou svůj výrok zhasnou. Člověk je může vidět jen zřídka a v případě že se tak přesto stane ochrne hrůzou.\n\nZjevují se tradičně o půlnoci po narození dítěte a na rodičku sesílají hluboký spánek. V některých podáních nevstupují do světnice, ale zůstávají za okny nebo sedí na střeše a věští mu osud z hvězd. Jejich výroky se týkaly předevších třech okruhů života novorozence: věku kterého se dožije, chudoby či bohatství a způsobu smrti. Z tohoto důvodu byla třetí Sudička často ztotožňována se Smrtí. Typická byla také představa že Sudičky život člověka předou jako nit, jejíž délka určovala kolika let se dožije, a nejstarší z nich ji přestřihává. Aby byl dítěti zajištěn příznivý osudem tak se těmto bytostem obětovalo. Naopak nedodržení zvyků mohlo vést k tomu že Sudičky novorozence podvrhly.\n\n\n"}
{"id": "288910", "url": "https://cs.wikipedia.org/wiki?curid=288910", "title": "Andrea Ferrucci", "text": "Andrea Ferrucci\n\nAndrea Ferrucci (1465, Fiesole – 1526, Florencie), také známý jako Andrea di Piero Ferruzzi nebo Andrea da Fiesole byl italský sochař. Byl příbuzným umělce Francesca di Simone Ferruccione (1437-1493).\n\nPodle Vasariho knihy \"Životy nejvýznamnějších sochařů, malířů a architektů\" byl Ferrucci žákem Michèla Maniho z Fiesole. Roku 1487 pracoval pro krále Ferdinanda I.. Oženil se s dcerou Antonia Marchesi (1451-1522), králova architekta a vojenského inženýra. Andrea Ferrucci byl učitelem Silvia Cosiniho.\n"}
{"id": "288913", "url": "https://cs.wikipedia.org/wiki?curid=288913", "title": "DXF", "text": "DXF\n\nAutoCAD DXF (Drawing Exchange Format) je CAD formát vyvinutý firmou Autodesk, umožňující výměnu dat mezi AutoCADem a dalšími programy.\n\nDXF byl původně uveden v prosinci 1982 jako součást AutoCAD 1.0, a byl zamýšlen jako komunikační formát k DWG, který přesně reprezentuje nativní data AutoCADu a jehož specifikace není Autodeskem publikována. Autodesk publikuje specifikaci formátu DXF na svých webových stránkách od verze AutoCAD Release 13 (11.1994) až AutoCAD 2014 (3.2013).\n\nOd verze AutoCADu 10 (9.1988) a výše DXF podporuje jak textovou ASCII tak binární formu. Starší verze podporují výhradně pouze textovou.\n\nJak se AutoCAD stával komplexnějším, podporoval více komplexních objektů, DXF se stalo méně použitelné. Některé typy objektů, včetně ACIS těles nejsou plně dokumentované. Další typy objektů, včetně dynamických bloků, jsou částečně dokumentované, ale nepovolují jiným vývojářům je podporovat.\n\nVětšina významných komerčních SW vývojářů, včetně konkurentů, se rozhodla podporovat DWG jako primární formát výměny dat použitím knihoven Open Design Alliance – neziskové konsorcium, které provádí reverzní inženýrství DWG formátu.\n\nUložením výkresu ze studentské verze Autocadu do formátu DXF je možné jej opětovně otevřít a zároveň se zbavit hlášky, že byl výkres vytvořen ve výukové verzi. \n\nASCII verzi DXF je možné číst textovým editorem. Základní organizace DXF souboru je následující:\n\n\n\n"}
{"id": "288914", "url": "https://cs.wikipedia.org/wiki?curid=288914", "title": "Tschenglser Hochwand", "text": "Tschenglser Hochwand\n\nTschenglser Hochwand (; ) je hora nacházející se v pohoří Ortles v severní Itálii v autonomní provincii Bolzano. Je dominantou především na sever položeného údolí Val di Cengles, které převyšuje až o 2400 metrů a je součástí národního parku Stelvio. Horu svírají dva ledovce na východní straně (\"Vedretta di Cengles, Vedretta dell´Angelo Piccolo\").\n\nVšechny přístupové cesty k vrcholu jsou velmi dlouhé. Nabízejí se dvě varianty:\nVýstup od jihu začíná v zimním středisku Solda (1861 m). Cesta č. 5 stoupá pozvolna údolím Valle di Zai. Následuje strmý výstup k chatě Rifugio Serristori (2721 m), která leží pod východní stěnou hory Dosso Bello di Dentro (3128 m) poblíž soustavy horských ples Laghi di Zai. Cesta č. 5 pokračuje dále severním směrem až pod jižní stěnu Tschenglser Hochwand. Zde je možno zvolit finální variantu výstupu. Nabízí se těžká zajištěná cesta \"Ferrata Vecchia\" (obtížnost C/D) nebo klasická výstupová cesta jihozápadním ramenem, která také překonává několik jištěných úseků. Na vrcholu je dřevěný kříž.\nZe severu z obce Céngles vede dolinou Val di Cengles cesta č. 2 až k salaším \"Malga di Cengles di sopra\" (2049 m). Odtud se stáčí na západ a podél špatného značení strmě stoupá až do sedla mezi vrcholy Tschenglser Hochwand a Pietrafitta (3114 m). Dále podél západního hřebene místy lezením v obtížnosti II.UIAA na vrchol. Cesta je velmi dlouhá (6,5 hod. trvá jen výstup).\n"}
{"id": "288918", "url": "https://cs.wikipedia.org/wiki?curid=288918", "title": "Jaroslav Svěcený", "text": "Jaroslav Svěcený\n\nJaroslav Svěcený (* 8. prosince 1960 Hradec Králové) je český houslový virtuos. Na svém kontě má více než čtyřicet jedna nahraných kompaktních disků světového houslového repertoáru. Jedná se o popularizátora a propagátora vážné hudby.\n\nPo studiu na pražské konzervatoři a AMU se stal nejen sólistou, ale také znalcem historických houslí a stavby houslí. Tyto staré nástroje sám také vystavuje, předvádí i nahrává jejich zvuk na CD. Nevyhýbá se ani občasnému vystupování s uměleckými soubory z oblasti populární hudby.\n\n9. prosince 2010 získal zlatou plaketu prezidenta republiky.\n\n"}
{"id": "288920", "url": "https://cs.wikipedia.org/wiki?curid=288920", "title": "Santa Croce", "text": "Santa Croce\n\nSanta Croce (ital. „Svatý kříž“) může být\n\n"}
{"id": "288922", "url": "https://cs.wikipedia.org/wiki?curid=288922", "title": "John Gay", "text": "John Gay\n\nJohn Gay (30. června 1685 Barnstaple, Devon, Anglie – 4. prosince 1732 Londýn) byl anglický básník a dramatik. Jeho nejznámějším dílem je parodická hra Žebrácká opera (\"The Beggar’s Opera\", 1728), zhudebněná Johannem Christophem Pepuschem, v českém prostředí známá díky adaptacím Bertolda Brechta (s hudbou Kurta Weilla) a Václava Havla a také díky následné filmové adaptaci Jiřího Menzla.\n\nNarodil se v anglickém městě Barnstaple, prošel tamním gymnáziem. Po opuštění školy byl dán do učení k obchodníku s hedvábím, ale unavilo ho to (jak napsal Samuel Johnson, „znechucovala ho servilita jeho profese“), takže se brzy vrátil do Barnstaplu, kde žil u svého strýce, nonkonformistického kněze. Po čase se vrátil do Londýna.\n\nVěnování Gayova díla \"Venkovské kratochvíle\" (\"Rural Sports\", 1713) Alexanderu Popeovi znamenalo počátek jejich pozdějšího přátelství. V roce 1714 napsal \"Pastýřův týden\" (\"The Shepherd's Week\"), sérii šesti pastorál líčících anglický venkovský život.\n\nV roce 1715 uvedl patrně s Popeovou pomocí hru \"Říkejte tomu, jak chcete\" (\"What d'ye call it?\"), dramatickou parodii na soudobé tragédie. Publikum tuto parodii nepochopilo, takže Lewis Theobald a Benjamin Griffin museli vydat vysvětlující spis.\n\nV roce 1716 publikoval rozsáhlou směšnohrdinskou báseň \"Drobnosti aneb Umění chodit londýnskými ulicemi\" (\"Trivia, or the Art of Walking the Streets of London\"). Obsahuje vtipné popisy Londýna oné doby. V lednu 1717 uvedl komedii \"Tři hodiny po svatbě\" (\"Three Hours after Marriage\"), která byla velmi hrubá a málo vtipná, a proto také neúspěšná.\n\nGay měl četné příznivce, a když v roce 1720 vydal knihu \"Básně k různým příležitostem\" (\"Poems on Several Occasions\"), kupovanou na základě předplatného, získal za ni více než tisíc liber. V témže roce však Gay na radu přátel investoval veškeré finance do projektu South Sea Company, ve kterém o všechno přišel. Měl však řadu patronů a jeho přátelé ho nenechali spadnout na dno. V roce 1727 napsal pro jednoho ze svých mecenášů slavnou knihu \"Padesát jedna veršovaných bajek\" (\"Fifty-one Fables in Verse\"), od níž si sliboval získání místa u dvora, třebaže dvorskou morálku kritizoval, a snad proto na dvoře nikdy významnější funkci nezastával.\n\nJistě ovšem neměl v úmyslu získat si přízeň u dvora následujícím dílem, slavným satirickým dramatem \"Žebrácká opera\" (\"The Beggar's Opera\"), inscenovaným 29. ledna 1728 divadelní společností Johna Riche. V této hře byl karikován sám tehdejší premiér Robert Walpole. Dílo je společensky-satirickou alegorií, odehrávající se v londýnském podsvětí. Některé postavy, jako vůdci zlodějských organizací Peachum a Macheath, se staly obecně známými. Hra byla mimořádně úspěšná a umožnila Gayovi stát se autorem na volné noze. V Česku je \"Žebrácká opera\" známá především díky vynikající adaptaci Václava Havla (1975), který hru výrazně aktualizoval a zironizoval. Ve světě známější je adaptace Bertolda Brechta s hudbou Kurta Weilla.\n\nV pokračování \"Žebrácké opery\" nazvaném \"Polly\" líčí Gay další dobrodružství Polly Peachumové, ovšem inscenace této hry byla zakázána (patrně zásahem Walpola). Pro Gaye to neznamenalo žádnou ztrátu, jelikož pro hru znamenal zákaz vynikající reklamu, takže mohla být v roce 1729 publikována knižně, na čemž autor vydělal několik tisíc liber. Získala Gayovi také několik dalších mocných patronů.\n\nJohn Gay zemřel 4. prosince 1732 a je pohřben ve Westminsterském opatství. Na hrobě se nachází epitaf napsaný Alexanderem Popem a Gayovo vlastní sebeironizující dvojverší:\n\n"}
{"id": "288924", "url": "https://cs.wikipedia.org/wiki?curid=288924", "title": "Roker Park", "text": "Roker Park\n\nRoker Park je dnes již zaniklý fotbalový stadion, který se nacházel ve městě Sunderland, ve Spojeném království. Pojmenován byl podle obecního parku Roker. V letech 1897 – 1997 byl stadion domovem ligového klubu Sunderland AFC.\n\nTehdejší předseda Sunderlandu a jeho bratr se rozhodli přestěhovat \"Černé kočky\" z Newcastle Road na vlastní svatostánek. Newcastle Road sloužil Sunderlandu 12 let. Zakoupili tedy hospodářskou půdu od pana Tennanta. Dílem dohody bylo taktéž, že Sunderland musí postavit dům na stejném místě jako bude stát stadion. Do doby než byl dům postaven, musel Sunderland stále platit nájem. Uprostřed roku 1898 byla země natrvalo koupena a Roker Park se začal stavět. Byl dřevěný a tak jeho doba budování nezabrala více než tři měsíce. Trávník byl přivezen z Irska a na Roker Parku vydržel 37 let. 10. září 1898 nastal onen slavný den – Markýz Londonderry otevřel nový stadion. V historicky prvním zápase zvítězili Black Cats nad Liverpoolem 1:0, brankou Jima Leslieeho.\n\nV roce 1913 se kapacita zvedla na 50 000 míst. V roce 1929 byla stará dřevěná tribuna zničena a nahrazena novou tribunou pojmenovanou „The Clock Stand“, který navrhl slavný architekt Archibald Leitch, jenž je autorem mnoha stadionů. Mezi jeho největší skvosty patřil Ibrox Park, stadion Glasgow Rangers; stadion Plymouthu Argyle a Goodison Park, domovský stánek Evertonu. Práce na nové tribuně klub skoro zruinovala, ovšem fanoušci se dočkali. Povolená kapacita a většinou uváděná byla 60 000, ale podle kronik na zápas chodilo i 75 000 diváků (největší návštěva 75 118). Když Anglie hostila mistrovství světa, na Roker Parku se dostavěl střecha nad Fulwell End. V sedmdesátých letech si stadion prošel ještě větším zvelebením, konkrétně se jednalo o elektronické zlepšení.\n\nV osmdesátých letech se blížil zánik Roker Parku, klub už neměl moc peněz na jeho zpracování. S revolucí nových pravidel FA se musel stadion plně zrekonstruovat, snížit kapacita atd. Předseda klubu Bob Murray se však rozhodl, že nic takového se dít nebude a začal hledat místo pro nový stadion. V roce 1992 byla v hlavních plánech uvedena kapacita stadionu na 48 000 míst, stadion měl stát blízko automobilky Nissan ve Washingtonu, jenomže vedení automobilky s tím nesouhlasilo. O pět let později, tedy v roce 1997 se už ale Sunderland stěhoval na Stadium of Light poblíž Monkwearmouthu, na pozemku monkwearmouthského uhelné dolu (dnes uzavřeného). A tak byl stařičký Roker Park, který \"Černým kočkám\" sloužil 99 let, zničen a namísto něj bylo postaveno sídliště. Posledním zápasem byl přátelák s Liverpoolem, který Sunderland vyhrál brankou Johna Mullina. Posledním zápasem v Premier League byl zápas s Everton (0:3), přičemž poslední ligovou branku vstřelil Allan Johnston. Po zápase se odehrála zvláštní ceremonie a hráč století Sunderlandu, Charli Hurley vyhrabal ze středu hřiště trochu země a přenesl jej na Stadium of Light.\n\n"}
{"id": "288925", "url": "https://cs.wikipedia.org/wiki?curid=288925", "title": "Rifugio Serristori", "text": "Rifugio Serristori\n\nRifugio Serristori ( ) je horská chata nacházející se v pohoří Ortles, v Italských Alpách. Chata je ve vlastnictví italského alpského klubu, sekce Milano. Kapacita chaty činí 60 lůžek a otevřena je i restaurace. Chata nemá winterraum.\n\nRifugio Serristori byla postavena v roce 1892 alpským spolkem z Düsseldorfu. Po první světové válce se stal vlastníkem spolek CAI, sekce Milán. V průběhu let byla chata několikrát opravována a dodnes slouží horolezcům a turistům.\n\nChata leží zhruba 3,5 km severovýchodně od obce Solda, pod západními srázy hory Vertainspitze, poblíž soustavy horských ples Laghi di Zai. V okolí chaty se nachází několik atraktivních vrcholů různých obtížností - Dosso Bello di Dentro, Cima Vertana ci Tschengelser Hochwand.\n\n\n"}
{"id": "288928", "url": "https://cs.wikipedia.org/wiki?curid=288928", "title": "Gilberto Silva", "text": "Gilberto Silva\n\nGilberto Aparecido da Silva (* 7. října 1976, Lagoa da Prata, Brazílie) je bývalý brazilský fotbalový záložník a reprezentant. Vítěz MS 2002 v Japonsku a Jižní Koreji. Kariéru ukončil v brazilském klubu Atlético Mineiro.\nMimo Brazílie hrál v Anglii a Řecku.\n\n25. září 2002 překonal tehdejší rekord Ligy mistrů, v zápase proti nizozemskému PSV Eindhoven vstřelil gól za pouhých 19,4 sekund zápasu. Od 7. března 2007 držel tento rekord Roy Makaay, který se do branky Realu Madrid trefil po necelých 11 sekundách.\n\n\n"}
{"id": "288932", "url": "https://cs.wikipedia.org/wiki?curid=288932", "title": "Jeff Beck", "text": "Jeff Beck\n\nJeff Beck (* 24. června, 1944 Wallington, Londýn) je anglický rockový kytarista. Spolu s Ericem Claptonem a Jimmy Pagem je jedním ze tří nejvýznamnějších kytaristů, kteří působili v legendární skupině The Yardbirds. Jeff Beck nikdy nedosáhl takového komerčního úspěchu jako jeho kolegové, ale jako bývalý člen skupiny The Yardbirds byl pozván v roce 1992 na uvedení do Rokenrolové síně slávy.\n\nVětšina jeho skladeb je instrumentálních, zahrnují různé žánry od blues-rocku, heavy metalu, jazz fusion po současný kytarový rock a elektronickou hudbu. Tato Beckova univerzálnost ztěžuje jeho žánrové zařazení. Naproti tomu je hudební kritikou za svou práci uznávaným kytaristou, a jeho rockové instrumentální skladby ve své kategorii získaly i vícero cen Grammy.\n\nVe svém běžném životě je Jeff Beck fandou závodů upravených terénních vozidel hot rods, a je vlastníkem jedné z nejkrásnějších sbírek těchto automobilů ve Británii. Hot rods jsou i oblíbenými tématem skladeb jeho současných alb.\n\nSpolu s Ringo Starrem a Davidem Gilmourem si zahrál ve videoklipu ke skladbě „Too Much to Lose“ česko-amerického hudebníka Jana Hammera.\n\n\n\n\n\n\n\n\n\n"}
{"id": "288933", "url": "https://cs.wikipedia.org/wiki?curid=288933", "title": "Abbé", "text": "Abbé\n\nAbbé (z latinského \"abbas\", opat, a hebrejského \"abba\", Otec) je zdvořilé oslovení původně francouzských katolických kněží (podobně jako české \"Otec\" nebo \"Pater\"), užívané od poloviny 18. století hlavně pro mladší světské kněze bez dalších funkcí, kteří se často věnovali různým intelektuálním činnostem jako domácí učitelé, vědci, spisovatelé, básníci, hudebníci a podobně.\n\nMezi nejznámější patří:\n\nNejznámější fiktivní:\n\n\n"}
{"id": "288943", "url": "https://cs.wikipedia.org/wiki?curid=288943", "title": "Theodor Haase", "text": "Theodor Haase\n\nTheodor Karl Haase (14. července 1834 Lvov – 27. března 1909 Těšín) byl rakousko-uherský, respektive předlitavský evangelický duchovní a teolog ze Slezska a politik Německé pokrokové strany.\n\nOd roku 1852 studoval teologii a filozofii na Univerzitě v Göttingenu, Berlínské univerzitě a Rostocké univerzitě. Na poslední jmenované získal roku 1856 titul doktora filozofie. V roce 1857 nastoupil jako učitel náboženství ve Vídni. V letech 1859-1876 byl farářem v Bílsku, následně až do své smrti v Těšíně. V letech 1866-1882 zastával úřad slezského seniora evangelické církve, od roku 1882 byl moravskoslezským superintendentem. Byl též členem Generální synody rakouské evangelické církve.\n\nByl aktivní i ve veřejném a politickém životě Slezska. V letech 1870–1876 zastával funkci místopředsedy okresní školské rady v Bílsku a od roku 1870 i člena slezské zemské školské rady. V rámci Slezska obývaného třemi etniky se přikláněl k německému táboru. Vystupoval proti národně-obrozeneckým snahám Slovanů v rakouském Slezsku; byl proto odpůrci přezdíván „čechožroutem“. Byl odpůrcem antisemitismu. Publikoval v evangelickém tisku. V letech 1869–1872 byl spolupracovníkem redakce listu \"Allgemeine kirchlichen Zeitungen\" v Heidelbergu, předtím v období let 1865–1869 \"Neue protestantische Blätter für das evangelische Österreich\". Aktivně také rozvíjel regionální slezský tisk (1874–1875 spolupracovník \"Schlesische Post\", roku 1876 zakladatel listu \"Nowy Czas\").\n\nV letech 1870-1902 byl členem Slezského zemského sněmu za městskou kurii Bílsko. V letech 1873-1905 byl poslancem Říšské rady (celostátní zákonodárný sbor), do níž byl poprvé zvolen v prvních přímých volbách do Říšské rady roku 1873 za městskou kurii (obvod Bílsko, Strumeň, Skočov, Jablunkov). Mandát obhájil za týž volební okrsek ve volbách do Říšské rady roku 1879, volbách do Říšské rady roku 1885, volbách do Říšské rady roku 1891, volbách do Říšské rady roku 1897 a volbách do Říšské rady roku 1901. Po více než třiceti letech potom v srpnu 1905 přešel do Panské sněmovny (horní jmenovaná komora Říšské rady) jako její doživotní člen.\n\nVe vídeňském parlamentu se profiloval jako německý liberál (tzv. Ústavní strana). Na Říšské radě se roku 1878 i po volbách v říjnu 1879 uvádí jako člen staroněmeckého Klubu levice, respektive po volbách Klubu liberálů (\"Club der Liberalen\"). Od roku 1881 patřil do klubu Sjednocené levice, do kterého se spojilo několik ústavověrných proudů německých liberálů. Za tento klub byl zvolen i ve volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice. Ve volbách roku 1897 byl do vídeňského parlamentu zvolen za Německou pokrokovou stranu.\n\nZasloužil se o vznik samostatné evangelické farnosti např. v Bohumíně. V Bílsku se zasadil o rozvoj školství. V roce 1860 v tomto městě díky jeho iniciativě vznikla evangelická reálná škola, roku 1867 německojazyčný evangelický ústav, roku 1871 gymnázium a roku 1905 diecézní dům. V roce 1879 založil Společnost pro dějiny protestantství v Rakousku. Roku 1892 se zasloužil o zřízení nemocnice v Těšíně a podílel se na zbudování četných evangelických kostelů v Slezsku a na Moravě.\n\nByl ženat s Julií von Mosburg, měli spolu šest dětí. Jejich syn Wolfgang zastával úřad prezidenta vrchní církevní rady ve Vídni. Theodorův bratr Martin byl slezským seniorem. Theodor Haase byl švagrem slezského politika Franze Obratschaie.\n\nJe pohřben na Starém evangelickém hřbitově v Bílsku.\n\n"}
{"id": "288958", "url": "https://cs.wikipedia.org/wiki?curid=288958", "title": "Leine", "text": "Leine\n\nLeine je řeka v Německu. Je to levostranný a celkově největší přítok řeky Aller, která spolu s ní patří do povodí řeky Vezery. Délka jejího toku činí 281 km. Protéká spolkovými zeměmi Durynsko a Dolní Sasko. Plocha povodí měří 6512 km², což představuje 42 % povodí řeky Aller.\n\nPramení jihozápadně od města Leinefelde-Worbis v severozápadní části spolkové země Durynsko ve vysočině Eichsfeld v nadmořské výšce 340 m. Na horním toku teče v hluboké dolině a na dolním toku Středoevropskou rovinou. Ústí zleva do řeky Aller u obce Schwarmstedt v Dolním Sasku v nadmořské výšce 25 m.\n\n\nPrůměrný průtok u Schwarmstedtu činí 61,9 m³/s.\n\nŘeka se využívá k zisku vodní energie. Pod městem Hannover je možná vodní doprava. Na řece leží města Leinefelde-Worbis, Göttingen, Northeim, Einbeck, Alfeld, Laatzen, Hannover, Seelze a Neustadt am Rübenberge.\n\n"}
{"id": "288960", "url": "https://cs.wikipedia.org/wiki?curid=288960", "title": "Titi rezavý", "text": "Titi rezavý\n\nTiti rezavý (\"Callicebus moloch\"), známý též pod názvem vdovka ryšavá, je malý primát a známý zástupce čeledi chvostanovitých (Pitheciidae) obývající husté tropické pralesy a houštiny poblíž řeky Amazonky a Orinoka ve střední Brazílii.\n\nJe 27-43 cm dlouhý, váží kolem 0,7 až 1 kg a jeho ovíjivý ocas měří 35-55 cm. Stejně jako ostatní titiové má zavalitou postavu a hustou srst, která je na hřbetě většinou skvrnitě hnědá a na břišní straně těla zbarvena do rezava. Objevují se však i jedinci ze stejně zbarvenou srstí po celém těle. Dále má černou obličejovou masku, zadní končetiny delší než přední a ušní boltce téměř zcela skryté v dlouhé srsti.\n\nJe aktivní ve dne a žije v menších skupinách tvořených jedním samcem, samicí a jejich mláďaty. Titi rezavý je silně teritoriální a jeden pár si obhajuje velké území o rozloze 6-12 h. Za potravou, kterou tvoří především ovoce, listy, květy, stonky, drobný hmyz nebo ptačí vejce, se vydává brzy ráno a zbytek dne tráví většinou odpočinkem nebo klidnějším pohybem. Často můžeme vidět pár se vzájemně propletenými ocasy, čímž si upevňují rodinné a vzájemné svazky. Je to velice hlasitý primát, který se dorozumívá pronikavými pokřiky.\n\nSamice rodí většinou jedno mládě po 160 denní březosti, které je odstaveno ve věku 8 měsíců.\n\nStejně jako většina obyvatel tropického pralesa je nejvíce ohrožován ztrátou přirozeného biomu. V Červeném seznamu IUCN ho nalezneme v kategorii málo dotčených druhů (\"Least Concern\"), v CITES v příloze II.\n\n"}
{"id": "288963", "url": "https://cs.wikipedia.org/wiki?curid=288963", "title": "Kostel Nanebevzetí Panny Marie (Gelnica)", "text": "Kostel Nanebevzetí Panny Marie (Gelnica)\n\nKostel Nanebevzetí Panny Marie patří k nejstarším architektonickým památkám města. Nachází se v historickém jádru města Gelnica. Svou polohou na úpatí svahu vyčnívá z okolní zástavby domů. Kostel je jasnou dominantou města, a to svou velikostí, tvarem, barvou i výrazem. Stavba a hlavní věž je viditelná z každé cesty vedoucí do města. Stavba je opevněná zdí. Do areálu kostela se vchází dvěma branami a betonovým schodištěm, které vede také do fary; původně bylo dřevěné a kryté šindelem. Když se gelničtí rozhodli postavit tento kostel, chtěli, aby svým prostorem, vnějším tvarem a hmotou převyšoval jiné spišské kostely, tento původní plán se však nerealizoval. Celkový výraz kostela nejlépe ukazuje rivalitu všech městeček v oblasti Spiše. Kostel užívali po reformaci od roku 1517 evangelíci, a to až do roku 1671, kdy se vrátil zpět katolíkům zásluhou probošta Bársonyho.\n\nNejstarší údaje o římskokatolickém kostele Nanebevzetí Panny Marie ve farnosti Gelnica pocházejí už ze 13. století, tedy ze samého začátku rozmáhajícího se osídlování a vývoje města. Byl to gotický kostel a tehdy jej zasvětili svaté Kateřině, patronce horníků. Kostel po své výstavbě pravděpodobně patřil dominikánům, kteří měli svůj klášter na klášterní ulici, tedy na dnešním hornickém náměstí. Klášter patří mezi už zapomenuté historické památky ve městě, byl postaven roku 1288 a existoval téměř 300 let.\n\nDnešní římskokatolický kostel pochází z konce 14. století, konkrétně z roku 1397, a je zasvěcen Panně Marii. Kostelu údajně předcházel jiný gotický kostel. Podle dohadů dnešní sakristie kostela byla také jeho sanktuariem nebo byla sama předcházejícím gotickým kostelíkem. Masívní žebra sakristie rozhodně ukazují na dřívější stáří, než je stáří kostela. Žebra se na stropě sbíhají do růžic, z kterých jedna je zdobená velikonočním beránkem a ostatní dvě jsou zdobeny ornamenty.\n\nZvláštností kostela je neobyčejně dlouhý a také široký sanktuář (nebo svatyně), které patří mezi největší na Spiši. Svědčí to zejména o už vzpomínané rivalitě mezi jednotlivými městečky v oblasti Spiše. V sanktuáři jsou zajímavé například zachovalé gotické polosloupy,\nzdvihající se do třímetrové výšky. Každé klenbové žebro v sanktuáři mělo po polosloupu zběhnout až na podlahu v téže formě, jakou mělo na klenbě. Sanktuář je osvětlený jen z jižní strany třemi vysokými gotickými okny a jedním kruhovým oknem v zadní části.\n\nVedle oltáře na pravé straně sanktuáře se nachází menší pastofórium a kamenné trojsedadlové sedile (sedadlo) na jižní straně. Datuje se do 15. století, je rozděleno čtyřmi sloupy. Hlavice sloupů stejně jako nad hlavicemi nastavěné vimperky, které mají kruhovou ozdobu, jsou též plodem 15. století. Vimperkům chybějí fialy a celé sedile končí v téže výšce jako nedokončené svazkové polosloupy. Polygonálně zakončená svatyně a její křížová klenba je dobrou stavitelskou prací.\n\nStejně tak pastofórium, které se nachází na levé straně na rozhraní mezi sanktuářem a lodí kostela, vysokého věžovitého tvaru s figurální ozdobou. Toto pastofórium je druhé největší na Spiši a zastupuje spišskou gotiku 15. století. Spočívá na spirálovitě točeném podstavci, který má hranatě zdobenou patku. Spoj podstavce a svatostánku zakrývá gotický vlys. Nad dvířky svatostánku v tympanonu s obloukem jsou zobrazeni andělé s nástroji umučení. Pastofórium vyroste ještě dvakrát a vrcholí v důsledné fiale, která je zdobená kraby. V horní části pod fialou se nachází raně gotická kamenná soška svaté Barbory. Celé pastofórium je bohatě zdobené, o čemž svědčí i gotická mřížka s hvězdicovými vzory, a je jasným příkladem gotických prvků v architektuře.\n\nLoď kostela byla postavena později, asi koncem 15. století, a architektonicky se nevyrovná sanktuáriu. Je zajímavé, že střední loď kostela je užší než sanktuárium. Nad touto lodí se zdvihá barokní klenba z 18. století (1769), která svými gotickými prvky napodobuje gotické zaklenutí. Boční lodě, které se nacházejí na severu a jihu od střední lodě, si zachovaly původní křížovou klenbu. Nacházejí se v nich menší oltáře s gotickými prvky. Střední loď je osvětlená pomocí vysokých oken v bočných lodích, na každé straně se nacházejí 3 okna. Věž kostela byla postavena v letech 1743–1746. V tomto čase mělo město 6 000 obyvatel. Dnešní podobu stejně jako výšku dostala věž v letech 1867–1869.\n\nZařízení kostela Nanebevzetí Panny Marie v Gelnici je neogotické, pocházející z konce 18. století. Z původního gotického zařízení se zachovala pouze křtitelnice pocházející z poslední třetiny 14. století (předtím datovaná do 16. století). Je bronzová, zdobená vinnou révou a medailóny a je částečně pozlacená. Na vrcholu se nacházejí dvě sošky svatých. Má výšku cca 1,5 m. Je dílem spišskonovoveského mistra Konráda.\n\nOstatní pamětihodnosti jsou mladší, většinou z 18. století. Jsou to čtyři renesanční reliéfy evangelistů v sedlech sanktuáře, stejně tak oboustranně malovaný barokový procesiový obraz z konce 18. století, obřadní skříňka v sakristii z druhé poloviny 18. století a v neposlední řadě monstrance a ciborium s emailovými obrázky z roku 1764 od Jána Szilassyho. Obrazy se nachází i na klenbě kostela a představují výjev ze života Panny Marie, na dalších obrazech je zobrazen znak města, řeka Hnilec, štola, hrad Thurzov, pelikán, který krmí své potomky a taktéž horník s kladívkem a želízkem. V bočních lodích jsou dva nástěnné obrazy, z kterých jeden představuje svatou Helenu s nalezeným křížem a druhý zobrazuje dobový výjev ze života horníků a jejich rodin, spolu se svatým Klementem, papežem, kterého horníci také uctívali jako svého patrona.\n\nOltáře jsou dílem mistra Dominika Demetza. Hlavní oltář je vysoký 17 metrů. V jeho středu se nachází socha Panny Marie, kterou andělé doprovázejí v oblacích do nebe. Oltář je bohatě zdobený ornamenty, dvěma obrazy a sedmi sochami. Obrazy představují obětování Izáka, velekněze Melchizedecha a sochy zobrazují svatého Štefana, krále, svatého Ladislava, svatou Alžbětu, svatého Mikuláše, papeže a svatého Klementa. Boční oltáře jsou zdobeny sochami Srdce Ježíšova a Panny Marie se svatým Dominikem, další oltář je zdobený sochami svatého Jana Nepomuckého a svaté Alžběty Uherské. Pod chórem je výklenek z kamenných kostek se sochou Panny Marie Lurdské.\n\nSoučástí římskokatolického kostela Nanebevzetí Panny Marie je také budova římskokatolického farního úřadu. Nachází se na jižní straně na svahu pod kostelem. Je to dvojpodlažní baroko-klasicistická stavba z roku 1774. Na přední fasádě má portál s volným schodištěm a na poschodí rytmicky členěná okna a dva výklenky, v kterých jsou barokové plastiky horníků. Výrazná je také štuková klasicistická ornamentika na oknech a lizénách.\n\nPřestože není Gelnica na Spiši nejznámější, svým kostelem, největším v hnileckém regionu, zrekonstruovaným a upraveným, stále přitahuje jak věřící, tak turisty a mnohé návštěvníky ze širokého okolí.\n\n"}
{"id": "288969", "url": "https://cs.wikipedia.org/wiki?curid=288969", "title": "Ivo Harák", "text": "Ivo Harák\n\nIvo Harák (* 4. listopadu 1964, Brno) je český básník a literární kritik.\n\nStudoval pedagogickou fakultu Masarykovy univerzity (obor český jazyk, občanská nauka) v Brně. Doktorské studium na filozofické fakultě Masarykovy univerzity v Brně (katedra české literatury) završil úspěšnou obhajobou práce \"Básník a jeho doba\" o životě a díle Zdeňka Rotrekla. Je odborným asistentem na katedře bohemistiky Pedagogické fakulty Univerzity Jana Evangelisty Purkyně v Ústí nad Labem. Je členem rady Obce spisovatelů a členem PEN klubu. Žije v Benátkách nad Jizerou. \n\nNapsal sbírku \"Lednový motýl\" (Sursum, Tišnov 1992), \"Země Dým\" (Sursum, Tišnov 1993), \"Masna\" (Nomisterion, Děčín 2000), \"Rekviem na varhany z lešenářských trubek\" (TVAR 15/2002, edice TVARy), \"Měkké gumy\" (Protis, Praha 2006), \"Panel nebe\" (Psí víno, Praha 2009), novelu \"Meziřečí\" (Protis, Praha 2009). Kniha literárních studií \"Nepopulární literatura\" vyšla roku 1999 při Centru křesťanské kultury Svatého Vojtěcha v Ústí nad Labem, další kniha studií (a recenzí) \"Býýýt odněkud\" v roce 2010 v pražském Protisu. Monografie \"Básník a jeho čas: nad životem a dílem Zdeňka Rotrekla\" byla jedním z posledních titulů připravených Romanem Polákem v nakladatelství Printia (Praha, 2012). Na konci roku 2014 vydal svoji druhou knižní monografii - práci Básník Josef Suchý (UJEP, Ústí nad Labem).\n\n"}
{"id": "288973", "url": "https://cs.wikipedia.org/wiki?curid=288973", "title": "Josef Laufer (herec)", "text": "Josef Laufer (herec)\n\nJosef Laufer, původně Don José Francisco Pérez Rodriguez de Montagnes de Laufer (* 11. srpna 1939 Sables d'Olonne, Francie) je český herec, zpěvák, scenárista, režisér, tlumočník, moderátor a textař.\n\nNarodil se těsně před druhou světovou válkou otci židovského původu ze Slezska, který byl lékařem, a mamince, jež byla rodilá Španělka. Jeho rodiče se potkali ve Španělsku v době občanské války (1936–39), kde MUDr. Maxmilián Laufer působil jako interbrigadista v rámci československého lazaretu J. A. Komenského. Po porážce republikánů odešel se ženou do Francie a pobývali nedaleko španělských hranic v Argelès-sur-Mer. V lednu 1940 vstoupil MUDr. Laufer do čs. armády ve Francii (F-1985). A po porážce Francie nacistickým Německem se evakuoval s ženou a synem Josefem do Velké Británie. Své dětství prožil Josef v Anglii, kde byl jeho otec vojenským lékařem u RAF. Teprve v roce 1947 se celá rodina vrátila do Československa. \n\nJeho otec Maxim Laufer ve vlasti pracoval dále jako lékař – dětský ortoped, mladý Josef se nejprve vyučil a pak začal pracovat ve výzkumném ústavu. Ale již během své vojenské základní služby začínal hrát ochotnické divadlo a režírovat. Po vojně hostoval v Divadle ABC, působil i jako tlumočník a překladatel ze španělštiny. Poté studoval herectví na DAMU (absolvoval v roce 1965) a založil divadelní soubor RADAR. Od té doby začal pravidelně vystupovat v různých muzikálech, vyučovat pantomimu na taneční konzervatoři, vystupovat v Československé televizi. Zahrál či zazpíval si i v několika filmech, zahájil profesionální kariéru zpěváka pop music, koncertoval s vlastní skupinou \"Golem\". V celé své profesionální kariéře úspěšně využívá své jazykové znalosti, hovoří plynně anglicky, španělsky a německy. Působí často i jako scenárista a televizní režisér v zahraničních televizích.\n\nJe známa jeho kontroverzní aféra kolem písně \"Dopis Svobodné Evropě\", kterou pro někdejší komunistický režim nazpíval v roce 1976 na oslavu tajného agenta Minaříka a jejíž nahrávka z archivu Českého rozhlasu údajně zmizela beze stop, ale Česká televize tento záznam má a kvůli níž kdysi odmítl s Josefem Lauferem vystupovat Jan Vyčítal. Josef Laufer byl také uveřejněn na seznamech spolupracovníků Státní bezpečnosti, jako důvěrník StB, krycí jméno Vostrý, evidenční číslo 14 075. O jeho údajně nevalných morálních kvalitách vypovídal též jeho kolega ze Semaforu Pavel Bobek.\n\nJe ženatý s kostýmní výtvarnicí Irenou Greifovou, s níž má dceru Ester.\n\n\n\n"}
{"id": "288978", "url": "https://cs.wikipedia.org/wiki?curid=288978", "title": "Dionigi Bussola", "text": "Dionigi Bussola\n\nDionigi nebo Dionisio Bussola (března 1615 –15. září 1687 Milán) byl italský sochař, aktivní hlavně v Miláně a okolí v období baroka.\n\nNarodil se pravděpodobně v Lombardii a studoval v Římě s Ercolem Ferratou. Roku 1645 se vrátil do Milána a pracoval na sochařské výzdobě milánská katedrály. Vytvořil také reliéfy z raného života Krista pro klášter Certosa di Pavia.\n\nDále je známý svou prací pro Sacro Monte, soubor církevních staveb na devíti místech severní Itálie . Během dvaceti let (1666-1684) pracoval na \"sacri monti\" v Orta San Giulio, Varallu, Varese, a Domodossole. Pro Sacro Monte v Ortu vytvořil stovky terakotových postav.\n\nBussola měl syna Cesara, který se narodil roku 1653, a který se také stal sochařem.\n\n"}
{"id": "288982", "url": "https://cs.wikipedia.org/wiki?curid=288982", "title": "Střešovická zvonička", "text": "Střešovická zvonička\n\nZvonička ve Střešovicích je jednou z dominant této čtvrti. Leží přibližně v polovině páteřní komunikace Starých Střešovic ulici Nad Hradním vodojemem.\n\nZvonička byla zřejmě postavena během stavby kostela sv. Norberta ve Střešovicích na konci 19. století. Zvonička nese podobné historizující slohové prvky jako kostel, který je postaven v novorománském slohu.\nZvonička byla postavena naproti dnes již neexistujícímu domu čp. 51, nazývaného jako Hostinec U Štrosů, později U Zvoničky. Ten byl jako jeden z prvních zničen v rámci asanace ve Starých Střešovicích na konci 80. let 20. století, která v této čtvrti měla utvořit prostor pro výstavbu ambasád socialistických zemí Jižní Ameriky.\nV roce 1997 bylo ustanoveno Občanské sdružení Staré Střešovice, který si dalo jako jeden ze svých hlavních cílů opravu chátrající Střešovické zvoničky. Zvonička byla po své rekonstrukci slavnostně otevřena v říjnu roku 2001, avšak kvůli nevhodně použitým materiálům se začala brzy po otevření sloupávat nová barva a fasáda nasávala vlhkost. Těmto problémům zabránila až následná druhá rekonstrukce v roce 2006, která zrekultivovala i okolí zvoničky a přilehlý park.\n\n\n"}
{"id": "288983", "url": "https://cs.wikipedia.org/wiki?curid=288983", "title": "Bedřich Provazník", "text": "Bedřich Provazník\n\nBedřich Provazník byl biskup skryté církve, kněz komunity Emmanuel. Narodil se 31. května 1936 v Tisovci na Slovensku, po vzniku Slovenského státu rodina opustila Slovensko a odjela do Brna, kde studoval na Biskupském gymnáziu (až do jeho uzavření v roce 1950) a odmaturoval na Francouzském gymnáziu. Poté vystudoval stavební fakultu VUT v Brně. V roce 1960 nastoupil jako stavební inženýr k Pozemním stavbám v Brně a zde pracoval až do října 1992. Na kněze byl tajně vysvěcen 6. února 1968 v Brně a své kněžské službě se věnoval ve skryté církvi, kde přijal i biskupské svěcení. V říjnu 1992 se stal farářem ve farnosti Ostrovačice a Veverské Knínice a v letech 1996 - 2004 byl děkanem rosického děkanství. Papež Benedikt XVI. mu udělil čestný titul Mons. za zásluhy o církev, který mu 26. ledna 2007 předal brněnský biskup Vojtěch Cikrle. Bedřich Provazník zemřel 4. února 2007 v Ostrovačicích a 10. února 2007 byl pohřben do kněžského hrobu na ostrovačickém hřbitově.\n\n\n"}
{"id": "288985", "url": "https://cs.wikipedia.org/wiki?curid=288985", "title": "Qobustan (rajón)", "text": "Qobustan (rajón)\n\nQobustan ( \"\", ázerbájdžánsky \"Qobustan rayonu\", v překladu \"Gobustánský okres\") je správní jednotka na úrovni okresu v Širvánské provincii Ázerbájdžánu. Qobustan má rozlohu 1369,4 km a leží asi 100 km západně od hlavního města Ázerbájdžánu Baku. Žije zde přibližně 37 000 obyvatel, hustota zalidnění je 27 osob/km.\n\nSprávním centrem je město Maraza. V blízkosti tohoto města se nachází významná památka širvanské architektury z 15. století, mausoleum Diri Baba.\n\nSkály zde ukrývají sbírku šesti tisíc skalních kreseb starých asi čtyři tisíce let, nacházejí se zde zbytky osídlení a pohřebišť starých obyvatel od konce doby ledové až do středověku.\n\nDle odhadů se asi 300 bahenních sopek, z celkového počtu cca 700 na celé planetě (což je největší koncentrace bahenních sopek v jednom státě) nachází právě v Qobustanu a dalších místech Ázerbájdžánu a v okolí Kaspického moře. Podle většiny geologů má bláto z těchto bahenních sopek léčivé účinky.\n\n\n"}
{"id": "288988", "url": "https://cs.wikipedia.org/wiki?curid=288988", "title": "Svíčková demonstrace", "text": "Svíčková demonstrace\n\nSvíčková manifestace nebo Svíčková demonstrace nebo Bratislavský velký pátek byla klidná manifestace občanů za náboženská a občanská práva a svobody v socialistickém Československu, která se odehrála 25. března 1988 na Hviezdoslavově náměstí v Bratislavě. Je dnes s odstupem času považována za jedno z nejdůležitějších vystoupení občanů a věřících proti komunistickému režimu v Československu. Tato manifestace byla završením aktivit tajné církve v komunistickém Československu.\n\nSvíčková manifestace vznikla na podnět věřících, vyjádřila ale taky požadavek za plné dodržování občanských práv v Československu pro všechny občany – věřící i nevěřící. Kvalitou občanského odporu, šířkou záběru požadavků, odvahou vzepřít se totalitní moci a reálným utrpením ji můžeme považovat za systémový začátek definitivního pádu komunistické totality v Československu, ke kterému došlo po 17. listopadu 1989. Zásahem Veřejné bezpečnosti (tehdejší policie) a Státní bezpečnosti (tehdejší tajná služba) proti Svíčkové manifestaci byla hrubě zasažena občanská práva a svobody a především, svoboda shromáždění zaručená Ústavou ČSSR z roku 1960. Byl porušen i Mezinárodní pakt o občanských a politických právech, který ČSSR přijala v roku 1976 a také byly porušené závěry helsinského Závěrečného aktu KBSE z roku 1975 a Závěrečného dokumentu následné madridské konference z roku 1983. \n\nPrvotní myšlenka na konání protestů vznikla v září 1987, kdy začal výkonný místopředseda Světového kongresu Slováků Marián Šťastný organizovat na 25. března 1988 protestní shromáždění před zastupitelskými úřady ČSSR ve světě za dodržování náboženských práv a svobod v ČSSR. Zprávu o tom poslal tajně (zabalenou v čokoládě) i Jánovi Čarnogurskému, jednomu ze slovenských katolických disidentů. Představitelé tajné církve na Slovensku se rozhodli připojit k této akci formou třicetiminutového pokojného shromáždění se svíčkami v rukou. Mezi organizátory patřili František Mikloško, Ján Čarnogurský, R. Fiby, Vladimír Jukl, Silvester Krčméry, Ladislav Stromček, E. Valovič, J. Roman, P. Murdza a Vladimír Ďurikovič. Od svého záměru neustoupili ani potom, když akce zahraničních Slováků selhala.\n\n\nNa potlačení shromáždění věřících občanů bylo nasazeno celkem 953 příslušníků bezpečnosti. Celkem bylo zadrženo 126 občanů ČSSR a 12 cizích státních příslušníků, mezi nimi i akreditovaní novináři. Zprávu o shromáždění věřících a zásahu pořádkových sil proti nim předložili Předsednictvu ÚV KSČ v dubnu 1988 Ignác Janák a Peter Colotka. Zprávu přijalo Předsednictvo ÚV KSČ souhlasně a bez námitek. Ministr kultury Miroslav Válek nesouhlasil se zásahem proti demonstraci a rozhodl se rezignovat na svou funkci, k čemuž došlo na podzim 1988.\n\nPo sametové revoluci začala vojenská prokuratura trestní stíhání majora ZNB Alexandra Kysuckého pro trestný čin zneužití pravomoci veřejného činitele pro nezákonné zadržení Františka Mikloška. Vzhledem k tomu, že František Mikloško společně s Jánem Čarnogurským navrhli zastavit jeho trestní stíhání, podala komise SNR prezidentovi republiky ve prospěch trestně stíhaného žádost o udělení milosti. Kromě Alexandra Kysuckého nebylo proti nikomu z politických a státních činitelů započato trestní stíhaní.\n\n"}
{"id": "289000", "url": "https://cs.wikipedia.org/wiki?curid=289000", "title": "Stužica", "text": "Stužica\n\nStužica ( ) je původně karpatský prales, dnes národní přírodní rezervace, která se nachází na slovensko-polsko-ukrajinském trojmezí. Rezervace se rozprostírá na slovenském území v národním parku Poloniny.\n\nRezervace patří mezi nejvýznamnější chráněné přírodní památky celého Slovenska. Od 28. února 2007 je NPR Stužica (včetně dalšího území) zapsána na Seznamu světového dědictví UNESCO, kde je spolu s dalšími několika pralesy zapsán pod názvem „Původní bukové lesy Karpat a dalších oblastí Evropy“. Na ukrajinském území se rozprostírá další lokalita UNESCO Stužycja – Uzhok, která přímo hraničí s NPR Stužica.\n\nStužica je národní přírodní rezervace v oblasti Poloniny. Nachází se v katastrálním území obce Nová Sedlica v okrese Snina v Prešovském kraji. Území bylo vyhlášeno či novelizováno v letech 1965, 1974, 1993 na rozloze 761,4900 ha. Ochranné pásmo nebylo stanoveno.\n\n"}
{"id": "289003", "url": "https://cs.wikipedia.org/wiki?curid=289003", "title": "František Fráňa", "text": "František Fráňa\n\nFrantišek Fráňa (* 11. února 1938) je český kněz, katecheta a středoškolský učitel, soustavně se věnující formaci mládeže.\n\nNarodil se 11. února 1938, v předvečer 2. světové války. Na duchovní formaci rodiny mělo velký vliv několik kněží, především P. Karel Fanfrdla, P. Josef Gabriel a P. Dominik Pecka. Důležité bylo pro něj setkání s P. Stanislavem Krátkým, který organizoval tajné vzdělávání zájemců o přijetí kněžského svěcení. Vysvěcen na kněze byl 25. března 1968. Roku 1990 začal působit jako druhý spirituál a roku 1991 se stal rektorem konviktu při Biskupském gymnasiu v Brně. Od roku 1993 byl spirituálem na Biskupském gymnáziu ve Žďáře nad Sázavou, kde například vyučoval náboženství; vypomáhal i duchovní správě ve farnosti sv. Prokopa. Je duchovním vůdcem Kolpingova díla pro ČR. Stál u zrodu Radia Proglas, kde příležitostně rovněž vypomáhal.\n\nDne 28. října 2010 byl prezidentem České republiky Václavem Klausem vyznamenán ve Vladislavském sále Pražského hradu medailí Za zásluhy. Od roku 2017 žije v charitním \"Domově sv. Alžběty\" v Žernůvce u Tišnova.\n\nFrantišek Fráňa (nazývaný Otec Tišek) je zakladatel letních táborů zvaných Tábor Radost stejně jako dalších akcí během roku, které se vesměs konají na témže tábořišti. Trvalé tábořiště se nachází na Samotě Amerika v Klášterci nad Orlicí. Tradice letních táborů sahá až k roku 1967. V období komunismu se tato činnost P. Fráni netěšila přízni komunistických úřadů. Po Sametové revoluci došlo k celkovému rozvoji Tábora Radost. Velký nárůst účastníků všech akcí byl doprovázen investicemi do infrastruktury, vybavení a lidských zdrojů. Bylo také založeno občanské sdružení Středisko Radost. Dlouhá léta zastával P.Fráňa funkci vedoucího tábora. Vzhledem k věku a svému onemocnění (Parkinsonova choroba) tuto funkci již několik let přenechává mladším.\n\n"}
{"id": "289006", "url": "https://cs.wikipedia.org/wiki?curid=289006", "title": "Pemphigus", "text": "Pemphigus\n\nPemphigus je skupina vzácných puchýřnatých autoimunitních onemocnění kůže a sliznice. Buňky epitelu nedrží u sebe v důsledku napadení mezibuněčných spojů autoimunitními protilátkami. Tvoří se puchýře vyplněné tekutinou a uvolněnými epiteliálními buňkami, které velmi bolí a snadno praskají.\n\nExistuje několik hlavních variant tohoto onemocnění\n\nImunitní systém vytváří protilátky proti proteinu desmogleinu. Desmoglein je součástí buněčného spoje desmozomu, který \"jako lepidlo\" drží buňky epitelu pohromadě. Buňky tedy k sobě nedrží a vytvoří se slizniční či podslizniční puchýře, které se špatně hojí. Toto oddělení buněk od sebe v důsledku narušení mezibuněčných spojů se jmenuje akantolýza.\n\nLéky potlačující imunitní systém, tzv. imunosupresiva (např. Prednison, Imuran, Cyclophosphamide). V těžších případech plazmaferéza, kdy se pacientovi vymění krevní plazma, která obsahuje škodlivé protilátky. Šetrnější metodou je imunoadsorpce, kdy se z krevní plazmy selektivně odstraní jen protilátky.\n"}
{"id": "289012", "url": "https://cs.wikipedia.org/wiki?curid=289012", "title": "Havešová", "text": "Havešová\n\nHavešová je národní přírodní rezervace, která se nachází v národním parku Poloniny na Slovensku. Jako rezervace byla vyhlášena v roce 1964 a rozprostírá se na ploše 1 713 200 m². Předmětem ochrany jsou především lesy pralesovitého charakteru zahrnující převážně listnaté lesy (zejména buk, jilm apod.). Rezervace se nachází v katastrálním území obcí Stakčínska Roztoka a Kalná Roztoka v okrese Snina v Prešovském kraji.\n\nRezervace patří mezi nejvýznamnější chráněné památky celého Slovenska. Od 28. února 2007 je park Havešová zapsán na Seznamu světového dědictví UNESCO, kde je spolu s dalšími několika rezervacemi jako např. Stužica zapsán pod názvem „Původní bukové lesy Karpat“.\n\n"}
{"id": "289014", "url": "https://cs.wikipedia.org/wiki?curid=289014", "title": "Petr Svoboda (1966)", "text": "Petr Svoboda (1966)\n\nPetr Svoboda (* 14. února 1966, Most) je bývalý český hokejový obránce.\n\nJe odchovancem Litvínova, za který nastupoval v nejvyšší soutěži dospělých od 16 let. V roce 1984 emigroval a hned na jaře téhož roku byl v prvním kole draftován klubem NHL - Montreal Canadiens, se kterým vyhrál v roce 1986 Stanley Cup. V roce 1991 byl Svoboda členem širšího kanadského výběru pro Kanadský pohár, ale pro zranění nestihl přípravu a na turnaji nehrál. V kategorii dospělých debutoval až o sedm let později v reprezentačním dresu českého mužstva. Na zimních olympijských hrách v Naganu v roce 1998 vstřelil jediný a vítězný gól české reprezentace ve finálovém zápase proti Rusku, zároveň svůj jediný gól v české reprezentaci. Přesná střela Petra Svobody od modré čáry, kolektivní výkon celého mužstva a výkon Dominika Haška v brance se společně zasloužili o největší úspěch reprezentace České republiky v ledním hokeji. Během sedmnácti sezón v NHL oblékal také dres Buffala, Philadephie a Tampy Bay. Celkem odehrál v NHL více než tisíc utkání (tuto hranici pokořil jako první český hokejista), přičemž své poslední utkání v této soutěži sehrál v prosinci 2000, kdy utrpěl otřes mozku a ukončil kariéru. V současnosti působí jako hráčský agent.\n\n\n\nStatistika na velkých mezinárodních turnajích\n"}
{"id": "289018", "url": "https://cs.wikipedia.org/wiki?curid=289018", "title": "Ochtinská aragonitová jeskyně", "text": "Ochtinská aragonitová jeskyně\n\nOchtinská aragonitová jeskyně (slovensky \"Ochtinská aragonitová jaskyňa\", maďarsky \"Martonházi-aragonitbarlang\") je okolo 300 m dlouhá jeskyně, která se nachází na Slovensku nedaleko Jelšavy. Jeskyně byla objevena teprve v roce 1954 při ražbě průzkumné geologické štoly. Přístupná veřejnosti je od roku 1972. Jeskynní výzdoba je tvořena minerálem aragonitem. V současné době je jeskyně zapsána na Seznamu světového dědictví UNESCO.\n\nOchtinská aragonitová jaskyňa je národní přírodní památka ve správě příspěvkové organizace Správa slovenských jeskyní. Nachází se v katastrálním území obci Ochtiná a Štítnik v okrese Rožňava v Košickém kraji. Území bylo vyhlášeno v roku 1972 a novelizováno v roku 2009. Rozloha ochranného pásma byla stanovena na 65,4455 ha.\n\n"}
{"id": "289019", "url": "https://cs.wikipedia.org/wiki?curid=289019", "title": "Josef Laufer", "text": "Josef Laufer\n\nJméno a příjmení Josef Laufer nese více osobností:\n\n"}
{"id": "289021", "url": "https://cs.wikipedia.org/wiki?curid=289021", "title": "Bothriurus olaen", "text": "Bothriurus olaen\n\nBothriurus olaen je štír čeledi Bothriuridae. Vědecky jej popsal roku 1997 Dr. Luis Eduardo Acosta. Vyskytuje se v pohoří Sierras de Córdoba a provincii San Luis ve střední Argentině. Vyskytuje se v horských oblastech. Dorůstá do velikosti 5 cm. Tento druh je příbuzný dobře známému a velkému \"Bothriurus burmeisteri\" z Patagonie. Štír není nebezpečný. Druhový název olaen odkazuje k typové lokalitě zvané Pampa de Olaen. Jedná se o 1500 m vysokou náhorní plošinu na Sierras de Córdoba. O štíru je známo jen málo informací.\n\n"}
{"id": "289022", "url": "https://cs.wikipedia.org/wiki?curid=289022", "title": "Ázerbájdžánská kuchyně", "text": "Ázerbájdžánská kuchyně\n\nÁzerbájdžánská kuchyně je ovlivněna tureckou a částečně i ruskou a arabskou kuchyní.\n\nÁzerbájdžán je odedávna proslulý svou národní kuchyní. Hojnost ovoce, zeleniny, aromatických bylin a koření inspirovala ázerbájdžánské mistry kuchaře, kteří vytvořili velké množství nejrůznějších národních jídel. Ne náhodou je Ázerbájdžán krajem lidí, dožívajících se vysokého stáří. Vědci vysvětlují tento jev v prvé řadě příznivým klimatem, dále způsobem života a v neposlední řadě zdravou a pravidelnou stravou.\n\nÁzerbájdžánské polévky se připravují ze silného masového vývaru, který je hustší než běžné polévky. Nejrůznější široce používaná koření a také zvláštní způsob přípravy jim dodávají svéráznou chuť.\n\nNejznámějšími pokrmy z ázerbájdžánské kuchyně, které jsou ceněny na celém světě jsou plov (pilaf), šašlik, kebab, dolma. Na banketech a slavnostech se polévky obvykle nepodávají. Na stole musí zelené natě nejrůznějších bylin (máta, kopr, petržel, koriandr, mladé cibulky), rajče jedlé a okurka, v zimě ve slaném nálevu nebo marinované okurky, zelená rajčata, plněné papriky nebo nakládaný česnek.\n\nPlov, také pilaf, je národním jídlem a jedním z nejpopulárnějších pokrmů v Ázerbájdžánu. Připravuje se z rýže s nejrůznějšími masovými, rybími, ovocnými a dalšími obměnami, podle nichž je také plov pojmenován – \"plov tojug\" (s kuřecím masem),\" plov širin\" (se sladkým sušeným ovocem) atd. Je známo na čtyřicet receptů přípravy tohoto pokrmu.\n\nJelikož Ázerbájdžán leží vedle Kaspického moře mnoho pokrmů se připravuje z ryb. Nejrozšířenější z nich je šašlik z jesetera, kutum po ázerbájdžánsku, nadívané ryby, \"plov balyg\", plov s jeseterem atd. K rybám neodmyslitelně patří studená omáčka z granátových jablek \"naršarab\".\n\nCeněným a oblíbeným jídlem je dolma. Masovou nebo zeleninovou směsí se plní nejoblíbenější vinné listy, dále zelné listy, lilek-baklažán, papriky, rajčata a v podstatě veškerá zelenina i ovoce, které se dá naplnit.\n\nŠašlik je častým a velmi oblíbeným pokrmem v Ázerbájdžánu. Připravuje se mnoho druhů tohoto masové špízu: \"šašlik-basturma\", \"šašlik z jesetera\", \"tava-kabáb\" a nejpopulárnější šašlik – \"lulja-kabáb\", který se připravuje z mletého skopového masa, k němuž se přidává tuk z \"kurďuku\" (tuk ze zadní části, zvl. u ocasu některých druhů ovcí). Také je oblíbený döner kebab – dělá se z jehněčího, kuřecího nebo hovězího masa.\n\nOblíbeným jídlem jsou kutaby, což jsou tenké placky, které se plní vším možným např. masem, sýrem, bylinkami, zeleninou, ořechy s cukrem apod.\n\nTradičními dezerty jsou taštičky \"šakerbura\" plněné vlašskými ořechy nebo mandlemi, baklava, což je sladkost z vrstev těsta \"filo\", plněná sekanými ořechy a slazená sirupem nebo medem, a chalva – jakési těsto z ořechů, slunečnicových semínek či sezamu.\n\nČasto se po obědě podává ajran, a to proto, že tento nápoj je připravený z bílého jogurtu, vody a někdy i bylin a napomáhá lepšímu trávení jídla. Oběd vždy končí nejoblíbenějším ázerbájdžánským nápojem ovocným šerbetem a nikdy nemůže nakonec chybět aromatický černý čaj nebo čaj z máty. Ten je symbolem vřelé pohostinnosti v Ázerbájdžánu. Vaří se v samovaru. K němu se podává zavařenina z kdoulí, fíků, melounové kůry, meruněk, třešní, višní, malin, jahod, sliv, dřínových bobulí, ostružin, vinných hroznů nebo plátků z růží.\n\n\n\n"}
{"id": "289023", "url": "https://cs.wikipedia.org/wiki?curid=289023", "title": "Kostel Nanebevzetí Panny Marie (Spišská Nová Ves)", "text": "Kostel Nanebevzetí Panny Marie (Spišská Nová Ves)\n\nKostel Nanebevzetí Panny Marie je římskokatolický gotický kostel, který se nachází v Spišské Nové Vsi na Radničním náměstí. Je nejcennější umělecko-historickou památkou ve městě. Mohutná trojlodní bazilika je pozoruhodná díky jižnímu gotickému portálu, plastikám Mistra Pavla z Levoče. Neogotická věž z konce 19. století (1893) je svou výškou 87 metrů nejvyšší kostelní věží na Slovensku. Přesné datum postavení kostela není známo. Věž byla nejdříve dřevěná, později byla nahrazená kovovou.\n\nSpišská Nová Ves se pod názvem \"Villa Nova\" poprvé uvádí v roce 1268. Patří mezi ta města, jejichž vznik nepředchází ani pověst, ani zakládající privilegium.\n\nZpočátku kolonistům a zakladatelem sloužil kostel, vybudovaný ve starém \"Iglově\", protože v roce 1268 byl ve Spišské Nové Vsi i kostel i fara. Teprve poté postavili nynější farní kostel, který je považován za působiště faráře Villa Nova. Kostelní dvůr byl obehnán kamennou zdí, vedle níž se z vnější strany nacházely řeznické stánky, dílny kováře a zámečníků. Do kostelního dvora vedly dvě brány, postavené v gotickém slohu, jedna ze severu a druhá ze západní strany. V jižní a východní části kostelního dvora byl hřbitov. Když nepřítel napadl město a dostal se do jeho nitra, občané na kostelním dvoře kladli poslední odpor. Uprostřed náměstí stál původně jen farní kostel. Před ním byla budova, ve které byla umístěna fara a škola. Tato také při požáru města v roce 1849 shořela a její zbytky byly odstraněny.\n\nJádro města tvoří dlouhé vřetenovité náměstí, typické pro středověká města. Nejcennějším architektonickým objektem je trojlodní gotický římskokatolický farní kostel Nanebevzetí Panny Marie. Patří mezi tzv. halové spišské chrámy. V období osidlování nynější Spišské Nové Vsi bylo zvykem, že více osad mívalo společný kostel a faru. Ty stály na území buď nejstarší nebo největší či hospodářsky nejvýznamnější části.\n\nKostel je trojlodní pseudobazilikální halovou stavbou s novým mnohoúhelníkovým uzávěrem svatyně. V lodi je 27,5 m dlouhý a 16 m široký, přičemž hlavní loď je 8 metrů a boční 4 metry široké. Toto přesné rozdělení trojlodního gotického chrámu dává celé stavbě symetrický půvab. Stejnou výškou lodí reprezentuje tento chrám tzv. halové spišské chrámy.\n\nŠest poměrně masivních sloupů podpírá čtyři pole křížové klenby. Žebra klenby jsou zachycena v konzolách, které jsou ozdobeny rostlinnými, živočišnými nebo jinými motivy.\n\nPilíře podpírající klenby jsou bílé, jejich zkosené hrany i boční části žeber jsou červené. Bohatě polychromované jsou i figurální ornamenty na svornících. Zatímco rostlinné motivy jsou žluté a zelené, na ostatních motivech se vyskytuje i barva červená a modrá. Při tomto restaurování se zcela neočekávaně podařilo odkrýt i renesanční freskovou výzdobu klenby ze začátku 16. století. Kolem žeber všech polí klenby jsou namalovaní gotičtí krabi.\n\nPrvní a druhé klenbové pole zpředu má jen kolem svorníků náznak oblohy a duhy. V rozích středního pole jsou postavy čtyř evangelistů sedících na trůnech s baldachýny, se svými atributy. Ve volných rozích jsou čtyři andělé, hrající na hudebních nástroje. Kolem svorníku je také náznak oblohy a duhy, ostatní plocha je vyplněna hvězdami, jakož i vyobrazením Slunce a Měsíce. Jde o nadpozemský motiv, který velmi často doprovází právě motiv čtyř evangelistů, jejichž atributy jsou současně i čtyřmi hlavními znameními zvěrokruhu. Bohatě malována je i klenba svatyně: motiv Ducha svatého a andělů. Je to dílo mistra Felixe Daberta z roku 1887. Od něj pochází i ornamentální malba ostatních ploch klenby svatyně.\n\nPřední část kostela – presbytář, neboli svatyně – má bohatou hvězdicovou klenbu, která pochází z dob přestavby celé svatyně v roce 1771 ve více-méně barokním slohu. Když byl kostel v letech 1954 – 1958 restaurován, podařilo se objevit a odkrýt původní bohatou polychromii žeber a částečně i sloupů.\n\nProstory lodě jsou zaklenuty křížovými žebrovými klenbami, sbíhajícími se ve figurálních reliéfních svornících. Žebra jsou hruškové profilace, dosahují na konzole s maskami a naturalistickým rostlinným ornamentem. Ve svatyni je novogotická hvězdicová klenba. V severní předsíni je zase křížová hřebínková klenba a v podvěží valená klenba. Jednotlivé lodě spojují lomené arkády, které spočívají na mnohoúhelníkových mohutných pilířích. Arkádami je spojena i kaple původně zasvěcená sv. Barboře, dnes sv. Michalovi, která se otevírá do severní boční lodi. Nad hlavním vchodem na západní straně se zděný chór otevírá do lodi půlkruhovými arkádami. Při poslední restauraci (v letech 1954 - 1958) byly na klenbě lodi objeveny a zrekonstruovány raně renesanční nástěnné malby ze začátku 16. století. Představují čtyři monumentální postavy evangelistů a čtyři anděly, hrajících na hudebních nástroje. Kolem svorníků jsou pestrobarevné duhy a žebra lemována stylizovanou rozvilinovou ornamentikou s náznaky krabů. Odkryta byla i původní pozdně gotická polychromie kamenných článků. Objevenou raně renesanční nástěnnou malbu na klenbách zrestauroval akademický malíř Mikuláš Štalmach. Současně byly provedeny všechny statické zabezpečovací práce hlavně na klenbě objektu. V prostoru nad severní předsíní byly sondami zjištěny fragmenty gotických nástěnných maleb, ty byl také následně zrestaurovány.\n\nNa severní straně svatyně je přistavěna sakristie. Původně to byla kaple zasvěcena archanděli Michaelovi. Sloužila jako volební síň při každoroční volbě rychtáře. Má trojhranné zakončení a trojpolní křížovou klenbu s žebry klínového profilu s otupeným hrotem. Ze severní strany kostela přistavěná kaple byla zasvěcena sv. Barboře a vysvěcena v roce 1395.\n\nNa architektuře farního kostela je i z vnější strany patrná kružba štíhlých gotických oken. Nad jižním portálem se nachází kulaté růžicové okno. Barevná okna jsou výrobky vídeňských a budapešťských dílen z let 1886 a 1887.\n\nJednou z nejkrásnějších výtvarných částí chrámu je portál na jižní straně. Má špaletované ostění, bohatě článkované sloupy a polosloupy. Na obou stranách je po jednom výklenku pro sochy, které zde však chybí. Z veřejí se zvedají dvě detailně vypracované fiály, končící křížovým květem. Do fiál se vrážejí gotické lomené oblouky nad tympanonem, jehož reliéf znázorňuje korunování Matky Boží Panny Marie. Tento reliéf nad branou je jednou z nejstarších plastik na Slovensku.\n\nNa Slovensku gotický sloh zasáhl nejprve oblast východoslovenských měst, zejména Spiše a důlní města. Od 14. století byly ve městech budovány honosné vícelodní chrámy, respektive byly přestavovány starší. Ve třetí čtvrtině 14. století byl postaven gotický farní kostel ve Spišské Nové Vsi.\n\nArchitektura římskokatolického farního kostela Nanebevzetí Panny Marie, která je zachována zčásti v původním stavu dodnes, jeho stavbu klade do druhé poloviny 14. století. Na jeho místě však stál starší kostel. Když porovnáme jednotlivé architektonické prvky tohoto kostela a těch kostelů, které byly postaveny v okolních městech, zjišťujeme, že ho stavěli stejní mistři, kteří stavěli chrám sv. Jakuba a starý minoritský kostel v Levoči. Zkušenosti, které mistři nabyli při budování levočského farního chrámu sv. Jakuba, uplatnili pak při stavbě tohoto kostela. Stavitel ve své práci pokračoval podle přesného plánu a bez přestávek.\n\nFarní kostel prošel několika opravami a úpravami. Po požáru roku 1435 byl provizorně zbudován plochý strop, v roce 1441 však postihlo Spišskou Novou Ves zemětřesení, při němž se rovný strop kostela zhroutil. Kolem roku 1445 byla vybudována nová křížová klenbu, obestavěná mnohoúhelníkovými pilíři.\n\nZačátkem století začala dostavba původní gotické věže kostela. Stavba se prodlužovala, trvala od roku 1501 do roku 1523. Šlo o nízkou a podsaditou věž s pavlačí. V roce 1548 začal farní kostel sloužit těm, kteří přijali reformaci. Je pravděpodobné, že všechno původní zařízení kostela zůstalo. Koncem století, v roce 1576, byl kostel znovu opravován a roku 1600 začala být renovována věž.\n\nPři renovaci věže v roce 1608 byly osazeny nové věžní hodiny. Věž byla pokryta šindelem, který dlouho nevydržel, což bylo zjištěno v roce 1649, kdy byl na věž vytahován nový zvon. Vážil 90 centů, nazýval se \"Heyer Glocke\" a odlil jej J. Wierd roce 1647. Při vytahování zvonu se zjistilo, že trámy věže jsou shnilé. Rychtář Ján Dirner nařídil celý vršek věže strhnout a postavit nový, který dostal cibulové zakončení. Zvon i vrchní část věže byla zničena při požáru po jejím dělostřeleckém ostřelování 2. února 1849.\n\nByly provedeny další vnější opravy kostela, v roce 1742 ty nejnutnější. Věž byla pokryta měděným plechem místo dosavadního šindele v roce 1760. V letech 1771 až 1772 byla přestavěna celá svatyně do podoby, kterou má dnes a současně provedeny stavební zásahy i v sakristii. Do roku 1789 byl chór kostela dřevěný, poté byl stržen a místo něj postaven dnešní zděný chór. V roce 1789 byl kostel vydlážděn novou dlažbou.\n\nUdálosti ze začátku února 1849 velmi dramaticky zasáhly do vnějšího vzhledu farního kostela. 2. února 1849, kolem čtrnácté hodiny, vstoupila část maďarského povstaleckého vojska do Spišské Nové Vsi. Přívrženci císaře se nezdržovali a oznámili tuto zprávu Kiesewetterovi, veliteli císařského vojska v Levoči, a současně ho informovali, že u kostela stojí 24 vozů se střelným prachem. Nastalo však nedorozumění, protože nebyl určen kostel. Kiesewetter se na základě těchto zpráv rozhodl, že maďarské povstalce útokem překvapí a zároveň se pomstí měšťanům za to, že tak ochotně vpustili do města maďarskou armádu Lajose Kossutha — jemu nepřátelské vojsko. Mezitím pozdě večer přišla do města Guynova divize, takže celkem bylo ve městě do 5 000 maďarských povstalců.\n\nAvšak, jen co se vyčerpávajícím pochodem v tuhé zimě a velkém sněhu utrápení vojáci uložili k odpočinku, Kiesewetterův prapor zaútočil na město. Ze čtvrti Blaumont začalo císařské dělostřelectvo třemi děly palbu se zápalnými střelami, které dopadly většinou na římskokatolický farní kostel a okolní domy, zvláště na domy na Levočské ulici. Kostelní věž i několik domů se vzňalo. Ve městě nastal zmatek. Věž římskokatolického kostela shořela, zvony s velkým rachotem spadly poté se roztavily. Císařským vojákům se ale nepodařilo zapálit vozy se střelným prachem, které stály na kostelním dvoře. Obrovské škody se podařilo napravit až po několika desetiletích.\n\nTyto dramatické události se odehrály, když byl farářem ve Spišské Nové Vsi ThDr. Ladislav Zábojský (1846–1850), který se stal krátce nato spišským biskupem. Velmi aktivně organizoval záchranné práce na kostele tak, aby byla zajištěna pozůstalá část věže a střecha. Byly provedeny všechny nezbytné práce. Pro nepříznivé poměry související s nastolením diktatury oprava farního kostela a věže po roce 1849 trvala několik desítek let. V roce 1856 se ve Spišské Nové Vsi konalo veřejné shromáždění obyvatel města, jak katolíků, tak i evangelíků. Tehdejší římskokatolický farář Ignác Reindl (1851-1868) podnikal aktivity, které by zmírňily tehdejší stav.\n\nPodobně pokračoval i jeho nástupce farář Jindřich Jurkovič (1868–1885). Opravy vyžadovaly enormně mnoho finančních prostředků, ale především adekvátní architektonické řešení situace. Problematika byla v centru pozornosti nejen římskokatolického farního společenství, ale i města, ministerstva pro kulturu a osvětu, institucí pro ochranu památek, župního úřadu a jiných.\n\nV roce 1885 se stal římskokatolickým farářem v Spišské Nové Vsi Štefan Koštialik (1885-1890). Jelikož si uvědomoval, v jakém stavu je kostel, hned se s velkým elánem pustil do oprav. Tato velmi rozsáhlá rekonstrukce kostela byla provedena v letech 1886 až 1887. Z vlastních prostředků věnoval na její realizaci více než 3000 zlatých.\n\nNechal opravit celý kostel: nově byl vydlážděn dlaždicemi, které byly koupeny ve Vídni. Barevná okna byla zhotovena v Budapešti a ve Vídni, zde byly zakoupeny i nové lampy, svícny a lustry. Koštialik nechal vyměnit všechno zařízení kostela. Malíř Felix Daberto vymaloval svatyni a kapli sv. Michala. Malíř Jan Flachs, který měl dílnu ve Spišské Nové Vsi, vymaloval ostatní části kostela. Celkově finanční náklady na renovaci dosáhly částky 25 000 zlatých. Střechu se podařilo opravit v roce 1890.\n\nVýstavba věže však byla determinována několika limitovanými podmínkami, které určilo Ministerstvo kultury a výuky. Nový projekt věže se neměl podobat předchozímu. První pokus vypracovat projekt na novou věž uskutečnil v roce 1889 Státní stavební úřad v Levoči, jenže nebyl úspěšný, takže v roce 1890 musel být vypracován nový návrh. Město Spišská Nová Ves jej sice přijalo, ale nadřízené ministerstvo tento projekt neschválilo. Ministerstvo kultury a výuky nařídilo, aby byla věž postavila v novogotickém slohu, podle plánů profesora Vysoké školy technické v Budapešti Imricha Steindla. Vedením stavby byl pověřen Viliam Frodl, restaurátor košického dómu. Výstavba věže byla financována z více zdrojů: ministerstvo, státní pokladna, město a jiné. K restaurování věže bylo přistoupeno pak až v roce 1893, kdy zároveň i kostel dostal svému slohu přiměřenou střechu. Věž už však nebyla obnovena v její předchozí podobě, kterou požár zničil. Nákladem 42 000 zlatých byla v roce 1894 dokončena 87 metrů vysoká štíhlá neogotická věž, která je od té doby nejcharakterističtější stavbou Spišské Nové Vsi a současně i nejvyšší neogotickou věží Slovenska.\n\nJe postavena na původních středových základových zdech. Spodní část věže je poměrně jednoduchá, ozdobená gotickými okny. O to bohatěji zdobená je střední část věže nad balkonem. Ve čtyřech rozích balkonu jsou neogotické baldachýny, v nichž jsou čtyři sochy evangelistů v nadživotní velikosti vytesané ze dřeva. Přibližná výška soch je 3 m. Jejich autorem je Július Fuhrmann (1852-1915). Každá socha drží v rukou brk a svitek pergamenu. U nohou jsou atributy jednotlivých evangelistů: Matouš má anděla, Marek má lva, Lukáš má býka a Jan Evangelista orla. Všichni, kromě Jana, mají podobu starých mužů. Nad balkonem jsou věžní hodiny orientované na čtyři světové strany. Část věže nad hodinami je zdobena neogotickými oblouky a fiálami.\n\nVěž od své restaurace začala plnit kromě své náboženské funkce i funkci městské věže. Do roku 1777 funkci městské věže plnila věžička uprostřed střechy na původní radnici (dům na Letné ulici - dnes Spišské muzeum), kde byl zvon, který se používal při významných příležitostech, zahájení jarmarků, při popravách, při požárech apod. Když si město postavilo nynější radnici a od roku 1779 v ní sídlily všechny samosprávné orgány města, začala částečně nahrazovat roli městské věže kostelní věž. Stalo se tak na základě požárních a policejních nařízení, která byla vydána v roce 1786. Mezi preventivní protipožární opatření patřila i strážní služba na věži. Požár se vyhlašoval všemi možnými způsoby: troubením, zvoněním, pískáním. Mělo jít i o upozornění obyvatel postiženého domu a sousedů, pokud požár vypukl v noci, nebo pokud by ho nebyli zpozorovali.\n\nV dubnu 1896 bylo instalováno telefonické spojení mezi věží farního kostela a požární strážnicí, což nebylo v té době na Slovensku běžné. Protipožární strážce, konající službu na věži, byl povinen každých 15 minut z balkonu věže na čtyři světové strany provádět zvukový signál ve dne i v noci. Tento stav trval do konce roku 1953, kdy bylo vydáno vládní nařízení č. 95/1953 o reorganizaci státního dozoru a požární ochrany. Na novogotické věži římskokatolického kostela jsou v současnosti umístěny tyto zvony: \"Šmertný zvon\" (umíráček) je z roku 1486 a pochází z dílny Jana Wagnera, který nebyl přímým příslušníkem gaalovské rodiny. Ve spišsko gaalovské dílně působil v letech 1475 – 1516. Průměr zvonu je 92 cm. V roce 1857 se ve Spišské Nové Vsi zdržoval Andreas Schaudt z Budapešti. Tehdy odlil oba největší zvony: \"URBAN\" – průměr 206 cm a \"CONCORDIA\" – průměr 164 cm. Rodinná zvonařská dílna Fischer z Trnavy v roce 1930 odlila pro Spišskou Novou Ves dva zvony: \"PETER\" – průměr 143 cm a \"MEDIÁN\" – průměr 118 cm.\n\nZvláštností věže kostela je, že kromě hodin nad balkonem má ještě jedny hodiny orientované na sever, jih a západ ve spodní části věže. Tyto hodiny jsou reliktem z původní gotické věže, která byla v roce 1649 přebudována a dostala báň ve tvaru cibule. Jde o věž s největším počtem hodinových ciferníků na Slovensku – nachází se jich na ní až sedm. Právě kvůli počtu hodin na této věži dostali v minulosti obyvatelé města přívlastek „šľepi“ (slepí).\n\nDíky své výšce je věž od roku 2008 zapsána do Knihy slovenských rekordů.\n\n\n"}
{"id": "289024", "url": "https://cs.wikipedia.org/wiki?curid=289024", "title": "Örebro", "text": "Örebro\n\nÖrebro je město ve středním Švédsku, hlavní město stejnojmenné provincie.\n\nMěsto bylo založeno v roce 1404. Podle údajů z roku 2010 zde žije 140 599 obyvatel. Ve městě se nachází univerzita, na které v současnosti působí více než 16 000 studentů. Nedaleko od města se nachází jeden z největších vodních parků ve Skandinávii.\n\nÖrebro dostalo městská práva prostřednictvím královské charty v roce 1404.\nÖrebro v překladu znamená most přes štěrkové břehy. Řeka Svartån protéká městem a vlévá se do jezera Hjälmaren. Polohou ve středu země bylo město předurčeno stát se přirozeným centrem obchodu ve středověké Skandinávii, což je uvedeno již v záznamech z 13. století. Staré budovy z těchto dob jsou například základy městského kostela, budovy, která prošla mnoha úpravami. Přirozeným centrem města byl hrad Örebro, který se nachází na ostrově uprostřed řeky Svartån a který rozděluje město na severní a jižní část. Byl postaven během správcovství jarla Birgera na počátku 13. století a během vlády Gustava Vasy kolem roku 1560 byl zvětšen a upraven.\n\nPozoruhodné události v historii města zahrnují parlamentní zasedání v Örebro v roce 1810, kdy Jean-Baptiste Bernadotte byl zvolen švédským korunním princem.\n\nI když Örebro bylo v minulosti důležitým obchodním centrem, začalo se dynamicky rozvíjet zejména od poloviny 19. století, kdy se stalo významným centrem obuvnického průmyslu.\n\nZámek Örebro je jedním ze symbolů města. Staré město Wadköping se rozprostírá na březích řeky Svartån. Nachází se tam množství dřevěných domů z 18. a 19. století, je místem výstav a domovem několika muzeí. Vodní věž v Örebro má název Svampen (Hřib) z důvodu jejího neobvyklého tvaru. Je to také populární vyhlídková věž s restaurací v nejvyšší části a v roce 1958 byla kopie věže postavena v Rijádu v Saúdské Arábii.\n\nUniverzita v Örebro je jednou z nejmladších v zemi. Vznikla v roce 1999 a v současnosti má přibližně 16 000 studentů. Gusavsvik, největší aquapark ve Skandinávii se nachází jen jeden kilometr od centrální části města. S přibližně 700 tisíci návštěvníky ročně je čtvrtým nejnavštěvovanějším v zemi.\n\nÖrebro má mírné a vlhké kontinentální klima.\n\n\n\n"}
{"id": "289025", "url": "https://cs.wikipedia.org/wiki?curid=289025", "title": "Gotthard (hudební skupina)", "text": "Gotthard (hudební skupina)\n\nGotthard je švýcarská hard rocková kapela, kterou založili Steve Lee a Leo Leoni. Steve zemřel při nehodě, kdy kamion srazil zaparkované motocykly, které se rozletěly a trefili jej. Novým zpěvákem se stal Nic Maeder. Stevovi je věnována píseň Where Are You? z alba Firebirth.\n\nProdali přes 2 miliony alb (z toho 1 milion ve Švýcarsku, které má pouhých 7,5 milionů obyvatel), dosáhli multiplatinového ocenění v různých koutech světa. Ve své zemi jde o nejúspěšnější rockovou kapelu, pokud však vezmeme v potaz mezinárodní prodejnost jejich alb, stále zaostávají za kapelou Krokus.\n\n\n\n\n\n\nMezi kapely, které ovlivnily tvorbu Gotthard, patří Led Zeppelin, AC/DC, Whitesnake, Deep Purple, Bon Jovi, Van Halen a Aerosmith. Zpěvák Steve Lee má obzvlášť v oblibě Whitesnake a stylem zpěvu vychází z techniky Davida Coverdalea.\n\nGotthard také hráli naživo píseň \"Immigrant Song\" (z repertoáru Led Zeppelin), která se objevila exkluzivně na CD časopisu \"Classic Rock\" (rockový magazín, dlouhodobě vycházející ve Velké Británii). Živě odehráli také píseň \"Hush\" (Deep Purple), která se nachází na albu \"Made In Switzerland\".\n\nNazpívali také cover verze písní Boba Dylana, The Hollies a The Move.\n\n"}
{"id": "289026", "url": "https://cs.wikipedia.org/wiki?curid=289026", "title": "Rožok", "text": "Rožok\n\nRožok je malá národní přírodní rezervace, která se nachází v katastrálním území obce Uličské Krivé v okrese Snina v Prešovském kraji na východě Slovenska. Jako rezervace byla vyhlášena v roce 1965 a rozprostírá se na ploše 67,1300 ha. Obsahuje les pralesovitého charakteru a nachází se zde zejména buky. Rezervace spadá pod Národní park Poloniny.\n\nOd 28. února 2007 je rezervace Rožok zapsána na Seznamu světového dědictví UNESCO, kde je spolu s dalšími několika rezervacemi registrována pod názvem „Původní bukové lesy Karpat“.\n\n\n"}
{"id": "289028", "url": "https://cs.wikipedia.org/wiki?curid=289028", "title": "Kyjovský prales", "text": "Kyjovský prales\n\nKyjovský prales je národní přírodní rezervace v oblasti Východní Karpaty na Slovensku. Nachází se ve vojenském újezdě Valaškovce v okrese Humenné v Prešovském kraji. Byla vyhlášena v roce 1974, kdy měla rozlohu kolem 50 hektarů. V roce 2007 byl však prales mnohonásobně rozšířen a v současné době tak dosahuje plochy takřka 400 hektarů. V pralese se nachází především listnaté stromy jako buk, lípa a javor.\n\n"}
{"id": "289029", "url": "https://cs.wikipedia.org/wiki?curid=289029", "title": "Kostel Nanebevzetí Panny Marie (Prievidza)", "text": "Kostel Nanebevzetí Panny Marie (Prievidza)\n\nKostel Nanebevzetí Panny Marie v Prievidzy je národní kulturní památkou. Byl postaven okolo roku 1260, jako součást prievidzského hradu. Původně měl románské prvky, ale později ho karmelitáni přestavěli v gotickém slohu. Z interiéru kostela se zachovala pouze středověká socha Panny Marie z druhé poloviny 15. století.\n\n\n"}
{"id": "289031", "url": "https://cs.wikipedia.org/wiki?curid=289031", "title": "Prokop Malý", "text": "Prokop Malý\n\nProkop Malý (zvaný také Prokůpek) byl husitský kněz působící na území dnešního Česka. Přesný rok jeho narození není znám, zemřel asi v roce 1434 ve známé bitvě u Lipan.\n\nNarodil se někdy nejspíš po druhé polovině 14. století. Už jako mladý člověk chtěl získat zkušenosti spojené s vojenstvím. Z doslechu znal vojevůdce Jana Žižku z Trocnova. Po čase se tak Prokop rozhodl, že vstoupí do řad vojska, kde tento významný vojevůdce působí. Brzy se mu tak naskytla možnost, aby poznal Žižkovo vojenské umění. I u samotného Jana Žižky začínal být oblíbený čím dál tím více. Když Jan Žižka v roce 1424 zemřel, tak se Prokop účastnil jeho pohřbu a za téhle situace mu došlo, že by mohl po něm zaplnit volné místo a vést dál vojsko za „\"pravdou boží\"“. Tedy za pravdou, po které toužil kněz Mistr Jan Hus (+1415). Po Žižkově smrti si začali jeho vojáci říkat sirotci - tomu napovídá, jak se po Žižkově smrti cítili. Nejdříve sirotky vedl kněz Ambrož Hradecký, který se také účastnil pohřbu Jana Žižky. \n\nProkop Malý se dočkal až v roce 1428. Byl to pro něho významný rok, stal se totiž duchovním správcem u sirotčího vojska, to byl pro Prokopa Malého veliký úspěch. I když víc autoritativně byl uznáván husitský kněz a politik Prokop Holý. I s ním měl Prokop Malý možnost se seznámit a poznat jeho taktiku. Prokop Malý se s svým vojskem účastnil několika vojenských akcí. S Prokopem Holým třeba s vojskem vyrazil na Moravu, Slezsko nebo dokonce i do některých zahraničních vojenských akcí. Husitské vojsko začalo přecházet z obrany do útoku a tak pořádalo tzv. \"spanilé jízdy\" do okolních zemí, za kořistí. Těmto jízdám se někdy ještě dnes říká \"rejsy\", což bylo jejich původní označení. Mezi Prokopovy nepřátele jistě patřil Zikmund Lucemburský, nesouhlasil s jeho představami. Prokůpek se jako posel měl také účastnit basilejského jednání s císařem Zikmundem Lucemburským, ale nakonec se jednání obešlo bez něho a nedorazil na něj.\n\nUž když probíhala jednání na koncilu, tak se projevovaly neshody mezi jednotlivými proudy husitů - umírněných, ale hlavně neshody proudu Pražanů. Rozrůstal neklid a nepokoje v zemi. Vše pak mělo za následek, že 30. května propukla veliká bitva u Lipan. Této bitvy se účastnil i Prokop Malý, stala se mu však osudná a na vážná zranění v této bitvě podlehl.\n\n\n"}
{"id": "289032", "url": "https://cs.wikipedia.org/wiki?curid=289032", "title": "Josef Laufer (novinář)", "text": "Josef Laufer (novinář)\n\nJosef Laufer (20. dubna 1891 Praha – 19. října 1966 Praha) byl český sportovní redaktor a komentátor.\n\nDne 3. října roku 1926 během fotbalového zápasu S.K. Slavia Praha (kde v té době působil také jako sportovní funkcionář) jako první Evropan okomentoval sportovní událost v přímém přenosu; první přenos sice uskutečnil o dva roky dříve boxer Jiří Hoyer, ovšem tento přenos neprobíhal živě, nýbrž zprostředkovaně s malým zpožděním.\nZa války byl pronásledován kvůli svému židovskému původu, přežil ve smíšeném manželství.\nLaufer je považován za zakladatelskou osobnost české rozhlasové sportovní žurnalistiky a českého sportovního komentátorství.\n\n\n"}
{"id": "289034", "url": "https://cs.wikipedia.org/wiki?curid=289034", "title": "Védánta", "text": "Védánta\n\nVédánta (v dévanágarí वेदान्त) je indická ortodoxní, monoteistická a filosofická škola, jejíž nejznámějšími větvemi jsou: 1. Advaita(-védánta) (Ádi Šankara), 2. Višišta-advaita (Rámanudža), 3. Dvaita(-védánta) (Madhva) a 4. Ačintja-bhédábhéda-tattva. Výraz \"védanta\" je složený ze sanskrtských slov \"véd\" (védy) a \"anta\" (závěr) a znamená v češtině „zakončení véd“.\n\nVšechna odvětví védánty vycházejí z upanišad. Upanišady jsou přidružené k základním védským samhitám (Rgvéda, Sámavéda a Jadžurvéda), staly se východiskem buddhismu a džinismu a jsou ideovým základem pozdějšího hinduismu.\n\nVédánta konstatuje, že \"brahma\" (nejvyšší duchovní vesmírný princip) je oproštěno od vlastností a jednání. Vinou máji (klamu smyslového poznání) se \"átmá\" (individuální duchovní princip) ztotožňuje s objekty.\n\nNěkteré Upanišady zmiňují totožnost átmá s brahma, jiné zdůrazňují rozdíl mezi átmá a paramátmá Tento věčný rozdíl mezi átmá (v neosvobozeném i osvobozeném stavu) a íšvarou zdůrazňuje i Védánta-sútra, dialektický text vykládaný různými filozofickými školami (sampradája). Ty se dělí do svou hlavních kategorií - monistické (advaita) a monoteistické (vaišnavské).\n\nAdvaita-védánta (v dévanágarí अद्वैत वेदान्त) je indická, filosoficko-náboženská škola zastupující čistý monismus (filosofie jedné reality). Toto je vyjádřeno sanskrtským souslovím \"a\" (ne) \"dvaita\" (dvě)\".\n\nAdvaita Védánta učí, že klamné ztotožnění átma s objekty lze změnit v pravdivé poznání: \"brahma\" a \"átma\" jsou totožní. V Kathópanišad je to vyjádřeno slovy: \"Porazit nevědomost nezdolným mečem, ukutým v ohni poznání\".\n\nAdvaita-védánta, tak jako i ostatní ortodoxní i neortodoxní filosoficko-náboženské školy , je založena na třech kategoriích védských spisů nazývaných \"prasthánatrají\". Patří k nim upanišady, Bhagavadgíta a \"Brahmasútra\" (Vedánta sútra). Mnoho známých i méně známých autorů psalo komentáře (\"bhášja\") k těmto spisům, ale všeobecně nejuznávanějšími jsou Ádi Šankara, Rámanudža a Madhva.\n\nÁdi Šankara je přímým pokračovatelem tradice védských mistrů z dávné minulosti. Jeho učitelem byl Gaudapáda Adžativáda a sám Šankara měl čtyři žáky: Padma-páda, Hasta-málaka, Tótakáčárja a Vartika-kára. Ádi Šankara je postavil do čela klášterů (\"matha\") ve čtyřech hlavních oblastech Indie, aby udržovali nauku védánty. Šankara sám napsal komentáře ke všem spisům \"prasthánatrají\" a \"Gaudapadíja-karikám\". Známé jsou také \"Upadéša-sahasrí\", filosofická pojednání o védántské filosofii jedné reality.\n\nJe řečeno, že Ádi Šankara byl inkarnací Šivy, který se měl na rozkaz Višnua zjevit a zavést mylnou interpretaci Véd. Višnu mu řekl, aby zakryl skutečný význam védských písem, Advaita je proto mylná interpretace védánty. To je potvrzeno v mnoha Puránách.\n\nV \"Šiva Puráně\" říká Višnu Šivovi:\n\n(Sanskrt) \"dvāparādau yuge bhūtvā kalayā mānuṣādiṣu | svāgamaiḥ kalpitais tvaṁ ca janān mad-vimukhān kuru\"\n\n(Překlad) \"Na konci věku Dvápara a začátku věku Kali (ádau), podveď lidi tak, že vytvoríš smyšlený výklad Véd, který je zmate.\"\n\nV \"Padma Puráně\" je totéž potvrzeno také: \n\n(Sanskrt) \"māyāvādam asac chāstraṁ pracchannaṁ bauddham ucyate mayaiva kalpitaṁ devi kalau brāhmaṇa-rūpiṇā| brahmaṇaś cāparaṁ rūpaṁ nirguṇaṁ vakṣyate mayā sarvasvaṁ jagato 'py asya mohanārthaṁ kalau yuge| vedānte tu mahā-śāstre māyāvādam avaidikam mayaiva vakṣyate devi jagatāṁ nāśa-kāraṇāt\"\n\n(Překlad) Šiva řekl Parvatí: \"Májávádská filozofie monismu je bezbožná. Je to v podstatě skrytý buddhismus. Moje milá ženo, ve věku Kali přijímám podobu bráhmany a tuto vymyšlenou filozofii učím. Abych podvedl bezbožné, popíši absolutního Boha jako někoho bez podoby a vlastností. Při výkladu filozofie védánty použiji tuto nauku, abych tak svedl lidi na cestu bezbožnosti popřením osobní podoby Boha.\"\n\nDoslova 'podmíněný monismus' je učení áčárji Rámánudži (1017–1137). Představuje reakci na Šankarův monismus, který upravuje tak, aby lépe vyjadřoval nejen monistické, ale i monoteistické výroky Upanišad opomíjené Šankarou. Jeho komentář k Brahmasútře se nazývá \"Šrí Bhášja\" (Šrí je jméno bohyně Lakšmí).\n\nNeboli dualismus, který učil áčárja Madhva (1239–1319), je přímou opozicí a výzvou vůči Šankarově advaitě. Ještě důrazněji než Rámánudža zastával názor, že Bůh a átma se věčně liší.\n\nJeho komentář k Brahmasútře se nazývá \"Púrnapragja Bhášja\" (Púrnapragja bylo jedno z jeho jmen). Kromě jiného napsal i komentáře k Upanišadám, Bhagavadgítě, Mahábháratě a Rgvédu.\n\nRámánudža a Madhva a s nimi další vaišnavští áčárjové jako Višnusvámí, Nimbárka a Šrí Čaitanja Maháprabhu se zasloužili o rozmach vaišnavské bhakti, dnes nejpopulárnějšího tradičního směru indických filosofií.\n\nAčintja-bhéda-abhéda tattva (v dévanágarí अचिन्त्यभेदाभेद, \"acintyabhedābheda\") je védantská škola, kterou v 16. století učil Šrí Čaitanja Maháprabhu, avatár Kršny. \"Ačintja-bhéda-abhéda\"\nznamená doslova \"nepochopitelná současná jednota a odlišnost\" ve vztahu\nk Tvůrci a tvůrčí energii, tzn. nepochopitelná současná jednota s Bohem\na odlišnost od Něj.\n\nFilozofie \"Ačintja-bhéda-abhéda\" učí, že z hlediska kvality,\njsme s Bohem (Kršnou) totožní, avšak co se týče kvantity, tak nepřipadá v úvahu\nabychom se Mu rovnali, tzn. že z hlediska kvantity, velikosti, se od\nBoha lišíme. Toto učení uvádí v soulad směry védantské filozofie \"Dvaita\" a \"Advaita\".\n\n\"Ačintja-bhéda-abhéda\", ale není ničím novým. Podle gaudíja vaišnavů je právě tato filozofie původním učením všech védských písem, včetně \"Védánta-sútry, Upanišad\" a dalších. Nastolením filozofie \"Ačintja-bhéda-abhéda\" se vlastně vracíme k původnímu učení Véd, které se v průběhu let ztratilo.\n\n"}
{"id": "289035", "url": "https://cs.wikipedia.org/wiki?curid=289035", "title": "Reflexe", "text": "Reflexe\n\nReflexe (z latinského \"reflecto\", \"reflexi\", ohýbat, obracet nazpět, odrážet) znamená zpětný odraz, a to buď například světelných paprsků zrcadlem, anebo smyslové zkušenosti myšlením. V užším filosofickém smyslu slova znamená „myšlení myšlení“, „reflexi reflexe“ čili obrat mysli k sobě samé, ke svým postupům a obsahům. V různých oblastech může tedy znamenat:\n\n\n\n"}
{"id": "289037", "url": "https://cs.wikipedia.org/wiki?curid=289037", "title": "Jönköping", "text": "Jönköping\n\nJönköping () je město v jižním Švédsku, hlavní město stejnojmenné provincie ležící na jižním konci jezera Vättern. Podle informací z roku 2013 zde žije 61 559 obyvatel. Město je známé jako centrum vzdělání a to především pro zdejší univerzitu. Ve městě působí úspěšný hokejový klub (mistr ligy: 2007/08) nesoucí jméno HV71. V Jönköpingu je známý florbalový klub Jönköpings IK.\n\nJönköping leží ve vnitrozemí jižního Švédska u druhého největšího švédského jezera Vättern. Podnebí je dle Köppenovy klasifikace vlhké kontinentální s dlouhými studenými zimami a krátkými teplými léty (období let 1961–1990).\n\nJönköping je významný dopravní uzel. Přes město prochází evropská silnice E4 vedoucí z Helsinborgu do Stockholmu, Riksväg 40 z Göteborgu do Västerviku a Riksväg 26 z Halmstadu do Mory. Přes město prochází Jönköpingská dráha (Jönköpingsbanan) vedoucí z Nässjö do Falköpingu a Vaggerydská dráha (Vaggerydsbanan) spojující Vaggeryd s Jönköpingem.\n\nJönköping byl znám výrobou zápalek mezi lety 1845–1970. V současnosti je důležitým severským logistickým centrem s centrálními skladišti společností, jako jsou Elkjøp, IKEA, Electrolux a Husqvarna.\n\n"}
{"id": "289038", "url": "https://cs.wikipedia.org/wiki?curid=289038", "title": "Gordon Cooper", "text": "Gordon Cooper\n\nLeroy Gordon „Gordo“ Cooper (6. března 1927 Shawnee, Oklahoma, USA – 4. října 2004 Ventura, Kalifornie, USA) byl americký vojenský letec a astronaut z prvních letů do vesmíru, kam letěl dvakrát.\n\nZákladní školu vychodil v rodném městě. Otec byl plukovníkem vojenského letectva a pod jeho vlivem Leroy už v 16 letech získal oprávnění pilotovat letadla. V roce 1945 byl ve věku 18 let povolán k vojenskému námořnictvu. Byl určitou dobu příslušníkem čestné gardy prezidenta USA ve Washingtonu. Zanedlouho z námořnictva v hodnosti poručíka odešel na univerzitu na Havaji, kde vydržel tři roky (1946-1949). Požádal o přijetí k vojenskému letectvu a konečně si splnil sen, mohl létat. Po zaškolení byl nasazen čtyři roky jako pilot reaktivního letounu v posádce u Mnichova, tehdejší NSR. V Německu se oženil a měl tu dvě dcery. Pak byl odvelen zpět do USA, na leteckou akademii v Ohiu. Školu opustil s diplomem inženýra aerodynamiky. Místo role zkušebního pilota se stal zanedlouho posledním členem první skupiny astronautů pro program Mercury.\n\nV kosmické lodi Faith 7 odstartoval sám z mysu Canaveral na poslední let programu Mercury. Let (dle COSPAR 1963-015A) s řadou závad trval 34 hodin, během něj absolvoval 22 obletů Země a přistál s padákem na hladině Tichého oceánu 128 km od ostrova Midway..\n\nPodruhé letěl v lodi Gemini 5 společně s astronautem Charlesem Conradem v létě roku 1965. Start byl ze stejné základny na Floridě, přistáli v Atlantiku poblíž Bermud. Let trval 190 hodin. Během letu zkoušeli techniku přiblížení se k jinému tělesu, konkretně raketě Agena. Část týdenního programu byla určena ministerstvem obrany.\n\n\nByl jmenován velitelem záložní posádky pro Gemini 12 a také Apollo 10. Plukovník Cooper v roce 1970 opustil jak NASA, tak vojenské námořnictvo a založil na Floridě společnost Gordon Cooper Associated. V roce 1978 se stal viceprezidentem výzkumu a vývoje společnosti WED Enterprise v Glendale v Kalifornii. Zaměstnání za svůj život změnil více než 20x. Rozvedl se, měl celkem čtyři děti. Zemřel ve věku 77 let po selhání srdce ve svém domě v Kalifornii.\n\nV americkém filmu \"Správná posádka\" z roku 1983, který pojednával o historii amerických kosmických letů, si jeho postavu zahrál Dennis Quaid.\n\n"}
{"id": "289042", "url": "https://cs.wikipedia.org/wiki?curid=289042", "title": "Štír italský", "text": "Štír italský\n\nEuscorpius italicus, běžně známý pod názvem štír italský je největším druhem rodu Euscorpius. Dorůstá až 5 cm, obvykle však okolo 3 cm. Vyskytuje se v Alžírsku, Tunisku, Maroku, Gruzii, Turecku, Albánii, Chorvatsku, Francii, Řecku, Maďarsku, Itálii, Makedonii, Monaku, Rumunsku, San Marinu, Rusku, Slovinsku, Švýcarsku a Černé Hoře. Byl zavlečen do Jemenu.V České republice nebyl potvrzen trvalý výskyt. Dvakrát bylo několik jedinců nalezeno na Moravě, pravděpodobně se jedná o zavlečení a několik dalších nálezů. Je řazen mezi invazní druhy Česka. Obývá sklepy,ruiny, ve vlhkých zídkách a pod kameny. Zbarvení je tmavě hnědé s hnědožlutýma nohama a telsonem. Bývá chován v zajetí. Štír je neškodný a neagresivní.\n\n"}
{"id": "289044", "url": "https://cs.wikipedia.org/wiki?curid=289044", "title": "Paňdžábština", "text": "Paňdžábština\n\nPaňdžábština (ਪੰਜਾਬੀ v gurmukhi, پنجابی v shahmukhi), je indoevropský jazyk patřící do podskupiny indoíránských jazyků do indoárijské jazykové rodiny. Je používána v historické oblasti Paňdžábu nacházející se na severu Indie a v Pákistánu. Mluvčích tohoto jazyka je něco kolem 100 miliónů. Paňdžábština se vyvinula z dialektu sanskrtu Prákrt, podobně jako hindština, ale na rozdíl od ní obsahuje více archaismů a nepravidelností. Pro psaní paňdžábštiny se používá především písmo gurmukhi (\"z úst zasvěcenců\"), které je velmi blízce spojeno se sikhismem.\n\nV Pákistánu, kde paňdžábština není úředním jazykem, se obvykle zapisuje písmem shahmukhi, což je varianta perské úpravy arabského písma požívaná také pro zápis urdštiny. Většina indických mluvčích ve státu Paňdžábu a sousedních státech Himáčalpradéš a Harijána používají písmo Dévanágarí.\n\nV současnosti se paňdžábsky mluví ve všech moderních společnostech Indie (včetně severu) a mimo Indický subkontinent je paňdžábština používána uvnitř velkých sikhských společenství v Malajsii, Singapuru, Indonésii, Austrálii, na Novém Zélandu, v Kanadě, USA, Mexiku, Chile, Argentině, Anglii, Polsku, Španělsku, Francii, Německu, Nizozemí a Švýcarsku.\n"}
{"id": "289045", "url": "https://cs.wikipedia.org/wiki?curid=289045", "title": "Euscorpius mingrelicus", "text": "Euscorpius mingrelicus\n\nEuscorpius mingrelicus je štír patřící do rodu \"Euscorpius\". Dorůstá do 38 mm. Má hnědé až tmavěhnědé zbarvení. Vyskytuje se v horských oblastech s vysokou vlhkostí. V Rakousku se vyskytuje v říčních údolích. Bývá nacházen pod kameny, mrtvými stromy a kůrou. O jeho biologii je známo málo. Státy výskytu jsou: Gruzie, Sýrie, Turecko, Bosna a Hercegovina, Bulharsko, Řecko, Chorvatsko, Itálie, Rumunsko, Rusko, Slovinsko a Jugoslávie. Není nebezpečný ani agresivní.\n\n"}
{"id": "289050", "url": "https://cs.wikipedia.org/wiki?curid=289050", "title": "Stadion (moped)", "text": "Stadion (moped)\n\nStadion byl český typ mopedu, který v někdejším Československu vyráběl podnik Motor České Budějovice ve svém pobočném závodě Stadion Rakovník.\n\nVýroba mopedu byla zahájena v roce 1957 a byl to první moped vyráběný v Československu. První prototypy Stadionu však vznikaly již v roce 1956. Ve větším měřítku se výroba rozběhla až v roce 1958. První typ série nesl typové označení S1, jéhož výroba trvala krátce a byl nahrazen zdokonaleným S11. V roce 1960 pak na něj navázala typová řada S22. Posledním mopedem této řady byl typ S23 z roku 1962, který byl ovšem vyráběn pouze v malé sérii a výhradně pro vývoz. Nejvíce značky Stadion bylo vyrobeno v první řadě S11, a to přes 150 tisíc kusů.\n\n"}
{"id": "289054", "url": "https://cs.wikipedia.org/wiki?curid=289054", "title": "Karl Weierstrass", "text": "Karl Weierstrass\n\nKarl Theodor Wilhelm Weierstraß (31. října 1815, Ostenfelde – 19. února 1897 Berlín) byl německý matematik, často nazývaný „otec moderní matematické analýzy“. Je po něm pojmenován kráter na Měsíci a také asteroid hlavního pásu (14100) Weierstrass.\n\nOtec Wilhelm Weiestraß byl sekretářem starosty v Ostenfelde, později se stal výběrčím daní. Byl to vzdělaný muž se širokými znalostmi v oblasti vědy a umění. Matka Theodora Vonderfost zemřela, když bylo Karlu dvanáct let, otec se znovu oženil. Od roku 1827 byl Karlův otec asistentem hlavního výběrčího daní v Paderbornu, kde Karl vystudoval katolické gymnázium. Exceloval na něm, ačkoliv pracoval na částečný úvazek jako úředník, aby pomohl rodině s financemi.\n\nAč získal studiem matematické znalosti a byl schopen dát matematické vzdělání i svému mladšímu bratrovi, jeho otec si přál aby studoval finančnictví, a tak Karl nastoupil na Univerzitu v Bonnu studovat právo, finance a ekonomii. Pro kariéru v pruské administrativě by to byla dobrá volba vzdělání, ale Karl nesmírně trpěl rozkolem mezi poslušností k otci a tajným studiem svého milovaného předmětu – matematiky. Výsledkem bylo, že Karl propadl u obého a začal studovat matematiku sám – čtením Laplaceovy mechaniky a poté Jacobiho prací o eliptických funkcích, kterým propadl do konce života. \n\nWeierstraß se rozhodl stát matematikem, a tak dokončil svůj poslední semestr na Univerzitě v Bonnu, avšak nepřihlásil se k jediné zkoušce. Jeho otec byl zklamán, že Karl vzdal svá studia, avšak byl přesvědčen rodinným přítelem, předsedou soudního dvora v Paderbornu, aby synovi dovolil studovat Teologickou a Filozofickou Akademii v Münsteru, takže mohl projít nezbytnými zkouškami a stát se učitelem na střední škole. Na Akademii navštěvoval přednášky Gundermanna o eliptických funkcích, který ho povzbudil v matematických studiích.\n\nV dubnu 1841 prošel nezbytnými zkouškami a začal učit na gymnáziu. Asi od roku 1850 začal trpět sérií vážných nemocí, která trvala asi dvanáct let a značně mu ztrpčovala práci. V roce 1854 publikoval \"Zur Theorie der Abelschen Functionen\", díky čemuž získal místo na univerzitě ve Vratislavi. Publikoval teorii hypereliptických integrálů, což mu vyneslo nabídky mnoha univerzit. Přijal místo profesora na Berlínské univerzitě, sjížděli se za ním studenti z celého světa.\n\nNesloužilo mu však zdraví. Roku 1861 zkolaboval a trvalo mu rok, než byl opět schopen učit, a poslední roky svého života byl připoután k invalidnímu vozíku. Zemřel na zápal plic.\n\nWeierstraß zavedl „ε-δ“ definice limity, spojitosti a derivace tak, jak je známe dnes.\n\nZavedl srovnávací kritérium pro konvergenci funkční řady, podobné srovnávacímu kritériu číselné řady.\n\nV topologii platí: Metrický prostor je kompaktní, když každá posloupnost má konvergentní podposloupnost.\n\n\n\n\n"}
{"id": "289055", "url": "https://cs.wikipedia.org/wiki?curid=289055", "title": "VK Smíchov", "text": "VK Smíchov\n\nVK Smíchov je pražský veslařský oddíl. Nachází se na levém břehu Vltavy na Smíchově na Praze 5. Oficiálně byl veslařský oddíl Smíchov založen na svatého Václava 28. října roku 1927. Počáteční roky byly velmi skromné a lodní park čítal méně než 5 lodí.\n\nPrvní loděnice byla nízká jednopodlažní dřevěná budova postavena na letním cvičišti. Od Vltavy byla vzdálena okolo 400 m. U příležitosti Všesokolského sletu postavila Československá obec sokolská na svém pozemku proti Žlutým lázním loděnici. V roce 1933 se podařilo oddílu získat podnájem v již zmiňované loděnici ČOS. Budova (vyřazená šatna ze Strahova) byla dřevěná stavba umístěna na betonových sloupech.\n\nOd roku 1950 po zrušení Sokolu a následném svěření sokolských jednotek pod velké průmyslové podniky, byl oddíl přejmenován na TJ Tatra Smíchov.\nVýrazněji se Smíchov sportovně představil v roce 1953. První mistrovský titul získaly v roce 1954 dorostenky. Od roku 1956 se závodníci Tatry začali nominovat do národní reprezentace.\nV roce 1969 byla zahájena stavba demontovatelného hangáru na lodě. V roce 1973 byla zahájena přestavba loděnice, která až na malé změny přetrvala dodnes.\n\nMéně radostnou částí dějin loděnice byl požár který propukl v roce 1984. Oheň se však nerozšířil na lodní park. Po roce 1989 změnil oddíl opět své jméno na SK Smíchov. Polistopadové roky oddílu byly poměrně sportovně úspěšné. Závodnice i závodníci získali cenné umístění na domácích i zahraničních soutěžích. Na podzim roku 2001 se klub osamostatnil a změnil jméno na VK Smíchov.\n"}
{"id": "289064", "url": "https://cs.wikipedia.org/wiki?curid=289064", "title": "Jiří Suk", "text": "Jiří Suk\n\nJiří Suk (* 14. října 1966 Praha) je český historik a politolog, zabývá se moderními dějinami Československa, pracuje v Ústavu pro soudobé dějiny AV ČR.\nVystudoval archivnictví a historii na Filozofické fakultě Univerzity Karlovy, v doktorském studiu pokračoval na Ústavu politologie téže fakulty. Dne 12. října 2016 mu byl AV ČR udělen titul doktora věd (DSc.).\n\nJeho práce \"Labyrintem revoluce. Aktéři, zápletky a křižovatky jedné politické krize. Od listopadu 1989 do června 1990\" (2003) o mocenské změně v Československu v roce 1989 a po něm byla roku 2004 odměněna cenou Magnesia Litera v kategoriích populárně naučná kniha a nejlepší kniha roku 2003. V roce 1996 byl oceněn Cenou Josefa Hlávky. V roce 2013 vydal knihu \"Politika jako absurdní drama. Václav Havel v letech 1975–1989\".\n\n"}
{"id": "289075", "url": "https://cs.wikipedia.org/wiki?curid=289075", "title": "Solotvina", "text": "Solotvina\n\nSolotvina, též Slatinské Doly (; ; ; ) je obec (sídlo městského typu) na západní Ukrajině. Leží v okresu Ťačovo Zakarpatské oblasti na řece Tise, která je odděluje od rumunského města Sighetu Marmaţiei \"(Marmarošská Sihoť)\". Žije zde necelých 9000 obyvatel – Rumuni, Maďaři a Ukrajinci.\n\nMěstem prochází silnice spojující Mukačevo, Rachov a Ivano-Frankivsk; stejným směrem vede i železnice, avšak Solotvina je konečnou stanicí osobních vlaků od Baťova, neboť následující úsek trati prochází rumunským územím. V lednu 2007 byl za účasti prezidentů V. Juščenka a T. Băsescu po mnoha letech otevřen hraniční most přes Tisu, který o něco usnadnil dosažitelnost zdejšího odlehlého regionu.\n\nMěsto je známé především svými rozlehlými solnými doly a jezery. Voda odčerpávaná z hlubinných solných dolů se shromažďuje v povrchových jezerech s nasycenou slanou vodou, kolem nichž je vybudována rekreační zóna s lunaparkem, restauracemi, diskotékou. Od roku 1918 bylo město po rozpadu Rakouska-Uherska , až do roku 1939 součástí Československa. Místní sanatorium funguje od roku 1968.\n\n\n\n"}
{"id": "289091", "url": "https://cs.wikipedia.org/wiki?curid=289091", "title": "Litomyšl (zámek)", "text": "Litomyšl (zámek)\n\nStátní zámek v Litomyšli je významná architektonická památka nacházející se v Pardubickém kraji na česko-moravském pomezí.\n\nRenesanční zámek si v 16. století nechali postavit jako své rodové sídlo Pernštejnové. Stavba je vzácnou ukázkou úpravy italského renesančního paláce pro podmínky zaalpských zemí. Podle italského vzoru obíhají vnitřní nádvoří ze tří stran arkády a fasády se štíty pokrývá sgrafitová výzdoba s psaníčky nebo figurálními motivy. Interiéry jsou vesměs výsledkem pozdějších barokních a klasicistních úprav. Stěny pokojů zdobí iluzivní výmalba ve stylu Ludvíka XVI., stropy štukový dekor, nábytek a vybavení potom představují životní styl 18. a 19. století. V přízemí šlechtické rezidence se dochovalo unikátní klasicistní rodinné divadlo s funkční mašinérií a souborem kulis.\n\nZámecký areál je na základě restitučních procesů rozdělen na část státní (zámek, kočárovna, úřednický dům čp. 94, salet, francouzská zahrada a anglický park) a městskou (pivovar, jízdárna, konírna, úřednický dům čp. 134 a I. nádvoří). Zámek spravovaný Národním památkovým ústavem je přístupný veřejnosti, kde nabízí dvě prohlídkové trasy (divadlo a reprezentační místnosti, kaple a hostinské pokoje), možnost pořádání svateb a pronajmutí multifunkčních sálů. V areálu lze navštívit Městskou galerii, zámecké sklepení se sochami Olbrama Zoubka a Srdcem pro Václava Havla nebo Rodný byt Bedřicha Smetany. Kromě jiných akcí se zde od roku 1949 pravidelně pořádá hudební festival Smetanova Litomyšl.\n\nOd roku 1962 je zámecký areál chráněn jako Národní kulturní památka, v roce 1999 byl proveden zápis na seznam Světového dědictví UNESCO.\n\nPočátky zámeckého areálu sahají až do středověku, kdy zde nejprve stála premonstrátská kanonie s románskou bazilikou, proměněná v polovině 14. století v sídlo nově zřízeného litomyšlského biskupství, z jehož objektů se po husitských válkách stalo sídlo světských majitelů panství. Zámek nabyl současné podoby v průběhu 2. poloviny 16. století. Na místě původního hradu nechal nejvyšší kancléř Království českého, Vratislav II. z Pernštejna (1530–1582), postavit své reprezentativní sídlo. Kompletní rozsáhlou přestavbu navrhl Giovanni Battista Aostalli (1510–1575), uskutečnila se v letech 1568–1582. Pro východní křídlo, severní chodbu a spojovací křídlo byla adaptována starší stavba Kostků z Postupic. Západní křídlo je renesanční novostavbou s částečným využitím starších sklepů. Bohatou sgrafitovou výzdobu, jak psaníčkovou (asi 8000 psaníček na plášti zámku) tak figurální (náměty starozákonní, antické, bitevní scény na severní stěně II. nádvoří) provedla skupina italských zedníků a kameníků, z nichž je nápisem na sgrafitu zmíněn Šimon Vlach. Pernštejnové vybudovali na zámku i kapli, zasvěcenou svaté Monice. Po Pernštejnech získali zámek Trauttmansdorfové, kteří zde sídlili do roku 1753. Po nich se na zámku usadil rod Valdštejnů-Vartenberků. Ti nechali upravit interiéry v klasicistním stylu svým dvorním malířem Dominikem Dvořákem. Sgrafitová výzdoba zámku byla zamalována, obnovena byla až ve 20. století. Zámek se v roce 1855 dostal do aukce, ve které ho koupili Thurn-Taxisové. Ti na zámku již nesídlili. Přesto zůstal zámek v jejich držení až do konce druhé světové války, kdy byl na základě dekretů prezidenta republiky rodu zabaven. Stal se svozovým depozitářem pro mobiliáře zámků, které neměly být otevřeny veřejnosti, později zde vzniklo muzeum české hudby. V roce 1962 byl prohlášen národní kulturní památkou, roku 1999 byl zařazen do seznamu UNESCO.\n\nZámecké divadlo nechal postavit v letech 1796–1797 Jiří Josef z Valdštejna-Vartenberka. Hlediště vymaloval opět Dominik Dvořák, bohatý soubor kulis dodal vídeňský dvorní divadelní malíř Josef Platzer (1751–1806). Členové hraběcí rodiny a její přátelé hráli v divadle pro sebe i pro publikum z města především tehdy populární konverzační komedie; bohatý divadelní život trval až do začátku čtyřicátých let 19. století. Divadlo, zachované včetně jednoduché jevištní mašinérie k výměně dekorací, je jedním z mála takto dochovaných historických divadel v Evropě.\n\nVratislav z Pernštejna nechal západně od zámku zřídit pravidelnou zahradu s nedochovanou mramorovou kašnou. Na sever a východ od zámku se nacházelo opevnění, později proměněné v sady a užitkovou zahradu. V závěru 18. století byla tato zahrada upravena do podoby anglického parku, který dnes tvoří důležitou součást celého areálu.\n\nOd roku 1999 je zámek zapsán na Seznamu světového dědictví UNESCO.\n\nNizozemská letecká společnost KLM Royal Dutch Airlines svá letadla pojmenovává dle památek UNESCO a jeden její dálkový Boeing 777-200ER imatrikulace PH-BQL nese název „Litomyšl Castle\" – zámek v Litomyšli.\n\nVilém Kostka z Postupic, kdysi husitský hejtman a později přívrženec císaře Zikmunda, dostal roku 1432 od panovníka Litomyšl včetně bývalého biskupského jmění (roku 1436 do dědičné zástavní držby). Páni z rodu Postupic tu vládli více než sto let. Jejích sídlem se stal biskupský palác. Kostkové se snažili skupovat okolní vsi, aby vytvořily celistvé panství, které v jejich držení vzkvétalo. Po stavovském odboji proti Ferdinandu I. (1547) a následných konfiskacích museli panství opustit. To pak přešlo do zástavní držby Pernštejnů. Když se Vratislav z Pernštejna po Litomyšli po roce 1567, kdy Pernštejnové v důsledku finančního krachu přišli o téměř všechen majetek, rozhlédl, zjistil, že nemá kde bydlet. Starý palác, postižený dvěma požáry, k obývání nebyl a tak se rozhodl pro novou stavbu. Části starého paláce použil ve východním a spojovacím křídle. Novostavba západního křídla proběhla v letech 1568–1577, pokračovala přestavbou starého paláce (do roku 1581) a teprve potom byla severní stěna velkého nádvoří vyzdobena sgrafity.\n\nStavbu započal Giovanni Battista Aostalli a pokračoval v ní Ulrico Aostalli. Zúčastnili se významní umělci a řemeslníci té doby. Půdorys zámku, téměř pravidelný čtverec, je výjimečný. Zámek je dvoupatrový, zčásti podsklepený. Pánská a reprezentační část se nacházela v západním křídle, ženská část pak byla umístěna do východního křídla. Druhé nádvoří ze tří stran ve všech patrech obklopují arkády, obytné místnosti leží za arkádami v bočních křídlech, v jihovýchodním rohu prvního patra je bohatě zdobený portál vedoucí do zámecké kaple. Severní průčelí 2. nádvoří nemá arkády, ale plnou stěnu členěnou sdruženými okny a v patrech bohatě vyzdobenou sgrafity. Nahoře ji do r. 1635 zakončovala sgrafitem zdobená lunetová římsa. Za spojovacím křídlem se nachází malé třetí nádvoří.\n\nV interiéru se nacházela čtyři schodiště. To hlavní, s velmi nízkými schody, složilo panstvu, druhé, mnohem užší, prochází východním křídlem v blízkosti kaple. Další dvě vřetenovitá schodiště byla obslužná. Uvnitř nárožní věže se dochovalo třetí. Čtvrté, zrušené, vedlo z tzv. strážnice při 3. nádvoří do obytného podkroví. Celý obvod zámku lemují štíty, které patří k nejdokonalejší ukázce vyspělé české renesance. Stavba je o to cennější, že se jí nijak významně nedotkly úpravy provedené Trauttmannsdorfy, kteří panství v roce 1646 získali. Kromě jiného nechali vyzdobit tzv. Bitevní sál obrazy velkých bitev Evžena Savojského, jejichž autorem byl vídeňský dvorní malíř Martin Muckenbrunner. Hlavní stavební změny proběhly až na konci 18. a na počátku 19. století, kdy zámek vlastnili Valdštejnové-Vartemberkové. Po dvou velkých požárech byla nově upravena nejvyšší patra. Za Valdštejnů-Vartemberků zámek v létě ožíval, panstvo chtělo žít během letních pobytů stejně kulturně jako v zimě ve Vídni. Na konci 18. století nechal Jiří Josef Valdštejn upravit většinu sálů do dnešní podoby: stěny většiny reprezentačních pokojů pokryl Dominik Dvořák bohatými klasicistními malbami; velkorysé úpravy zakončilo zřízení zámeckého divadla v přízemí. Ze stejné doby pochází i dispozice zámecké zahrady a zřízení anglického parku se zahradními stavbami, rybníčkem a vodopádem.\n\nNákladné úpravy a rozmařilý život vrchnosti vedly k zadlužení panství, které roku 1855 koupil bavorský kníže Maxmilián Karel Thurn-Taxis, ale ani on, ani jeho potomci na zámku nepobývali, přestože jim patřil až do roku 1945.\n\nV roce 1949 byl zámek jako jeden z prvních zpřístupněn veřejnosti v rámci prvního ročníku operního festivalu Smetanova Litomyšl, pro který vznikl v anglickém parku dnes postupně odstraňovaný amfiteátr; velký podíl na tom měl litomyšlský rodák Zdeněk Nejedlý. \"Klasickou\" zámeckou instalaci v sálech zámku v závěru socialismu vystřídala 1. část expozice ideologicky zaměřeného Muzea české hudby, uzavřeného hned po roce 1989, jež bylo (stejně jako muzeum zmíněného Zdeňka Nejedlého) ukázkovým příkladem režimní propagandy.\n\nV sedmdesátých a osmdesátých letech se restaurovala sgrafita na fasádách, od konce 18. století zakrytá novou omítkou a odkrývaná po částech od třicátých let. Při restaurování byla na dvou stranách zámku obnovena i lunetová římsa, zničená už při požáru v roce 1635. Sgrafita restaurovala skupina režimu nepříliš pohodlných umělců – Olbram Zoubek, Stanislav Podhrázský, Václav Boštík a Zdeněk Palcr.\n\nDnes jsou zámecké prostory z velké části přístupné, dva prohlídkové okruhy nabízejí návštěvníkům pohled na reprezentační místnosti Valdštejnů a Trauttmansdorffů a na hostinské pokoje. Expozice zámeckých interiérů doplňuje výstava historických klavírů ze sbírek Muzea české hudby NM v Praze, část sbírek Městské obrazárny (budované už od dvacátých let) a sklepní galerie se sochami Olbrama Zoubka. V objektu zámku se nachází rovněž konferenční sál.\n\nČlenové rodů, kteří drželi zámek a litomyšlské panství:\n\nLitomyšl měl v roce 1552 krátce v držení už Jaroslav z Pernštejna, ale teprve jeho bratr Vratislav II. z Pernštejna se rozhodl na zástavě udělené císařem Maxmiliánem II. vystavět nové reprezentační rodové sídlo. S Frebonií Eusebií vymírá rod Pernštejnů v roce 1646 po přeslici. Syn Polyxeny Václav Eusebius prodal celé panství roku 1649 Maxmiliánovi z Trauttmansdorffu.\n\nTrauttmansdorffové zámek koupili v roce 1649. S Františkem Václavem vymírá roku 1753 litomyšlská linie rodu po meči. Sňatkem s jeho nejmladší dcerou Marií Františkou Josefou zámek v roce 1757 vyženil František Josef Jiří z Valdštejna-Vartenberka.\n\nValdštejnové (od roku 1758 Valdštejnové-Vartenberkové) zámek vyženili v roce 1757. Antonín II. je pro obrovské dluhy nucen panství prodat ve veřejné dražbě. Novým majitelem se proto roku 1855 stal Karel Maxmilián Thurn-Taxis a jeho rodina.\n\nThurn-Taxisové zámek koupili v roce 1855, ale už na něm trvale nebydleli. Po druhé světové válce byl Albertu Marii Lamoralovi majetek zkonfiskován Dekrety presidenta republiky.\n\n\nZačátek a konec návštěvnické sezóny tradičně doprovázejí květinové výstavy v zámeckých interiérech i exteriérech.\n\nNa zámeckém návrší se v nepravidelných termínech koná svatební veletrh.\n\n\n\n\n\n\n\n\n"}
{"id": "289094", "url": "https://cs.wikipedia.org/wiki?curid=289094", "title": "Walter Cunningham", "text": "Walter Cunningham\n\nRonnie Walter Cunningham (* 16. března 1932 Creston, Iowa, USA) je vědec, obchodník a bývalý americký astronaut z letu Apolla 7.\n\nVystudoval fyziku v Los Angeles na univerzitě Venice High School, kde jedna z budov nese nyní jeho jméno. V roce 1951 narukoval k námořnictvu, absolvoval základní letecký výcvik, ale armáda ho nenadchla. Odešel do civilu k firmě Rand Corporation, kde se dostal k raketové technice. Zabýval se ochranou proti balistickým střelám vypouštěných z ponorek a souběžně s tím pokračoval v přípravě na obhajobě doktorské práce na své universitě. V rámci spolupráce univerzity s NASA vyvíjel tříosý magnetometr pro sluneční orbitální observatoř OSO 1. A v roce 1963, rok po podání přihlášky, byl do NASA mezi budoucí astronauty přijat. Mimo praktického a teoretického výcviku k letu se podílel na řešení konstrukčních problémů lodí Gemini a Apollo. Je ženatý a má dvě děti, používal přezdívku Walt.\n\nV kosmické lodi Apollo 7 odstartovala trojice astronautů Walter M. Schirra, Donn Eisele a Cunningham z mysu Canaveral v říjnu 1968. Šlo o jedenáctidenní let z programu Apollo na nízké oběžné dráze kolem Země, při němž se připravovala pozdější expedice na Měsíc a Cunningham zde zastával místo velitele lunárního modulu. Modul ovšem na Apollu zatím nebyl, jednalo se o cvičný let. Kabina s astronauty přistála na padácích poblíž Bermud v Atlantiku..\n\n\nU NASA byl od roku 1963 a odešel 1. srpna 1971 do soukromé sféry, pracoval v řídících funkcích u několika společností v Houstonu. Roku 1974 absolvoval manažerský kurz při Harvard Business School a pracoval jako obchodník a investor. Roku 1977 vydal knihu \"The All-American Boys\" o jeho letech v NASA. Později vystupoval často v rozhlasu i jako veřejný mluvčí.\n\n"}
{"id": "289095", "url": "https://cs.wikipedia.org/wiki?curid=289095", "title": "ČVK Praha", "text": "ČVK Praha\n\nČVK Praha je pražský veslařský klub. Klub ČVK Praha byl založen v roce 1905, a měl úspěchy jak na domácí, tak na světové scéně. Pocházejí odsud dva juniorští mistři světa z roku 2002, jeden juniorský vicemistr světa z roku 2004, dále akademický mistr Evropy z roku 2005, účastníci mistrovství světa do 23 let 2005 a také několik mistrů republiky a vítězů dorosteneckých primátorek a 1. amatérská posádka Primátorek roku 2004. Každoročně reprezentuje několik odchovanců klubu Českou republiku na mistrovstvích světa a jiných mezinárodních závodech.\n\nJosef Renner, který vlastnil několik závodních a cvičných lodí, se rozhodl (po založení VK Slavia) založit nový klub. Zajistil bývalé místnosti VK Slavia v bývalé \"Kartounce\" u Palackého mostu na Smíchově. Místnosti potřebovaly úpravy, proto byla prozatím pronajata místnost v hostinci U Záboje, kde probíhaly pravidelné schůzky ve středu a v sobotu. Tam se také v sobotu 25. listopadu 1905 konala ustavující schůze ČVK Praha a předsedou byl zvolen Josef Renner. Klub na ustavující schůzi měl 32 členů, každý s povinným vkladem 50 korun. Když však mělo dojít k této platbě, počet členů se změnil na polovinu. Začátek byl opravdu těžký. Přistupovali však noví členové.\n\nV únoru 1906, před zahájením první sezóny, měl ČVK Praha již 37 členů. Josef Renner přinesl do vínku novému klubu 4 závodní čtyřky, 1 gigová čtyřka, 1 holandská dvojka, 4 skify, 1 skul, 3 joly a 2 pramičky, celkem 16 lodí. Zařízení klubu bylo dokončeno v březnu 1906. Klubovní místnosti tvořily 2 velké loděnice, šatna a salónek. Nábytek do salónku daroval Josef Renner. V loděnici byla zařízena sprcha napájená ruční pumpou z Vltavy. Největší část prací na úpravě nové klubovny vykonali členové sami. V dubnu 1906 začal první trénink závodníků nového klubu pod vedením inženýra Richarda Dobrovského. ČVK Praha vstoupil do sportovního života a začal svou slavnou historii. Již v prvním roce získal několik vítězství a během několika let se stal předním veslařským klubem.\n\nNová loděnice na Veslařském ostrově (stejnou má i VK Blesk) byla opravdovým mistrovským dílem architekta, který projektoval loděnici opravdu nadčasově a dodnes patří k nejmodernějším i nejhezčím. Loděnice byla vybudována v období let 1954-59. Celých 50 let probíhalo veslování na Veslařském ostrově v klidném, velmi příjemném a také bezpečném prostředí.\n\nPovodeň z roku 2002 postihla všechny pražské loděnice i sportovní zařízení v blízkosti břehů Vltavy, nevyhnula se ani loděnicím na Veslařském ostrově. Voda v místě Veslařského ostrova stoupla přibližně o 5 metrů a budova loděnice byla zatopena do výše 1 metru nad úroveň podlahy 1. patra. Po opadnutí vody byly všude silné nánosy bahna, celý vnitřek budovy mokrý. Znamenalo to odstranění omítek, obkladů i dlažeb, o parketách nemluvě. Všechna okna a vrata rozlámána, zničena. Po přestálých mrazech došlo k poškození obou teras a opěrných zdí. V okolí budovy musí být odstraněna celá řada stromů.\n\nMomentálně jsou v loděnici 3 trenéři, konkrétně:\n\n"}
{"id": "289096", "url": "https://cs.wikipedia.org/wiki?curid=289096", "title": "Cheyenne", "text": "Cheyenne\n\nCheyenne je hlavní a největší město státu Wyoming ve Spojených státech amerických, hlavní město okresu Laramie County.\n\nZaloženo bylo roku 1867. Rozkládá se na celkové ploše 57,9 km² a jeho populace je 59 456 obyvatel (2010). Hustota zalidnění je 969,6 obyv./km².\n\n\n\n"}
{"id": "289099", "url": "https://cs.wikipedia.org/wiki?curid=289099", "title": "Ryan Day", "text": "Ryan Day\n\nRyan Day (23. březen 1980 Pontycymer, Bridgend, Wales) je od roku 1999 profesionální hráč snookeru. Finalista 2007 Malta Cup, Shanghai Masters a 2008 Grand Prix. Nejvyššího breaku 147 bodů dosáhl na malém bodovaném turnaji Asian Tour 2 - Haining Open v roce 2014.\n\nRyan Day se dostal v roce 2000 na Welsh Open do last 16, kde prohrál s Johnem Higginsem 1-5. V sezóně 2000/2001 byl last 32 Scottish Open, kde prohrál s Paulem Hunterem 3-5 a byl ve čtvrtfinále nebodovaného turnaje Benson & Hedges Championship v roce 2000, aby se v následujícím roce 2001 stal jeho vítězem, když porazil ve finále Hugha Abernethyho 9-5.\n\nNa Masters 2002 se probojoval do last 16. Prvním kole vyřadil „wild card“ Dave Harolda 6-3, ale v druhém prohrál se Stephenem Hendrym 0-6.\n\nDay byl ve čtvrtfinále Welsh Open, když porazil v prvním kole Andy Hickse 5-3, v dalším Barry Pinchese 1-5, v last 32 Steva Davise 5-2 a v last 16 Ali Cartera 5-2. Ve čtvrtfinále měl proti sobě Marka Kinga, se kterým prohrál 4-5. Dostal se ještě do last 16 na China Open, kde prohrál se Stephenem Hendrym 1-5.\n\nDay dosáhl v této sezóně nejvýše na China Open last 16, kde prohrál s Barry Hawkinsem 3-6. V last 16 byl ještě na mistrovství světa, když zvítězil v prvním kole nad Stuartem Binghamem 10-7 a v last 32 nad Joem Perrym 10-3. V last 16 měl za soupeře Ronnieho O'Sullivana, který vyřadil Ryana Daye 13-10.\n\nTato sezóna znamenala pro Daye velký skok vpřed. Byl ve čtvrtfinále Northern Ireland Trophy s Ronniem O'Sullivanem, které prohrál 1-5. Dostal se do last 16 na Grand Prix, kde prohrál s Ianem McCullochem 3-5. Na bodovaném turnaji Malta Cup v roce 2007 se probojoval až do finále, kde až pak prohrál se Shaunem Murphym 4-9. Ve světovém žebříčku se dostal poprvé mezi nejlepších 16 hráčů, což znamenalo, že bude automaticky nasazovaný do turnajů Main tour. Sezónu ukončil jako světová šestnáctka. \n\nDay na bodované Shanghai Masters 2007 byl až ve finále. V první kole vyřadil Tony Draga 5-1, ve druhém kole Iana McCullocha 5-3, ve čtvrtfinále Matthewa Stevense 5-3, v semifinále Graema Dotta 6-2. Ve finále se střetl s Dominicem Daleem, ale prohrál 6-10. Na Grand Prix byl poražen v last 16 Shaunem Murphym 5-3 a v Northern Ireland Trophy také v last 16 prohrál s Markem Allenem 3-5. Na pozvánkovém Masters měl v last 16 proti sobě Petera Ebdona, se kterým prohrál 4-6. Na Welsh Open byl také v last 16, když nad ním Stephen Hendry zvítězil těsně 5-4. Probojoval se do semifinále China Open, kde prohrál se Stephenem Maguirem 6-5. Byl čtvrtfinalistou mistrovství světa. V prvním kole vyřadil Michaele Judgeho 10-6, v last 32 Johna Higginse 13-9 a ve čtvrtfinále podlehl Stephenovi Hendrymu 7-13. Sezónu ukončil jako světová osmička.Sezóna 2008/2009\n\nHned na začátku sezóny se dostal Day do semifinále bodovaného turnaje Jiangsu Classic, kde prohrál s domácí čínskou hvězdou Dingem Junhuiem 0-4. Probojoval se do finále Grand Prix v Glasgow, když porazil v prvním kole Ricky Waldena 5-4, v last 16 Marka Selbyho 5-4, ve čtvrtfinále Jamie Copea 5-1 a v semifinále Allistera Cartera 6-5. Ve finále prohrál s Johnem Higginsem 7-9. Byl také v semifinále China Open, kde opět John Higgins postoupil s výhrou 6-4. Na mistrovství světa zvítězil v prvním kole nad Stephenem Lee 10-4 a v last 16 vyhrál nad Nigelem Bondem 13-5. Ve čtvrtfinále ale prohrál s Markem Allenem 11-13. Day se umístil zatím nejvýše ve světovém žebříčku a to na šestém místě.\n\nSezóna 2009/2010\n\nDay byl v této sezóně ve čtyřech čtvrtfinále. V nebodované Pro Challenge Series 2 ve Walesu prohrál ve čtvrtfinále s Anthony Hamiltonem 1-5. Na Shanghai Masters porazil Li Yana a Matthew Stevense, ale pak prohrál ve čtvrtfinále s Johnem Higginsem 1-5. Dostal se do čtvrtfinále pozvánkového a prestižního Masters, kde zvítězil v prvním kole nad Joem Perrym 6-0, ale prohrál v dalším kole se Stephenem Maguirem 1-6. A byl také ve čtvrtfinále Welsh Open, když přešel přes Tony Draga a Stephena Hendryho, jenže prohrál s Ali Carterem 2-5. Na World Championship vypadl již v prvním kole s Markem Davisem 8-10. Sezónu ukončil jako světová dvanáctka.\n\nDay se v této sezóně umístil nejvýše ve čtvrtfinále bodovaného Wuxi Classic, kde prohrál s Dingem Junhuiem 1-5. Po nevýrazných výkonech tak vypadl ze světové top šestnáctky a skončil na 28. místě ve světovém žebříčku.\n\nPřestože sezóna byla turnaji nabitá, Day si nejlépe vedl na PTC 2 v Gloucesteru, které pro něho znamenalo čtvrtfinále s Dingem Junhuiem, které prohrál 2-4. V posledním turnaji sezóny, který je mistrovství světa, se probojoval ještě jednou do čtvrtfinále, ve kterém prohrál s Matthewem Stevensem 5-13. V předvečer zápasu měl Ryan migrénu, která ho trápila již dříve. Propadl se na 30. místo světového žebříčku. \n\nDay i v této sezóně končil v prvních kolech turnajů. Měl pouze dvě čtvrtfinále v malých bodovaných turnajích Players Tour Championship. V PTC v Gloucesteru prohrál s Alfiem Burdenem těsně 3-4 a ve druhém EPTC Paul Hunter Classic prohrál s Pankajem Advanim 1-4. Prohrál v posledním kvalifikačním kole na mistrovství světa s Benem Woollastonem 9-10. Sezónu ukončil na 31. místě světového žebříčku.\n\nNa začátku sezóny to bylo European Tour 2 v Rotterdamu, ve kterém dosáhl Day na last 16. Na bodovaném Shanghai Masters opět last 16. Day zde prohrál s Barry Hawkinsem 2-5. Byl stažen ze soupisky Asian Tour 2. Pak se výkonnostně hodně zlepšil. Na European Tour 5 v  Mülheimu došel do čtvrtfinále, ve kterém prohrál s Dingem Junhuiem 1-4. V dalším čtvrtfinále byl na bodovaném International Championship v Chengdu, kde prohrál s Joem Perrym 1-6. Na European Tour Antwerp Open byl mezi last 16, když prohrál s Jackem Lisowským těsně 3-4. Zúčastnil se také pozvánkového Shoot-Out, kde dosáhl semifinále, ve kterém prohrál v zápase na jeden frame s Dominicem Daleem. Velmi dobře hrál v dalším turnaji Main Tour - German Masters v Berlíně. Až v semifinále ho vyřadil Ding Junhui 5-6. Na Players Championship Grand Final, které se tentokrát hrálo v UK v Prestonu, porazil v prvním kole Stuarta Binghama 4-3 a pak prohrál v last 16 s Barrym Hawkinsem 3-4. Také na mistrovství světa se tento rok probojoval do last 16, kde prohrál s Juddem Trumpem 7-13. Day si polepšil svými výkony ve světovém žebříčku o deset míst a ukončil sezónu na 21. místě.\n\nDay pokračoval ve výkonech jako v uplynulé sezóně. Byl v semifinále Asian Tour 1 v Yixingu, kde nad ním vítězil Ding Junhui 4--2. Dosáhl čtvrtfinále na Asian Tour 2 v Hainingu. tento zápas prohrál s Oliverem Linesem 2-4. V last 32 proti Caovi Yupengovi se mu zde podařil první maximální break v jeho profesionální kariéře. Dostal se také do čtvrtfinále German Masters, kde těsně prohrál s Liangem Wenbem 4-5. Přestože se kvalifikoval pro mistrovství světa, vypadl v prvním kole s Markem Allenem 3-10. Skončil na 20. místě světového žebříčku.\n\nNa začátku sezóny na European Tour 1 Riga Open dosáhl Day čtvrtfinále, kde prohrál s Graemem Dottem 0-4.\n\nRyan Day si vzal v červnu 2008 Lynsey, která je mladší sestrou druhé ženy jeho otce. Lynsey je o čtyři roky starší než Ryan a byla jeho dlouholetou láskou. Svatbu měli v Pontycymeru ve Walesu. Svatební cestu strávili na Krétě s jejich prvním dítětem. Spolu mají dvě dcery - Francescu, narozenou v srpnu 2006 a Lauren, narozenou v únoru 2010.\n\nvýhry v nebodovaném turnaji:\n\n"}
{"id": "289100", "url": "https://cs.wikipedia.org/wiki?curid=289100", "title": "Henry Peach Robinson", "text": "Henry Peach Robinson\n\nHenry Peach Robinson (9. července 1830, Ludlow, Shropshire - 21. února 1901, Turnbridge Wells, Kent) byl anglický piktorialistický fotograf známý svými kombinovanými tisky – spojováním četných negativů do jednotlivých obrazů, předchůdce fotomontáže. Důrazně se zapojoval do současných debat ve fotografickém tisku a především o legitimitě \"umělecké fotografie\", zejména o spojení více samostnatných obrazů do jednoho velkého celku.\n\nRobinson byl nejstarší ze 4 dětí Johna Robinsona, učitele na škole v Ludlowě, a jeho ženy Elizy.\nDo svých 13 let studoval na Horatio Russell Academy v Ludlowě. Po roce, kdy studoval kresbu u Richarda Penwarneho, byl dán do učení ludlowskému knihkupci a tiskaři – Richardu Jonesovi.\n\nZatím co studoval výtvarné umění začala se vyvíjet jeho kariéra prodejce knih.\nV roce 1850 pracoval pro knihkupce Benjamina Manda z Bromsgrove, posléze v roce 1851 pro Whittaker & Co se sídlem v Londýně.\n\nRoku 1852 vystavoval v Královské akademii umění olejové malby pod názvem \"„On the Teme Near Ludlow“.\"\n\nVe stejném roce začal fotografovat. O pět let později se setkal s fotografem Hughem Welchem Diamondem a rozhodl se intenzivněji věnovat tomuto uměleckému směru. V roce 1855 otevřel v Leamingtonských lázních ateliér, v němž prodával portréty. O Diamondovi se později zmiňoval jako o „otci fotografie“.\n\nO 4 roky později se oženil se Seline Grieves, dcerou lékárníka Johna Edwarda Grievese.\n\nVe věku 34 let, roku 1864, byl Robinson nucen vzdát se svého ateliéru, mimo jiné z důvodu jeho špatného zdravotního stavu, na nějž měly vliv jedovaté fotografické chemikálie.\nPřestěhoval se do Londýna, kde se věnoval teoretické stránce fotografie, psal vlivné eseje \"„Pictorial Effect in Photography, Being Hints on Composition and Chiaroscuro for Photographers“\" publikované v roce 1868.\nV této době se zlepšil i jeho zdravotní stav natolik, že si otevřel nový ateliér v Tunbridge Wells společně s Nelsonem Kingem Cherrillem. V roce 1870 se stal viceprezidentem \"Fotografické společnosti\".\n\nSpolečenství s Cherrillem se rozpadlo v roce 1875, Robinson však pokračoval ve svém podnikání až do penze v roce 1888. Následné vnitřní rozepře s \"Fotografickou společností\" vedly k Robinsonově rezignaci. Ještě téhož roku 1891 se stal členem konkurenční společnosti \"Linked Ring\", ve které byl aktivní do roku 1900. Také byl členem uměleckého spolku Photographic Convention of the United Kingdom a v roce 1896 byl zvolen jeho prezidentem. Za své celoživotní dílo byl zvolen čestným členem \"Královské fotografické společnosti\".\n\nHenry Peach Robinson zemřel na začátku roku 1901 a byl pohřben v Tunbridge Wells.\n\nDle svých dopisů byl ovlivněn obrazy J. M. W. Turnera. Byl stoupencem pre-raphaelistů a byl ovlivněn estetickým pohledem Johna Ruskina. Ve své pre-raphaelistické fázi se pokoušel o realizaci momentů časové významnosti ve středověkém prostředí. Ke svým fotografickým kompozicím dělal nejdříve kreslené náčrtky. Podle nich fotografoval postavy, které vystřihoval a lepil na vhodné pozadí. Celek pak znovu fotografoval.\n\nRobinson patřil k průkopníkům a teoretikům piktorialismu – výtvarné fotografie. Jeho první a také nejvíce oblíbená kompozice \"„Fading away“\" (česky \"„Odcházení“\") byla populární a zároveň módně morbidní. Zobrazuje umírající dívku obklopenou příbuznými. Jedná se o montáž 5 snímků, kterou se autor snažil co nejvíce přiblížit malířskému obrazu. Realisticky působící scéna, umocněná fotografickou technikou, byla velmi dojímavá v souladu s autorovým záměrem. U diváků, kteří v ní nepoznali fikci, vyvolávala pohoršení.\n\nKoncem osmdesátých let Robinson od fotomontáže upustil. Uchyloval se k ní pouze tehdy, pokud záměr nebylo možné realizovat jediným snímkem.\n\nRobinson byl autorem řady textů, v nichž propagoval fotografii jako uměleckou formu, přičemž na konci 19. století byly jeho knihy široce využívaným fotografickým referenčním materiálem.\n\n\n\n Ten pak čerpal z knihy Ellen Handy, \"Robinson, Henry Peach (1830–1901)\", \"Oxford Dictionary of National Biography\", Oxford University Press, 2004 \n\n\n"}
{"id": "289101", "url": "https://cs.wikipedia.org/wiki?curid=289101", "title": "Tamarín pinčí", "text": "Tamarín pinčí\n\nTamarín pinčí (\"Saguinus oedipus\") je malý zástupce čeledi kosmanovitých (Callitrichidae) obývající velice omezené území tropických deštných lesů v Kolumbii.\n\nJe 20–25 cm dlouhý a obvykle neváží více jak 450 g. Tato půvabná opička je charakteristická svou dlouhou, splývavou bílou srstí na temeni hlavy, díky které získala i německý název „opice Lisztova“ (něm. Lisztaffe), pro svou údajnou podobnost se skladatelem Ferencem Lisztem. Hřbet má zbarven hnědě v různých odstínech a končetiny, břicho a mnohdy i hrdlo jsou žlutavě bílé. Hýždě a vnitřní strana zadních končetin jsou rudě oranžové. Obličejová maska je černá s dvěma bílými pruhy - kolem čenichu a tlamy a po obvodu celého obličeje.\n\nJe to denní primát, který tráví většinu času na stromech. Potravu vyhledává téměř po celý den a živí se především ovocem, hmyzem, mladými listy a pupeny, malými plazy a nektarem, přičemž často prohledává pukliny ve větvích nebo dutiny stromů. Pokud se cítí ohrožena, vztyčí prodlouženou srst na temeni hlavy a postaví se na zadní končetiny pro vzdání větší velikosti.\n\nŽije ve skupinkách tvořených 3 až 9 jedinci. Skupiny nemusejí být tvořeny jednou rodinou, ale občas se zde objevují zástupci několika rozdílných rodin, vedeny nejsilnějším párem. Není teritoriální a různé domácí lokality se vzájemně překrývají. Stejně jako většina tamarínů rodí většinou i tamarín pinčí dvě mláďata po 183 denní březosti. O mláďata pečují oba rodiče. Samec malá mláďata nosí na zádech a matce je přenechává ke kojení. Jsou odstavena ve věku mezi čtyřmi až pěti měsíci a pohlavní dospělosti dosahují kolem patnáctého měsíce života.\n\nAž do 80. let 20. století obýval tamarín pinčí poměrně velké území od jižní Kostariky až po severní Kolumbii. Již v roce 1992 byl jeho rozsah omezen jen na severní Kolumbii, za což mohly především exporty těchto opic do výzkumných stanic, což trvá až do současnosti a v zajetí žije již více tamarínů pinčích než v přírodě. V současné době patří mezi přísně chráněné druhy, ale stále je ohrožován masivní ztrátou svého přirozeného biomu, která jej jistě dovede pomalu k zániku v přírodě. V Červeném seznamu IUCN jej nalezneme v kategorii ohrožených druhů.(EN)\n\nTamarín pinčí je pro svůj půvabný vzhled a poměrně nesložité nároky častým chovancem zoologických zahrad a zooparků po celém světě. V České republice jej chovají následující zoologické zahrady:\n\nNa Slovenku je chován v Zoo Bojnice, Zoo Bratislava a Zoo Košice.\n\n"}
{"id": "289102", "url": "https://cs.wikipedia.org/wiki?curid=289102", "title": "Spasitel zabijákem", "text": "Spasitel zabijákem\n\nSpasitel zabijákem ( ) je devatenáctý díl třetí řady (padesátý čtvrtý celkově) amerického animovaného seriálu \"Simpsonovi\", poprvé vysílaný 12. března 1992.\n\nDíky nedorozumění (u něhož je samozřejmě přítomný i Homer), si celé město myslí, že v loterii je neuvěřitelných 130 000 000$. Hlava Simpsonovské rodiny proto stejně jako zbytek města nakoupí velké množství loterijních lístků. Štěstěna se na něj neusměje a hlavní výhru získá televizní moderátor Kent Brockman. Navíc se záhy zjistí, že jejich pes Spasitel má silně zdeformovaný žaludek a nutně potřebuje operaci, jinak zemře. Operativní zákrok není levná věc a Simpsonovi si jej nemohou dovolit. Homer i ostatní členové rodiny se snaží sehnat peníze kde se dá a uskromňují se. Nakonec se jim podaří získat potřebný finanční obnos a tak je Spasitel zdárně operován, ovšem po čase se radost mění na vztek, jelikož teprve teď na rodinu dopadají následky jejich rapidního šetření. Spasitel si uvědomuje, že členové rodiny vůči němu cítí hněv a tak utíká. Procestuje řadu míst a zažívá řadu zajímavých dobrodružství. Mezitím po něm Simpsonovi bezvýsledně pátrají.\n\nV tuto dobu pan Burns hledá náhradu za svého zestárlého hlídacího psa a proto se vydává do psího útulku. Tam narazí právě na Spasitele, jež se mu zálíbí a z něhož se rozhodne udělat svého nového krvelačného hlídacího pomocníka. Nejprve se mu to samozřejmě nedaří, ale po čase se mu povede vycvičit Spasitele podle svých představ.\n\nSimpsonovi už se vzdali nadějí, že svého psa naleznou, jediný kdo pokračuje v hledání je Bart, který se vydává optat sousedů. Nakonec psa nalézá u pana Burnse. Vycvičený Spasitel na něho zaútočí, ovšem pak si uvědomí, že je to jeho bývalý páníček.\n\nV závěru se Spasitel vrací k rodině, která má samozřejmě radost z jeho objevení.\n\n"}
{"id": "289106", "url": "https://cs.wikipedia.org/wiki?curid=289106", "title": "Julius von Bernuth", "text": "Julius von Bernuth\n\nJulius Hans Camillo Friedrich Leo Ludwig von Bernuth (12. srpna 1897 - 12. července 1942) byl německý veterán první světové války a pozdější Generalmajor (\"generálmajor\") německého Wehrmachtu. Zároveň byl i držitelem mnoha vojenských vyznamenání včetně Rytířského kříže železného kříže.\n\nJulius von Bernuth se narodil 12. srpna roku 1897 ve městě Metz v oblasti Lotrinska ve východní Francii. Poté co dokončil základní školu, nastoupil na kadetní školu ve městě Karlsruhe a později i na kadetku v Berlíně.\n\nPoté, co dne 10. srpna roku 1914 vstoupil do německé císařské armády, tak se stal velitelem čety u 115. pěšího pluku (\"Infanterie-Regiment Nr. 115\"). Zde působil až do 10. září téhož roku, kdy byl zraněn v boji. Ze svých zranění se následně léčil až do 27. listopadu, kdy byl po zotavení převelen zpět na frontu a to k 70. polnímu záložnímu praporu (\"Feld-Ersatz-Batallion Nr. 70\").\n\nV srpnu roku 1915 byl zařazen do ročního důstojnického kurzu. Po jeho dokončení byl zařazen jako pozorovatel u 115. pěšího pluku a později se dostal jako pozorovatel do štábu téhož pluku.\n\nBěhem roku 1917 byl opět jmenován velitelem čety u \"365. pěšího pluku\" a v srpnu téhož roku byl jmenován pobočníkem velitele praporu.\n\nPo skončení války byl jako pobočník velitele praporu přeřazen zpět ke \"115. pěšímu pluku\", kde již dříve působil jako pozorovatel. Až do začátku druhé světové války působil na různých postech jako je například instruktor pěchoty, velitel roty nebo poradce ve výcviku.\n\nPočátkem druhé světové války působil jako instruktor taktiky na vojenské akademii, ale 1. září roku 1939 se stal velitelem operací u Panzer Division Kempf pod velením generála Wernera Kempfa.\n\nPo skončení Invaze do Polska se stal náčelníkem štábu u XXVI. tankového sboru a později u XV. tankového sboru, kde působil až do října roku 1940.\n\nAž do června roku 1941 zastával funkci šéfa výcvikového střediska pro personál generálních štábů. Poté byl jmenován spojovacím důstojníkem mezi OKW a Skupinou armád Jih.\n\nDne 10. ledna roku 1942 se stal náčelníkem štábu u 4. armády a ještě téhož roku byl převelen ke 4. tankové armádě.\n\nZde také zemřel, poté co byli generál von Bernuth a jeho pilot Oberfeldwebel Linke zabiti v boji, to když byl jejich letoun Fieseler Storch sestřelen nedaleko vesnice Ssochkranaja v Rusku. Generál von Bernuth pravděpodobně ještě žil po pádu, protože když byla jeho mrtvola objevena, tak měla střelnou ránu na hlavě. Oba dva vojáci byli pohřbeni 16. července na hřbitově Frolowskij.\n\n\n\n"}
{"id": "289121", "url": "https://cs.wikipedia.org/wiki?curid=289121", "title": "Christiane Desroches Noblecourt", "text": "Christiane Desroches Noblecourt\n\nChristiane Desroches Noblecourt (17. listopadu 1913 Paříž – 23. června 2011 Sézanne) byla francouzská egyptoložka. Jako autorka literatury faktu byla významnou popularizátorkou egyptologie a starověkého Egypta. Významným způsobem přispěla k záchraně chrámů Ramesse II. v Abú Simbelu a dalších historicky cenných staveb, jimž hrozilo zatopení v souvislostí s vybudováním Vysoké Asuánské přehrady. Zprostředkovala také výzkum a ošetření Ramesseho mumie v pařížském Antropologickém muzeu mezi roky 1976 a 1977, které zabránilo jejímu hrozícímu nenávratnému poškození.\n"}
{"id": "289123", "url": "https://cs.wikipedia.org/wiki?curid=289123", "title": "Pietro Piller Cottrer", "text": "Pietro Piller Cottrer\n\nPietro Piller Cottrer (* 20. prosince 1974, Pieve di Cadore) je bývalý italský běžec na lyžích. Jeho nejsilnější disciplínou bylo bruslení, vyhovovaly mu především delší tratě. Naposledy hájil barvy lyžařského klubu C.S. Carabinieri. Jezdil na lyžích značky Rossignol. Je ženatý, má dvě děti a žije v Sappadě v oblasti Veneto. K jeho zálibám patří horská cyklistika a jízda na snowboardu. Měří 180 cm, váží 70 kg.\n\nStartoval osmkrát na Mistrovství světa a čtyřikrát na Zimních olympijských hrách a je olympijským vítězem z roku 2006 i mistrem světa z roku 2005.\n\n\n\n\n"}
{"id": "289124", "url": "https://cs.wikipedia.org/wiki?curid=289124", "title": "Channa-channa", "text": "Channa-channa\n\nChanna-channa je chetitská a churitská bohyně-matka. Je popisována jako ,Velká matka\" a uctívána také jako bohyně porodu. V legendě o zmizelém bohu vegetace Telepinovi vyslala včelu, aby jej nalezla. Když ho včela štípla, čímž ho probudila, Telepinu si vylil svoji zlost na okolním světě, který postihlo sucho, neúroda a hlad, nakonec ho však usmířily prosby lidí.\n\nPodle zmínky latinského autora Lactantia se kněžky frýžské bohyně plodnosti Kybely jmenovaly \"melissai\" tedy včely.\n"}
{"id": "289125", "url": "https://cs.wikipedia.org/wiki?curid=289125", "title": "Katedrála Nanebevzetí Panny Marie (Cremona)", "text": "Katedrála Nanebevzetí Panny Marie (Cremona)\n\nKatedrála Nanebevzetí Panny Marie v Cremoně (italsky \"Duomo di Cremona\") je původně románský chrám v italské Cremoně. Je sídlem cremonského biskupa a hlavním římskokatolickým kostelem města. Je zasvěcena Nanebevzetí panny Marie. Její zvonicí je známá věž Torrazzo, symbol města a nejvyšší historická věž v Itálii. Je k ní připojena další významná historická památka – cremonské baptisterium.\n\nPůvodně byla postavena v románském slohu, poté byla restaurována a doplněna gotickými, renesančními a barokními architektonickými prvky. Výstavba začala roku 1107, ale práce byly zastaveny po zemětřesení roku 1117. Práce pokračovaly po roce 1129, a stavba byla pravděpodobně dokončena v letech 1160-1170. Hlavní oltář, zasvěcený městskému patronovi sv. Archelauovi a sv. Ireneriovi, byl vysvěcen roku 1196. Současná fasáda byla pravděpodobně postavena ve 13. až 14. století. V téže době byl přistavěn transept: severní roku 1288 a jižní roku 1348.\n\nHlavní fasáda společně s baptisteriem je jedinečnou ukázkou románského evropského umění. Uprostřed je portikus se vstupním prostorem, ke kterému byla roku 1491 přidána renesanční lodžie se třemi výklenky. Ta je překlenuta velkým rozetovým oknem lemovaným dvěma řadami malých \"loggette\". Portál je pravděpodobně z počátku 12. století Na jedné straně jsou sochy čtyř proroků. Narthex byl vytvořen Campionem v následujícím století: začlenil starší cimbuří na kterém jsou zobrazeny práce během celého roku (z konce 12. století inspirované baptisteriem v Parmě); čtyři sochy na horní lodžii, zobrazující \"Madonu s dítětem\" a dva biskupy, jsou Toskánská škola (1310). Sloupy narthexu stojí na dvou lvech z veronského mramoru. Na fasádě jsou také dva náhrobky: jeden je Bonina da Campione. Fasáda severního transeptu (konec 13. století) má také narthex a sloupy se lvy. Fasáda jižního transeptu je datována kolem 1342, a je tvořena cihlovou zdí, typickou pro lombardskou gotickou architekturu. Tři apsidy jsou překlenuty lodžiemi s malými sloupky, zdobenými lidskými tvářemi.\n\nInteriér obsahuje významná umělecká díla. Nejstarší jsou fresky \"Příběhy Abrahama, Izáka, Jakoba a Josefa\" na klenbách transeptu z přelomu 14. a 15. století. Hlavní loď je zdobena freskami od Boccaccia Boccaccina, Giovani Francesca Bemba, Altobella Meloneho a Girolama Romanina. V kryptě je uchovávána urna sv. Marcellina a Petra vytvořená Benedettem Brioscem (1506-1513). Chór je dřevěný, vykládaný platinou (1482-1490), a dobový oltářní kříž, v severním transeptu, je ze stříbra a zlata od Ambrogia Pozziho a Agostina Sacchiho (1478).\n"}
{"id": "289126", "url": "https://cs.wikipedia.org/wiki?curid=289126", "title": "Heh", "text": "Heh\n\nHeh je egyptský bůh prostoru a času. Patřil do skupiny Osmera, jehož koncepci vytvořili kněží hornoegyptského náboženského centra Chemenu. Představoval nekonečnost vzdušného prostoru a času, byl uctíván jako dárce nesmrtelnosti, později jako bůh větru. V této funkci byl spojován s bohem vzduchu Šuem. Za manželku měl bohyni Hauhet. Egypťané ho zobrazovali v lidské podobě s hlavou žáby, někdy jako paviána, který zdraví vycházející Slunce, jindy jako klečící postavu s pozdviženýma rukama. Také nosil posvátný symbol života \"anch\" a v každé ruce palmový list.\n"}
{"id": "289130", "url": "https://cs.wikipedia.org/wiki?curid=289130", "title": "Minaret Jam", "text": "Minaret Jam\n\nMinaret Jam (منار جام) se nachází v údolí řeky Hari Rud, persky: هری‌رود \"Harī Rūd\", angl: Tejen, Tedzhen (někdy také: Rudkhaneh-ye Hari Rud. V Turkmenistánu se řeka jmenuje Tedžen. Minaret je 65 metrů vysoký a obklopují jej hory dosahující výšky až 2 400 m. Celý je postaven z pálených cihel\n\nMinaret byl postaven pravděpodobně ve 12. století, avšak později byl na dlouhá staletí zapomenut a až v roce 1886 jej znovuobjevil Sir Thomas Holdich. Od roku 2002 je minaret součástí Seznamu světového dědictví UNESCO a stal se tak první afgánskou památkou zapsanou na tomto seznamu.\n\n"}
{"id": "289138", "url": "https://cs.wikipedia.org/wiki?curid=289138", "title": "Takoví jsme byli (Simpsonovi)", "text": "Takoví jsme byli (Simpsonovi)\n\nTakoví jsme byli ( ) je dvanáctý díl druhé řady amerického animovaného seriálu Simpsonovi poprvé vysílaný 31. ledna 1991.\n\n"}
{"id": "289142", "url": "https://cs.wikipedia.org/wiki?curid=289142", "title": "Shanghai Masters 2007", "text": "Shanghai Masters 2007\n\nShanghai Masters je bodovaný snookerový turnaj. Hraje se ve dnech 6. - 12. srpna v \"Grand Stage\" v Šanghaji nejlidnatějším městě Číny. Tento turnaj byl mezi bodované turnaje zařazen v sezóně 2007/2008.\n\n"}
{"id": "289143", "url": "https://cs.wikipedia.org/wiki?curid=289143", "title": "Vánoce u Simpsonových", "text": "Vánoce u Simpsonových\n\nVánoce u Simpsonových (v anglickém originále Simpsons Roasting on an Open Fire) je 1. díl 1. řady amerického animovaného seriálu Simpsonovi. Premiéru v USA měl 17. prosince 1989. V Česku měl premiéru 26. února 1992.\n\nČas Vánoc se blíží. Bart s Lízou píší dopisy Santovi, Homer a Ned soupeří ve výzdobě domů a Marge - k nelibosti jejího manžela - zavolají Patty a Selma s nabídkou, že se na Štědrý večer zastaví.\n\nJenže tato idylka má brzy skončit. Pan M.Burns totiž nevyplatí svým zaměstnancům každoroční vánoční prémie, což by samo o sobě nebyla taková tragédie, peníze na dárky by se vzaly z Margeiných úspor, jenže Bart opět provede jednu ze svých lumpáren a to sice, že si nechá udělat tetování a na jeho odstranění padnou právě úspory.\n\nNavíc Marge neví, že Homer přišel o prémie a ten se to před ní snaží ututlat. Vydává se sám na nákupy, ve snaze pořídit dárky, ale na žádné pořádné nemá peníze, proto se rozhodně přihlásit jako Santa Claus rozveselující děti v obchodním domě s nadějí, že si něco vydělá a přece jen zachrání Simpsonovské Vánoce.\n\nMezitím se také vydává pro vánoční stromeček, jenže všechny jsou moc drahé a výplatu za Santa Clausování má dostat až na Štědrý den a tak mu nezbývá nic jiného, než stromeček ukrást z lesa.\n\nHlava rodiny konečně nastupuje k dočasné práci v obchodním centru. Zničehonic se tam ale objeví Bart a on je prozrazen. Vysvětlí synovi jak se věci mají a že jakmile zde svoji práci dokončí, bude vše zase v pořádku.\n\nNa večer si tedy jde Homer pro výplatu, ale dostane pouhých 13 dolarů, to v něm uhasí i poslední plamínky odhodlání co měl. V tu chvíli potkávají Barneyho a ten začne pobízet Homera, aby šel společně s ním na psí závody a výplatu vsadil. Homerovi se to nejdříve nezdá, ale nakonec souhlasí a i s Bartem se vydávají na stadion.\n\nNavzdory Barneyho radě vsadí na psa jménem Spasitel. Ten však dobíhá poslední a Homer už je vážně zoufalý. S Bartem prohledávají sázenky poházené na parkovišti před závodní halou, ale nic se jim najít nepodaří. V tom zaslechnou bědování kohosi a zahlédnou muže, jak odhání právě toho psa, na kterého měli vsazeno. Ten skočí Homerovi přímo do náruče a na Bartovo naléhání souhlasí, že si ho nechají.\n\nVrací se domů a Homer přiznává barvu, ovšem toto vše přehluší nadšení ze Spasitele, kterého Marge považuje za nejlepší vánoční dárek.\nNa závěr celá rodina zpívá vánoční koledy.\n"}
{"id": "289144", "url": "https://cs.wikipedia.org/wiki?curid=289144", "title": "Okres Ťačiv", "text": "Okres Ťačiv\n\nOkres Ťačiv či Ťačivský rajón () je jedním z okresů (rajónů) Zakarpatské oblasti na západní Ukrajině. Na ploše 1818 km² zde žije 171 850 obyvatel (2004).\n\nV Ťačivském rajónu se nachází:\n"}
{"id": "289145", "url": "https://cs.wikipedia.org/wiki?curid=289145", "title": "Altobello Melone", "text": "Altobello Melone\n\nAltobello Melone (asi 1508, Cremona – před 1547) byl italský renesanční malíř.\n\nJeho styl byl spojením lombardského a manýristického stylu ovlivněný dílem Girolama Romanina. V prosinci 1516 byl pověřen malbou fresek v cremonské katedrále Nanebevzetí Panny Marie. Na tomto díle pracoval do roku 1518. Spolu s ním na freskové výzdobě katedrály spolupracoval Giovanni Francesco Bembo.\n\n"}
{"id": "289146", "url": "https://cs.wikipedia.org/wiki?curid=289146", "title": "Taková nenormální rodinka (Simpsonovi)", "text": "Taková nenormální rodinka (Simpsonovi)\n\nTaková nenormální rodinka (v anglickém originále There's No Disgrace Like Home) je 4. díl 1. řady amerického animovaného seriálu \"Simpsonovi\". Premiéru v USA měl 28. ledna 1990. V Česku měl premiéru 29. ledna 1993.\n\nV tomto díle se poprvé vyskytují:\n"}
{"id": "289148", "url": "https://cs.wikipedia.org/wiki?curid=289148", "title": "Bart generálem aneb Kdopak by se Nelsona bál", "text": "Bart generálem aneb Kdopak by se Nelsona bál\n\nBart generálem aneb Kdopak by se Nelsona bál (v anglickém originále Bart the General) je 5. díl 1. řady amerického animovaného seriálu \"Simpsonovi\". Premiéru v USA měl 4. února 1990. V Česku měl premiéru 5. února 1993.\n\nV tomto díle se Bart Simpson střetává s protivníkem Nelsonem. Bart se rozhodne jít do války proti Nelsonovi, což je odkazem klasických válečných filmů.\n\n"}
{"id": "289149", "url": "https://cs.wikipedia.org/wiki?curid=289149", "title": "Smutná Líza", "text": "Smutná Líza\n\nSmutná Líza (v anglickém originále Moaning Lisa) je 6. díl 1. řady amerického animovaného seriálu \"Simpsonovi\". Premiéru v USA měl 11. února 1990. V Česku měl premiéru 12. února 1993.\nTento díl je ale jen zástěrka pro epizodu MRTVÝ BÁRT. Tato epizoda by měla vipadat asi takto: https://youtu.be/HBhq3of0m5o . Ovšem se jedná spíše o představu. Ale je pravda že se zde nachází spousta scén z originální epizody. Rozhodně se doporučuju podívat.\n\nV tomto díle je na počátku Líza smutná a odmítá se věnovat dokonce aktivitě při hraní vybíjené s výmluvou, že je příliš smutná. Při hraní v orchestru ale dostává neuvěřitelný záchvat improvizovaného hraní, ale dirigent jí to zatrhne. Cestou na příští zkoušku ji veze Marge a říká, ať se usmívá, ale když uvidí, jak se k ní chovají ostatní spolužáci, tak ji vytrhne a veze zpátky. Líza poté trénuje na saxofon doma, ale Homer ji to zakáže, protože dělá rámus. Líza z okna zaslechne dalšího saxofonistu a jde se k němu podívat. Na mostě hraje Murphy Krvavá dáseň, starý jazzový saxofonista. Líza se mu vyzpovídá se svými problémy a pomocí hraní si zlepší náladu. Poté pro ni Marge přijede a veze ji domů. Líza a celá rodina si zlepší náladu tím, že Líza navštíví svého saxofonového přítele v klubu Jazzová díra, kde Krvavá dáseň hraje píseň, co spolu s Lízou složili. Jako vedlejší děj se odehrává počítačový souboj v boxu mezi Homerem a Bartem. Bart zvítězil 47× a Homer ani jednou a tak se vydá trénovat do herny a tam se naučí tajné taktiky. Před dokončením Bartovy porážky jim vypojí elektriku, aby se společně vydali do Jazzové díry.\n<!-- == Reference ==\nTento díl je jen zástěrkou pro\nUtajený díl mrtvý bárt.\n"}
{"id": "289151", "url": "https://cs.wikipedia.org/wiki?curid=289151", "title": "Volání přírody", "text": "Volání přírody\n\nVolání přírody (v anglickém originále The Call of the Simpsons) je 7. díl 1. řady amerického animovaného seriálu \"Simpsonovi\". Premiéru v USA měl 18. února 1990. V Česku měl premiéru 5. března 1993.\n\nSoused Flanders si pořídí nový přívěs, Simpsonovi nemohou zůstat pozadu. A tak se svým novým ojetým přívěsem vyrážejí do přírody. Vůz uvízne nad propastí, Homer s Bartem se ztratí a zapadnou v bažinách. Homer se dostává do středu pozornosti médií i vědeckých laboratoří - coby blíže neidentifikovatelný tvor z bažin...\nV tomto díle se poprvé vyskytují\n"}
{"id": "289153", "url": "https://cs.wikipedia.org/wiki?curid=289153", "title": "Qobustanská archeologická rezervace", "text": "Qobustanská archeologická rezervace\n\nQobustanská archeologická rezervace (ázerbájdžánsky \"Qobustan dövlət tarixi-bədii qoruğu\", v překladu \"Qobustánská státní historicko-umělecká rezervace\") se nachází v ázerbájdžánském Qobustanu. Zdejší skalní kresby jsou staré až 4000 let. Skály zde ukrývají sbírku až šesti tisíc skalních kreseb. Nacházejí se zde také zbytky osídlení a pohřebišť starých obyvatel od konce doby ledové až do středověku.\n\nOd roku 2007 jsou skalní umění a památky osídlení v Gobustanu zapsány jako chráněná památka na Seznamu světového dědictví UNESCO.\n\n"}
{"id": "289157", "url": "https://cs.wikipedia.org/wiki?curid=289157", "title": "Mluvící hlava", "text": "Mluvící hlava\n\nMluvící hlava (v anglickém originále The Telltale Head) je 8. díl 1. řady amerického animovaného seriálu \"Simpsonovi\". Premiéru v USA měl 25. února 1990. V Česku měl premiéru 19. února 1993.\n\nHomera přes ulice Springfieldu pronásleduje rozzlobený dav, protože drží odřezanou hlavu sochy zakladatele města, Jebediáše Springfielda. Obklopený nevrlým davem, Bart poprosí o pochopení a popíše události předcházejícího dne.\n\nVypráví, jak si půjčuje pět dolarů od Homera a vytratí se do místního kina sledovat \"Mutanti prostoru IV\". Na cestě vrazí do skupinky místních chuligánů. Jeden z nich, Jimbo, mu navrhne, ať se s ním a jeho kamarády do kina vplíží bez placení.\n\nPozději, po filmu, chlapci háží kameny na Jebediahovu sochu. Jimba napadne, že by soše mohli uříznout hlavu. Bart se pokusí hrdinu města bránit, ale Jimbo a jeho kamarádi se mu vysmějí. Ještě tu noc se Bart nenápadně vykrade z domu a hlavu soše pod rouškou tmy uřeže.\n\nDruhý den jsou samozřejmě všichni Springfielďané pobouřeni stětím hlavy sochy zakladatele jejich města. Bart vyhledá Jimba a jeho kamarády a zjistí, že jsou rozrušení stejně, jako zbytek obyvatel a navíc jejich včerejší řeči nebyly míněny vážně, doufají že se jim výtržník dostane do ruky, aby mu mohli zlámat všechny kosti. Barta to vyděsí a tak se vrací domů a poví svojí rodině celou pravdu. Homer se tedy společně s Bartem vydává navrátit soše její hlavu, ovšem naneštěstí jsou přistiženi právě oním rozvášněným davem.\n\nNakonec Bart přednese řeč, ve které se odvolává na to, že jeho čin spojil město a jeho obyvatele a naučil je cenit si svého dědictví. Springfielďané souhlasí, a tak společně vrátí hlavu na její původní místo, hlava je skoro zázračně spojena s tělem a Bartovi je odpuštěno.\nV tomto díle se poprvé objevují tyto postavy:\n"}
{"id": "289159", "url": "https://cs.wikipedia.org/wiki?curid=289159", "title": "Tripolsko", "text": "Tripolsko\n\nTripolsko je oblast na severozápadě Libye, zaujímá pobřeží Středozemního moře od tuniských hranic až k ústí Wádí Zamzam. Velkou část území zabírá úrodná nížina Džaffára. Podél pobřeží od Zuwáry až k Misurátě se táhne nepřetržitý pás oáz 325 km dlouhý a až 35 km široký. Dále do vnitrozemí tato nížina přechází v pahorkatou step. \n\nLibye nemá žádný stálý vodní tok, pouze početná wádí, která se v období dešťů (zima) částečně naplní vodou, ale jen výjimečně dotečou do Středozemního moře. Největší tripolské wádí je \"Wádí Sufadždín\" s délkou 380 km. Libye však disponuje rozsáhlými zdroji podzemní vody, která pochází ze stovky kilometrů vzdálených míst; tyto zdroje jsou doplňovány tropickými dešti a do Libye se dostanou po sklonu geologických vrstev. Toto množství podzemní vody zapříčinilo vznik četných oáz.\n\nEgypťané nazvali původní obyvatele „Lubu“ a Řekové pak „Libyjci“, což byli předkové dnešních Berberů. \nOd 7. století př. n. l. zakládali Féničané a později Kartaginci obchodní kolonie na pobřeží Tripolska (západní Libye). \nPo pádu Kartága (146 př. n. l.) ovládají pobřeží Tripolska Římané. Ti rozšířili bývalá kartaginská města, např. město Oea (dnešní Tripolis). Tripolsko zahrnuli do provincie Africa, a později z něho vytvořili samostatnou provincii Tripolitania s hlavním městem Leptis Magna (až do 5. století n. l.). \n\nV římském období proběhlo několik povstání, největší zasáhlo celou severní Afriku a to v době vlády císaře Tiberia. Římané dovezli do Tripolska ve 2. až 3. století n. l. ze Sýrie velbloudy, což napomohlo postupnému ovládnutí obchodu přes Saharu.\n\nOd roku 535 n. l. se Libye stala součástí Byzantské říše, ale Tripolsko ovládali místní panovníci uznávaní Konstantinopolí. \nLibye netvořila ve starověku ani ve středověku jednotný politický celek, zvlášť se vyvíjela Kyrenaika (vliv Egyptu), Tripolsko (vliv Tuniska) a nezávisle Fezzán.\n\nPo smrti proroka Mohameda přišli Arabové do Libye ve třech vlnách. \n\nRoku 669 – 675 n. l. došlo k trvalému obsazení Tripolska Araby a tím začalo trvalé arabské osídlování. V roce 689 založili v dnešním Tunisku město Kajruwán, správní středisko arabské říše Maghrib (severní Afrika). Kajruwánu podléhalo i Tripolsko. Roku 710 Arabové dovršili dobytí Maghribu včetně Tripolska. Celou severní Afriku ovládl umájjovský chalífát se sídlem v Damašku.\n\nNa konci 8. století Umájjovce vystřídala dynastie Abbásovců se sídlem v Bagdádu a na západě arabského světa začaly vznikat celky nezávislé na Abbásovském chalífátu.\n\nIbráhím Ibn Aghlab, abbásovský místodržící v Tunisku, založil dědičnou dynastii, která jen formálně uznávala chalífy z Bagdádu. K jeho státu patřilo i Tripolsko. \n\nV polovině 11. století zaplavila celou severní Afriku vlna arabských kočovníků původem z Egypta. Tyto kmeny poštvali Fátimovci na území svých neposlušných vazalů. Kočovný kmen Banu Hilál zpustošil Tripolsko, jelikož přeměnil úrodné oblasti na pastviny svých velbloudů.\n\nZmatky vyvolané tímto vpádem způsobily hospodářský a kulturní úpadek, z něhož se Tripolsko vzpamatovalo až v polovině 13. století. K malému ekonomickému oživení došlo během okupace Tripolisu Normany ze Sicílie (1146 – 1160), kteří navázali obchodní styky s italskými a španělskými přístavy.\n\nTripolsko leželo uprostřed zápasu osmanského Turecka a Španělska o Středozemní moře.\nRoku 1510 Španělé dobyli Tripolis, o 20 let později ho spolu s Maltou předali rytířskému řádu hospitalitů vyhnaných z ostrova Rhodos. \nV roce 1551 dobyl Tripolis turecký korzár Torgut a sultán jej jmenoval \"bejlerbejem\" (místodržícím) Tripolska.\nOsmané později ovládali severní Afriku od Alžíru až k Egyptu a rozdělili ji na provincie, z níž jednu tvořil Tripolis, kterou do roku 1609 ovládali bejlerbejové jmenovaní z Istanbulu a poradní orgán (\"díván\"), který tvořili janičárští důstojníci (vojenská elita osmanské říše). Janičáři téměř okamžitě provedli převrat a až do roku 1711 jmenovali sami místodržícího s titulem \"dej\". Na vládě se podílela i rada korzárských kapitánů. V té době se přístav Tripolis stal jejich baštou a nejednou čelil represivním útokům ze strany Evropanů, s cílem zničit co nejvíce pirátských lodí.\n\nRoku 1711 získal úřad deje Ahmad Karamanli, turecký jezdecký důstojník. Dokázal uspořádat Tripolsko, ekonomicky ho upevnit a zajistit svému rodu dědičné spravování této provincie. Připojil i Kyrenaiku a vlivu osmanského sultána podléhal jen formálně. Největší výnosy mu přinášelo pirátství, které na jedné straně podporoval a na druhé straně uzavíral s evropskými státy obchodní smlouvy. Dokázal sjednotit kmeny a ochránit tak karavany proti loupežím.\n\nV jeho politice pokračoval jak jeho syn, tak i vnuk. Za jejich vlády pirátství kvetlo. Uzavírali smlouvy s evropskými vládci, kteří Tripolsku platili roční daně za to, že jejich lodě nebudou oloupeny. To však nebylo vždy dodrženo, a tak se Tripolis stal opět terčem preventivních útoků.\n\nV době vlády Júsufa (1796-1832) se Tripolsko stalo významnou silou ve Středomoří a na svou stranu se ho snažil získat jak Napoleon Bonaparte při svém tažení do Egypta, tak i protinapoleonská koalice. Paša Júsuf však dokázal zachovat neutralitu.\n\nV letech 1799-1805 vedly USA s Tripolskem válku kvůli poplatkům za neútočení na jejich lodě. Tento střet byl ukončen kompromisem.\n\nKonec napoleonských válek také znamenal pokles korzárství a ekonomický úpadek Tripolska, Júsuf zavedl nové daně. Následné povstání ho svrhlo. \nAngličané a Francouzi se snažili uvolněný trůn ovládnout. To se však povedlo opět osmanské říši.\n\nRoku 1830 Francouzi zabrali Alžírsko, a tak se osmanský sultán rozhodl zabrat Tripolsko. Roku 1835 se bez boje zmocnil Tripolisu, vládnoucí dynastii odvezl do Istanbulu a Tripolsko svěřil tureckému správci \"válí\".\n\nTurecká okupace znamenala úpadek celé provincie a až do 80. let 19. století jí upadající osmanská říše věnovala málo pozornosti. Vlivným se stal mystický sanúsijský muslimský řád, který po celém území zakládal řeholní centra – \"záwije\", která se staly hospodářskými centry.\n\nNa konci 19. století začíná Itálie investovat v Libyi pomocí obchodních a bankovních firem. V roce 1911 využila Itálie napjaté politické situace a předložila Turecku ultimátum s požadavkem odstoupení Tripolska a Kyrenaiky. Krátkou válku ukončil roku 1912 Lausannský mír, po němž Turecko podstoupilo požadované provincie Itálii. Tím skončila čtyřsetletá aktivita osmanské říše v Tripolsku.\n\nItalové však narazili u místních obyvatel na tuhý odpor a po 1. světové válce Libyjským statutem z roku 1918 uznali Tripolské republice autonomii, parlament, zrušení poplatků Itálii a politickou svobodu, dohoda však neznamenala definitivní suverenitu Tripolska, jednalo se o formu protektorátu.\n\nV roce 1922 se stal vládcem Kyrenaiky i Tripolska král Idrís, který měl zaštítit společný postup proti Italům.\nPo nástupu fašismu začala roku 1922 nová italská agrese proti Tripolsku a roku 1925 už byla Tripolská republika dobyta Itálií. Roku 1934 Italové sjednotili Tripolsko a Kyrenaiku v celek nazvaný Libye.\n\nBěhem 2. světové války se území Libye stalo bojištěm. Po porážce Italů v Egyptě roku 1940 přešli Spojenci do protiofenzívy i v Libyi a obsadili Kyrenaiku. Německo však poslalo divizi Afrikakorps generála Rommela, který zabránil úplné ztrátě Libye.\n\nPři obraně města Tobruku bojoval i 11. československý pěší prapor pod velením pplk. Karla Klapálka.\nV roce 1942 byla Kyrenaika opět osvobozena a roku 1943 i Tripolsko, německo-italské jednotky byly zdecimovány.\n\nOd roku 1943 byla Libye pod správou spojenců, Tripolsko spravovala Británie.\nV roce 1949 se situací v Libyi začalo zabývat OSN.\n\nA na podzim roku 1949 s velkou podporou SSSR a socialistického bloku byla přijata rezoluce Valného shromáždění OSN, která Libyi zaručovala samostatnost od ledna 1952.\n\nRoku 1951 byla schválena federativní ústava sdružující Tripolsko, Kyrenaiku a Fezzán.\nprosince 1951 byla oficiálně vyhlášena nezávislost Libye v čele s králem, bývalým emírem Kyrenaiky a představitele sanúsíjského řádu Múhammadem Idrísem I. as-Sanúsím.\n\n1. září 1969 provedla skupina mladších důstojníků pod vedením Muámmara al-Kaddafího vojenský převrat ve městech Tripolis a Benghází a bez většího odporu získali kontrolu nad zemí. Král se v té době zotavoval z nemoci v Řecku. Rada revolučního vedení zrušila monarchii a vyhlásila Libyjskou arabskou republiku. Tu okamžitě uznal SSSR a další socialistické země.\n\nV lednu 1970 se al-Kaddáfí stal předsedou vlády.\nV letech 1969-1971 se znárodnily banky a pojišťovny, naftové společnosti. Dále se zkonfiskoval majetek 15 000 italských zemědělců a dalších 30 000 Italů a zabaveno 3000 farem o rozloze 200 000 ha.\n\nV roce 1970 opustily zemi vojenské jednotky USA a Británie.\n1973 byla zahájena Lidová a kulturní revoluce, jejíž součástí byla i arabizace (zavření nearabských škol, veřejné nápisy přepsány do arabštiny atd.)\nOficiální název Libye zní \"Libyjská arabská lidová socialistická džamáhíríja\".\n\nRoku 1998 se \"Řím a Tripolis dohodly na ustavení dobrých sousedských vztahů vylučujících nepřátelské akty jakéhokoliv druhu. Itálie přispěje k bonifikaci minových polí z druhé světové války v Libyi a postaví v Africe zdravotní středisko pro léčení obětí min. Bude též spolupracovat na zjištění uměleckých děl převezených za fašismu násilně do Itálie. Na druhé straně italským občanům, kteří byli v roce 1969 násilně vypuzeni z Libye, bude umožněno navrátit se do Afriky z pracovních, rodinných či turistických důvodů. Obě země se zavazují spolupracovat při boji proti terorismu, při odzbrojení a při nastolení spolupráce v rámci Středomoří.\" \n\n"}
{"id": "289160", "url": "https://cs.wikipedia.org/wiki?curid=289160", "title": "Magnum Photos", "text": "Magnum Photos\n\nMagnum Photos je mezinárodní fotografická agentura složená z fotografických členů, jejíž kanceláře jsou ve městech New York, Paříž, Londýn a Tokio.\nSpoluzakladatel Henri Cartier-Bresson prohlásil:\n\nVáleční fotografové Robert Capa, David \"Chim\" Seymour, Henri Cartier-Bresson, William Vandivert a George Rodger založili agenturu Magnum Photos 27. dubna roku 1947, jako reakci na druhou světovou válku, ze které dodávala reportážní fotografie. Magnum je jedna z prvních fotografických kooperací, kterou vlastní a administruují výhradně její členové. Zaměstnanci poskytují podporu pro fotografy, kterým náleží veškerá autorská práva.\n\nSpolečnost Magnum přišla v květnu 1954 o dva významné členy. Werner Bischof zemřel ve svých osmatřiceti letech dne 16. května při autonehodě v Andách, když se při sjezdu horské silnice spolu s geologem Ali de Szepessym a řidičem zřítili do propasti. Robert Capa zahynul o devět dní později v Indočíně při dokumentování ústupu francouzských vojsk a šlápl na minu.\n\nPrvním Holanďanem, který se stal členem Magnum byl v roce 1950 Krijn Taconis.\n\nV roce 2013 byli do spolku Magnum Photos přijati dva plnohodnotní členové, jmenovitě Olivia Arthur a Peter Van Agtmael, kteří byli nominováni od roku 2008 a Michael Christopher Brown byl nominován.\n\nAgentura Magnum zahrnuje fotožurnalisty z celého světa a zachytila mnoho historických momentů 20. století. Archiv agentury obsahuje snímky zobrazující rodinný život, drogy, religionistiku, válku, chudobu, kriminalitu, hladomor, politiku i celebrity.\n\nKe členství v agentuře Magnum vedou tři kroky. Nominace na členství, přidružený člen a po dalších přibližně třech letech plnohodnotný člen. Každý krok schvaluje porota ze stávajících členů agentury. Ke schválení prvních dvou kroků stačí 50 procent hlasů, k plnohodnotnému členu je potřeba již 70 procent hlasů.\n\nMagnum žije z příjmů svých členů, které získají na zakázkách.\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "289161", "url": "https://cs.wikipedia.org/wiki?curid=289161", "title": "Tappara", "text": "Tappara\n\nTappara je finský hokejový klub hrající nejvyšší finskou soutěž SM-liiga a sídlící v Tampere. Vznikl v roce 1955 přejmenováním úspěšného hokejového týmu . Domácí stadion Hakametsä sdílí s klubem Ilves Tampere.\n\nV dlouhodobé statistice SM-liigy je na prvním místě..Tappara vyhrála finskou nejvyšší soutěž čtrnáctkrát, a to v letech 1959, 1961, 1964, 1975, 1977, 1979, 1982, 1984, 1986, 1987, 1988, 2003, 2016 a 2017. TBK vyhrál tři mistrovství, 1953, 1954 a 1955.\n\nKlubové barvy jsou modrá, oranžová a bílá.\n\nTappara již nepoužívá pět čísel, která nosili slavní hráči.\n"}
{"id": "289162", "url": "https://cs.wikipedia.org/wiki?curid=289162", "title": "Strom (Drahanská vrchovina)", "text": "Strom (Drahanská vrchovina)\n\nStrom je vrchol náležející k Drahanské vrchovině. Dosahuje nadmořské výšky 404 metrů a nachází se v brněnských Soběšicích. Na kopci se nachází 19,1 m vysoká rozhledna Ostrá horka, vystavěná v roce 2007 a zpřístupněná 1. června 2008. Místo je zajímavé tím, že se zde nachází první zeměměřičský bod na území bývalého Rakouska-Uherska.\n"}
{"id": "289164", "url": "https://cs.wikipedia.org/wiki?curid=289164", "title": "Babí lom", "text": "Babí lom\n\nOznačení Babí lom není jednoznačné a může označovat více míst:\n"}
{"id": "289166", "url": "https://cs.wikipedia.org/wiki?curid=289166", "title": "Vagharšapat", "text": "Vagharšapat\n\nVagharšapat (arménsky \"Վաղարշապատ\"), v letech 1945 až 1995 Ečmiadzin (\"Էջմիածին\"), je město nedaleko arménského hlavního města Jerevanu v provincii Armavir, sídlo katholikose, hlavy Arménské apoštolské církve. Významné chrámy tohoto svatého města se od roku 2000 nachází na Seznamu světového dědictví UNESCO.\n\nPočátky města sahají již do 4. století př. n. l. Ve městě se nachází velká řada památek, především ústřední chrám, katedrála sv. Matky Boží (\"Սուրբ Աստուածածին Եկեղեցի\", \"Surb Astuadzadzin Jekegheci\"), jež pochází z roku 618, což z ní činí jednu z nejstarších dochovaných křesťanských staveb na světě – přitom stojí na místě ještě staršího, dřevěného kostela, zbudovaného v letech 301–303, kdy Arménie jako první stát na světě přijala křesťanství za státní náboženství.\n\nLokalita však čítá i řadu jiných památek, z nichž 3 další – chrámy sv. Gajane, sv. Hripsimy a Šoghakath – jsou spolu s hlavní katedrálou na seznamu UNESCa. K souboru jsou přiřazeny i zbytky katedrály v nedalekém Zvarthnocu.\n\n"}
{"id": "289167", "url": "https://cs.wikipedia.org/wiki?curid=289167", "title": "Straka obecná", "text": "Straka obecná\n\nStraka obecná (\"Pica pica\") je krkavcovitý pěvec velikosti hrdličky, s výrazným černobílým zbarvením a dlouhým stupňovitým ocasem. Má poměrně krátká a široká křídla a její let je ve srovnání s jinými krkavcovitými těžkopádný. Straka se vyskytuje v Eurasii, severní Africe a Severní Americe. Tento druh se dělí na cca 12 poddruhů; ve střední Evropě se vyskytuje straka obecná středoevropská (\"Pica pica pica\", vyskytuje se od Velké Británie až po Ukrajinu a Turecko).\n\nU strak obecných se samec od samice neliší vzhledem. Typické jsou zřetelně oddělené černé a bílé plochy. Černá je hlava, horní část hřbetu, krk, vole, ocas, valná většina křídla. Bílá jsou prsa a břicho, lopatky, dolní část hřbetu, kostřec a vnitřní prapory ručních letek. Černé části křídel a rýdovací pera nejsou opravdu černá. Jak je vidět na obrázku straky v letu, ocas se leskne do zelena a křídla do modra. Mláďata nemají kovový lesk v černém peří a mají širší černý okraj bílých částí ručních letek.\n\nDélka těla straky je 40–51 cm, ale 20–30 cm z toho je ocas. Rozpětí křídel je 52–62 cm. Váha kolísá mezi 150 až 270 g, výjimečně i více. Samec bývá větší než samice (váží v průměru okolo 230 g, samice okolo 200 g).\n\nStraky staví poměrně bytelné „nepořádné“ hnízdo většinou vysoko v korunách stromů i v klidných ulicích měst. Základním materiálem jsou suché větve pokryté hlínou a drnem. Hnízdní kotlinku vystýlá kořínky, stébly a chlupy. Hnízdo je shora kryto jakousi stříškou z větviček. Tato stříška má chránit hlavně před případnými útočníky. První vajíčka se v hnízdech mohou objevovat již v průběhu března. Ve snůšce bývá 5–8 vajec, výjimečně i více. Vajíčka jsou olivově skvrnitá, mnohdy i s tmavší čepičkou. Na vejcích sedí 17–18 dní většinou jen samice a pak jsou mláďata ještě dalších 22–27 dní krmena oběma rodiči na hnízdě. Po výletu z hnízda zůstávají mladí s rodiči až do příštího jara.\n\nVětšina párů nevyužije staré hnízdo. Díky tomu, že hnízda strak jsou bytelná a trvalá, používají opuštěná stračí hnízda mnozí další ptáci (například poštolky nebo kalousi, kteří si sami hnízdo postavit neumějí).\n\nStraky mají velmi rozmanitý jídelníček. V podstatě jsou schopny živit se čímkoliv včetně odpadků. V přírodě se živí převážně různým hmyzem, měkkýši, drobnými savci (hraboši), plazy (ještěrkami, slepýši), ptačími vejci či mláďaty nebo většími mršinami, ale i rostlinnou stravou, převážně semeny a různými plody. Při sběru potravy se často procházejí po zemi, ale sbírají potravu i na stromech a podobně. Straka vybírá z hnízd vejce a mláďata pěvců např. kosů, pěnkav, sýkor, drozdů nebo pěnic, což je důvod, proč bývá některými lidmi označována za škodnou. Není oblíbena také pro svou pověst ptáka-zloděje (kvůli její údajné zálibě v lesklých předmětech), nebo snad i pro svůj nelibozvučný zpěv. Není jisté, do jaké míry dokáže ovlivňovat populace menších ptáků.\n\nStraka obecná se vyznačuje vysokou inteligencí. Celkový poměr mozku krkavcovitých k tělu je podobný jako u lidoopů nebo kytovců. Straky byly pozorovány u složitých sociálních rituálů, možná včetně vyjádření zármutku a úspěšně prošly zrcadlovým testem sebeuvědomění, což z ní dělá jeden z mála druhů, které vlastní tuto schopnost. U krkavcovitých se vyvinuly složité kognitivní dovednosti, jako výroba a použití nástrojů, epizodická paměť a schopnost používat vlastní zkušenost v předpovídání chování. Kognitivní schopnosti straky obecné jsou považovány za důkaz, že se inteligence vyvinula nezávisle u krkavcovitých i primátů.\n\nStraka obecná žije v celé Evropě (s výjimkou Islandu), severní Africe, na většině území Asie a odtud pronikla i na západ Severní Ameriky. Její výskyt je omezen hlavně vhodnými hnízdišti, ale v blízkosti lidských sídlišť je ochotna hnízdit i na zemi (např. v tundře). Na většině území se jedná o stálý druh. Ve druhé polovině 20. století její stavy stoupaly, což je mimo jiné způsobeno tím, že se naučila žít v blízkosti člověka.\n\nV České republice je rozšířena téměř na celém území, méně se vyskytuje v horských oblastech (i když bylo zaznamenáno i hnízdění na Mísečkách a ojediněle lze straku potkat i ve vyšších polohách). Nemá ráda souvislé zemědělské plochy bez stromů ani naopak příliš rozsáhlé lesní porosty. Vyhovuje jí rozmanitá „parková“ krajina a blízkost lidských sídlišť. V období 2001–2003 byla početnost strak na českém území odhadována na 50 000–100 000 párů..\n\nPoddruhy:\n\nStraka je tradičně v Evropě lovena jako škodná, protože údajně způsobuje škody na chovech hospodářských zvířat nebo populacím malých zpěvných ptáků a drobné lovné zvěře. Vědecké studie však toto nepotvrzují.\n\nPodle přílohy II části B stávající směrnice EU o ptácích 2009/147/EG ze 30. listopadu 2009 je lov strak zakázán pouze v několika zemích EU. V Evropě bylo podle údajů organizace Committee Against Bird Slaughter v roce 2018 usmrceno 980 630 strak.\n\n"}
{"id": "289168", "url": "https://cs.wikipedia.org/wiki?curid=289168", "title": "Zvarthnoc", "text": "Zvarthnoc\n\nZvarthnoc (arménsky: Զվարթնոց) je město nedaleko arménského Jerevanu, přibližně na půli cesty mezi Jerevanem a Ečmiadzinem. Město bylo vystaveno ve starověku, avšak později bylo zapomenuto a znovuobjeveno až ve 20. století.\n\nCelá lokalita se společně s Ečmiandzinem od roku 2000 nachází na Seznamu světového dědictví UNESCO.\n\n"}
{"id": "289170", "url": "https://cs.wikipedia.org/wiki?curid=289170", "title": "Lehký kulomet vz. 26", "text": "Lehký kulomet vz. 26\n\nLehký kulomet vz. 26 je vzduchem chlazený kulomet vyvinutý roku 1924 konstruktérem Václavem Holkem (1886–1954) v dílnách Čsl. zbrojovky, akc. spol., pod označením Praga vz. 24. Ve své době ovlivnil konstrukci kulometů na celém světě. Byl přímým předchůdcem britského kulometu Bren.\n\nSe vznikem Československa v roce 1918 se uprostřed Evropy objevil průmyslový stát, ve kterém se kromě jiných odvětví těžkého průmyslu rozvíjela i zbrojní výroba. Počátkem 20. let byla v Brně založena společnost nesoucí název Československá zbrojovka. Jejím programem byla konstrukce a výroba všech druhů ručních palných zbraní. Jedním z jejich raných výtvorů byl lehký kulomet ZB vzor 24 se schránkovým zásobníkem. Ten dospěl pouze do stádia prototypu. Poté společnost představila lehký kulomet ZB vzor 26, který z projektu kulometu vz. 24 převzal některá technická řešení. ZB vz. 26 se okamžitě po svém uvedení na trh stal velmi úspěšnou zbraní a zůstal nejinspirativnějším zástupcem svého druhu až do současnosti.\n\nZB vz. 26 fungoval na principu odběru prachových plynů, které jsou odebírány na ústí hlavně. Pod hlavní měl dlouhý plynový píst, proti kterému se seřiditelným kanálkem, umístěným přibližně v polovině délky hlavně, odváděly prachové plyny. Tlakem plynů se píst zatlačil dozadu. přitom se odemkl závěr, sestávající z výklopného závorníku a nosiče závorníku v prodloužení pístu. Píst zároveň tvořil základní prvek uzamykacího a bicího mechanismu. Zbraň střílí z otevřeného závěru a je vybavena střeleckou pohotovostí. Střelivo se do nábojové komory zasouvalo z segmentového zásobníku, nasazovaného z horní strany zbraně.\n\nPři konstruování se kladl důraz na snadnou rozebíratelnost, nenáročnou údržbu a jednoduché ovládání při střelbě. Hlaveň byla chlazená vzduchem pomocí žeber po celé své délce a u ústí měla děrovaný tlumič plamene. Při používání zbraně se ukázalo, že žebrovaní na povrchu hlavně příliš nefunguje a v některých případech dokonce zbraň zahřívá (prokázáno v opevnění). Z tohoto důvodu bylo u dalších verzí od žebrování upouštěno. Hlaveň odolávala až 200 ranám nepřetržité střelby, celkově dokázala vydržet až 15 000 ran. Pokud se přehřála, dala se snadno a rychle vyměnit. V boji ho dokázal přenášet a ovládat jeden muž. Při střelbě se kulomet opíral o skládací dvojnožku, která usnadňovala míření a střelbu.\n\nČeskoslovenská armáda kulomet vz. 26 hned zařadila do své výzbroje. Brzy se stal úspěšným vývozním obchodním artiklem. Vyvážel se do řady států (Čína, Španělsko, Jugoslávie, státy Jižní Ameriky a mnoho dalších zemí). Nástupcem se stal mírně vylepšený typ, lehký kulomet ZB 30 (často mylně uváděný jako vz. 30, nebyl však československou armádou zaveden do výzbroje). Koncepce obou zbraní byla identická, ZB 30 se od svého předchůdce lišil především způsobem výroby a provedením některých součástí vnitřního mechanismu. Stejně jako vz. 26 byl i ZB 30 vývozně úspěšný a mnoho kusů odebraly Írán, Rumunsko nebo Turecko. Na začátku druhé světové války patřily kulomety vz. 26 a ZB 30 k nejrozšířenějším zbraním svého druhu na světě. Celkem bylo v Československu vyrobeno 145 000 kusů.\nV září 1938 měla československá armáda k dispozici 34 550 kulometů vz. 26 a ZB 30. Byly nejrozšířenější automatickou zbraní armády, sloužily jak u pěchoty, tak i ve vozidlech a opevnění jako hlavní i pomocné zbraně. Avšak k obraně země, pro kterou byly na konci 30. let vyráběny, se nedočkaly.\n\nDobývání Evropy zahájilo nacistické Německo obsazením Československa. Kulomety se nadále vyráběly v brněnské zbrojovce, aby mohly uspokojit poptávku po zbraních ze strany Wehrmachtu. Sloužily však po celém světě a staly se dokonce standardní zbraní jak německé vojenské policie ( ), tak té civilní.\nDalší názvy nesly označení podle toho, v jaké armádě sloužily. Například německá armáda je zařadila do výzbroje jako MG-26(t) a MG-30(t). Zkratka t – (\"československý\") – z důvodu označení země původu.\n\nPřestože měl kulomet vz. 26 spoustu variant, mnoho zbraní bylo ovlivněno jeho konstrukcí:\n\nSeznam států používajících kulomety ZB vz. 26 a ZB 30:\n\n"}
{"id": "289171", "url": "https://cs.wikipedia.org/wiki?curid=289171", "title": "Klášter Geghard", "text": "Klášter Geghard\n\nKlášter Geghard (arménsky: Գեղարդ) je architektonicky unikátní klášter v Arménii. Klášter byl založen již ve 3. století, hlavní kaple však byla vystavěna až v roce 1215. Přilehlé údolí Azat tvoří další dominantu celé krajiny.\n\nKlášter je od roku 2000 zapsán společně s údolím na Seznamu světového dědictví UNESCO.\n\n"}
{"id": "289175", "url": "https://cs.wikipedia.org/wiki?curid=289175", "title": "Čekání na Boha", "text": "Čekání na Boha\n\nČekání na Boha ( \"Waiting For God\") je čtvrtá epizoda první řady britského kultovního sci-fi seriálu \"Červený trpaslík\". Poprvé byla vysílána na kanálu BBC2 7. března 1988.\n\nV tomto díle se Dave Lister z kočičí svaté knihy dozví, že je bohem kočičích lidí, kteří bojovali na palubě Červeného trpaslíka o to, zda budou kočky na Fušálu (dle legend kočičí ráj, ve skutečnosti Fidži, kam chtěl Lister odcestovat) nosit modré, nebo červené čapky. Když válka skončila, byly postaveny dvě archy a čapkáři odletěli hledat Fušál. Na palubě zůstali jen staří a nemocní. Kocour se dozví, že je synem chromé a hlupáka. Poté, co se setká se svým bohem, Listerem, zemře předposlední kočka na palubě, slepý kněz. Jeho poslední slova jsou: \"\"Toto je nejšťastnější den mého živo...\"\"\nNázev epizody odkazuje na divadelní hru Samuela Becketta \"Čekání na Godota\" (anglicky \"Waiting for Godot\").\n\n"}
{"id": "289177", "url": "https://cs.wikipedia.org/wiki?curid=289177", "title": "Stanislav Zvolenský", "text": "Stanislav Zvolenský\n\nStanislav Zvolenský (* 19. listopadu 1958, Trnava) je slovenský římskokatolický duchovní, od roku 2008 první arcibiskup bratislavský. V letech 2004–2008 působil jako pomocný biskup bratislavsko-trnavské arcidiecéze, 27. října 2009 byl zvolen předsedou Konference biskupů Slovenska.\n\nStudoval na Římskokatolické cyrilometodějské bohoslovecké fakultě v Bratislavě. Dne 13. června 1982 byl biskupem Júliusem Gábrišem vysvěcen na kněze. Působil jako kaplan v Galantě a Hlohovci. V letech 1990 až 1992 působil jako farář ve farnosti Bratislava-Vajnory.\n\nRoku 1992 nastoupil na postgraduální studium teologie v Innsbrucku. Později studoval na Papežské Gregoriánské univerzitě v Římě, kde roku 1998 dosáhl doktorátu z kanonického práva. Po návratu na Slovensko byl jmenován diecézním soudcem a odborným asistentem Římskokatolické cyrilometodějské bohoslovecké fakulty Univerzity Komenského, a roku 2001 proděkanem RKCMBF UK a soudním vikářem bratislavsko-trnavské arcidiecéze.\n\nDne 2. dubna 2004 jej papež Jan Pavel II. jmenoval pomocným biskupem bratislavsko-trnavské arcidiecéze a titulárním biskupem z Nova Sinna. Biskupské svěcení přijal 2. května 2004 z rukou arcibiskupa Jána Sokola a spolusvětiteli byli arcibiskup Henryk Józef Nowacki a biskup Dominik Tóth.\n\nDne 14. února 2008 ho papež Benedikt XVI. ustanovil arcibiskupem bratislavským a metropolitou Západní církevní provincie. Uveden do úřadu byl 8. března 2008 papežským legátem kardinálem Jozefem Tomkem. Na slavnost Svatých Petra a Pavla (29. června 2008) mu papež Benedikt XVI. odevzdal arcibiskupské pallium.\n\nDne 28. října 2009 byl zvolen předsedou Slovenské biskupské konference (KBS) a 8. listopadu 2012 byl potvrzen na další tříleté období.\n\nPapež Benedikt XVI. jej dne 15. prosince 2009 jmenoval soudcem Nejvyššího tribunálu apoštolské signatury na dobu pěti let. Dne 21. září 2015 byl potřetí za sebou zvolen předsedou KBS.\n\nDne 17. prosince 2009 Zvolenský jako bratislavský arcibiskup konstatoval exkomunikaci dvou novokněží bratislavské arcidiecéze (Martin Chebek, Stanislav Cigánek), souběžně byli biskupem Róbertem Bezákem exkomunikováni i trnavský kněz Martin Jarabica a jáhen Peter Mazúr. Exkomunikovaní v dopise z 12. prosince 2009 obviňovali některé slovenské, německé, české, indické, ukrajinské, polské a irské biskupy z hereze, navrhovali posmrtnou exkomunikaci Jana Pavla II. a kritizovali některé aktivity katolické církve, označili za herezi používání historicko-kritické metody v teologii a synkretismus s pohanstvím a okultismem a hrozili slovenským biskupům ztrátou posvátné moci, pokud do 25. prosince 2009 nepodepíší jimi sestavený formulář vyznání víry, obsahující například „zřeknutí se ducha historicko-kritické teologie“, „ducha relativismu“ atd. 25. prosince 2009 tito kněží zveřejnili dopis, v němž konstatovali, že nikdo z 18 obeslaných biskupů jejich výzvě nevyhověl a tedy je všech těchto 18 biskupů automaticky exkomunikováno.\n\n\n"}
{"id": "289179", "url": "https://cs.wikipedia.org/wiki?curid=289179", "title": "Hearts of Iron", "text": "Hearts of Iron\n\nHearts of Iron (HoI) je globální strategická válečná počítačová hra vyvinutá Paradox Interactive a vydaná Strategy First, odehrávající se v letech 1936–1948. Ve hře lze ovládat kterýkoliv stát existující v průběhu druhé světové války. Hra byla vydaná pro Windows v roce 2002. Také byla vydaná verze pro Mac OS, společností Virtual Programming. Hlavním programátorem je Johan Andersson. Hearts of Iron II je pokračování \"Hearts of Iron\" a obsahuje změny v herním systému, stejně jako v technologickém stromu.\n\nSystém \"Hearts of Iron\" je založen na úspěšné hře Europa Universalis, ale je v něm mnoho změn:\n\nVe hře jsou tři hlavní aliance: Spojenci, Osa a Kominterna (Komunistická internacionála). Hráč se může buď připojit k některé z aliancí nebo zůstat mimo. Hra končí, pokud zůstává jenom jedna aliance, což se ale nestává moc často. V opačném případě hra končí o půlnoci 30. prosince 1947. Vítězná aliance je určena systémem bodování. Body se udělují za ovládnutí klíčových regionů nebo měst.\n\nHra je zakázána v Čínské lidové republice, protože Tibet, Sin-ťiang a Mandžusko jsou zobrazeny jako samostatné státy, a Taiwan je pod japonskou nadvládou.\n\nParadox Interactive se snaží zajistit historickou přesnost hry. Hra reprezentuje „drsné časy“ v čínských dějinách, stejně jako neuvěřitelné překážky a poměr sil, který musela Komunistická strana Číny překonat, aby vyhrála Čínskou občanskou válku.\n\nPrvní verze hry (v1.00) zažehla ostré spory mezi jejími příznivci kvůli historickým nepřesnostem (např. Italové poráželi Spojené království a Spojence v Africe). Problémy první verze byly opraveny v pozdějších verzích \"Hearts of Iron\".\n\n"}
{"id": "289181", "url": "https://cs.wikipedia.org/wiki?curid=289181", "title": "Tomáš Galis", "text": "Tomáš Galis\n\nTomáš Galis (* 22. prosince 1950 Selice) je slovenský římskokatolický duchovní, od roku 2008 první biskup nově vzniklé žilinské diecéze. V letech 1999–2008 působil jako pomocný biskup banskobystrické diecéze.\n"}
{"id": "289188", "url": "https://cs.wikipedia.org/wiki?curid=289188", "title": "Arcidiecéze bratislavská", "text": "Arcidiecéze bratislavská\n\nArcidiecéze bratislavská je metropolitní arcidiecéze římskokatolické západní provincie, do níž patří spolu s arcidiecézí trnavskou a diecézemi banskobystrickou, nitranskou a žilinskou. Vznikla 14. února 2008 rozdělením arcidiecéze bratislavsko-trnavské. Jejím prvním arcibiskupem byl jmenován Stanislav Zvolenský.\n\n"}
{"id": "289189", "url": "https://cs.wikipedia.org/wiki?curid=289189", "title": "Kateřina Sienská", "text": "Kateřina Sienská\n\nSvatá Kateřina Sienská (25. března 1347, Siena – 29. dubna 1380, Řím), vlastním jménem Caterina Benincasa, byla italská řeholnice, panna a mystička, 4. října 1970 papežem Pavlem VI. jmenována učitelkou církve. Je považována za jednu z nejvýznamnějších žen církevních dějin.\n\nUsilovala o znovupřesídlení papežů do Říma (skutečný význam jejích snah pro jeho realizaci je předmětem diskusí) a později o odstranění papežského schismatu. Je autorkou 381 dopisů a náboženských spisů.\n\nJako svatou ji ctí katolíci, anglikáni a někteří luteráni.\n\nJejí život i dnes inspiruje mnoho lidí, mezi nimi také členky sekulárního institutu Caritas Christi, jež ji od svého založení mají za svou patronku.\n\nKateřina se narodila jako 24. dítě do početné, ale nikoliv chudé rodiny sienského barvíře. Pocházela z dvojčat, ale její sestra brzy po narození zemřela. Doba byla bouřlivá. V severní Itálii tehdy nepanovaly klidné časy, vedly se početné místní války, ve městech propukaly boje o moc, na denním pořádku byly rozbroje mezi šlechtickými rody. Křesťanská víra se dostávala na vedlejší kolej, upadala moc i prestiž papežů, kteří se v době avignonského pobytu dostali do závislosti na francouzských králích.\n\nJiž v šesti letech prý měla malá Kateřina uprostřed ulice mystické vidění, jehož příčinou mohlo být citové vypětí a snaha přiblížit se k Bohu. O rok později složila slib, že zůstane pannou a již v dětském věku žila v asketickém odříkání. Jako desetiletá navázala kontakty s dominikány, ke kterým vstoupil její bratranec Tommaso della Fonte.\n\nKdyž bylo Kateřině dvanáct let, odmítla se na přání rodičů vdát. To nesla především její matka velmi těžce, proto docházelo mezi ní s dospívající dcerou k častým sporům. O tři roky později viděl prý její otec, jak se nad Kateřininou hlavou vznáší bílá holubice a rozhodl se, že ji nechají na pokoji. Ostatně Kateřina prodělala neštovice, které jí znetvořily obličej, a od té doby žila v domácím ústraní rodičovského domu, kde měla svůj vlastní pokoj. Živila se vodou a léčivými bylinami, celé týdny se postila, modlila se a mlčela, spala jen málo a na tvrdé posteli. Třikrát denně se bičovala, dělajíc pokání za druhé.\n\nRoku 1363 vstoupila Kateřina proti vůli svých rodičů mezi terciáře dominikánského řádu v Sieně. Poté žila tak přísně asketicky, až to ohrožovalo její zdraví. Po jednom dalším vidění opustila život v ústraní a začala obětavě pečovat o chudé a nemocné. Během dalšího vidění se jí zdálo, že se provdala za Ježíše Krista a snubní prsten viděla po celý svůj život na svém prstu.\n\nDosud negramotná dívka se roku 1369 začala učit číst, aby mohla studovat Bibli. Od roku 1370 psala dopisy vysoce postaveným duchovním osobám. Vyjadřovala se v nich velmi osobitým, udivujícím způsobem k různým náboženským otázkám. Protože neuměla psát, diktovala své listy písařům (minimálně třem zároveň). V roce 1374 musela svoje vize a neobvyklé jednání obhajovat před generálním shromážděním řádu ve Florencii. Vyvrátila však všechny pochybnosti a podezření z kacířství a mohla v oficiálních službách Církve dále cestovat a kázat na veřejnosti. Zároveň neúnavně pracovala pro chudé a nemocné v Sieně. Roku 1374 se při péči o nemocné dokonce sama nakazila, ale práci nepřerušila.\n\nKolem Kateřiny se postupně seskupil okruh zbožných, mysticky zaměřených osob, kteří ji nazývali matkou. Šlo především o kultivované a vzdělané duchovní i laiky. V roce 1375 prý byla obdařena stigmaty, ale až do své smrti je skrývala.\n\nVelký vliv mělo na Kateřinu setkání s dominikánem Raimundem z Capuy, který se stal jejím zpovědníkem a později, v letech 1380-1399 generálem řádu. Roku 1376 s ním odjela do Avignonu k papeži Řehoři XI., aby se přimluvila za Florencii, která tehdy byla ve válce s papežem. V tomto směru sice neuspěla, zato posílila papežovo rozhodnutí přesídlit do Říma. V Itálii jí dokonce připisují rozhodující zásluhu na tomto důležitém kroku, k němuž se ovšem snažil přimět Řehoře XI. také tehdejší římský císař Karel IV.\n\nZ Avignonu se Kateřina vrátila do Sieny a věnovala se své obvyklé činnosti. Roku 1378 založila v pevnosti Belcano poblíž Sieny, darované jednou šlechtickou rodinou, nový ženský klášter. Řehoř XI. vskutku přesídlil do Říma, ale vzápětí zde zemřel. Krátce nato, v roce 1378 vypuklo papežské schizma - dvojpapežství. Kateřina odešla na přání římského papeže Urbana VI. do Říma, aby mu pomohla bojovat za jednotu církve. Usídlila se v domě nedaleko dominikánského kostela Santa Maria sopra Minerva a vedla rozsáhlou dopisovou akci. Její listy svědčí o hluboce niterném, upřímném vztahu k náboženským otázkám, silném osobním charismatu, ale také o naivním a sentimentálním, ale velmi vřelém vztahu k církevní politice i sociálním otázkám. Vzhledem k těmto vlastnostem však již tak velmi složitou situaci papežství spíše komplikovala.\n\nPoslední léta svého života se prý Kateřina živila pouze Eucharistií. Žaludek, přivyklý dlouhým půstům, nedokázal totiž přijmout jinou potravu. Proto se její tělesný stav zhoršoval, třicetiletá žena churavěla a trpěla bolestmi. Podle tradice zemřela v bazilice sv. Petra, kam se každodenně dovlekla na mši. Byla pohřbena pod hlavním oltářem kostela Santa Maria sopra Minerva do skleněné rakve. Její prý ještě neporušené tělo bylo roku 1430 s papežovým svolením exhumováno kvůli odebrání relikvií, to se opakovalo roku 1855. Hlava světice a prst, uložený ve stříbrném obalu, jsou nyní vystavovány v dominikánském kostele v Sieně. Její římský pokoj, místo posledního pobytu, byl přenesen do kostela Santa Maria sopra Minerva v Římě.\n\nV literární pozůstalost Kateřiny Sienské se dochovalo 381 dopisů a náboženské spisy (například \"Dialog s Boží prozřetelností\"), které adresovala církevním představitelům, řeholnicím i panovníkům. Jedná se o cennou církevní literaturu z oblasti mystické teologie. Svůj ideál vyjádřila ve vlastní modlitbě: \"\"Bože, dej, abych mohla vždy být milovnicí a hlasatelkou pravdy a kvůli pravdě mohla také zemřít\" ...\"\n\nKateřina Sienská byla svatořečena roku 1461 papežem Piem II. Její dlouholetý zpovědník Raimund z Capuy napsal životopis budoucí světice, který patřil v pozdním středověku mezi nejoblíbenější četbu.\n\nOd roku 1939 je sv. Kateřina Sienská považována za patronku Itálie a druhou patronku Říma, od roku 1999 patronkou Evropy. Je samozřejmě také patronkou rodného města Sieny.\n\nV katolické i v luteránských církvích se památka sv. Kateřiny Sienské připomíná 29. dubna, v anglikánské církvi 9. dubna.\n\n\n\n\n"}
{"id": "289191", "url": "https://cs.wikipedia.org/wiki?curid=289191", "title": "The Sims 2", "text": "The Sims 2\n\nThe Sims 2 je pokračování počítačové hry The Sims od Electronic Arts a Maxis. Jedná se o simulátor života. Cíl hry si každý hráč určí sám. Může to být vytvoření velké rodiny, nebo budování kariéry. V datadisku může hráč vybudovat úspěšný podnik. Nehledě na cíl, je základ hry stejný: provést simíka celým životem a dbát na jeho sociální i fyzické potřeby. Pokud hráč úspěšně plní tyto potřeby, může začít plnit přání a celoživotní přání.\n\nNa začátku hry má hráč možnost vybrat si z několik sousedství. Sousedství v základní hře jsou tato: Krasohlídkov, Podívín a Veronov. Pokud si hráč nevybere z vytvořených sousedství, může si vytvořit své vlastní.\n\nKaždé sousedství jsou specifické, ale nesou i společné znaky. Společným znakem sousedství jsou pozemky - ve hře jsou dva typy: Rezidenční a Obecný. Na rezidenčním pozemku mohou simíci (hráč ovládající své simíky) stavět domy a bydlet. Obecní pozemky slouží ke společenskému životu simíků: např. obchody, koupaliště, sportovní centra apod.\n\nVe základní hře jsou tři předvolená sousedství : Krasohlídkov, Podivín a Veronov. S DLC se do hry přidávají i sousedství specifická pro dané DLC. Každé sousedství obsahuje již několik vytvořených rodin, s rozvinutým dějem, připravených ke hře. Hráč má možnost vytvořit vlastní domácnost.\n\nHráč má možnost vytvořit si svou domácnost v editoru domácností. V tomto editoru se vytváří postavy tvz. simíci. Maximální počet simíků v domácnosti je osm. Pokud hráč vlastní dodatek , může\n\nv tomto editoru vytvářet i domácí mazlíčky.Hráč má mnoho možností při vytváření, může vybrat pohlaví, rasu, barvu očí, barvu vlasů aj. Dále editor nabízí výběr oblečení pro různé aktivity. Ve hře se simík pak sám převlékne při dané aktivitě. Popud k převlečení mu může dát ale i samotný hráč. V poslední fázi hráč vybírá vlastnosti simíka, které pak ovlivňují celoživotní přání, ale i samotnou hru. Po vytvoření a uložení domácnosti, ji hráč může nastěhovat na rezidenční pozemek. Má na výběr buď z prázdného rezidenčního pozemku, kde si dům postaví, nebo může zakoupit již hotový dům. Hráč si musí ze začátku vystačit se základním kapitálem každé domácnosti ve výři 20 000 Simelonů. Simelon je imaginární měna simíků ve hře. Po nastěhování domácnosti má hráč k dispozici dva herní režimy :\n\nRežim stavby hráči umožňuje výstavbu, nebo úpravu domu. Dále umožňuje pořízení vybavení pro rezidenční pozemek. Rozděluje se na dvě části:\n\nTento režim hráči umožňuje stavět nové domy, nebo upravovat stávající. Veškeré úpravy jsou limitované počtem simelonů domácnosti. Možnosti režimu stavby se přímo úměrně rozšiřují s počtem datadisků a rozšíření hry. Možnosti stavby jsou limitované i velikostí pozemku. Velikost pozemku v průběhu hry nelze upravovat. Pokud chce hráč jinou velikost pozemku, musí domácnost přestěhovat.u\n\nRežim nákupu nabízí vybavení domu a zahrady pro simíky. Možnosti režimu nákupu se přímo úměrně rozšiřují s počtem datadisků a rozšíření hry. Vybavení se může rozšířit, po dosažení nějakého herního cíle, o původně skryté možnosti. Například, pokud hráč se svým simíkem dosáhne určité úrovně kariéry, odemkne se mu nové zařízení.\n\nSimík má různé životní fáze. Jejich jednotlivou délku můžu hráč upravit v nastevení hry. Fáze života jdou takto za sebou: kojenec, batole, dítě, teenager, dospělý, důchodce. Pokud hráč vlastní datadisk má přidanou životní etapu mladý dospělý. Tuto celou etapu může hráč hrát pouze s ve hře narozeným simíkem. V editoru domácností lze totiž dát jen nejmladší fáze batole. Po životní fázi důchodce si pro simíka přijde smrťák. Mezi jednotlivými fázemi informační panel upozorňuje na narozeniny simíka. Toto upozornění může nechat hráč bez povšimnutí, nebo uspořádat pro simíka oslavu s dortem. Pokud oslavenec sfoukne svíčky, postupuje do další životní fáze. V době narozenin záleží na stavu aspirace simíka. Pokud má simík mínusovou aspiraci, uzavře životní etapu jako neúspěšnou a zařadí se mu do vzpomínek špatná vzpomínka. Pokud projde narozeninami se zelenou, zlatou, nebo diamantovou aspirací, uzavře svou životní etapu jako úspěšnou a má na narozeniny hezkou vzpomínku.\n\nKaždý simík v domácnosti má své sociální a fyzické potřeby, které hráč musí plnit. Tyto potřeby přímo závisí na etapě života simíka a jeho vlastnostech, nebo celoživotního přání. Mezi fyzické potřeby patří jídlo, zábava, společnost, potřeba WC, hygiena, energie (spánek) a životní prostředí. Pokud některé jsou některé tyto potřeby na minimu, může simík dokonce i umřít. Hráč pak musí hrát znovu od posledního uložení.\n\nKaždý simík má také svá přání, které musí hráč plnit. Při splnění určité přání dostává simík body aspirace. Druhy přání závisí přímo úměrně na hráčem zvolené aspiraci. Za aspirační body si pak hráč může pořídit určité výhody, jako vyšší plodnost simíka/siminky, nebo nižší účty za služby aj. U simíka je i ukazatel momentální aspirace. Je o ti ukazatele toho, jak se hráči daří simíkovi plnit jeho přání a touhy. Má různé hodnoty, od nejvyšší: Diamantová, zlatá, zelená a červená. Barva aspirace se simíkovi promítá i do diamantu nad jeho hlavou.\n\nDůležitým aspektem hry jsou i přátelství/ nepřátelství mezi simíky. Stupnice přátelství je tato: nepřítel, přítel, nejlepší přítel, zamilovanost, láska, zasnouben(a), vdaná (ženat), popř. i nejlepší přítel navždy. Tuto možnost lze získat až po nainstalování dodatku . Vztahy mezi simíky přímo ovlivňují i kariéru simíků. Proto musí hráč dbát i na dobré vztahy v sousedství.\n\nSimíci můžou mít různá povolání. Povýšení v těchto povoláních závisí na zkušenostních bodech simíka. Každé povolání vyžaduje různé zkušenosti. Dalším důležitým aspektem je i počet přátel. Zkušenostní body za jednotlivé oblasti se dají získat buď praktikováním dané oblasti (úklid, vaření, fyzičk apod), nebo čtením dovednostních knih. Čím vyšší úroveň dovednosti simík má, tím víc možností se hráči s danou aktivitou nabízí. Například u dovednosti vaření, může simík vařit více druhů jídel a je menší pravděpodobnost, že jídlo připálí. Pokud dosáhne simík určité úrovně v dané dovednosti, dostane klubovou kartičku do klubu, souvisejícího k danou dovedností. To umožní hráči vstup na pozemky, na které by se bez klubových karet nedostal. Pokud se hráč se svým simíkem dané dovednosti nevěnuje, simík dovednostní body ztrácí a může o výhodu klubu přijít.\n\nKaždý významný milník v simikově životě se zapíše do simíkových vzpomínek. Tak hráč získává přehled o siíkově životě. Vzpomínky se zeleným podkladem, jsou vzpomínky kladné a přidávají body aspirace. Vzpomínky zobrazené s červeným pozadím, jsou vzpomínky špatné a body aspirace naopak ubírají.\n\nHráč má možnost rozšířit svou domácnost o děti. Pokud si je nevytvoří v editoru domácnosti, může si je pořídit ve hře. Má dva varianty. První možností je těhotenství. Simík a siminka spolu musí mít vřelý přátelský i romatický vztah a pak přes interakci \"pokusi se o dítě\" může siminka otěhotnět. Pokud je interakce úspěšná, po jejím dokončení zahraje zvuk ukolébavky. Po pár dnech čekání a rostoucího bříška siminky, se narodí miminko. Můžou se narodit i dvojčata. Pohlaví dítěte se dozvíte až po jeho narození. Další možností je adopce přes telefon. Zde si hráč může vybrat z nabízených dětí různého pohlaví, rasy i stáří.\n\nNa rozdíl od dospělých simíků, pokud se o kojence, nebo batole hráč nestará správně, odebere mu ho sociální pracovnice. Po této události pak simík nějakou dobu nemá možnost inerakce \"pookusi se o dítě\" ani adopce přes telefon.\n\nPéče o děti se v různých fázích života liší. Kojenec potřebuje jen mléko. Batole již může jíst v barové židličce buď mléko, nebo jídlo pro batolata. Batolata musí hráč naučit na záchod, mluvit a chodit. Pokud toto hráč batole nenaučí, do další fáze života může jít s mínosovou (červenou) aspirací.\n\nPo fázi batolete je fáze dítěte. Dítě už je školou povinné a musí psát úkoly. Každý všední den, pro dítě přijede autobus před dům, do kterého musí nastoupit. Dítě má ve škole také známky, pokud hráč neplní úkoly a neposílá dítě do školy, může dítě propadnout. To má za následek odebrání všech dětí z domácnosti. Protože když příjde z jakkéhokoli důvodu sociální pracovnice, bere všechny děti z domácnosti, nehledě na to pro které přišla.\n\nObecní typ pozemku je určen pro veřejná prostranství. Pokud chce hráč tento pozemek se svým simíkem, nebo celou domácností navštívit, musí na něj odcestovat. Na tomto pozemku, ale nemůže přepnout do režimu stavby. Tyto pozemky se dají upravit pouze v úpravě světů. Obecní pozemky mají v různých sousedstvích různé charaktery. Se simíkem můžete cestovat i mezi sousedstvími. S datadisekm přibývá možnost získat členskou kartu klubu a tím i přístup k jinak skrytým obecním pozemkům.\n\nSimík může při svých toulkách po obecních pozemcích potkat několik nadpřirozených bytostí.\n\nZákladní edice vyšla nebo se připravuje ve verzích pro\n\nPro PC vyšla i další edice\n\n\n\n"}
{"id": "289194", "url": "https://cs.wikipedia.org/wiki?curid=289194", "title": "Otakar Hostinský", "text": "Otakar Hostinský\n\nOtakar Hostinský (2. ledna 1847 Martiněves – 19. ledna 1910 Praha) byl český estetik, teoretik hudby a divadla a profesor pražské univerzity, který se řadil k českému realistickému hnutí.\n\nNarodil se v rodině Václava Hostinského (1804-1885), správce hospodářství a cukrovaru hraběnky Vilemíny Kinské v Martiněvsi na statku čp. 1, a jeho manželky Františky, rozené Maux. Rodina se později přestěhovala do Prahy. Otakar navštěvoval do roku 1855 školu v Heřmanově Městci, dále u piaristů a po maturitě na piaristickém gymnáziu na Novém Městě v Praze od roku 1865 studoval na Karlo-Ferdinandově univerzitě v Praze práva, po roce přestoupil na filozofickou fakultu a studia dovršil ročním pobytem na univerzitě v Mnichově. Roku 1869 obhájil doktorát filosofie a přispíval jako kritik do různých časopisů. Byl vychovatelem ve šlechtických rodinách, od roku 1877 přednášel estetiku a dějiny umění na malířské akademii a na pražské konzervatoři. Roku 1877 se na Karlo-Ferdinandově univerzitě habilitoval pro obor dějiny a estetika hudby spisem \"Die Lehre von den musikalischen Klängen\" (Nauka o hudebních zvucích). Roku 1883 byl na její filozofické fakultě jmenován mimořádným, roku 1892 řádným profesorem estetiky. Jeho zásluhy ve vědních oborech estetika a hudební věda byly oceněny volbou do Královské české společnosti nauk (mimořádný člen 6. června 1883, řádný od 7. ledna 1903), řádným členem České akademie věd a umění se stal 7. prosince 1902 (mimořádným od 2. prosince 1893)..\n24. listopadu roku 1883 se v Praze oženil se Zdenkou Quisovou (* 1863). Z jejich čtyř synů se proslavil nejstarší Bohuslav jako matematik a fyzik. Mladší Karel a Viktor zemřeli v dětském věku, nejmladší byl Jiří Otakar (* 1894).\n\nHostinský byl silně ovlivněn Herbartem, positivismem a v hudbě zejména Richardem Wagnerem. Už v roce 1868 navštívil premiéru Wagnerových \"Mistrů pěvců\" v Mnichově, kde se také seznámil s Bedřichem Smetanou a stal se jeho nadšeným obdivovatelem. Přispíval do Ottova slovníku a dalších encyklopedií. Přátelil se s českým hudebním skladatelem Zdeňkem Fibichem, pro něhož napsal libreto k \"Nevěstě Messinské\". Napsal řadu knih o české hudbě, o lidové písni a o hudební teorii a významně přispěl k hudební estetice svými studiemi o Smetanovi a Fibichovi.\n\nSeznamoval českou veřejnost s teoriemi německého hudebního skladatele Richarda Wagnera o „celkovém uměleckém díle“ (\"Gesamtkunstwerk\"). V tomto smyslu požadoval, aby divadelní představení bylo tvořeno dokonalým souladem mezi básnickým textem a výpravou, režií a hereckými výkony. Hostinský zdůrazňoval ideovost a národnost v umění a hlavně v literatuře. Ve svých studiích o českém verši dokazoval, že pro české básně není vhodná časomíra. Jeho zásadní dílo \"O realismu uměleckém\" (1890) vymezuje romantismu témata z historie a realismu témata ze současnosti. Spory o realismus charakterizuje jako spor mezi krásou a pravdou, pravdu přitom pro něj představuje realismus.\n\nHostinský také vychoval řadu žáků, hudebních teoretiků a estetiků. Mezi jeho oddané žáky patřili například Zdeněk Nejedlý a Otakar Zich, kteří o něm také psali.\n\n\n\n\n\n"}
{"id": "289198", "url": "https://cs.wikipedia.org/wiki?curid=289198", "title": "Prezident České republiky", "text": "Prezident České republiky\n\nPrezident České republiky je hlava České republiky, která je volena přímo českými občany, resp. oprávněnými voliči. V letech 1993–2012 byl volen oběma komorami Parlamentu, tedy poslanci a senátory, na společné schůzi obou komor. Z výkonu své funkce není odpovědný s výjimkou velezrady a hrubého porušení Ústavy nebo jiné součásti ústavního pořádku. Prezident se ujímá úřadu složením slibu do rukou předsedy Senátu, do roku 2013 skládal slib do rukou předsedy Poslanecké sněmovny. Prezidentovo funkční období trvá pět let. Vzdát se svého úřadu může též do rukou předsedy Senátu Parlamentu ČR. Výkon pravomocí, protokolární povinnosti a další funkce spojené s osobou prezidenta zajišťuje Kancelář prezidenta republiky, jeho ochranu má na starosti specializovaný útvar Policie ČR.\n\nČeská republika je parlamentní republika, v níž je hlava státu součástí pilíře výkonné moci s omezenými pravomocemi v rozhodovacích procesech (pasivní složka), ty většinově náleží předsedovi vlády a kabinetu (aktivní složka), ale do dění vstupuje v okamžiku napětí a krize (systém brzd a protivah). Reprezentuje zemi navenek i ve vnitřních vztazích, z hlediska protokolu jde o prvního ústavního činitele.\n\nSlib prezidenta republiky zní: \"„Slibuji věrnost České republice. Slibuji, že budu zachovávat její Ústavu a zákony. Slibuji na svou čest, že svůj úřad budu zastávat v zájmu všeho lidu a podle svého nejlepšího vědomí a svědomí.“\" \n\nPrezident republiky má právo účastnit se schůzí obou komor Parlamentu, jejich výborů a komisí. Je mu uděleno slovo, kdykoliv o to požádá. Prezident republiky má právo účastnit se schůzí vlády, vyžádat si od vlády a jejích členů zprávy a projednávat s vládou nebo s jejími členy otázky, které patří do jejich působnosti. Prezident jakožto hlava státu je také dle Ústavy vrchním velitelem ozbrojených sil, což znamená určité rozhodování (typicky někdy je třeba činit rozhodnutí v řádu dnů nebo i hodin), k tomuto účelu má tak zřízenu Vojenskou kancelář prezidenta republiky. Dále je prezident také adresátem zpráv zpravodajských služeb a rovněž jim také s vědomím vlády zadává úkoly. Vykonává též řadu dalších činností, některé z nich jsou uvedeny přímo v Ústavě, jiné v (obyčejných) zákonech (např. jmenování předsedy ÚDHPSPH). Disponuje též jedním ze sedmi klíčů od dveří v kapli sv. Václava v katedrále sv. Víta, které vedou do Korunní komory, kde jsou uloženy české korunovační klenoty.\n\nPrezidentem republiky může být zvolen občan, který má právo volit a dosáhl věku 40 let.<ref name=\"1/1993-57\"></ref> Nikdo nemůže být zvolen více než dvakrát po sobě. Zvolen také nemůže být občan, který byl odsouzen za velezradu nebo za hrubé porušení Ústavy nebo jiné součásti ústavního pořádku.\n\nNavrhovat kandidáta může nejméně dvacet poslanců nebo deset senátorů, nebo každý občan České republiky, který dosáhl věku 18 let, podpoří-li jeho návrh petice podepsaná nejméně 50 000 občany. Volbu prezidenta republiky vyhlašuje předseda Senátu, koná se tajným hlasováním a právo volit má každý český občan, který ke dni volby dosáhl věku 18 let.\nV prvním kole může být zvolen kandidát, který získá nadpoloviční většinu všech platných hlasů. Pokud nikdo nadpoloviční většinu nezíská, koná se do 14 dnů kolo druhé, do kterého postupují dva nejúspěšnější kandidáti z kola prvního (při teoretické rovnosti hlasů všichni, kteří takový počet hlasů získají, tak, aby byli alespoň dva). Ve druhém kole pak bude zvolen ten kandidát, který získá hlasů více (opět při teoretické rovnosti hlasů se do deseti dnů vyhlásí zcela nová volba).\n\nPrezidenta nelze po dobu výkonu jeho funkce zadržet, trestně stíhat ani stíhat pro přestupek nebo jiný správní delikt. Nestíhatelnost se vztahuje jak na trestné činy, přestupky a jiné správní delikty spáchané před vznikem mandátu, tak na ty spáchané během jeho výkonu, za které nemohl být prezident až do roku 2013 po zániku mandátu stíhán. Od roku 2013 to již možné je. Do zániku jeho mandátu se navíc běh promlčecí lhůty pro tyto protiprávní činy staví. Procesní imunita se nevztahuje na civilní delikty ani ústavní delikty (viz dále).\n\nPokud jde o hmotněprávní imunitu (indemnitu) prezidenta, názory právní teorie se různí. Podle čl. 54 odst. 3 Ústavy je prezident republiky z výkonu funkce neodpovědný. Část ústavních právníků, např. Jan Wintr, se kloní k názoru, že jde pouze o neodpovědnost ve smyslu politickém, tj. neodpovědnost Poslanecké sněmovně. Naproti tomu Pavel Rychetský ve svém komentáři k Ústavě ale toto ustanovení vykládá právě jako absolutní hmotněprávní imunitu prezidenta, pokud jde o souvislost s výkonem jeho funkce. Prezident tak podle tohoto výkladu může spáchat během výkonu své funkce např. trestný čin a po skončení svého mandátu za něj být i stíhán, avšak pokud by se jednalo o trestný čin v souvislosti s výkonem prezidentské funkce, např. zneužití pravomoci úřední osoby, prezident by sice svým jednáním tuto skutkovou podstatu naplnil, přesto by jeho trestní odpovědnost nevznikla. Tato indemnita se pak nevztahuje na civilní delikty a samozřejmě ani na ústavní delikty.\n\nVelezrada je ústavní delikt, za který může být prezident odsouzen. Kromě toho je možné jej odsoudit také pro hrubé porušení Ústavy nebo jiné součásti ústavního pořádku. Velezradou se přitom rozumí \"jednání prezidenta republiky směřující proti svrchovanosti a celistvosti republiky, jakož i proti jejímu demokratickému řádu\". Žalobu může podat jen Senát, který k tomu však musí získat souhlas Poslanecké sněmovny. Řízení probíhá před Ústavním soudem a jediným trestem může být ztráta prezidentského úřadu a způsobilosti jej znovu nabýt (čímž zaniká i nárok na prezidentský plat včetně veškerých dalších požitků po skončení funkce).\n\nV roce 2004 lidovecký senátor Zdeněk Bárta prohlásil, že má připravený návrh na ústavní žalobu pro velezradu proti prezidentu Klausovi, kterého obviňoval z toho, že svým počínám ohrožuje fungování Ústavního soudu České republiky, protože nenavrhuje dostatečně rychle Senátu na schválení kandidáty na pozici jeho soudců. Tento návrh však mezi ostatními senátory podporu nezískal, i když zájem obecně vzbudil. O velezradě také uvažovala v roce 2009 sociálnědemokratická senátorka Alena Gajdůšková, a to v souvislosti s ratifikací Lisabonské smlouvy. Ani v tomto případě však k podání ústavní žaloby nedošlo.\n\nV únoru 2013 podepsal potřebný počet senátorů (28) návrh ústavní žaloby na prezidenta Václava Klause především v souvislosti s amnestií vyhlášenou v novoročním projevu, ale i dalšími kroky během funkčního období (nedokončování ratifikace mezinárodních smluv, nenavrhování kandidátů na soudce Ústavního soudu, nerozhodnutí o jmenování či nejmenování Petra Langera soudcem). Tím se měl dopustit jednání směřujícího proti svrchovanosti republiky, jakož i proti jejímu demokratickému řádu. Zároveň byla Senátu doručena petice 73 tisíc lidí s výzvou k podání žaloby. Na základě tohoto návrhu proběhla 4. března mimořádná schůze Senátu, která podání ústavní žaloby k Ústavnímu soudu schválila. Ústavní soud však řízení o žalobě z procesních důvodů zastavil, když dovodil, že podle právní úpravy o tomto řízení účinné před 7. březnem 2013 nešlo pokračovat v řízení o této žalobě po uplynutí funkčního období prezidenta.\n\nV roce 2019 podepsal potřebný počet senátorů návrh ústavní žaloby na prezidenta Miloše Zemana, poslanci však tento návrh nepodpořili.\n\nTyto pravomoci vykonává prezident zcela nezávisle, rozhodnutí podle nich vydaná jsou bezprostředně platná. \n\nPrezident podle Ústavy České republiky:\nKe jmenování soudců Ústavního soudu však potřebuje souhlas Senátu.\n\nMilost je zvláštní pravomoc, ideově vycházející z doby monarchie. Umožňuje prezidentovi v individuálních případech odpouštět a zmírňovat tresty uložené soudem; zahlazovat odsouzení; a s kontrasignací nařizovat, aby se trestní řízení nezahajovalo, a bylo-li zahájeno, aby se v něm nepokračovalo.\n\nV praxi tuto pravomoc prezident používá zejména v případech, kdy se domnívá, že soud pochybil, nebo v humanitárních případech, kdy zabraňuje rozdělení rodiny nebo přihlíží k vážnému zdravotnímu stavu odsouzených nebo členů jejich rodiny. V praxi bývají některá udělení milosti veřejností kritizována.\n\nSuspenzivní veto patří mezi pravomoci českého prezidenta. Dovoluje mu vrátit Parlamentem schválený návrh zákona zpět Poslanecké sněmovně spolu s odůvodněním. Musí tak učinit ve lhůtě 15 dnů počínající den po předložení zákona k podpisu a nemůže tak učinit u ústavních zákonů. Přehlasovat veto může nadpoloviční většina všech poslanců. Pokud si prezident není jistý ústavností zákona, může podat Ústavnímu soudu návrh na zrušení zákona. Zákon ovšem nabude platnost.\n\nVáclav Havel ve svém prvním volebním období použil veto jen devětkrát. Čtyřikrát byl poslanci přehlasován, čtyřikrát se tak nestalo, v jednom případě rozhodl o zrušení platného zákona na návrh prezidenta Ústavní soud. Ve druhém volebním období použil veto sedmnáctkrát, ve všech případech však byl poslanci přehlasován. Úspěšnější byl u Ústavního soudu, který čtyřikrát alespoň částečně návrhům prezidenta vyhověl. Prezident Václav Klaus veto používal častěji, vetoval celkem 62 zákonů, přičemž uspěl jen čtyřikrát, a sedm jeho vet již nebylo projednáno. Miloš Zeman vetoval v průběhu prvních 19 měsíců v úřadu 3 zákony, přičemž ve dvou případech bylo jeho veto přehlasováno. V jednom případě se hodlal obrátit na Ústavní soud.\n\nRozhodnutí vydaná podle těchto pravomocí vyžadují ke své platnosti spolupodpis (kontrasignaci) předsedy vlády nebo jím pověřeného člena vlády. Za tato rozhodnutí odpovídá vláda. \n\nPrezident podle Ústavy České republiky:\n\nDalší pravomoci určují běžné zákony. Podle nich prezident například:\n\nNěkterá další práva, povinnosti či kompetence prezidenta republika jsou pak též i v dalších obyčejných zákonech.\n\nAmnestie je pravomoc prezidenta, která mu umožňuje hromadně promíjet a snižovat tresty a právní následky odsouzení, právo nařizovat, aby se trestní řízení nezahajovalo, a bylo-li zahájeno, aby se v něm nepokračovalo. Amnestie se může vztahovat i na přestupky. Pokud se vztahuje na přestupky, vždy se jedná konkrétně o některý z přestupků a uděluje se celoplošně. Amnestie nemůže být zrušena. Prezident může určit okruhy osob, na které se amnestie vztahuje, i okruhy osob, na které se nevztahuje. K platnosti amnestie je třeba spolupodpis předsedy vlády nebo pověřeného ministra.\n\nVáclav Havel jako prezident České republiky udělil amnestie, a to v letech 1993 a 1998. Obě se týkaly jen nižšího počtu osob (130 a 955) a nevzbudily takové kontroverze jako jeho první amnestie, ještě v úřadu prezidenta Československa v roce 1990. Tehdy ještě nebylo třeba premiérova spolupodpisu. Amnestie byla nejrozsáhlejší a vzbudila mnoho ohlasů. Propuštěno bylo 15 tisíc vězňů, 16 tisícům se trest zkrátil. Kritici Havlovi vyčítají, že tímto rozhodnutím výrazně zvýšil míru kriminality. Trestných činů spáchaných propuštěnými na základě této amnestie (tzv. amnestovanými) bylo 9 procent z celkové kriminality v roce 1990.\n\nVáclav Klaus možnosti amnestie využil u příležitosti výročí 20 let od rozdělení Československa. Ve svém posledním prezidentském novoročním projevu 1. ledna 2013 oznámil amnestii, na základě které bylo propuštěno přibližně 6 500 vězňů. Protesty zejména opozičních politiků a občanů České republiky vyvolal zejména rozsah amnestie, která se týkala i řady kauz ekonomické trestné činnosti a známých osobností.\n\nÚřad prezidenta může zůstat neobsazen:\nV těchto případech pravomoci s kontrasignací (kromě pravomocí jmenovat a povyšovat generály a vyhlašovat parlamentní volby) přecházejí na předsedu vlády. \n\nPravomoci bez kontrasignace (kromě jmenování předsedy a místopředsedů Nejvyššího soudu, milosti, suspenzivního veta, podepisování zákonů a jmenování předsedy a místopředsedy Nejvyššího kontrolního úřadu) přecházejí na předsedu Poslanecké sněmovny, včetně pravomoci vyhlašovat volby do Senátu (volby do Poslanecké sněmovny v takových případech vyhlašuje vždy předseda Senátu). Pokud je Poslanecká sněmovna rozpuštěna, přísluší výkon těchto pravomocí předsedovi Senátu.\n\nPo dobu stavu ohrožení státu nebo válečného stavu může vláda požádat Parlament, aby projednal vládní návrh zákona ve zkráceném jednání. V tomto případě prezident nemá právo veta.\n\nJestliže po dobu nouzového stavu, stavu ohrožení státu nebo válečného stavu podmínky na území České republiky neumožní konat volby ve lhůtách, které jsou stanoveny pro pravidelná volební období, lze zákonem lhůty prodloužit, nejdéle však o šest měsíců. Toto prodloužení je možné provést i opakovaně. Lze tak prodloužit i volební období prezidenta republiky.\n\nPlat prezidenta České republiky je každoročně odvozen ze základu odpovídajícího 2,5násobku průměrné nominální měsíční mzdy fyzických osob v nepodnikatelské sféře, který se dále násobí koeficientem 3,6. K roku 2018 tak hrubý plat činil 252 800 Kč, když Ministerstvo práce a sociálních věcí České republiky zveřejnilo platovou základnu ve výši 70 195 korun. Další složkou příjmu prezidenta je rovněž zvláštní víceúčelová paušální náhrada, která je vyplácena na místo různých náhrad výdajů; má výši 335 % platové základny. Ta (ke stejnému datu) činila 235 200 Kč. Tato zvláštní náhrada slouží jako náhrada výdajů spojených s výkonem funkce (například na pokrytí výdajů na reprezentaci, odborné a administrativní práce a odbornou literaturu a další).\n\nV roce 2019 činil měsíční plat prezidenta 274 500 Kč, náhrada pak 255 420 Kč.\n\nPodle zákona o zabezpečení prezidenta republiky po skončení funkce má bývalý prezident republiky nárok na doživotní rentu ve výši 50 tisíc Kč měsíčně. Renta je ze zákona splatná předem vždy do pěti pracovních dnů od počátku příslušného kalendářního měsíce. Dále má bývalý prezident republiky nárok na víceúčelovou paušální náhradu, která kryje zejména nájemné kanceláře a odměnu pro asistenta, v celkové výši dalších 50 tisíc Kč měsíčně. Paušální náhrada je splatná spolu s rentou.\n\nPrezident má nárok i na další výhody, které jsou označovány jako požitky naturální. Prezident má nárok na užívání služebního vozidla s řidičem i bez něho k výkonu funkce i k osobní dispozici, rovněž má nárok k užívání nemovitostí tvořících sídlo prezidenta republiky, tedy zejména Pražský hrad a zámek Lány a k dispozici má dvě telefonní stanice. Prezident má také právo na úhradu zdravotních služeb apod. Doživotní ochranu (tedy i po skončení funkce) zajišťuje prezidentu republiky Útvar pro ochranu prezidenta České republiky.\n\n\n\n"}
{"id": "289201", "url": "https://cs.wikipedia.org/wiki?curid=289201", "title": "Advaita-védánta", "text": "Advaita-védánta\n\nAdvaita-védánta, v dévanágarí अद्वैत वेदान्त , je indická, filosoficko-náboženská škola zastupující čistý monismus (filosofie jedné reality). Toto je vyjádřeno sanskrtským souslovím \"a\" (ne) \"dvaita\" (dva). Sanskrtské slovo \"\"advaita\"\" se vztahuje ke ztotožnění individuálního bytí \"(átma\") s univerzálním bytím (\"brahman\"). Sanskrtské slovo \"brahman\" nesmíme zaměňovat se sanskrtským slovem Brahmá, kterému v konceptu božské trojice Brahmá, Višnu a Šiva, náleží úloha stvořitele vesmíru. Brahman, stř. rod, nesklonný, malé písmeno, je abstraktní prvek božství – zcela nepopsatelný základ všeho. Postupem času došlo ke konkretizaci tohoto zcela abstraktního principu a tak vznikl zcela konkrétní bůh Brahmá.\n\nAdvaita-védánta, tak jako i ostatní ortodoxní i neortodoxní, filosoficko-náboženské školy , je založena na třech védských spisech nazývaných \"prasthánatrají\" a patří sem upanišady, Bhagavadgíta a brahmasútry. Mnoho známých i méně známých autorů psalo komentáře (bhášja) na tyto spisy, ale všeobecně nejuznávanějším je Ádi Šankara, který je přímým pokračovatelem tradice védských mistrů z dávné minulosti. Jeho učitelem byl Gaudapada Adžativáda a sám Šankara měl čtyři žáky Padma-pada, Hasta-malaka, Trotakáčárja a Vartika-kára. Adi Šankara je postavil do čela klášterů \"matha\" ve čtyřech hlavních oblastech Indie, aby udržovali nauku jedné reality. Šankara sám napsal komentáře na všechny \"prasthánatrají\" v \"Gaudapadija-karikas\". Známé jsou také filosofická pojednání o védántské filosofii jedné reality v \"Upadéša-sáhasrí\".\n\nPodle advaita-védantské filosofické školy jsou tři úrovně pravdivého poznání:\n\nBrahman, v dévanágarí ब्रह्मन् , je zcela nepopsatelný základ všeho. Brahman je neměnná, nekonečná a neprojevená realita božské podstaty bytí, hmoty, energie, času a prostoru v tomto vesmíru. V Rgvéda dává brahman vzniknout prvotnímu bytí (hiranjagarbha), které splývá s bohem stvoření Brahmá. Brahmasútry, upanišady a Bhagavadgíta jsou prvním ztělesněním \"hiranjagarbhy\". Zřeci, kteří komponovali upanišady, si uvědomili, že átma a brahman jsou jedno a totéž:\n\n\nÍšvara (v dévanágarí ईश्वर ) je hinduistický filosofický koncept nejvyššího Pána světa a osobního boha bez jakéhokoliv závislosti na náboženském směru. Doslova znamená sanskrtský slovní kořen \"iš\" vládnout nebo ovládat. Indičtí myslitelé, ršiové a světci definují Íšvara jako věčného, jedinečného, všemocného a vševědoucího Pána světa. Toto smýšlení je promítnuto do čtyř ortodoxních filosofický škol njája, vaišéšika, jóga a védánta. Sánkhja a mímánsá koncept Íšvara neznají. V advaita-védánta je Íšvara inkarnace božstva Višnu a uctíván jako osobní bůh, který udržuje zákon karmy.\n\nÁtma nebo též átman (v dévanágarí आत्म, stř. rod, přepisované s malým počátečním písmenem) je hinduistický termín označující nejvnitřnější „já“ jedince a do češtiny překládá také jako „individuální bytí“ nebo „duše“. Átma se objevuje také v buddhistické filosofii, kde ale nabývá mírně odlišného významu (viz též anátma). Termín je poprvé plně rozebírán v upanišadách, jejichž základním poselstvím je totožnost átma a brahma, tedy totožnosti individuálního já s nejzazším, nepopsatelným vesmírným principem. Základem je tedy poznání átma a zjištění, že je vskutku totožné z brahma. Tak je možno dosáhnout vysvobození (mókša) z koloběhu životů (samsára). Toto poznání není pouhé intelektuální poznání, ale prožitek této jednoty, kterého je možno dosáhnout různými způsoby (v upanišadách se někdy mluví o meditaci, že vše je átma (Kathópanišad II.12).\n\nMájá, v dévanágarí माया , odvozené od sanskrtského slovního kořenu \"má\" (míra) znamená v češtině \"hmotná iluze nebo klam\". Pod vlivem máji si člověk myslí, že může být šťastný v pomíjivém hmotném světě. Příčinou utrpení člověka a jeho neschopnosti být šťastný je májá, pod jejímž vlivem zapomene na svou božskou podstatu.\n\nMókša, v dévanágarí मोक्ष, znamená v češtině \"osvobození\" a vztahuje se v hinduistických náboženstvích a indické filosofii k osvobození z koloběhu zrození a smrti. V buddhismu se užívá termínu nirvána, kde je také základním cílem vysvobození ze samsáry. Cesta k tomuto cíli je ale odlišná. V hinduismu je mókša neprojevený stav čistého vědomí, ve kterém zmizí empirická realita (prostor, čas a kauzalita) a ve kterém splynou hmota a energie.\n\n\n\n"}
{"id": "289204", "url": "https://cs.wikipedia.org/wiki?curid=289204", "title": "Kavkazský pastevecký pes", "text": "Kavkazský pastevecký pes\n\nKavkazský pastevecký pes, též kavkazský ovčák nebo zkráceně kavkazan) je psí plemeno, původně určené k obraně a hlídaní dobytka. Jde o obtížné plemeno vhodné jen pro velmi zkušeného chovatele. Nepatří do rukou začátečníkovi, psychicky labilnímu člověku nebo jedinci se slabou fyzickou dispozicí. Toto plemeno patří ke skupině podléhající v některých zemích společenské regulaci (v ČR zatím ne) tzn. že pro jeho chov je nutno splnit společností dané podmínky (zbrojní pas na psa). Dle zahraničních webových serverů, kde je hodnocena kategorie \"Watching/Guarding\", tedy \"Sledování/Aktivní\" bojová obrana, je jako jediné plemeno ze všech hodnocen plným počtem bodů v obou kategoriích při hodnotící škále 15 bodů. Např. pro srovnání nejznámější hlídací pes v ČR - NO, tedy Německý ovčák, dosahuje hodnocení v 1. kategorii menšího a ve druhé méně než polovinu.\n\nZmínky o plemeni jsou již 1500 let staré, zdokumentováno je posledních 600 let, ale odhaduje se, že toto plemeno je mnohem starší. Rozšířeni jsou hlavně v pásmu Předkavkazska a Zakavkazska, území, rozprostírajícím se na sever od kavkazského hřebene až ke Kumsko-manyčské sníženině mezi Černým a Kaspickým mořem, a dále až ke hranicím Íránu a Turecka. Znám je i v Pákistánu a severní Indii. Velká obliba jeho chovu je v USA vzhledem k velkému tamnímu množství ruských emigrantů. To s sebou nese z pohledu čistokrevnosti mnoho vzhledových přechodů se středoasijským pasteveckým psem. V těchto nevlídných oblastech chrání tento pes stáda ovcí před medvědy, tygry, vlky a jinými šelmami, ale také objekty, zahrady a usedlosti před zloději. Soužití více psů kavkazského pasteveckého psa je matriarchálního charakteru.\n\nV zemích původu, na území bývalého Sovětského svazu, je dodnes využíván ke strážní službě ať už armádních či policejních objektů, zejména je negativně znám z ostrahy věznic a v rámci tzv. východního bloku z ostrahy Berlínské zdi. V dnešní době je znám svou strážní službou na hranici Ruska a Číny, kde není žádná pevná překážka signalizující hranici zemí. V otevřeném prostoru je mezi strážními stanovisky vysílána smečka cca 5 psů (samců), kterou řídí a usměrňuje jeden psovod vedoucí na vodícím laně jednu fenu. Psi jdou přirozeně za fenou a v ochranitelském pudu jsou velmi výkonní v obranářském režimu. Toto plemeno je pochopitelně u těchto restriktivních složek podrobeno rozsáhlému výcviku, jehož kow-how není v Čechách znám, neboť jsou v Rusku, jak je vidět ve zprávách v TV, využíváni též na stopování, tedy čichání v jakémsi \"loveckém pudu\", i k záchranářské službě, která je pro vzpomeňme bratrance plemene Bernardýna jeho původně primárním zaměřením. Je též využíván jako silný a vytrvalý horský tažný pes (nehledě na jeho obranářskou úlohu proti dravým šelmám).\n\nKavkazští pastevečtí psi jsou středně velcí až velmi velcí, robustní a svalnatí psi. Mají různou barvu, většinou černošedou nebo rezavou, někdy i slámově žlutou i bílou. Jejich srst je hrubá, podobná srsti medvědí. V zimě se podobají vzhledem i vzrůstem medvědům. Podle srsti rozlišujeme plemena dlouhosrstá, krátkosrstá a je i mnoho přechodných typů, kdy například chybí hříva nebo huňatý ocas. V zimě psu naroste velmi hustá hříva (i krátkosrstému, s pokrytím těla podobně jako u lva) dlouhá cca 15 cm.\n\nV zemi původu, tedy země bývalého Sovětského svazu, se dosud provádí razantní restriktivní selekce štěňat. Mezi vylučující vady patří v opozitu ke kulturním plemenům zejména bázlivost, důvěřivost, nedostatečná razance, malá velikost atd. Tato selekce se dosud provádí v Rusku u strážních oddílů pod hlavičkou armády, policie, vězeňské služby, ostrahy hranic atd. Jako reprezentanty plemene je pak možno vidět na výstavách či soutěžích obran v Rusku jedince přesahující kohoutkovou výšku 90 cm a váhu 100 kg.\n\nToto plemeno patří ke skupině podléhající v některých zemích společenské regulaci (v ČR zatím ne) – tzn., že pro jeho chov je nutno splnit společností dané podmínky (něco jako zbrojní pas na psa). Např v Rusku platí v tomto ohledu několik restriktivních kritérií jako: \"Povinný výcvik psa. Každý majitel musí získat certifikát odbornosti –podmínkou je absolvování odborného kynologického kurzu v rozsahu 300 hodin, což odpovídá 2 semestrům na vysoké škole. Jen držitelé certifikátu smějí se psem na veřejná prostranství. Celá chovatelova rodina musí mít základní zkoušku odbornosti. Součástí zkoušky odbornosti je silový test. Na veřejná prostranství jen s náhubkem a na vodítku.\"\n\nV České republice se chovají od osmdesátých let, kdy byli první jedinci dovezeni z Německa (NDR), následně ze země původu.\n\nChov se řídí oficiálně platným standardem FCI.\n\nKavkazští pastevečtí psi jsou odolní psi přírodního plemene, kteří snesou drsné povětrnostní podmínky. Jelikož jsou od přírody vybaveni velmi hustou a dlouhou srstí, dobře snášejí zimní podmínky při teplotách i pod - 40 °C. Nemají rádi uzavřené prostory, je však namístě pořídit kotec pro případné umístění při příchodu návštěvy. Většinou obývá zahradu, pod přístřešek jde teprve po promočení při velmi silném dešti. Jako závětří mu stačí keř, sníh miluje.\n\nVelmi důležitá je socializace štěněte, začlenění do rodiny s trvalým kontaktem. Nejlépe mu svědčí být na zahradě, ale nic nebrání jeho umístění v bytě, pokud bude moci chodit několikrát denně na procházky do přírody, což s sebou nese jistá úskalí. Toto plemeno je primárně hlídač a obranář. Hlídá neustále a pořád, Příkazy psovoda i vše ostatní jsou pro něj sekundární. Není schopen klasického služebního výcviku jako stopování či vyšší poslušnosti, avšak k obraně ho není třeba klasicky cvičit. Přes den není moc aktivní, šetří energii na případný zásah, s příchodem večerního šera a v noci jeho aktivita výrazně narůstá. Jako obranář zasahuje až v situaci, kterou dle jeho vyhodnocení není jeho psovod sám schopen zvládnout, případně při narušení jeho prostoru v pánově nepřítomnosti. Na cvičný rukáv moc nereaguje, ale při zásahu na figuranta s oblekem na kousání do celého těla je velmi aktivní. Výcvik tohoto molossoidního plemene je odlišný od klasických kulturních plemen. Provádí se při nácviku obran – zaktivování taháním za kožich s pokud možno následným zákusem do peška či obleku na kousání do celého těla, do rukávu z důvodů velikosti psa a možného zranění figuranta raději ne. \n\nVelmi důležitý je výcvik poslušnosti a následně obran pod dohledem zkušeného cvičitele a figuranta. Nikoliv aby se naučil bojovat, což je mu přirozené, ale aby v rámci socializace poznal různé situace a naučil se spolupracovat se svým psovodem a věděl, kdy zasáhnout, resp. nezasáhnout. \n\nMimořádná ostrost, kousavost a nedůvěra k cizím je u něj zrovna tak přirozená jako oddanost svému pánovi. Jeho instinkt chránit je hluboce zakořeněný a bude zaktivován pokaždé, kdy bude jakkoliv narušen jeho prostor či budou ohroženi lidští členové domácností včetně dětí a hospodářských zvířat.\n\nŠarplaninský pastevecký pes je přes téměř identického vzhledu, avšak o poznání menší. Stejně velký středoasijský pastevecký pes mívá kratší srst a obvykle se mu kupíruje ocas.\n\n"}
{"id": "289209", "url": "https://cs.wikipedia.org/wiki?curid=289209", "title": "Počítadlo", "text": "Počítadlo\n\nPočítadlo či abakus je jednoduchá mechanická pomůcka usnadňující výpočty. Byla to nejdříve deska s počtářskými kaménky a vyznačenými sloupci, později destička se žlábky nebo rámeček s kuličkami na tyčkách. Destička mohla být také nahrazena pouhými čarami vyznačenými v písku.\n\nVýpočet spočíval v přesouvání počtářských kaménků určitého řádu z jedné strany abaku na druhou. Abakus se používal v Babylóně, ve starověké Indii, starověkém Řecku, starověkém Římě, středověké Evropě, v Číně, Japonsku, Sovětském svazu. Kuličkové počitadlo používané v prvních ročnících základní školy je jednou z podob abaku.\n\nPopis abaku a výpočtů na něm sestavil v 11. století v Paříži matematik Bernelius a své dílo vydal pod názvem Liber abaci.\n\nMáme abakus, jehož žlábky jsou stejných řádů, jako jsou římské číslice (I = 1, V = 5, X = 10, L = 50, C = 100, D = 500, M = 1000). Zákazník si kupuje olej (cena je 10), chléb (cena je 5), pergamen (cena je 18) a voskové svíčky (cena je 51). Obchodník při výpočtu výsledné ceny postupně přesune z jedné strany na druhou:<br>\n\nKonečný účet zákazníka tedy bude: (1 × 50) + (2 × 10) + (2 × 5) + (4 × 1) = 84.\n\nJednalo se obvykle o hliněnou destičku se sedmi žlábky, každý žlábek představoval jednu z římských číslic. Počítalo se přesouváním kuliček v těchto žlábcích.\n\nPoužívala se hladká deska posypaná pískem rozdělená do třiceti sloupců, ale někdy mohlo být sloupců méně. Sloupce byly rozděleny do skupin po třech, každá skupina tvořila jeden řád. První tři sloupce se používaly pro vyjádření zlomků. Nahoře byly sloupce ukončeny oblouky nazývanými „arcus Pythagorei“, protože se objev abaku připisoval Pythagorovi. Do sloupců se kladly početní kaménky. Na rozdíl od starověkých verzí abaku se jednotky nevyjadřovaly pomocí několika kaménků, ale pomocí destiček s vyobrazením příslušných číslic, ty byly nazývány „apex“ (plurál „apices“). Na tyto destičky začaly být používány pro zápis čísel indo-arabské číslice a ty tak postupně vytlačily římské číslice.\n\nJaponský abakus se nazývá Soroban. Do Japonska se dostal z Číny kolem roku 1600. Jednotlivé desítkové číslice jsou reprezentovány 4 + 1 kameny – oddělený jeden kámen označuje číslo 5 a čtyři kameny se přičítají. Byl široce využíván do poloviny 20. století, existovaly dokonce jeho kombinace s elektronickými kalkulačkami.\n\nRuské počítadlo, zvané sčot nebo sčoty (счёты), sestává z rámu s nejčastěji deseti tyčkami, z nichž všechny mají 10 kuliček kromě jedné, která má 4 kuličky (pro výpočty s čtvrtrubly). V zemích bývalého Sovětského svazu se sčot používal běžně v obchodech až do 90. let, kdy byl nahrazen elektronickými kalkulátory.\n\n"}
{"id": "289212", "url": "https://cs.wikipedia.org/wiki?curid=289212", "title": "Katedrála Notre-Dame (Amiens)", "text": "Katedrála Notre-Dame (Amiens)\n\nKatedrála Notre-Dame v Amiens je jedna z největších a nejvýznamnějších staveb francouzské gotiky ve městě Amiens v severní Francii, asi 90 km severně od Paříže. Je součásti Světového dědictví UNESCO. Je hlavním kostelem diecéze Amiens.\n\nStavba katedrály začala roku 1220, když předchozí stavba o dva roky dříve vyhořela. Zahájil ji biskup Evrard de Fouilloy podle plánů stavitele Roberta de Luzarches. Stavba začala – proti obyčeji – západním průčelím, v letech 1240-1258 byla pro nedostatek peněz přerušena, ale už o rok později byla hotova. Rychlé dokončení umožnila nová technika normovaných rozměrů kamenných kvádrů, na nichž se dalo pracovat po celý rok. Práce pak pokračovaly na horní části západního průčelí a jižní věži, která byla dokončena roku 1366, severní věž až počátkem 15. století. Mezi opěrné pilíře bočních lodí katedrály se oproti původnímu plánu vestavěly další kaple. Věžička na křížení je ze 16. století. Další úpravy v 18. a 19. století se týkaly vnitřního zařízení. Katedrála byla vážně poškozena za první světové války, nejcennější části však byly chráněny nebo uklizeny, takže mohla však být téměř dokonale obnovena.\n\nKatedrála má v západním průčelí dvě věže a tři bohatě zdobené portály, podobně jako oba portály křížové lodi. Má pětilodní chór s věncem kaplí, trojlodní transept a hlavní loď. Vnější délka činí 145 m, vnitřní 133,50 m, výška klenby dosahuje 42,30 m a přesahuje ji jen klenba katedrály v Beauvais. Šířka hlavní lodi je 12,15 m, bočních lodí 6,07 m. Příční loď má rozměry 62 x 29,30 m. Zastavěná plocha činí 7.700 m², objem asi 200.000 m³, což je dvojnásobek objemu pařížské katedrály Notre-Dame. Základy sahají do hloubky 8-9 m a tvoří rošt, na jehož kříženích stojí sloupy. Rozestupy sloupů jsou dodrženy s přesností 1-2 cm.\n\nZápadní průčelí má nejbohatší sochařskou výzdobu, která se úplně zachovala. Je na něm něco přes 200 soch a množství dalších plastik, úplně dole probíhá pás s asi 130 reliéfy tvaru čtyřlístku ve dvou řadách nad sebou. Znázorňují biblická témata, výjevy z legend, ale je zde také celý zvířetník, zobrazení různých řemesel a prací i motivy spíše hravé, jejichž význam nelze dnes zjistit. Nad třemi nesmírně bohatými portály se sochami a tympanony probíhá první galerie, jež odpovídá vnitřnímu triforiu. Nad ní je královská galerie, další galerie a velká růžice. Vrchní část fasády doplnil v 19. století architekt Eugene Viollet-le-Duc. Věže jsou pokračováním opěrných pilířů a do hloubky jsou nečekaně ploché. Na jižní stěně chóru je socha sv. Kryštofa v nadživotní velikosti a jižní portál s pozlacenou sochou Panny Marie (\"La Vierge dorée\").\n\nVnitřní prostor katedrály je velmi světlý a vznosný a sloupy mezi okny štíhlé. Okna v lodi jsou čtyřdílná, v chóru šestidílná s bohatými kružbami a růžicemi. Dlažbu tvoří bílé a černé dlaždice, uprostřed katedrály uspořádané do labyrintu. V hlavní lodi jsou dva bronzové náhrobky ze 13. století, jeden z nich patří biskupovi Evrardu de Fouilloy, zakladateli stavby. V širokých prostorách bočních lodí chóru jsou polychromované reliéfní legendy sv. Firmina a sv. Jana Křtitele ze 16. století.\n\n\n\n"}
{"id": "289214", "url": "https://cs.wikipedia.org/wiki?curid=289214", "title": "Martiněves", "text": "Martiněves\n\nObec Martiněves se nachází v okrese Litoměřice v Ústeckém kraji. Žije zde obyvatel.\n\nPrvní písemná zmínka o obci pochází z roku 1226.\n\nPři západní hranici martiněveského katastru, avšak již na katastrálním území Mšené-lázně, se na břehu Mšenského potoka nachází přírodní památka Na Dlouhé stráni.\n\nV obci se narodil Otakar Hostinský, estetik, teoretik hudby a divadla a profesor pražské univerzity.\n\n\n\n"}
{"id": "289216", "url": "https://cs.wikipedia.org/wiki?curid=289216", "title": "Montréal-de-Sos (hrad)", "text": "Montréal-de-Sos (hrad)\n\nMontréal-de-Sos (hrad) je zřícenina hradu nedaleko vsí Olbier a Auzat na jihu Francie v departementu Ariège.\n\nHrad pochází z 12. století, kdy byl vystavěn na vysokém pahorku. Údajně kdysi patřil templářskému řádu. Poté byl v držení hrabat z Foix. Na konci 19. století zde byly nalezeny nástěnné malby svatého kopí a grálu. Z hradní zříceniny je nádherný výhled po okolních kopcích.\n\n"}
{"id": "289217", "url": "https://cs.wikipedia.org/wiki?curid=289217", "title": "Ilves", "text": "Ilves\n\nIlves ry (finsky „rys ostrovid“, zkratka znamená „registrovaný spolek“) je sportovní klub z finského Tampere. Byl založen 10. dubna 1931. Ilves se věnuje lednímu hokeji, fotbalu, futsalu, florbalu, streetballu, ringette a cheerleadingu. Dříve se hrál i basketbal, házená, volejbal, americký fotbal a bowling a krasobruslilo se.\n\nHistoricky je to jeden z nejúspěšnějších sportovních klubů ve Finsku. Nejznámější je svým mužským hokejovým týmem, který se ale 4. března 1981 oddělil a vytvořil samostatný spolek \"Liiga-Ilves ry\". Ten se 1. června 2000 změnil v akciovou společnost Ilves-Hockey Oy. Úspěšný byl i fotbalový tým, který roku 1983 dokonce vyhrál tehdejší finskou nejvyšší soutěž . Z původního týmu Ilvesu později vznikl fotbalový klub Tampere United, ačkoli Ilves pokračoval později v nižších soutěžích.\n\n"}
{"id": "289220", "url": "https://cs.wikipedia.org/wiki?curid=289220", "title": "Události pražského jara", "text": "Události pražského jara\n\nPražské jaro bylo období politického uvolnění v Československu. \n\n\n\n\n\n\n\n\n\n\n\n\n"}
{"id": "289222", "url": "https://cs.wikipedia.org/wiki?curid=289222", "title": "Braní mimochodem", "text": "Braní mimochodem\n\nBraní mimochodem, často též en passant (, francouzsky doslova \"během míjení\"), je druh tahu při hře v šachy. Tímto tahem lze odebrat pěšcem soupeřova pěšce, který v bezprostředně předcházejícím tahu postoupil ze své úvodní pozice o dvě pole vpřed, a to stejným způsobem, jako kdyby se tento pěšec posunul pouze o jedno pole. Z toho vyplývá, že brát mimochodem může jen bílý pěšec stojící na 5. řadě nebo černý pěšec stojící na 4. řadě (viz diagramy níže). Pokud hráč této možnosti ihned nevyužije, v dalších tazích už braní mimochodem provést nemůže. Braní mimochodem je jedinou příležitostí, kdy šachová pravidla povolují hráči odebrat soupeřův kámen jinde než na poli, na kterém tento kámen stojí.\n\nTento prvek může být i tématem úloh kompozičního šachu. Nezbytnou podmínkou však je, že retrográdní analýzou lze prokázat, že odebíraný pěšec se do výchozí pozice nutně musel dostat posunutím o dvě pole v předchozím tahu.\n\nV šachové notaci se při braní mimochodem jako cílové pole zapisuje to, na kterém pěšec nakonec zůstane (stejně, jako by soupeřův pěšec postoupil pouze o jedno pole), a zápis se doplní zkratkou e. p. (\"en passant\"), např. exf6 e. p.\n\nBraní mimochodem byla jedna z posledních důležitých změn v pravidlech evropského šachu. Objevilo se spolu s neomezeným rozsahem pohybu dámy a střelce a s možností počátečního pohybu pěšce o dvě pole někdy ve 14. až 15. století. Důvodem, proč bylo braní mimochodem do hry uvedeno, byla snaha neumožnit pěšcům vyhnout se (využitím nově zavedených tahů o dvě pole) odebrání soupeřovými pěšci. Protože evropské šachy se v té době již vyvíjely samostatně, asijské šachové varianty tyto vlastnosti nemají.\n\nV 19. století ještě před kodifikací pravidel šachu se mezi hráči diskutovalo, zda je braní mimochodem pouze právem hráče, který k němu nemůže být nucen, nebo zda jde o běžný tah jako kterýkoliv jiný. To hrálo roli zejména v situaci, kdy byl tento tah jediným možným východiskem z patu. Například anglický šachista Howard Staunton napsal roku 1860 ve své knize ', že v takovéto situaci se tah musí považovat za vynucený. Jiný anglický šachista Charles Tomlinson zveřejnil jednu takovou pozici v periodiku ' (viz diagram vpravo) a přiklonil se k názoru, že černý se zde remízy z důvodu patu dožaduje oprávněně, neboť braní mimochodem je tahem zcela volitelným. Současná pravidla kodifikovaná Mezinárodní šachovou federací stanovují, že pokud je braní mimochodem jediným legálním tahem, musí se provést. (Totéž platí i pro situaci, kdy je braní mimochodem jediným únikem z šachu.)\n\nBraní mimochodem může také hrát roli při reklamaci remízy z důvodu trojího opakování pozice. Dvě zdánlivě identické pozice na šachovnici, se stejným hráčem na tahu, se totiž mohou ve skutečnosti lišit: v jedné z nich je možné odebrat soupeřova pěšce mimochodem a v následující už nikoliv. Pokud takový případ nastane, považuje se reklamace remízy za neoprávněnou.\n\nNa diagramech je zobrazená pozice z partie Gunnar Gundersen – Albert H. Faul sehrané roku 1928 na turnaji \"\" v Melbourne. Černý právě táhl pěšcem z f7 na f5, takže bílému se nabízí možnost jej odebrat \"en passant\" pěšcem ze sloupce e. Gundersena však napadlo lepší řešení:\n\nPo tomto odebrání pěšce mimochodem se černý ocitá ve dvojitém šachu od věže a střelce. Protože černý nemůže čelit oběma šachům současně a únikovou cestu na g7 mu blokuje bílý jezdec, nastala v této partii velmi výjimečná situace, kdy k matu došlo tahem \"en passant\". Dvojitý šach od figur, z nichž ani jedna se při šachování nepohnula, může nastat jedině při braní mimochodem.\nV úlohách kompozičního šachu se braní mimochodem v prvním tahu považuje za nepovolené, s výjimkou, kdy lze retrográdní analýzou prokázat, že odebíraný pěšec se v předchozím tahu posunul o dvě pole.\n\nJako příklad může posloužit dvojtažka Thomase R. Dawsona z roku 1914, zobrazená na diagramu vpravo. Je zřejmé, že všechny kameny, o které černý v předchozím průběhu partie přišel, museli odebrat bílí pěšci. (Kdyby některý černý kámen odebral např. bílý jezdec, nemohli by se bílí pěšci dostat do tohoto rozestavení). Z pozice dále vyplývá, že poslední tah černého nemohl být e7–e5, neboť černý pěšec musel pole e7 opustit mnohem dříve, jinak by blokoval černého střelce na poli f8, který by pak nemohl být odebrán bílým pěšcem. A protože černý nemohl táhnout ani c6–c5 nebo e6–e5 (neboť by odjížděl z šachu bílého krále), je jasné, že jeho posledním tahem bylo c7–c5. Bílý proto může tohoto pěšce odebrat \"en passant\" a následně matovat černého krále.\nŘešení úlohy je tedy následující:\n\nVýše zmíněná konvence o braní mimochodem v šachových skladbách byla původně zařazena do tzv. Kodexu pro šachovou kompozici hlavně proto, že nejasnosti okolo možnosti využívat braní mimochodem vyvolávaly pochybnosti o korektnosti mnoha úloh. Existují však i úlohy, v nichž nebývá předchozí historie partie zcela jednoznačně určitelná, a proto se řešení odvíjí ve dvou nebo více liniích. Tento typ úloh se nazývá částečná retrográdní analýza.\n\nJako příklad může posloužit další Dawsonova úloha, kterou poprvé zveřejnil roku 1915 v knize \"\". Ke správnému řešení bychom potřebovali znát poslední tah černého. Na první pohled je zřejmé, že musel táhnout některým pěšcem. Protože bílému nechybí žádný kámen, nemohlo tímto tahem být braní, a pěšec musel tedy postoupit přímo. Tímto tahem také nemohlo být e6–e5 ani g6–g5, protože to by tito pěšci odcházeli z šachu bílého krále, což není možné. Pokud tedy černý táhl jedním z těchto pěšců, muselo to být o dvě pole. Pokud táhl pěšcem na sloupci c, musela to být reakce na šach bílým střelcem, kterému se postavil do cesty. Protože bílý střelec neměl moc možností pohybu, muselo jít o šach odtažný, a jediný kámen, který mu mohl ustoupit z cesty, byla bílá věž. To bylo možné jen tehdy, pokud jí černý pěšec nestál v cestě, takže i tento pěšec mohl postoupit jedině o dvě pole. Ve všech třech případech tedy černí pěšci mohou být odebráni mimochodem.\n\n"}
{"id": "289226", "url": "https://cs.wikipedia.org/wiki?curid=289226", "title": "Saint-Lizier", "text": "Saint-Lizier\n\nSaint-Lizier je městečko na jihu Francie v departementu Ariège nedaleko Saint-Girons.\n\nMěsto je staré téměř dvatisíce let. Původně se římské sídliště jmenovalo \"Austria\". Od 6. století se stalo důležitým centrem křesťanství a bylo přejmenováno podle prvního hlasatele křesťanské víry na Saint-Lizier.\n\nNejvětší dominantou hradbami sevřeného historického městečka je biskupský palác na vrcholu kopce. Katedrála de Saint-Lizier se svou osmibokou věží a freskami z 12. století je ukázkou románské architektury stejně jako přilehlý klášter s křížovou chodbou plnou sloupových hlavic s klasickými katalánskými reliéfy.\n\n\"Počet obyvatel\"\n\n"}
{"id": "289229", "url": "https://cs.wikipedia.org/wiki?curid=289229", "title": "Areál čs. opevnění Hlučín-Darkovičky", "text": "Areál čs. opevnění Hlučín-Darkovičky\n\nAreál čs. opevnění Hlučín-Darkovičky byl do Slezského zemského muzea začleněn roku 1992. Rekonstrukce pevnostního areálu však probíhala již od roku 1980, kdy se v rámci tehdejšího Muzea revolučních bojů a osvobození v Ostravě vytvořila pracovní skupina, jejímž cílem se stalo vytipování a obnova několika vybraných pevnostních objektů podle historického stavu z roku 1938.\nHlavním a dlouholetým propagátorem této myšlenky se stal pan Jan Polášek, odborný a technicky zdatný znalec opevňovací techniky a nadšený vlastenec usilující o zachování těchto památek historie našeho národa. 28. 6. 1984 byly převzaty vybrané 4 různé typy objektů tvořící budoucí areál opevnění v Hlučíně-Darkovičkách a pod jeho vedením započala tříčlenná pracovní skupina spolu s dalšími dobrovolnými spolupracovníky s rekonstrukčními pracemi. Do současné doby bylo vykonáno rozsáhlé rekonstrukční dílo.\nAreál je evidován jako kulturní památka pod ev.č. 104667.\n\nPevnostní areál je dnes evropsky vysoce ceněnou prezentací ojedinělého fortifikačního systému naší republiky, který vznikal v letech 1935–1938. Tvoří jej pěchotní sruby MO-S 18, MO-S 19, MO-S 20 a lehký objekt LO vz. 37A. Objekty areálu představují různé odlišnosti po stránce projekční i palebně-taktické a rovněž různé stupně odolnosti. Již od roku 1992, kdy byl areál začleněn do Slezského zemského muzea, patří k nejexponovanějším objektům návštěvnického zájmu. Obdivována je především komplexnost a dokonalost prezentace, ale vítána je také možnost setkávat se osobně s obnoviteli pevnostního areálu.\nAreál čs. opevnění Hlučín-Darkovičky je také součástí stezky technických atraktivit, tzv. TECHNO TRASY, která propojuje významné industriální památky na území Moravskoslezského kraje.\n\nMuzeum československé fortifikace se skládá ze dvou samostatných pěchotních srubů (MO-S 18 Obora a MO-S 19 Alej), jednoho řopíku (lehké opevnění vzor 37 A – 140Z, současného vojenského číslování 829) a tvrzového pěchotního srubu (MO-S 20 Orel).\n\nAreál je také místem dalších vzdělávacích a vzpomínkových akcí. Pravidelně se tu konají ukázky obrany pevností ve spolupráci s jednotkami Armády ČR, v září probíhá pochod po linii čs. opevnění a turisté rovněž rádi využívají Naučnou stezku po linii čs. opevnění na Hlučínsku.\nNaučná stezka je značena zelenou barvou a dlouhá cca 6,5 km. Je vhodná jak pro pěší turistiku, tak pro cykloturistiku. Vede od samostatného pěchotního srubu MO-S 16 \"Rozcestí\" kolem dalších objektů lehkého a těžkého opevnění přes Areál čs. opevnění v Hlučíně-Darkovičkách a končí u srubu MO-S 24 \"Signál\". Po trase je možno vidět různá stavební řešení objektů se zachycením vývoje čs. fortifikace. Návštěvníci si mohou prohlédnout některé objekty naučné stezky i uvnitř díky různým klubům vojenské historie, které začínají jednotlivé sruby rekonstruovat.\n\nMO-S 18 Obora je samostatný pěchotní srub vybudovaný v II. stupni odolnosti- tloušťka stropu 2 m. Jediný pěchotní zvon srubu byl vytržen německou armádou v r. 1940 a opětovně byl osazen z OP-S 28 Mezicestí 15. 12. 1991. Ve vstupní chodbičce je pamětní deska věnovaná Jaroslavu Švarcovi, který byl v době okupace vyslán s výsadkovou skupinou TIN na území Protektorátu Čechy a Morava a padl spolu s dalšími parašutisty podílejícími se na atentátu říšského protektora R. Heydricha v kryptě pravoslavného kostela sv. Cyrila a Metoděje (sv. Karla Boromejského) v Resslově ulici na Novém Městě pražském. Ve srubu se nachází původní funkční čerpadlo Royal, novodobý agregát, plně funkční ventilace s filtrací, nádrže na vodu, ubikace, muniční sklady a vybavená střelecká místnost, kde ve střílně pro původní 4 cm pevnostní kanón vz. 36 ráže 47 mm je nyní nainstalována část sovětského protitankového kanónu DOT 4, který byl původní čs. zbraní inspirován. \n\nMO-S 19 Alej je samostatný pěchotní srub, vybudovaný v III. stupni odolnosti – tloušťka stropu 2,5 m. Objekt má dva pozorovací zvony s osazenými lehkými kulomety vz. 26 a kopuli s dvojčetem těžkých kulometů vz. 37. rekonstrukční práce probíhají na objektu od r. 1984 a dne 28.9.1988 byl objekt zpřístupněn veřejnosti. V levé střelecké místnosti je zachycena rekonstrukce a vývoj lafetace, zbývající část objektu je zrekonstruována do původní podoby z r. 1938. v pravé střelecké místnosti se nachází unikátní pevnostní protitankový kanón vz. 36 ráže 47 mm i další původní zbraně včetně lafet a optiky. Pěchotní srub patří k nejlepším pevnostním muzeím v ČR i Evropě.\n\nTvrzový pěchotní srub MO-S 20 Orel byl vybudován v nejvyšším IV. stupni odolnosti. Měl být součástí tvrze U Orla, s jejíž výstavbou se počítalo později. Byl osazen dvěma pozorovacími zvony pro lehký kulomet vz. 26 a dělostřeleckým pozorovacím zvonem, jenž sloužil k pozorování a řízení paleb. Všechny pancéřové prvky byly německou armádou vytrženy, objekt byl během války zkušebně postřelován a na jaře 1945 se stal pilířem německé obrany. Srub má 26,25 m hlubokou šachtu, která měla být napojena na další podzemí a objekty plánované tvrze U Orla. Ustupující německá armáda však odstřelila schodiště v šachtě. V současnosti je šachta již vyčištěna od sutě a plánuje se zhotovení schodiště do podzemních prostorů. Zpřístupněním by návštěvník získal dokonalý přehled o všech typech čs. pevností.\n\n"}
{"id": "289233", "url": "https://cs.wikipedia.org/wiki?curid=289233", "title": "Bulánka", "text": "Bulánka\n\nVesnice Bulánka je částí obce Oleška, ležící ve Středočeském kraji, v okrese Praha-východ. Bulánka leží necelé 2 km severovýchodně od Olešky.\n\nVe vesnici je sbor dobrovolných hasičů \"SDH Bulánka\". \n\nObec byla založena koncem 18. století zčásti na knížecích pozemcích a zčásti na pozemcích patřících obci Oleška.\n"}
{"id": "289234", "url": "https://cs.wikipedia.org/wiki?curid=289234", "title": "Seznam výstupů do vesmíru z Mezinárodní vesmírné stanice", "text": "Seznam výstupů do vesmíru z Mezinárodní vesmírné stanice\n\nToto je seznam výstupů do otevřeného vesmíru z Mezinárodní vesmírné stanice, společného projektu pěti vesmírných agentur: americké NASA, ruské Federální kosmické agentury, japonské agentury JAXA, Kanadské kosmické agentury (CSA/ASC) a evropské ESA a dvou přidružených agentur: Brazilské kosmické agentury (AEB) a Italské kosmické agentury.\n\nKe 13. únoru 2008 bylo uskutečněno celkem 103 výstupů z tělesa Mezinárodní vesmírné stanice o celkové době 646 hodin a 18 minut. 75 z těchto výstupů (457 hodin a 56 minut) byly přímo ze stanice. 28 výstupů se uskutečnilo z raketoplánu, 53 z modulu Quest Joint Airlock Module a 22 z modulu Pirs.\n</includeonly></onlyinclude>\n\n\n"}
{"id": "289235", "url": "https://cs.wikipedia.org/wiki?curid=289235", "title": "Ilves-Hockey", "text": "Ilves-Hockey\n\nIlves-Hockey, běžně kráceno na Ilves, ( znamená „rys ostrovid“) je finský hokejový klub hrající nejvyšší finskou soutěž SM-liiga. Je to nejúspěšnější tým historie této soutěže, i když poslední titul získal v roce 1985. Celkem se stal šestnáctkrát finským mistrem.\n\nPůvodně byl součástí sportovního klubu Ilves, ale 4. března 1981 se oddělil samostatný spolek \"Liiga-Ilves ry\". Ten se 1. června 2000 změnil v akciovou společnost Ilves-Hockey Oy (zkratka znamená „akciová společnost“). Hlavním vlastníkem klubu je Vincent Manngard.\n\nDomácí stadion Hakametsä sdílí s klubem Tappara. Klubové barvy jsou zelená, žlutá a černá.\n\n\nIlves již nepoužívá šest čísel, která nosili slavní hráči.\n\nKromě nich se nepoužívá ani dres s číslem 24. Oblékal ho Veikko Suominen, který spáchal v sezóně 1978–79 sebevraždu.\n\n"}
{"id": "289236", "url": "https://cs.wikipedia.org/wiki?curid=289236", "title": "Padern (hrad)", "text": "Padern (hrad)\n\nPadern (hrad) je hrad nad stejnojmennou vesnicí Padern v předhůří Pyrenejí na jihu Francie v departementu Aude.\n\nSe stavbou hradu typu donjonu se započalo v 9. století a pokračovalo příštích sedmset let. Hlavním účelem hradu byla obrana vstupu do strategické soutěsky Verdouble. Byl majetkem kláštera Lagrasse a patřil společně s okolními katarskými hrady do obranného valu proti nájezdníkům ze severu i jihu.\n\n"}
{"id": "289237", "url": "https://cs.wikipedia.org/wiki?curid=289237", "title": "VP7", "text": "VP7\n\nVP7 je video kodek od společnosti On2 Technologies. Jedná se o nástupce předešlých kodeků jako VP3, VP5 a VP6. Je šířen jako modul pro VfW i jako DirectShow filtr. Využívají jej např. aplikace Skype, AOL AIM, Move Networks, Viewpoint Media Player a Tencent Messenger/QQ. Jeho nástupcem je video kodek VP8.\n\n"}
{"id": "289242", "url": "https://cs.wikipedia.org/wiki?curid=289242", "title": "Klášter San Salvador de Leyre", "text": "Klášter San Salvador de Leyre\n\nKlášter pochází z poloviny 9. století, kdy byl založen jako duchovní centrum a opora proti Maurům. V držení se vystřídali benediktini s cisterciáky. V současnosti zde opět sídlí benediktinští mniši.\n\nNejstarší zachovalou částí klášterního areálu je románský kostel s gotickou dostavbou. Kostelní zvonice je asymetrická. Na západním portále jsou vyobrazeni Kristus, Panna Marie, sv. Jan, sv. Petr a příšery typické pro tuto oblast. Strohá krypta má hlavice sloupů ve výši kolen. Dodnes je zachován královský panteon.\n\nOstatní budovy pocházejí převážně ze 16.-18. století.\n\n"}
{"id": "289245", "url": "https://cs.wikipedia.org/wiki?curid=289245", "title": "Žovkva", "text": "Žovkva\n\nŽovkva ( ; ; ; v letech 1951–1991 \"Nesterov\") je město na západní Ukrajině. Je centrem Žovkevského rajónu Lvovské oblasti, leží ve vrchovině Roztoččja asi 30 km severozápadně od Lvova. Žije zde přibližně 13 300 obyvatel. V centru města se zachovalo množství architektonických památek. V 17. století bylo město rezidencí polského krále Jana III. Sobieského.\n\n\n\n"}
{"id": "289246", "url": "https://cs.wikipedia.org/wiki?curid=289246", "title": "Základy společenských věd", "text": "Základy společenských věd\n\nPojmem Základy společenských věd se nejčastěji rozumí název předmětu vyučovaného na školách gymnaziálního typu, střední škola, vyšší odborná škola apod.\n\nTento předmět nestojí sám o sobě, ale je shrnutím těchto vědních oborů:\n"}
{"id": "289251", "url": "https://cs.wikipedia.org/wiki?curid=289251", "title": "New Kids Underground", "text": "New Kids Underground\n\nNew Kids Underground je undergroundová hudební skupina hrající převážně alternativně pojaté rockové songy vycházející z odkazu českého hudebního undergroundu 70. a alternativní a novovlné scény 80. let 20. století. Ovlivněna zejména tvorbou The Residents, The Plastic People of the Universe, Mikolášem Chadimou. Obsahem písní jsou převážně bizarní a temné motivy (vlastní texty, ale i např. Miloslav Topinka, Christian Morgenstern), ale zčásti také slovní hříčky nemající daleko k dada (články z časopisů Bravo, Pop Life). Skupina je členem \"podzemní\" kulturní rodiny kolem nakladatelství RAT, které sdružuje hudebníky, fotografy, výtvarníky a básníka.\n\nNew Kids Underground vznikli na podzim roku 1995 na zbytku skupiny Pils Box. První veřejné vystoupení proběhlo v listopadu 1995 na schodišti pražského Divadla Archa v rámci III. mezinárodního festivalu Alternativa. Sestavu bicí, klávesy, baskytara v roce 1997 doplnil altsaxofon. V této čtyřčlenné sestavě působili New Kids Underground do roku 2003. Kapela hrála častěji i mimo Prahu a realizovala několik koncertních nahrávek. Poté dochází k personálním změnám. Až v roce 2004 se po ročním hledání spoluhráčů a hudebního výrazu formuje současná tříčlenná sestava New Kids Underground: baskytara, syntezátory, barytonsaxofon, předtočené audio.\n\nV prvních dvou letech existence se tvorba New Kids Underground opírala o jednoduché až primitivní repetice krátkých melodických a rytmických úseků za deklamace stejně jednoduchých slovních hříček. Nástrojové obsazení čítalo kromě baskytary a bicích i dětskou samohrajku Casio. Během první etapy ještě paralelně fungoval Pils Box. V této fázi nevzniklo nic co by stálo za řeč, hrášek byl pouze položen na vlhkou buničinu.\n\nZměna v nasazení i tvorbě nastala s příchodem první altsaxofonistky Báry a výměnou samohrajky za syntezátor Yamaha YS-100 z roku 1987. Vedle infantilních miniatur \"Kůžička, 4 taktní spalovací motor, BíBíPí\" se začaly řadit i temnější a temné písně na motivy básní Miloslava Topinky ze sbírky Krysí hnízdo, \"Kameny, kosti, kůže a slova\". Nově zaranžované byly některé songy Pils boxu: \"Už nebožka, Co se děje v krysím hnízdě\". Ironie a škleb však také získaly několik nových přírůstků na playlistu, když New Kids Underground neopustili zhudebňování prostoduchých článečků z časopisů pro pubescentky Bravo a Pop life: \"DJ BoBo nám otevřel, Emilia-čokoládová hvězda, Konec pana Bedřicha\".\nV tomto období značně vzrostl počet koncertů jak klubových, často spolu se spřízněnými soubory \"BBP, Nevidím, Dřevěné pytlí v jutových uhlích\", tak i v rámci undergroundových festivalů \"Magorovo vydří, Babí léto v Bohnicích, Otto´s Birthdays\". V roce 1999 se obměnilo obsazení u alt saxofonu když Báru vystřídala Veronika. Od vzniku kapely to byla druhá nejdůležitější změna a v této sestavě se odehrála nejlepší vystoupení. O rok později bývalá saxofonistka Bára umřela při autonehodě.\nV roce 2003 procházela kapela osobní i tvůrčí krizí a je rozpuštěna. Zůstávají pouze zakládající Hrtan a Jindřich a rozhodnou se zcela zásadně změnit sound i přístup. Otázky jak a s čím a proč se řeší celý jeden rok... Z hrášku se již začal soukat klíček.\n\nPo roce hledání přichází nejzásadnější zvrat za celý hudební život nejen New Kids Underground, ale všech souborů Hrtana a Jindřicha. Sestava se zužuje na dva členy, ale posléze (2005) přistupuje opět saxofon. Tentokrát Matěj. Z nástrojového obsazení mizí bicí souprava, nahrazená předpřipravenými beaty a zvuky. K syntezárou Yamaha YS 100 přibývá druhý, Roland RS 50 a po krátké době Matěj zaměnil altku za tenor, aby nakonec zvolil barytonsaxofon. V repertoáru opět přibývá ponuřejších písní \"Mozek v papíru\", ačkoli některé odlehčenější kusy se rodit nepřestávají; \"Invalidní důchod, Zlobidla\". Vzniká několik songů na básně Christiana Morgensterna v překladu Egona Bondyho (E.B. má překlady zpěvnější) \"Měsíční ovce, Šibeniční vrch\". Sound je o poznání psychedeličtější a v předpřipravených beatech zní ozvěny industrialu. Písňová forma sice není opuštěna, ale vzdaluje se vymezení rockem. V roce 2005 oslavili New Kids Underground 10 let existence zopakováním prvního vystoupení koncertem na stejném místě a při stejné příležitosti (opět v divadle Archa, opět na schodišti, ale nyní na již XIII. festivalu Alternativa) a multimediální show v klubu Kaštan.\nČetnost koncertů se stále zvyšuje (2007). V roce 2008 dochází k útlumu veřejného vystupování, poněvadž se kapela připravuje na natáčení prvního studiového alba. Hrášek vyklíčil, teď už jen klíčkem něco odemknout...\n\nNezdá se to, ale životy New Kids Underground nejsou klidné jako bažinatá jezírka v Černém lese. V roce 2008 se duše klávesového mága Jindřicha podobala Maelströmu a doposud stále připomíná sedmou větu Smetanovy druhé symfonické básně. V téměř existenciální situaci se ocitl i starý brach Hrtan a také Matěj, jenž získává vysoký fortel v oboru rozbíjení atomu olova. Zkrátka, v roce 2008 záleželo na tom \"jak se do toho třískne\". Právě v tomto roce se realizovala první oficiální (nikoli debutová) deska pro jedno z nejvýznamnějších nemainstreamových vydavatelství ve střední Evropě Guerilla Records. Nahrávání ve studiu 3beesnepostrádalo okamžiky doposud známé jen ze zkazek o Pink Floyd apod. Celá frekvence věnovaná nastavování zbrusu nového multiefektu... Nakonec se i díky mixáži samotným majitelem, Kakaxou, zrodilo skutečně důstojné nové dítko - zvukově excelentní, obsahově smysluplné, formálně pestré, historicky nevyhnutelné a jak se ukázalo i završující.\nCD \"... na věčnou památku\" rekapituluje (jak je u debutů obvyklé) téměř dvacet let hudebních aktivit kapelníka Hrtana a jeho spolupracovníků. Deska vyšla na samém sklonku roku 2008 a ročej následující se nesl ve znamení slastného uspokojení. Řada báječných koncertů, dílčí úspěchy a nedílná součást ne-tradičního přístupu ke žánru: nezájem odborné veřejnosti.\nRok 2009 tak báječně doprovodil na krchov teprve patnáctiletou, ale už sečtělou kapelu. V roce 2009 New Kids Underground dopsali a sami dočetli další díl své monografie.\nPokračování příště...\n\nJedním z projektů, na němž se New Kids Underground podíleli, byla improvizovaná hudební podpora filmové projekce - parafráze na Nosferatu, Eine Symphonie des Grauens. Nosferatu se překládá jako Ne-mrtvý. A stejné je to i s New Kids Underground. Od poloviny roku 2009 jsou ne-mrtví. V roce 2010 počíná další ze zmrtvýchvstání. Derniéra zatím nejkompaktnější podoby New Kids Underground proběhla 27. března paradoxně a příhodně u příležitosti narozenin vydavatele desky \"...na věčnou památku\".\nJindřich, klávesový mág ohýbaných tónů vstoupil na klikatý chodníček rodinného štěstí a zjevně je to pěšinka sice kamenitá, ale ke správnému cíli vedoucí. Občas se dokonce protíná s polní cestou, po níž drkotá kára NKU.\nA tak...se chystá materiál postavený na díle génia slov, Miloslava Topinky, jehož básně NKU (a také Pils Box) již pojali za své. Dalším v merku je Vítek Kremlička, stejně neuchopitelný, jako přítel. A navíc s ideálním příjmením pro první plán. Plan 9 - v závěsu.\n\n\n\naudio\nvideo\ndivadlo\nfilm\n\n"}
{"id": "289263", "url": "https://cs.wikipedia.org/wiki?curid=289263", "title": "Seznam představitelů Rumunska", "text": "Seznam představitelů Rumunska\n\n\n\n\n\n\nPrezident Rumunska je hlavou státu Rumunsko. Od roku 2004 je volen na pětileté období (Rumunská ústava byla změněna v roce 2003) a může být zvolen maximálně na dvě období po sobě. Bývalý prezident Ion Iliescu byl ve funkci ve třech volebních obdobích.\n\nPrezident nesmí během vykonávání úřadu být členem žádné politické strany.\n"}
{"id": "289270", "url": "https://cs.wikipedia.org/wiki?curid=289270", "title": "Horní Egypt", "text": "Horní Egypt\n\nHorní Egypt je území v okolí řeky Nil od nilské delty až po Gebel el-Silsilu. V období před rokem 3000 př. n. l. bylo samostatným královstvím. Toto území bylo též nazýváno Bílá země.\n\nPotřeba spolupráce při každoroční snaze, co nejlépe využít nilské záplavy pro zúrodnění a zavlažování polí, vedla ke vzniku kmenových svazů z nichž později vzniklo království Horního Egypta a království Dolního Egypta.\n\nKrálovství Horního Egypta v hieroglyfech:\nS1-M23:X1-G14\n\nHistorické hlavní město Nechen (řecky Hierakonpolis) se nacházelo na západním břehu Nilu a bylo centrem kultu starobylého sokolího boha Necheneje, který byl později ztotožněn se sokolím bohem Horem.\n\nPři vykopávkách v letech 1897 až 1899 zde J.E. Quibell a F. W. Green nalezli v chrámu ve skrýši (tzv. hlavním depozitu) kamenné nádoby, sošky, Narmerovu paletu, Narmerovu palici a palici krále Štíra. Archeologové se domnívají, že většina těchto předmětů pochází z předdynastického období a později byla shromážděna a umístěna ve skrýši.\n\nDruhou část hlavního města tvořilo předměstí Necheb, nacházející se na východním břehu Nilu. Dnes je toto místo nazýváno el-Káb a ochranným božstvem tohoto předměstí byla supí bohyně Nechbeta. Bylo to ochranné božstvo celého Horního Egypta a hrálo významnou roli při náboženských slavnostech.\n\nPanovník Horního Egypta nosil bílou korunu. Hieroglyfickými znaky pro království Horního Egypta země byla panovníkova bílá koruna, znázornění supí bohyně Nechbet, ostřice a lotosový květ.\n\nÚzemí Dolního a Horního Egypta sjednotil král Meni (ztotožňovaný někdy s Narmerem nebo Hor-Aha).\n\nZa jeho panování byl hlavním městem hornoegyptský Cinew (řecký název je Thinis/Meni založil také město Inebew-hedž (staroegyptsky Bílé zdi), které bylo později přejmenováno na Mennofer podle názvu blízké pyramidy faraona Pjopeje I., jejíž název byl Men nefer Pepi (\"„Pepiho krása trvá“\"). Řecky se toto město nazývá Memfis.\n\nPanovník po sjednocení nosil sjednocenou korunu Horního a Dolního Egypta.\n\n"}
{"id": "289276", "url": "https://cs.wikipedia.org/wiki?curid=289276", "title": "Dolní Egypt", "text": "Dolní Egypt\n\nDolní Egypt je území na severu Egypta, tvořená deltou Nilu a částí nilského údolí. Na jihu toto území přibližně končilo u Atfíku. Toto území se též nazývalo \"Kemet\" (Černá země) podle černého úrodného bahna. Dřívější badatelé předpokládali, že v době před sjednocením Egypta byl Dolní Egypt jednotným samostatným královstvím a že jednotný stát byl založen jeho dobytím hornoegyptským panovníkem; tato teorie je ovšem dnes pokládána za jen málo pravděpodobnou. Vzhledem k přístupu ke Středozemnímu moři, pronikalo na toto území více cizích vlivů než na území Horního Egypta.\n\nPotřeba spolupráce při každoroční snaze, co nejlépe využít nilské záplavy pro zúrodnění a zavlažování polí, vedla ke vzniku kmenových svazů, z nichž později vzniklo království Horního Egypta a království Dolního Egypta.\n\nKrálovství Dolního Egypta v hieroglyfech:\nS3-L2:X1-I13\n\nHistorické hlavní město Peruadžet (řecky Bútó) bylo původně tvořeno dvojměstími Pe a Dep. Název Peruadžet znamená \"Dům Vadžety\", což bylo ochranné božstvo království Dolního Egypta kobří bohyně Vadžet).\nDnes se na tomto místě nachází archeologická lokalita Tell el-Faraín („Pahorek faraonů“).\n\nPanovník Dolního Egypta nosil červenou korunu, mající vpředu vztyčenou kobru. Dalšími hieroglyfickými znaky země byla rostlina papyrusu a včela a znázornění kobří bohyně Vadžet.\n\nÚzemí Dolního a Horního Egypta sjednotil historicky nedoložený král Meni (ztotožňovaný někdy s Narmerem nebo Hor-Aha).\n\nZa jeho panování byl hlavním městem hornoegyptský Cinew (řecký název je This). Meni založil také město Inebew-hedž (staroegyptsky Bílé zdi), které bylo později přejmenováno na Mennofer podle názvu blízké pyramidy panovníka Pepiho I., jejíž název byl Men nefer Pepi (\"„Pepiho krása trvá“\"). Řecky se toto město nazývá Memphis.\n\nPanovník po sjednocení nosil sjednocenou korunu Horního a Dolního Egypta.\n\n"}
{"id": "289277", "url": "https://cs.wikipedia.org/wiki?curid=289277", "title": "Madshus", "text": "Madshus\n\nMadshus je norská firma vyrábějící lyže a lyžařské vybavení. Sídlí v Biri v Gjøviku (Oppland). Vyrábí závodní běžecké lyže, lyže pro rekreační sport, lyžařské hůlky, lyžařské boty, lyžařské oblečení.\n\nPrvní \"lyže Madshus\" vyrobil Martin Madshus v roce 1906 ve své stodole ve Vardalu blízko Gjøviku. Společnost se přestěhovala v roce 1936 do Lillehammeru a v roce 1972 do Biri. V roce 1998 byla továrna koupena americkou společností K2 Sports Inc, ale lyže se stále vyrábějí v Biri.\n\nAčkoli v Norsku bylo v minulosti více výrobců lyží, pouze dvě společnosti existují i v současnosti - Madshus a Åsnes. Společnost Madshus je v současnosti nejdéle existující lyžařskou firmou na světě s více než stoletou tradicí.\n\n\n\n\n"}
{"id": "289279", "url": "https://cs.wikipedia.org/wiki?curid=289279", "title": "Gymnázium sv. Andreja", "text": "Gymnázium sv. Andreja\n\nGymnázium svätého Andreja v Ružomberku je katolické gymnázium založené v roce 1992 spišským biskupem Františkem Tondrou. Jeho kapacita činí cca 530 studentů.\n\nGymnázium poskytuje čtyřleté všeobecné gymnaziální vzdělání a osmileté gymnaziální vzdělání zaměřené na jazyky. Nachází se na historickém náměstí Andreje Hlinky vedle budovy městského úřadu a kostela sv. Ondřeje. Gymnázium úzce spolupracuje s Katolickou univerzitou v Ružomberku, jejíž filosofické fakultě slouží jako fakultní škola. Od roku 1993 je členem \"Združenie katolíckych škôl Slovensko\".\n\n"}
{"id": "289287", "url": "https://cs.wikipedia.org/wiki?curid=289287", "title": "Královské solné doly v Arc-et-Senans", "text": "Královské solné doly v Arc-et-Senans\n\nKrálovské solné doly v Arc-et-Senans se nachází ve vesnici Arc-et-Senans nedaleko francouzského Besançonu. Jejich součástí je solivar, který je jedinečnou technickou i architektonickou památkou. I proto byl již v roce 1982 zapsán na Seznamu světového dědictví UNESCO.\n\nMístní solivar byl vystavěn pod vedením architekta Claude-Nicolasa Ledouxe. Stavba započala v roce 1795 a byla dokončena o čtyři roky později. V současné době slouží celý areál jako muzeum a je hojně navštěvovaným turistickým místem.\n\n"}
{"id": "289289", "url": "https://cs.wikipedia.org/wiki?curid=289289", "title": "Katedrála svatého Štěpána (Bourges)", "text": "Katedrála svatého Štěpána (Bourges)\n\nKatedrála sv. Štěpána v Bourges je francouzská gotická katedrála se dvěma věžemi v průčelí a bohatou plastickou výzdobou, postavená v letech 1195-1270. S téměř současnou katedrálou v Chartres představuje začátek vrcholné gotiky. Originální pětilodní stavba bez příčné lodi, s kryptou a jedinečným souborem vitráží ze 13.-15. století stojí v jihovýchodní části historického města a je od roku 1992 zapsána na Seznamu světového dědictví UNESCO.\n\nPrvní křesťanský kostel na tomto místě u hradeb města \"Avaricum\" vznikl již ve 3. století a po několika přestavbách dal arcibiskup Gauzlin, bratr krále Roberta II. v polovině 11. století postavit románskou katedrálu menších rozměrů. Roku 1195 věnoval arcibiskup Henri de Sully kapitule velkou sumu peněz a z toho se usuzuje na zahájení stavby. Roku 1214 byla postavena východní polovina katedrály a po přestávce byla v letech 1225-1255 dokončena hrubá stavba. Západní průčelí bylo až do výše střechy hotovo kolem 1270, práce na věžích se vlekly a roku 1313 bylo třeba podepřít jižní věž, na níž také nejsou zvony. Roku 1324 byla katedrála vysvěcena a dostala i astronomický orloj, nejstarší ve Francii.\n\nRoku 1506 se zhroutila severní věž a byla opravena až 1542. Roku 1562 dobyli Bourges Hugenoti a plastiky i zařízení těžce poškodili. Za Francouzské revoluce bylo zařízení zničeno a rozkradeno a roku 1793 byla katedrála proměněna na „Chrám Jednoty“. V 19. století byla katedrála opravena a znovu v letech 2008-2013.\n\nPlán katedrály je velmi originální a vzhledem k poměrně krátké době stavby je kostel neobvykle homogenní. Neznámý architekt se snad inspiroval stavbou katedrály Notre-Dame v Paříži, později se od ní však výrazně odchýlil. Pětilodní stavba předně nemá příčnou loď, což ještě zdůrazňuje její délku – 125 m. Výška lodí je odstupňovaná, 37,15 m v hlavní lodi a 21,30 a 9,50 m u bočních lodí. Všechna tři patra mají okna, takže vnitřek je neobvykle světlý. Zvenčí má katedrála složitý systém poměrně subtilních opěráků a pod kněžištěm katedrály je „dolní kostel“, nepřesně nazývaný krypta. Vznikl proto, že gotická stavba přesahovala římské hradby města a zasahovala do někdejšího příkopu, takže výškový rozdíl několika metrů bylo třeba překonat. V dolním kostele byl pohřben Jan z Berry (+ 1416), cenné sochy na náhrobku však hugenoti silně poškodili. Vchod je ze severní boční lodi a podzemní kostel má délku 18 metrů a šířku 6,8 metrů.\n\nVniřek působí monumentálně jednotným dojmem, lodi jsou zaklenuty šestidílnými klenbami se žebry, takže sloupy hlavní lodi jsou střídavě silnější a slabší, jak to odpovídá jejich zatížení. Ze zařízení vyniká orloj z roku 1424, který postavil André Cassart a navrhl Jean Fusoris. Zvlášť cenný je velmi početný soubor vitráží, které přežily všechny katastrofy. Vitráže v ochozu jsou ze 13. století, v kaplích patrně z 15. až 16. století. Velké mechanické varhany jsou moderní, stejně jako většina zvonů.\n\n\n"}
{"id": "289299", "url": "https://cs.wikipedia.org/wiki?curid=289299", "title": "Charles Duke", "text": "Charles Duke\n\nCharles Moss Duke (* 3. října 1935 Charlotte) je bývalý americký astronaut z letu Apolla 16, který vstoupil jako desátý člověk na Měsíc.\n\nVyrostl v Lancasteru v Jižní Karolíně. Společně s otcem jezdil na lov, chytat ryby a později své záliby rozšířil i na golf. Po absolvování základní a střední školy nastoupil do Akademie admirála Farraguta na Floridě. S výtečným prospěchem ji ukončil a se stipendiem pokračoval ve studiích na námořní akademii ve West Pointu (United States Naval Academy). Tady získal diplom inženýra námořních věd. Pak se rozhodl létat, v Georgii absolvoval základní letecký výcvik a později se zacvičil na lety s vrtulníkem a na letoun F-86. Byl poslán do vojenské služby do Evropy, tehdejší NSR. Po třech letech se v roce 1961 vrátil do USA a rozhodl se studovat dál, tentokrát na Massachusettský technologický institut. V roce 1964 zde získal diplom inženýra letectví a astronautiky. Nastoupil jako zkušební letec a později instruktor na základně Edwards a v dubnu 1966 byl přijat do NASA k týmu astronautů. V té době byl ženatý a měl dva syny (Thomase a Charlese). Pracoval mj. i jako operátor spojení v řídícím středisku při letu Apolla 11, pak byl nominován do záložní posádky Apolla 13, z níž byl stažen kvůli onemocnění zarděnkami. Nakonec se dočkal letu s Apollem 16 ve svých 36 letech.\n\nOdstartoval v kosmické lodi Apollo 16 spolu s astronauty Johnem Youngem a Thomasem Mattinglym z mysu Canaveral na jaře roku 1972. Byl zde jako pilot lunárního modulu kosmické lodi. Cílem expedice bylo přistát na Měsíci. Zatímco na oběžné dráze Měsíce kroužil Mattingly, tak Young s Dukem na Měsíci přistáli a strávili zde 71 hodin. Duke byl desátým člověkem, který na Měsíc vstoupil. Po skončení průzkumu se vrátili na oběžnou dráhu a pak celá trojice v pořádku přistála s pomocí padáků na hladině Tichého oceánu po 11 dnech ve vesmíru.\n\n\nK 1. lednu 1976 z NASA i z armády odešel v hodnosti plukovníka vojenského letectva a věnoval se soukromému podnikání.\n\nV roce 2005 byl na návštěvě v Praze a v Brně, která byla spojena s přednáškou, rozdáváním autogramů a vystoupením v televizi Nova.\n\n"}
{"id": "289304", "url": "https://cs.wikipedia.org/wiki?curid=289304", "title": "Zvonice v Belgii a Francii", "text": "Zvonice v Belgii a Francii\n\nZvonice v Belgii a Francii je skupina 56 zvonic ležících v těchto státech, které byly zapsány pro svou mimořádnou architektonickou i historickou hodnotu na Seznam světového dědictví UNESCO. Zvonice jsou často součástí různých staveb jako katedrál či radnic, avšak nemalou část všech zvonic tvoří samostatně stojící zvonice.\n\nNejprve bylo v roce 1999 32 belgických zvonic na seznam zapsáno jako Zvonice Flander a Valonska. V roce 2005 byla přidána další belgická zvonice a 23 zvonic ze severofrancouzských regionů Nord-Pas-de-Calais a Pikardie; seznam byl také příslušně přejmenován.\n\nID čísla odpovídají seznamu UNESCA.\n\n"}
{"id": "289310", "url": "https://cs.wikipedia.org/wiki?curid=289310", "title": "Mangabej rudohlavý", "text": "Mangabej rudohlavý\n\nMangabej rudohlavý (\"Cercocebus torquatus\"), známý též pod názvy mangabej obecný nebo mangabej bělokrký, je středně velký primát z čeledi kočkodanovitých (Cercopithecidae). Obývá tropické deštné lesy, mangrovové lesy a bažiny v západní Africe, konkrétně na území Kamerunu, Republiky Konga, Pobřeží slonoviny, Rovníkové Guineje, Gabonu, Ghany, Guineje, Libérie, Nigérie, Senegalu a Sierry Leone.\n\nJe to štíhlý primát s dlouhými končetinami, měřící 50–60 cm na délku a dosahující hmotnosti kolem 10 kg. Ocas, který je delší než tělo, měří 60–75 cm. Hřbet a vnější strany končetin jsou popelavě černé, břicho, vnitřní strana končetin a hrdlo zase bílé. Má černou obličejovou masku, pod tvářemi jamky, a na temeni hlavy rudohnědou srst, připomínající „čepičku“, podle které získal i svůj název.\n\nMangabej rudohlavý je aktivní přes den, kdy vyhledává nejrůznější plody, např. ořechy, které díky svému silnému chrupu snadno rozlouskne, semena, drobný hmyz, listy nebo jiné zelené části rostlin. Často se za potravou vydává na pole, kde ročně způsobuje značné škody na úrodě. Žije ve smíšených skupinách čítajících 10–35 jedinců. V těchto skupinách nevládne nijak přísná hierarchie a mohou se zde pářit všichni samci. Samice rodí po 170denní březosti obvykle jedno mládě, které dosahuje pohlavní dospělosti mezi 5–7 rokem života.\n\nV současné době je nejvíce ohrožován masivní ztrátou přirozeného biomu. V posledních dvacetiletích však početnost mangabejů rudohlavých stoupla a z původní kategorie zranitelných druhů byl v Červeném seznamu IUCN přeřazen do kategorie téměř ohrožených druhů.\n\n"}
{"id": "289316", "url": "https://cs.wikipedia.org/wiki?curid=289316", "title": "Monte Cinto", "text": "Monte Cinto\n\nMonte Cinto ( ) je nejvyšší hora ostrova Korsika, ve Francii. Nalézá se v departementu Haute-Corse mezi údolím Asco na severu a údolím Golo na jihu. Na jižní straně hory se nachází horské pleso Lac Cinto. Panorama z vrcholu hory dává výhled, při ideálních povětrnostních podmínkách, na oblast od Říma po Marseille.\n\nPrvní zaznamenaný výstup na Monte Cinto byl veden Edouardem Rochatem 6. června 1882. Rochat dosáhl vrcholu jižní cestou. 26. května 1883 vystoupil na vrchol anglický horolezec Francis Fox Tuckett se skupinou (F. Devouassoud, Compton). Sedlo, přes které vedl jejich výstup, dnes nese Tuckettovo jméno.\nNa vrchol vedou dvě nejznámější turistické cesty. Jedna začíná v Haut Asco, druhý, osmihodinový výstup má svůj počátek v obci Calacuccia.\n\nZ Calacuccia vede 7,5 km dlouhá štěrková cesta, sjízdná terénními vozidly, až do výšky 1650 m, kde je velké parkoviště. Použitím automobilu se tedy dá výstup zkrátit na 3½ hod. Cesta je také využívána cyklisty na horských kolech. Další cesta vede přes hřeben k chatě Ercu (1667 m) a odsud do jihovýchodní ostrou hranou, lehčím lezením po kvalitní skále k vrcholu.\n\nVrchol je od listopadu do května většinou pokrytý sněhem, avšak celoroční ledovcová či firnová pole se zde nedrží. Od prosince do dubna jsou v oblasti kolem hory dobré podmínky pro provozování zimních sportů. Dokonce někdy i v červenci jsou na vrcholu patrné zbytky sněhu. Zpravidla až v září je hora zcela bez sněhové pokrývky.\n\nPodrobný popis výstupu\n"}
{"id": "289323", "url": "https://cs.wikipedia.org/wiki?curid=289323", "title": "Klášter Vézelay", "text": "Klášter Vézelay\n\nKlášter Vézelay v Burgundsku ( Francie) bylo založen jako benediktinské opatství v 9. století a po požáru předchozích staveb obnoven v letech 1120-1150. Ve vrcholném středověku byl rušným poutním místem s domnělými ostatky sv. Marie Magdaleny, za reformace v 16. století byl klášter zrušen a postupně rozbořen. Zbyla velkolepá románská bazilika Sainte Madeleine se dvěma věžemi v průčelí, se západní předsíní (narthex) pro poutníky a s raně gotickým závěrem. Interiér kostela je pozoruhodně dobře zachován, zejména galerie 99 figurálních hlavic na sloupech. Pro svou mimořádnou hodnotu byla bazilika i zbytky kláštera roku 1979 zařazeny do Seznamu světového dědictví UNESCO.\n\nKlášter původně vznikl jako ženský v údolí, v místech nynější obce Saint-Père (Yonne), v polovině 9. století byl přenesen na současné místo na vrcholku výrazného podlouhlého návrší. Po roce 1050 byl reformován, stal se poutním místem a vstoupil do své zlaté doby. Po požáru roku 1120 začala nová stavba lodi, na niž navázala západní předsíň pro poutníky, vysvěcená 1132. Roku 1146 zde Bernard z Clairvaux za účasti krále Ludvíka VII. propagoval druhou křížovou výpravu, roku 1166 zde arcibiskup z Canterbury Tomáš Becket jako vyhnanec v kázání pohrozil králi Jindřichovi II. vyloučením z církve a roku 1190 se zde setkal anglický král Richard I. Lví srdce s francouzským Filipem II. Augustem před odjezdem na třetí křížovou výpravu.\n\nPo dalším požáru byl v letech 1185-1215 postaven prostornější a světlejší raně gotický chór a příční loď. V roce 1279 však mniši v Saint-Maximin-la-Sainte-Baume (východně od Aix-en-Provence) objevili zapečetěný sarkofág s nápisem, že obsahuje ostatky biblické Marie z Magdaly. Když jejich verzi potvrdil i papež, proud poutníků se pomalu přesouval tam a klášter Vézelay začal upadat. Roku 1537 jej papež přeměnil na kapitulu a roku 1561 přestoupil tehdejší opat Odet de Coligny ke kalvinismu a stal se vůdcem hugenotů. Klášterní budovy dále chátraly, roku 1790 byla kapitula zrušena, její budovy prodány a zbořeny a bazilika se stala farním kostelem. Roku 1793 byla silně poškozena vnější sochařská výzdoba.\n\nV roce 1834 upozornil na žalostný stav kostela francouzský spisovatel Prosper Mérimée, jmenovaný inspektorem historických památek, a jeho pečlivé a důkladné obnově se v letech 1840-1861 věnoval mladý architekt Eugène Viollet-le-Duc. Jeho citlivá rekonstrukce byla jednou z prvních a podnítila počátky památkové péče v celé Evropě.\n\nBazilika je 120 m dlouhá, z toho chór 26 m a nartex 22 m. Šířka lodi činí 23,25 m a výška klenby 18,55 m, v chóru 22 m. Výška věží je 35 a 38 m.\n\nTrojlodní bazilika se dvěma věžemi v průčelí a patrovým narthexem mezi nimi má fasádu rekonstruovanou Viollet le Ducem v 19. století. Z této předsíně se vstupuje do lodi trojicí portálů s tympanony. V oblouku středního tympanonu nad scénou seslání Ducha svatého je pás reliefů, připomínajících národy světa, které čekají na zvěstování evangelia, v dalším pásu jsou zobrazení 12 měsíců. \n\nRománská loď má 10 klenebních polí se soudkovou klenbou na masivní pasy. Stěny hlavní lodi jsou uspořádány do dvou pater, spodního patra velkých arkád a vrchního pásu oken. Pilíře čtvercového půdorysu o rozměrech 2,5 x 2,5 m se čtyřmi polosloupy nesou celkem 99 bohatě zdobených hlavic, které často představují biblické příběhy (čtené zleva doprava), mytologické výjevy i scény z běžného života. \n\nRaně gotický závěr je výrazně světlejší, jeho stěny se člení do tří pater s prostředním triforiem a na boční lodi navazuje ochoz s mělkými kaplemi. Pod zvýšeným chórem je karolinská krypta z počátku 9. století o rozměrech 19 x 9,20 m s 12 kamennými sloupy a křížovými klenbami bez žeber. Na hlavním oltáři jsou v relikviáři domnělé ostatky Marie Magdalské.\n\nZ budov někdejšího kláštera, které přiléhaly k jižní straně baziliky, se zachovala jen část severovýchodní strany rajského dvora s kapitulní síní.\n\n"}
{"id": "289327", "url": "https://cs.wikipedia.org/wiki?curid=289327", "title": "Zámek ve Fontainebleau", "text": "Zámek ve Fontainebleau\n\nZámek ve Fontainebleau je jeden z nejrozlehlejších francouzských zámků. Leží nedaleko města Fontainebleau.\n\nPočátky zámku spadají do 12. století. Své současné podoby však nabyl zejména v průběhu 16. století, kdy jej na žádost francouzských králů přestavěli jedni z nejlepších italských architektů té doby. Zámek má stovky místností a je rušným turistickým místem, i když není zdaleka navštěvován v takovém měřítku jako např. Versailles.\n\nV roce 1685 zde král Ludvík XIV. vydal Edikt z Fontainebleau.\n\nPro svou mimořádnou historickou hodnotu byl v roce 1981 celý zámek i s parkem zařazen na Seznam světového dědictví UNESCO.\n\n"}
{"id": "289329", "url": "https://cs.wikipedia.org/wiki?curid=289329", "title": "Interference (rozcestník)", "text": "Interference (rozcestník)\n\nInterference může být :\n\n\n\n\n\n\n"}
{"id": "289332", "url": "https://cs.wikipedia.org/wiki?curid=289332", "title": "Ropovod Ingolstadt – Kralupy nad Vltavou – Litvínov", "text": "Ropovod Ingolstadt – Kralupy nad Vltavou – Litvínov\n\nRopovod Ingolstadt (oficiální zkratkou IKL podle plánované trasy Ingolstadt – Kralupy nad Vltavou – Litvínov nebo MERO jako zkratka německého \"Mitteleuropäische Rohölleitung\") přivádí do Česka arabskou ropu, jako to měla činit Adria. Provozovatelem ropovodu je společnost MERO ČR, a. s. a MERO Germany AG. \n\nRopovod o průměru 70 cm byl vybudován v 90. letech 20. století s cílem ukončit závislost České republiky na jediném zdroji v Rusku (ropovod Družba). Původně plánovaná trasa byla nakonec změněna na Vohburg an der Donau – Nelahozeves, nicméně jméno IKL bylo z nostalgických důvodů zachováno. Zároveň s budováním tohoto ropovodu byla řešena potřeba velkého skladu ropy k vytvoření zásob pro případ výpadků v dovozu. Toto centrální tankoviště ropy vzniklo poblíž Nelahozevsi u Kralup nad Vltavou. Ropovod IKL umožňuje zásobovat veškerou rafinérskou kapacitu v České republice.\n\n"}
{"id": "289334", "url": "https://cs.wikipedia.org/wiki?curid=289334", "title": "Metasoma", "text": "Metasoma\n\nMetasoma je zadní část zadečku členovců. \n\nU štírů se metasoma skládá z pěti článků a je zakončena telsonem. Nesprávně se nazývá ocásek. Skutečným ocáskem je telson (nesprávně jedový váček). Mezi telsonem a metasomou se nachází řitní otvor. Metasoma je velice pohyblivá, a to kvůli užití jedu umístěného v telsonu pro usmrcení kořisti nebo odstrašení nepřítele.\n"}
{"id": "289336", "url": "https://cs.wikipedia.org/wiki?curid=289336", "title": "Telson", "text": "Telson\n\nTelson je poslední část těla korýšů, ale i klepítkatců. Telson je umístěn za řitním otvorem. \n\nTelson štírů, kteří patří mezi klepítkatce, je zakončen jedovým hrotem. Do špičky hrotu ústí dvě jedové žlázy. Někdy se telson nazývá jedovým váčkem, ale skutečný jedový váček je umístěn uvnitř telsonu.\n\nTelson různonožců (Amphipoda) je podélně rozeklaný.\n"}
{"id": "289337", "url": "https://cs.wikipedia.org/wiki?curid=289337", "title": "Flažolet", "text": "Flažolet\n\nFlažolet, přesněji flažoletové tóny neboť název je odvozen od stejnojmenného hudebního nástroje, je způsob hry na smyčcové (nebo jiné strunné) hudební nástroje, zvukově připomínající flažolet. Flažoletové tóny byly objeveny již v devatenáctém století. Jedná se o zvláštní techniku hry, kdy jemným dotekem prstu na určitém místě struny je vytvářen nějaký alikvótní tón často flétnového zabarvení. Flažoletové tóny tak umožňují ozvláštňovat hru na strunné nástroje a samozřejmě zvyšují přirozenou barevnost zvuku příslušného hudebního nástroje.\n"}
{"id": "289338", "url": "https://cs.wikipedia.org/wiki?curid=289338", "title": "Dargle", "text": "Dargle\n\nDargle ( , ) je řeka ve východním Irsku v hrabství Wicklow. Měří 21 km, protéká pouze územím Wicklow Mountains a ústí do Svatojiřského průlivu.\n\nPramení v pohoří Wicklow Mountains na jižním svahu vrchu Tonduff (642 m n. m.) v nadmořské výšce cca 535 m n. m. Na horním toku teče východním směrem dolinou Glensoulan, následně přepadává přes strmé skalní prahy, přičemž vytváří vodopád Powerscourt Waterfall. Dále se stáčí směrem na sever, výrazně meandruje a zleva přitéká řeka Glencree. Odtud už pokračuje severovýchodním směrem, koryto se vícenásobně vlní, zprava potom přibírá Killough a zleva Glencullen. Na dolním toku podtéká cestu N11, protéká městem Bray, kde se severovýchodně od jeho centra vlévá do přístavu Bray Harbour v Irském moři.\n"}
{"id": "289345", "url": "https://cs.wikipedia.org/wiki?curid=289345", "title": "Korovec jedovatý", "text": "Korovec jedovatý\n\nKorovec jedovatý (\"Heloderma suspectum\") je jedovatý druh ještěra z čeledi korovcovitých (Helodermatidae).\n\nKorovec má černé zbarvení s oranžovými skvrnami a pruhy. Dorůstá délky přibližně 0,5 m (maximálně 0,6 m), hmotnost se pohybuje okolo 0,5 kg (rekordní jedinec nicméně vážil 2,3 kg).\n\nŽije v suchých pouštních oblastech jižní USA (Nevada, Utah) a Sonorské poušti v Mexiku. Většinu času tráví v úkrytu, často pod různými kameny. Živí se malými savci, žábami, ptáky, ještěrkami, hmyzem a mršinami. Velmi rád pojídá ptačí a ještěří vejce, které mnohdy tvoří většinu jeho potravy. Sám se může stát kořistí kojotů nebo dravých ptáků.\n\nJeho jedové žlázy jsou umístěny v dolní čelisti. Jed je neurotoxický a způsobuje velké bolesti, otok, slabost a snížení krevního tlaku . Za normálních okolností při kousnutí zdravého dospělého člověka není jed smrtelný. Korovec není příliš útočný.Jeho nejbližší příbzný je korovec mexický (Heloderma horridum) (možná i tatzelwurm(korovec evropský)).\n\n\n"}
{"id": "289347", "url": "https://cs.wikipedia.org/wiki?curid=289347", "title": "Sánkhja", "text": "Sánkhja\n\nSánkhja, v dévanágarí सांख्य, je jedna ze šesti ortodoxních škol indické filosofie. Zakladatelem je všeobecně uznáván světec Kapila, nikoli však pravédský rishij Kapila, nýbrž stejnojmenný guru z 6. nebo 5. století před Kristem. Sánkhja je považována za nejstarší filosofický systém hinduistické tradice založený na principech dualismu. Vliv této filosofické školy je znatelný jak v pozdější védántské filosofii, tak i ve filosofii jógy.\n\nHistoricky lze tuto filosofickou školu sice spojovat s hinduismem, ale ve své původní podobě měla větší souvislost s buddhismem, kterým byla ovlivněna. Kapila žil krátce po úmrtí Buddhy a jeho učení ho pravděpodobně ovlivnilo. Známý spis pojednávající o sánkhje je \"Sánkhja káriká\" (200 př.n.l.) přisuzovaný Íšvara Kršnovi.\n\nDalší druh sánkhji (\"bhágavata sánkhja\") učí Kapila, syn Dévahúti (\"Dévahútiputra Kapila\") v Bhágavata puráně 3.25-33. Tato sánkhja uznává jako další kategorii \"kála\" (čas).\n\nZákladní myšlenkou této filosofie je pohled na svět, který je složený z \"puruša\" (kosmický duch) a \"prakriti\" (prvotní hmotná substance). Podle této filozofie je úplné vědění možné třemi platnými prostředky (\"trajam pramána\"): 1. vjemy (\"pratjakša\"), 2. úvahou (\"anumána\") a 3. slovem (\"šabda\"). Sánkhja považuje znalost objektu za neúplnou bez znalosti jeho součástí.\n\nVe své analýze stanovil Kapila 25 kategorií stvoření: \n\n\n\n"}
{"id": "289348", "url": "https://cs.wikipedia.org/wiki?curid=289348", "title": "Provins", "text": "Provins\n\nProvins [\"prove\"] je historické město ve Francii s asi 12 000 obyvateli. Leží na soutoku řek Durteint a Voulzie v departementu Seine-et-Marne asi 90 km jihovýchodně od Paříže. Pro své středověké hradby a další památky v dobře zachovaném stavu bylo v roce 2001 zapsáno na Seznamu světového dědictví UNESCO. Mezi tradiční produkty patří pěstování růží a výroba růžového medu a cukrovinek. V roce 2008 město navštívilo přes 220 tisíc turistů.\n\nMěsto leží na soutoku řek Durteint a Voulzie a skládá se z výše položeného Horního města (\"Ville Haute\") na severozápadě a Dolního města (\"Ville Basse\") na východě a jihu.\nSousední obce: Mortery, Rouilly, Saint-Brice, Vulaines-lès-Provins, Sourdun, Poigny a Chalautre-la-Petite.\n\nMísto bylo osídleno už v paleolitu, Římané zde vybudovali pevnost \"Agendicum\", kterou roku 485 dobyl Chlodvík I. Město se poprvé zmiňuje v roce 802, ale je podstatně starší. Od 9. do 13. století se zde konaly největší trhy v kraji a z této doby pochází také většina zdejších památek včetně hradeb.\n\n\n\"Počet obyvatel\"\n\n\n\n"}
{"id": "289353", "url": "https://cs.wikipedia.org/wiki?curid=289353", "title": "Flexe", "text": "Flexe\n\nSlovo flexe (z lat. \"flecto\", ohýbám) označuje:\n\n\n"}
{"id": "289355", "url": "https://cs.wikipedia.org/wiki?curid=289355", "title": "Poutní místa do Santiaga de Compostely ve Francii", "text": "Poutní místa do Santiaga de Compostely ve Francii\n\nV roce 1998 bylo na Seznam světového dědictví UNESCO přijata řada francouzských míst, která přímo souvisí s tradičními poutěmi do Santiaga de Compostely v západním Španělsku. Většinou se jedná o nejrůznější katedrály, kostely apod.\n\n\n\n"}
{"id": "289356", "url": "https://cs.wikipedia.org/wiki?curid=289356", "title": "Fleš", "text": "Fleš\n\nSlovem fleš (pův. \"flash\") označujeme:\n\n\n"}
{"id": "289359", "url": "https://cs.wikipedia.org/wiki?curid=289359", "title": "Ropák roku", "text": "Ropák roku\n\nRopák roku je anticena vyhlašovaná od roku 1992 každoročně občanským sdružením Děti Země za antiekologický čin roku.\n\nAnketa byla inspirována dokumentárním filmem Jana Svěráka \"Ropáci\" z roku 1988 o výskytu nového živočišného druhu \"Petroleus mostensis\" (Ropák bahnomilný) ve zdevastované oblasti severních Čech, který se živí znečištěním. Výsledky jsou každoročně zveřejňovány v dubnu v Brně na soirée s kulturním programem.\n\nPrvním ropákem byl za rok 1992 dne 16. dubna 1993 vyhlášen ředitel podniku Vodohospodářská výstavba Július Binder za \"„celoživotní zásluhy na totální náhradě podunajských ekosystémů PŘÍROPOU v podobě výstavby vodního díla Gabčíkovo“\". Jediným, kdo doposud získal cenu dvakrát, je ministr průmyslu a obchodu Jan Mládek.\n\nVítěze ceny vybírá na základě podnětů veřejnosti více než stočlenná komise, která bodováním vybírá z nominovaných kandidátů. Členy komise jsou zástupci ekologických organizací, ekologové, filozofové, sociologové, vysokoškolští pedagogové, publicisté, umělci, politici apod. Úplné jmenovité složení komise není zveřejňováno. Složení komise se obměňuje. Mezi zakladatele komise patřil Ivan Dejmal (ekolog a bývalý ministr životního prostředí) a jejími členy jsou např. Jiří Dědeček (předseda českého PEN klubu), Zbyněk Fiala (bývalý šéfredaktor Literárních novin), Čestmír Klos (novinář) nebo Petr Svoboda (Fyziologický ústav AV ČR), filozof Erazim Kohák, sociolog Jan Keller nebo teatrolog Vladimír Just.\n\n\n\n"}
{"id": "289361", "url": "https://cs.wikipedia.org/wiki?curid=289361", "title": "Struna (rozcestník)", "text": "Struna (rozcestník)\n\nPojem struna se používá ve více významech:\n\n\n"}
{"id": "289365", "url": "https://cs.wikipedia.org/wiki?curid=289365", "title": "Bazilika svatého Remigia (Remeš)", "text": "Bazilika svatého Remigia (Remeš)\n\nBazilika Saint-Rémi (sv. Remigia) byla součástí benediktinského kláštera stojícího na jihovýchodní straně historického města Remeš, asi 1,5 km od katedrály. Klášter je spojen s počátky křesťanství ve Francii.\n\nOpatství bylo založeno okolo roku 790 za arcibiskupa Tilpina na hrobě svatého Remigia (†533). Remešský biskup Remigius (francouzsky Rémi) patrně v roce 496, po bitvě u Tolbiacu, pokřtil franského krále Chlodvíka I. s jeho bojovníky a zahájil tak obrat Franků ke křesťanství a tím i budování pozdější Francie. V opatství se nacházela Svatá Ampule s korunovačním olejem a bylo sídlem řádu svaté Ampule.\n\nKlášter, který stál na antickém pohřebišti mimo městské hradby, byl roku 930 opevněn na obranu proti Normanům a Maďarům a od roku 945 se připojil k reformnímu hnutí z Cluny. Roku 1049 vysvětil papež Lev IX. nový kostel, který 1098 vyhořel a byl pak ve 12. století obnoven a rozšířen. Loď kostela byla rozšířena směrem na západ o dvě gotická pole, boční zdi zesíleny opěrnými pilíři a dřevěný strop nahrazen klenbou. Z této doby pocházejí i barevná okna v chóru. V 16. století byl přestavěn jižní portál a v chóru postaveno renesanční sloupoví.\n\nKlášterní budovy byly přestavěny v 17. a 18. století, kapitulní síň a chodby v přízemí však zůstaly zachovány. Za revoluce roku 1792 byli mniši vyhnáni, kostel však zůstal nepoškozen a užíval se jako farní. V 19. století byl kostel opraven a dostavěna severní věž. 1. srpna 1918 byl kostel těžce poškozen německou dělostřelbou, zničeno vnitřní zařízení i cenné varhany. Opravy se pak táhly po celé 20. století.\n\nKostel o délce 126 m má půdorys trojlodní basiliky, s chórovým ochozem a věncem kaplí. Mohutné západní průčelí má dvě věže (výška 56 m), levá (severní) věž byla dostavěna v 19. století. Nejstarší zachovanou částí stavby je románská loď s křížením. Chór je ze 12. století, stejně jako barevná okna, kdežto gotická klenba v lodi, vnější opěrný systém a poslední dvě pole se západním průčelím pocházejí ze 13. století. Výška klenby v lodi je 26 m.\nV chóru je renesanční kolonáda (sloupořadí) a památník svatého Remigia a zde pohřbených franských a francouzských králů. Na stěně severní lodi blízko křížení je zachován zbytek ozdobné kamenné dlažby z 13. století, původně z chóru, s biblickými výjevy. Kresby jsou provedeny jako olověné výplně v kameni. Vnitřní zařízení kostela bylo většinou zničeno, zachovala se však řada cenných kamenných plastik a soch. Nové varhany byly dokončeny roku 2000.\n\nPro velkou historickou hodnotu bylo opatství společně s remešskou katedrálou a Palácem Tau zapsány na Seznam světového dědictví UNESCO.\n\n"}
{"id": "289369", "url": "https://cs.wikipedia.org/wiki?curid=289369", "title": "Svatý Diviš", "text": "Svatý Diviš\n\nSvatý Diviš (fr. \"Saint Denis\", lat. \"Sanctus / Beatus Dionysius\") byl misionář a pařížský biskup žijící ve 3. století našeho letopočtu, patří mezi křesťanské mučedníky a světce. Je jedním z tzv. Čtrnácti svatých pomocníků, vyzývaným zejména proti bolestem hlavy. Je rovněž patronem města Paříže i celé Francie. Ve středověku bylo jeho jméno bojovým pokřikem vojsk francouzské monarchie (\"Montjoie Saint Denis!\"). Památka svatého Diviše se připomíná 9. října.\n\nDivišovi je zasvěcena bazilika v Saint-Denis s pohřebištěm francouzských králů. Místo pro výstavbu tohoto svatostánku nebylo vybráno náhodně. Legenda praví, že sv. Diviš zemřel v Paříži na Montmartru asi roku 250 smrtí mučedníka. Pro svou víru byl pohanskými Galy sťat, ale k úžasu všech přihlížejících nebyl na místě mrtev, nýbrž vstal, vzal svou hlavu do rukou a nesl ji několik mil severně na místo baziliky Saint-Denis, kde označil místo pro budoucí chrám a teprve potom padl mrtev. A proto byl na tomto místě severně od Paříže vystavěn kostel jemu zasvěcený. Divišův kult ve středověku doznal značného rozšíření také v Německu a v řádu benediktinů. Kromě zmíněného města v severním sousedství Paříže nese světcovo jméno např. město Saint-Denis, správní středisko ostrova Réunion.\n\nV ikonografii je svatý Diviš zobrazován jako dekapitovaný biskup v kasuli s palliem, držící v rukou svou vlastní hlavu.\n\nMniši v benediktinském klášteře Saint-Denis ztotožňovali svého mučedníka a patrona s Dionýsiem Areopagitou, kterého při své řeči na Areopagu obrátil apoštol Pavel (Skutky 17,34). Tento Pavlem obrácený Dionýsios byl ve středověku dále mylně považován za autora významného mystického traktátu o prvotním světle, který vznikl na začátku 6. století n. l. Dionýsiovy texty přeložil do latiny Jan Scotus Eriugena a text byl k dispozici rovněž mnichům v Saint-Denis. Opat Suger se do své přestavby katedrály v Saint-Denis snažil vtělit Dionýsovu novoplatónskou světelnou mystiku. Přestavěná katedrála se stala vzorem gotické architektury.\n\nToto ztotožnění patrona Saint-Denis s řeckým Dionýsiem zpochybnil a na existenci různých Dionýsiů, Denisů a Divišů upozornil již v roce 1121 Pierre Abélard. Historická kritika mnichy velice rozlítila a Petr Abaelard byl nucen klášter (který mu do té doby poskytoval azyl) opustit.\n\n\n\n"}
{"id": "289370", "url": "https://cs.wikipedia.org/wiki?curid=289370", "title": "Palác Tau", "text": "Palác Tau\n\nPalác Tau (francouzsky: Palais du Tau) byl palác ve francouzském Remeši, sídlo arcibiskupa remešského. Palác byl vystavěn na přelomu 15. a 16. století. V 17. století byl pak zrekonstruován a z části přestavěn architekty Mansartem a Robertem de Cotte; původní zůstala kaple ze 13. století ve velké hale. Od roku 1972 je přístupný veřejnosti a využíván muzeem katedrály.\n\nPro svou historickou hodnotu byl Palác Tau společně s remeškou katedrálou a opatstvím v Remeši zapsán na Seznam světového dědictví UNESCO.\n\n"}
{"id": "289377", "url": "https://cs.wikipedia.org/wiki?curid=289377", "title": "Pístové čerpadlo", "text": "Pístové čerpadlo\n\nPístová čerpadla slouží k dopravě a k tlakování kapalin a hydrosměsí (kapaliny a tuhé látky). Princip činnosti všech pístových čerpadel je zhruba stejný a to:\nVzniklým podtlakem dojde k nasátí určitého objemu kapaliny do pracovního prostoru čerpadla (uzavřeného), pohybem pístu dojde k natlakování tohoto objemu kapaliny a následuje vytlačení natlakované kapaliny mimo čerpadlo. Proto se hlavní funkční části pístových čerpadel dají rozdělit na základní oblasti a to sací část, pracovní část (tlakovací) a výtlačná část.\n\nHlavní prvky jednotlivých částí:\n\na) Sací část\n\nb) Pracovní část\n\nc) Výtlačná část\n\nd) Ostatní zařízení\n\nVšechna pístová čerpadla patří do skupiny tzv. objemových čerpadel (stlačujeme a vytlačujeme konstantní objem kapaliny).\n\nDruhy pístových čerpadel:\n\nPodle konstrukce a principu činnosti mezi pístová čerpadla patří:\n"}
{"id": "289378", "url": "https://cs.wikipedia.org/wiki?curid=289378", "title": "Volby prezidenta České republiky 2008", "text": "Volby prezidenta České republiky 2008\n\nVolby prezidenta České republiky 2008 byly čtvrtou parlamentní volbou prezidenta České republiky, která proběhla na dvou společných schůzích obou komor Parlamentu České republiky ve Španělském sále Pražského hradu ve dnech 8. a 9. února a 15. února 2008. Funkci předsedy Parlamentu České republiky vykonával Miloslav Vlček. Ve volbách byli postupně nominováni tři kandidáti: stávající prezident Václav Klaus, česko-americký ekonom Jan Švejnar a Jana Bobošíková, která ale kandidaturu před samotnou volbou stáhla. Při druhém opakování volby byl ve veřejném hlasování opětovně zvolen stávající prezident Václav Klaus.\n\nKandidát Jan Švejnar před volbou vedl kampaň nejen mezi členy parlamentu (voliteli), ale i v ulicích mezi potenciálními voliči, což připomínalo americký styl prezidentské kampaně i přímou volbu prezidenta. Tato kampaň byla pro Švejnara nakonec docela efektivní, pár dní před volbou měl u veřejnosti téměř stejnou podporu, jako favorizovaný Václav Klaus. Při jejím zahájení však nebylo zřejmé, zda má volba probíhat tajně či veřejně. Zástupci ODS požadovali volbu tajnou, ostatní strany chtěly, aby se volilo veřejně. Rozhodování o procedurálních otázkách trvalo téměř celý den, až po osmé hodině večer bylo rozhodnuto, že volba bude probíhat veřejně.\nSamotná volba tak začala přibližně v 20:30. Kandidátem ODS byl Václav Klaus, společným kandidátem ČSSD a Strany zelených Jan Švejnar. KDU-ČSL a KSČM nenavrhly vlastního kandidáta, volitelé měli podle rozhodnutí vedení obou stran hlasovat podle vlastního uvážení. V prvním kole získal Václav Klaus 47 hlasů senátorů a 92 hlasů poslanců, Jan Švejnar 32 hlasů senátorů a 106 hlasů poslanců. Václav Klaus tedy zvítězil v Senátu, zatímco Jan Švejnar v Poslanecké sněmovně. Do druhého kola tak postoupili oba kandidáti. Ještě před zahájením druhého kola si volitelé neodhlasovali pokračování schůze po 21. hodině.\n\nDruhé kolo bylo zahájeno téhož dne zhruba ve 20:45, oficiální výsledky však do skončení schůze ve 21 hodin nebyly vyhlášeny. Druhé kolo první volby pokračovalo další den, 9. února, po 10. hodině ranní. Ve druhém kole bylo 48 senátorů a 94 poslanců pro Václava Klause a 31 senátorů a 104 poslanců pro Jana Švejnara, prezident tedy opět nebyl zvolen a do třetího kola postoupili oba kandidáti. Oproti prvnímu kolu Václav Klaus získal o dva poslanecké a jeden senátorský hlas víc, což vyvolalo spory o to, zda byly hlasy ve druhém kole sečteny správně; Jiří Paroubek pak naznačil, že sčítání hlasů mohla zmanipulovat ODS.\n\nPřed třetím kolem, u kterého hlasování začalo po 13:45, hlasování ze zdravotních důvodů postupně opustili tři volitelé, což bylo posléze předmětem vzájemného obviňování ODS a ČSSD z nátlaku na své volitele. Poslanci KSČM podle svého předešlého slibu nehlasovali ani pro jednoho kandidáta, ale zůstali v sále. Nedali tak šanci snížit kvórum pro zvolení kandidáta, kterému by v jejich nepřítomnosti v sále stačil ke zvolení nižší počet hlasů. V hlasování pak získal Václav Klaus celkem 139 hlasů, zatímco pro Jana Švejnara hlasovalo 113 senátorů a poslanců. Ani jeden z kandidátů tedy ani ve třetím kole nebyl zvolen (Václavu Klausovi chyběl ke zvolení jeden hlas) a první volba tak skončila neúspěšně.\n\nDruhá prezidentská volba v roce 2008 se konala týden po volbě první. Volba se konala na společné schůzi obou komor Parlamentu a opět ve Španělském sále. I hodina svolání schůze byla stejná, ráno na 10 hodinu. Kromě obou kandidátů z první volby, Václava Klause (kandidát ODS) a Jana Švejnara (společný kandidát ČSSD a Strany zelených), byla do druhé volby nominována KSČM navíc Jana Bobošíková.\n\nPo úvodních projevech ještě před zahájením prvního kola hlasování Jana Bobošíková z volby odstoupila, protože se podle jejích slov KSČM nepodařilo získat pro ni podporu. Spekulovalo se, že šlo jen o taktický tah KSČM, Jany Bobošíkové a ODS, který měl dopomoci opětovnému zvolení Václava Klause. Schůze se ze zdravotních důvodů neúčastnila poslankyně Strany zelených Olga Zubová. Sociálnědemokratický poslanec Evžen Snítilý oznámil, že ve veřejné volbě podpoří Václava Klause a senátor Karel Barták oznámil, že nesouhlasí s veřejnou volbou a tak se volby nezúčastní. \n\nV prvním kole získal Václav Klaus 48 hlasů senátorů a 93 hlasů poslanců, Jan Švejnar 32 hlasů senátorů a 104 hlasů poslanců. Prezidentem tedy nebyl zvolen nikdo, do druhého kola postoupili oba kandidáti.\n\nVe druhém kole, které se konalo okamžitě poté, obdržel Václav Klaus opět 48 hlasů senátorů a 93 hlasů poslanců, Jan Švejnar 32 hlasů senátorů, ale již jen 94 hlasů poslanců.\n\nPřed třetím kolem byla na žádost Strany zelených vyhlášena přestávka, po které proběhlo třetí kolo volby. V ní získal Václav Klaus celkem 141 hlasů, Jan Švejnar 111 hlasů, takže Václav Klaus byl zvolen prezidentem.\n\nVáclav Klaus složil prezidentský slib 7. března 2008 na společné schůzi obou komor Parlamentu České republiky. Ještě před vlastním obřadem uctil prezident Václav Klaus na Hradčanském náměstí památku prvního československého prezidenta Tomáše Garrigua Masaryka.\n\n\n\n"}
{"id": "289379", "url": "https://cs.wikipedia.org/wiki?curid=289379", "title": "Pont du Gard", "text": "Pont du Gard\n\nPont du Gard [\"po dy gár\"] (česky též Gardský most) je akvadukt v jižní Francii, asi 25 km severovýchodně od města Nîmes. Je 49 metrů vysoký a až 275 metrů dlouhý a byl postaven v 1. století př. n. l., kdy jižní Francie tvořila provincii (srv. současné označení Provence) starověkého Říma.\n\nSkládá se ze tří na sobě stojících arkád a byl součástí kanálu, který přiváděl vodu do města. Pro svou mimořádnou hodnotu byl v roce 1985 zařazen na Seznam světového dědictví UNESCO.\n\nPont du Gard (neboli most přes řeku Gard) je mistrovské dílo římského stavitelství. Postaven byl patrně roku 19 př. n. l. za dob císaře Augusta. Ve století devátém přestal dlouho neudržovaný vodovod fungovat, protože na některých místech zarostl vápennou usazeninou. V 18. století byly pilíře druhého patra zúženy a osekány, aby se po nejnižší řadě oblouků dalo chodit jako po mostě. V 19. století byl výrazně rekonstruován.\n\nMost je součástí akvaduktu, který přiváděl vodu z pramenů řeky Eure u obce Ùzes do římského města Nîmes. Je vysoký 49 metrů a skládá se ze tří pater:\n\nV nejvyšším patře je veden vlastní starý vodovod z kamenných kvádrů, vysokých 1,8 m a širokých1,2 m. Vedení má spád 0,4 procenta a kryjí je kamenné desky, které zabraňovaly spadu nečistot do vody.\n\nVe spodním a středním patře se nacházejí arkády postavené ze 61 kvádrů, které váží až 6 tun. Pilíře středního patra jsou postaveny přesně nad pilíři nejnižšího patra. Tím se zabránilo nadměrnému zatížení spodních oblouků. Od středu směrem ke břehu se rozpětí pilířů zmenšuje.\n\nKamenné kvádry byly otroky těženy v kamenných lomech a poté transportovány na místo určení. Vše bylo již ve fázi těžby vyměřeno na milimetry, a celý akvadukt tak mohl být postaven bez užití malty tzv. „suchou cestou“ – kameny byly spojovány pouze za pomocí klínů. Podle svého budoucího umístění v akvaduktu byly kvádry označeny latinskými popisky \"pravý kámen\", \"prostřední kámen\" nebo \"levý kámen\".\n\nVzdálenost mezi konečnými body celého kanálu, který byl krajinou s členitým terénem veden kromě akvaduktu Pont du Gard také menšími tunely a mosty, činila asi 50 kilometrů a výškový rozdíl mezi nimi je přibližně 15 metrů. Z toho vyplývá, že průměrný spád vody na jednom kilometru kanálu se pohyboval okolo pouhých třiceti centimetrů, to jest asi 0,3 mm na metr. Obvyklý spád vody u římských akvaduktů je přitom několikanásobně vyšší.\n\nAby most nemusel být ještě vyšší, je spád akvaduktu nad mostem větší a v dolní části naopak ještě menší. Vodovod končil v nádrži nad městem Nîmes, odkud voda vedla trubkami do kašen ve městě. Po výstavbě kanálu přiteklo do města za den asi 20 000 m vody, což vystačilo pro potřeby římského města.\n\nLité zdivo Opus caementum uvádí Pont du Gard jako příklad použití.\n\n"}
{"id": "289382", "url": "https://cs.wikipedia.org/wiki?curid=289382", "title": "Narozeninový problém", "text": "Narozeninový problém\n\nV teorii pravděpodobnosti je narozeninový problém úloha vypočítat minimální početnost skupiny lidí, ve které je alespoň 50% pravděpodobnost nalezení dvojice se stejným datem narození (den a měsíc). Narozeninovým paradoxem je pak označována skutečnost, že tento počet (23) je mnohem menší než intuitivní odhad. Pro skupinu 57 a více lidí je tato pravděpodobnost už více než 99 %, postupně rostoucí až ke 100 % pro 366 lidí (za předpokladu že pracujeme s rokem o 365 dnech). Matematika skrytá za tímto problémem vede k známému kryptografickému útoku zvanému narozeninový útok.\n\nPro výpočet pravděpodobnosti, že v místnosti s \"n\" lidmi alespoň dva mají narozeniny ve stejný den, budeme předpokládat rovnoměrné rozdělení narozenin během roku (tj. budeme ignorovat přestupné roky, dvojčata atd.)\n\nJe jednodušší nejprve spočítat pravděpodobnost \"p\"(\"n\"), že všech \"n\" narozenin je rozdílných. Pro \"n\" > 365 je tato pravděpodobnost, s ohledem na Dirichletův princip, rovna nule. Pro \"n\" ≤ 365 je dána vzorcem:\n\nProtože druhá osoba nemůže mít stejné narozeniny jako první (364/365), třetí nemůže mít stejné narozeniny jako první dvě (363/365), atd.\n\nSkutečnost, že nejméně dva z \"n\" lidí mají stejné narozeniny je komplementární jevu, že všechna data narozenin jsou různá.\nProto pravděpodobnost \"p\"(\"n\") je\n\nTato pravděpodobnost překračuje 1/2 pro \"n\" = 23 (hodnota kolem 50,7 %). Následující tabulka ukazuje pravděpodobnosti pro některé další hodnoty \"n\" (Tabulka ignoruje přestupné roky, jak již bylo výše popsáno):\n\nTento problém může být vypočítán také jako (1 - variace(365, počet studentů) / variace s opakováním (365, počet studentů)).\n"}
{"id": "289384", "url": "https://cs.wikipedia.org/wiki?curid=289384", "title": "Zvedák", "text": "Zvedák\n\nZvedák (zdvihák, zdvihadlo) neboli hever (z německého \"Heber\") je zařízení, které slouží ke zvedání kusových břemen do výšky několik centimetrů až metrů.\n\nPodle způsobu přenosu síly se rozdělují na:\n\nVýrobou zvedáků se zabýval specializovaný zámečník - \"heverník\".\n\nU těchto typů zdvihadel je zdvihací síla přenášena pomocí základních mechanických členů jako jsou pohybové šrouby, ozubené převody, pákové systémy apod. Pohony těchto zvedáků jsou buď ruční nebo pomocí elektromotorů.\n\nZákladní typy mechanických zdvihadel:\n\nTento typ se vyrábí pro nosnost 2 – 50 tun. Tyč s hřebenovým ozubením je uložena v plechové skříni, hnací síla se z kliky převádí složeným ozubeným převodem na pastorek a z něho na ozubenou tyč. Břemeno v různých polohách zajišťuje rohatka se západkou.\n\nPoměr síly na rukojeti k tíze břemena je u šroubových zvedáků menší než u hřebenových a proto stejnou silou lze zdvihnout těžší břemena. Jednoduchých šroubových zvedáků se používá pro zdvihání břemen o hmotnosti až 35 tun do výšky až 300 mm. Matice, suvně uložena ve vedení tělesa zvedáku se při dotáčení šroubu s břemenem zdvihá nebo klesá. Výšku hlavice zvedáku před použitím podle potřeby přestavíme zašroubováním nebo vyšroubováním pomocného šroubu v horní části matice. Účinnost šroubových zvedáků je malá.\n\nPoužívá se pro hmotnosti břemene do 50 tun.\n\nV dnešní době hojně zastoupeny tzv. zvedacími gumovými vaky.\nMožno nafukovat kompresorem, stlačeným vzduchem z tlakové lahve nebo ruční pumpou.Nosnosti vaků od 5 tun do 50 tun.\nVelmi rozšířené ve vybavení hasičů.\n\nPoužívá se pro nejtěžší břemena. Kapalina se vytlačuje kýváním páky přes výtlačný ventil pod píst o velkém průměru, přičemž je nádrž kapaliny uzavřena sacím ventilem. Břemeno se spouští otevřením přepouštěcího ventilu.\n\n2. http://www.brano-zz.cz/vyroba/zvedaci-zarizeni/hrebenove-zvedaky/hrebenovy-zvedak-standard/ - přehledné informace o hřebenových zvedácích, funkci, návod k použití, technické listy\n"}
{"id": "289387", "url": "https://cs.wikipedia.org/wiki?curid=289387", "title": "Infiltrace (rozcestník)", "text": "Infiltrace (rozcestník)\n\nSlovo infiltrace může znamenat :\n\n\n\n\n\n"}
{"id": "289390", "url": "https://cs.wikipedia.org/wiki?curid=289390", "title": "Dragoș Băjenaru", "text": "Dragoș Băjenaru\n\nDragoș Băjenaru (* 6. srpna 1980 v Rumunsku) je amatérský hráč go.\n\nHrát go začal v třinácti letech. Za pouhý rok se stal prvním danem. Poté co dvakrát vyhrál Romanian Youth Championship byl pozván na studia do Japonska. Když se na evropském go kongresu v Itálii setkal s Kobajašim Čizou, dostal konečně šanci stát se v inseiem. V roce 1997 odcestoval do Japonska. Pouhý měsíc po přestěhování hrál pro go magazín s Išidou Jošiem.\n\nJako insei si vedl velmi dobře. Byl schopen studovat s nejlepšími japonskými hráči té doby, například s Čo Čikunem. Dragoș byl velmi poctěn, protože Čo Čikun byl v té době držitelem tří nejprestižnějších japonských titulů (Kisei, Meidžin a Honinbo). Jeho nejlepší výsledek za inseie bylo to, že byl téměř kvalifikován na Honsen, ve kterém jsou tři nejlepší hráči povýšeni na profesionály. Měl dvě výhry a tři prohry. Pouze jediná výhra ho dělila od Honsenu. Po letech strávených jako insei se vrátil zpět do Rumunska, aby dokončil školu. V roce 2005 promoval na univerzitě v Bukurešti z počítačových věd. V současné době pracuje na qubitových počítačích.\n\n"}
{"id": "289395", "url": "https://cs.wikipedia.org/wiki?curid=289395", "title": "Toskánština", "text": "Toskánština\n\nToskánština je jazyk neboli dialekt italštiny, kterým se mluví v Toskánsku a podobná varianta je také na Korsice.\n\nToskánština se liší od italštiny především ve výslovnosti některých souhlásek.\n\nV italštině se \"la cena\" (večeře) čte: [la čéna], zatímco v toskánštině se čte: [la šéna] a píše \"la cèna\".\n\nV italštině se \"giocare\" (hrát) čte: [Džokáre], zatímco v toskánštině se to řekne \"giocà\" a čte: [Žo'á], [Žochá] nebo [Žohá]\n\nV italštině se \"il sole\" čte: [Il sóle], zatímco v toskánštině se řekne \"il sòle\" a čte: [Il cóle] nebo [Ir cóle]\n\n"}
{"id": "289396", "url": "https://cs.wikipedia.org/wiki?curid=289396", "title": "Orange (Francie)", "text": "Orange (Francie)\n\nOrange je francouzské město v departmentu Vaucluse na řece Eygues v údolí Rhôny v jihovýchodní Francii.\n\nMěsto se nachází 21 km severně od Avignonu a čítá zhruba 30 000 obyvatel. Počátky města sahají až do přelomu letopočtu pod jménem \"Arausio\". Pro svou historickou hodnotu bylo město v roce 1981 zapsáno na Seznam světového dědictví UNESCO.\n\nRoku 105 př. n. l. v krvavé bitvě u Orange porazili Kimbrové a Teutoni římské vojsko.\n\nOd roku 350 do roku 1801 bylo Orange sídlem biskupství a roku 529 se zde konala Oranžská synoda, na níž se uzavřel semipelagiánský spor mezi Janem Kassiánem a Vincencem z Lerina. V 16. století připadlo Oranžské knížectví vlámskému rodu Nasavských a odtud se jmenoval i Vilém I. Oranžský a další.\n\nRoku 1713 připadlo Orange po Utrechtském míru Francii.\n\nV roce 1794 bylo v době revoučního běsnění popraveno na gilotině 32 jeptišek. Důvodem rozsudku bylo odmítnutí přísahat na novou revoluční ústavu.\n\n\n"}
{"id": "289398", "url": "https://cs.wikipedia.org/wiki?curid=289398", "title": "Marshall Amplification", "text": "Marshall Amplification\n\nMarshall Amplification je britská společnost zabývající se vývojem a výrobou hudebních zesilovačů. Firma patří mezi nejvýznamnější výrobce hudebních aparatur. První zesilovač zde vznikl v roce 1962.\nSpolečnost byla založena bubeníkem Jimem Marshallem.\n\nJim Marshall neměl v plánu stavět aparatury, nýbrž je prodávat a učit hru na bicí. První myšlenka zabývat se prodejem zesilovačů přišla teprve po tom, co byl dotazován Pete Townshendem ze skupiny The Who a dalšími, proč neprodává nebo nevyrábí také kytarové aparatury. Jim napřed dovážel aparatury Fender. Fendery byly velmi oblíbené, ale i velmi drahé, proto se později pokusil se svými spolupracovníky opravářem Ken Branem a technikem Dudley Cravenem postavit jejich přibližnou kopii. Asi na šestý pokus se jim ovšem podařilo vyrobit aparaturu, která měla naprosto unikátní \"křupavý\" zvuk. Na trh se dostala pod označením JTM 45. Po velikém úspěchu začal Jim Marshall vytvářet další řady zesilovačů. Obrovsky úspěšným modelem se stal Marshall „Plexi“ 1959SLP, který v podstatě udával zvuk 60. a 70. let. Následovaly modely jako 1987X, Bluesbreaker, legendární a první zesilovač s Master Volume JCM 800 nebo Hi-Gain JCM 900. Právě JCM 800 a JCM 900 byly aparatury, které je možné dodnes slyšet v téměř každém odvětví tvrdší muziky jako je hard rock, heavy metal, apod. Další model Marshall JCM 2000 je považován za kombinaci JCM 800 a JCM 900 a je nejdéle vyráběným modelem v historii Marshallovy firmy. Nejnovější řada se označují jako JVM. Marshall tvrdí, že JVM je nejuniverzálnější zesilovač v historii firmy.\n\nS vývojem tranzistorových zesilovačů byl i Marshall nucen představit svoji řadu – Marshall MG. Tranzistorové zesilovače měly nižší výkon a byly vhodné k domácímu užití, hlavně ale byly cenově dostupnější. Právě Marshall MG řada byla a je často kritizována za vysokou cenu a neuspokojivý zvuk.\n\nFirma vytvořila i řadu hybridních zesilovačů – velmi úspěšná Valvestate a novější AVT.\n\nTzv. \"Marshall tone\" (Marshallový tón) je asi nejspecifičtější a nejrozpoznatelnější zvuk v rockové historii. Každá aparatura se sice trochu odlišuje, ale v každé můžeme nalézt onen úderný křupavý crunch, tak typický pro Marshall.\n\nPro lampové zesilovače jsou typické elektronky EL34 a ve slabších modelech EL84, dodávající specifický \"britský\" charakter zvuku.\n\nMarshall patří mezi nejrespektovanější a nejznámější výrobce aparatur vůbec. Firma stála u zrodu několika revolučních změn v oblasti kytarových zesilovačů, mezi které patří např. zavedení nového rockového zvuku; Marshall JCM 800 stál u zrodu Master Volume, díky kterému šlo dostat z aparátu velké rockové zkreslení při nižších a heavy metalové při vyšších hlasitostech; Marshall na žádost Peta Townshenda jako první vyrobil reprobox osazený 4 reproduktory. Někteří hudebníci dokonce tvrdí, že si kupují Marshall výrobky (hlavně reproboxy) pouze na efekt, který poté na pódiu ani nevyužívají.\n\nŘada slavných kytaristů má u Marshall signature modely – např. Randy Rhoads, Jimi Hendrix, Kerry King, Slash, Zakk Wylde aj.\n\n\n"}
{"id": "289400", "url": "https://cs.wikipedia.org/wiki?curid=289400", "title": "Administrativní dělení Ázerbájdžánu", "text": "Administrativní dělení Ázerbájdžánu\n\nÁzerbájdžán se dělí na:\n\nPrezident Ázerbájdžánu jmenuje guvernéry rajónů a měst, zatímco vláda Nachičevanu je vybrána a odsouhlasena parlamentem Nachičevanské autonomní republiky. \n\nOblast Náhorního Karabachu a dalších přilehlých rajónů je pod správou mezinárodně neuznané Náhorno-karabašské republiky s arménským obyvatelstvem, ázerbájdžánští zastupitelé měst jako je např. Xankəndi nebo Šuša stále působí v emigraci.\n\nSamosprávná města jsou vyznačena tučně.\n\n\n7 rajónů a město (\"şəhər\") Nachičevanské autonomní republiky jsou číslovány a řazeny odděleně.\n\n\n"}
{"id": "289401", "url": "https://cs.wikipedia.org/wiki?curid=289401", "title": "Římské divadlo v Orange", "text": "Římské divadlo v Orange\n\nŘímské divadlo v Orange je památka ve městě Orange v jižní Francii. Divadlo bylo postaveno za dob Starověkého Říma a je jedním z nejzachovalejších divadelních amfiteátrů z období antiky. Od roku 1869 je domovem festivalu oslavujího Starověký Řím, v roce 1902 byl tento festival ustanoven jako každoroční letní festival a přejmenován na \"Chorégies\" (Jméno bylo odvozeno ze starověké římské daně, kterou platily osoby s příjmy nad stanovenou hranici a která byla určena výhradně na financování divadelní produkce v celém římském státě, díky čemuž byl vstup do veřejných divadel v celém státě a pro všechny zdarma.). Spolu s městem Orange a vítězným oblouke v Orange bylo římské divadlo v roce 1981 zapsáno na Seznam světového dědictví UNESCO.\n"}
{"id": "289402", "url": "https://cs.wikipedia.org/wiki?curid=289402", "title": "Inflexe", "text": "Inflexe\n\nSlovo inflexe může znamenat:\n\n\n\n"}
{"id": "289405", "url": "https://cs.wikipedia.org/wiki?curid=289405", "title": "Vítězný oblouk v Orange", "text": "Vítězný oblouk v Orange\n\nVítězný oblouk v Orange (francouzsky: Arc de triomphe d'Orange) je vítězný oblouk, který se nachází ve starověkém městě Orange. Jeho počátky sahají hluboko do starověku. Spolu s městem Orange a římským divadlem v Orange bylo římské divadlo v roce 1981 zapsáno na Seznam světového dědictví UNESCO.\n"}
{"id": "289406", "url": "https://cs.wikipedia.org/wiki?curid=289406", "title": "Inkarnát", "text": "Inkarnát\n\nSlovo inkarnát může označovat :\n\n"}
{"id": "289411", "url": "https://cs.wikipedia.org/wiki?curid=289411", "title": "Inkaso", "text": "Inkaso\n\nInkaso (z ital. \"incasso\") je vyrovnání splatné pohledávky, buď v hotovosti nebo bezhotovostně, bankovním převodem z účtu příkazce na účet příjemce. Pohledávka vzniká obvykle fakturou (\"účtem\") za dodané zboží nebo službu, kde je také vyznačena lhůta splatnosti.\n\nV běžné řeči se inkasem často rozumí speciální případ automatického inkasa na základě příkazu k inkasu nebo SIPO.\n\nNejjednodušší forma bezhotovostní platby je příkaz k úhradě (žiro), kterým dlužník (odběratel) přikazuje své bance, aby příslušnou částku převedla na účet věřitele (dodavatele). Podobně funguje i platba kartou. Při platbách, které se pravidelně opakují, může dát odběratel své bance tzv. trvalý příkaz k úhradě. (výchozí situace pro motivaci) Na jeho základě banka příkazce odesílá pravidelně (např. v určitý den v měsíci) stanovenou částku příjemci. Trvalý příkaz může být časově omezen.\n\nNěkteré pravidelné platby se sice opakují, ale dlužná částka se mění (například za odběr vody, elektřiny, plynu atd.). Aby dlužník (odběratel) nemusel platbu pokaždé vyrovnávat novým příkazem (změnou trvalého příkazu), umožňují banky obrácený postup: Odběratel vydá bance \"povolení k inkasu\" pro určitého dodavatele, na svůj vrub a v dodavatelův prospěch. Bance tím sděluje, že má pohledávky tohoto dodavatele automaticky hradit z odběratelova účtu; výše plateb může být předem omezena.\n\nInkasní platba je prováděna z popudu dodavatele, a to na základě jeho příkazu k inkasu. Jde tedy o platební systém tří stran, založený na důvěře: banka, u ní odběratel s běžným účtem, na kterém je bance potvrzeno povolení inkasa třetí stranou, a tou je dodavatel, který bance odběratele dává pokyny k inkasu (typicky skrze svou banku). Inkasované částky pak banka odběratele poukazuje do banky dodavatele, na jeho účet.\n\nČeská pošta nabízí navíc možnost takovéto pravidelné proměnlivé platby domácností sdružit do jediné součtové pravidelné platby, také v proměnné výši. Pak jde o široce využívanou službu SIPO. Původním záměrem k takové službě je snížení transakčních nákladů.\n\nV mezinárodním obchodě je zavedena služba, při níž banka vývozce současně s pohledávkou posílá bance dovozce (odběratele) i různé obchodní dokumenty, které odběrateli např. umožní dodané zboží převzít, proclít atd. Tyto dokumenty mu však vydá až po zaplacení pohledávky. Dokumentární inkaso se tak v něčem podobá zasílání na dobírku.\n\n\n"}
{"id": "289413", "url": "https://cs.wikipedia.org/wiki?curid=289413", "title": "Pot Black Cup 2007", "text": "Pot Black Cup 2007\n\nPot Black Cup 2007 je nebodovaný snookerový turnaj. Hraný 6. října v \"Sheffield City Hall\" v anglickém městě Sheffield. Titul z roku 2006 obhajoval Mark Williams.\n\n"}
{"id": "289417", "url": "https://cs.wikipedia.org/wiki?curid=289417", "title": "Uakari šarlatolící", "text": "Uakari šarlatolící\n\nUakari šarlatolící (\"Cacajao calvus\"), známý též pod názvy červenolící, červený nebo stromový, je středně velký primát obývající tropické deštné lesy v Brazílii, Peru a Kolumbii. V roce 2004 jej Světový odpor pro ochranu druhů (IUCN) zařadil do kategorie téměř ohrožených druhů, za což může především masivní ztráta přirozeného biomu a v mnoha lokalitách i průběžné pronásledování a lov.\n\nNejnápadnějším znakem této opice je lysý obličej s růžovou až sytě rudou barvou. Čím tmavší má obličej barvu, tím je jedinec zdravější, čehož se samice drží při hledání partnera v období rozmnožování. Zbarvení dlouhé a husté srsti se liší podle poddruhů (viz níže) od nažloutlé až po rudě hnědou. V poměru se svým tělem má zvláště krátký a tlustý ocas, který dorůstá sotva 15 cm. Jinak dorůstá velikosti max. 57 cm a váží kolem 1,5–3 kg.\n\nJe aktivní přes den, kdy tráví většinu času na zemi, občas i na stromech, kde vyhledává potravu, která je tvořena především semeny, ovocem, květy, hmyzem a malými obratlovci. Noci tráví vysoko ve větvích stromů, kde je ve větším bezpečí. Žije ve smíšených skupinách tvořených obvykle 5 až 30 jedinci, občas se však počet uakarů v jedné skupině může vyšplhat až na 100 jedinců. Často můžeme tyto skupiny vidět společně s jinými primáty, např. kotuly veverovitými (\"Saimiri sciureus\"). Uakari šarlatolící se rozmnožuje v rozmezí mezi říjnem a květnem, přičemž samice produkuje pronikavý pach, kterým láká samce. Po 182 denní březosti rodí jedno mládě, které odstavuje kolem pátého měsíce života. V přírodě se může dožít až 20 let.\n\nRozeznáváme u něj celkem čtyři poddruhy, z nichž je každý zařazen do kategorie zranitelných poddruhů:\n\n\n\n"}
{"id": "289428", "url": "https://cs.wikipedia.org/wiki?curid=289428", "title": "Miroslav Virius", "text": "Miroslav Virius\n\nMiroslav Virius (* 14. října 1953, Kutná Hora) je český autor publikací o programování a vysokoškolský učitel.\n\nMiroslav Virius je absolventem oboru Matematické inženýrství na Fakultě jaderné a fyzikálně inženýrské na ČVUT v Praze, kde také přednáší. Je kandidátem fyzikálně-matematických věd v oboru jaderná a subjaderná fyzika. \n\nV Evropském středisku jaderného výzkumu CERN (Ženeva, Švýcarsko) je zodpovědný za oblast IT (v rámci české skupiny ve fyzikálním experimentu COMPASS). Účastní se také experimentu PHOENIX v Brookhavenské národní laboratoři (New York, USA). \n\n\n\n\n"}
{"id": "289429", "url": "https://cs.wikipedia.org/wiki?curid=289429", "title": "Dlouhý most", "text": "Dlouhý most\n\nDlouhý most je jeden ze tří silničních mostů přes Vltavu v Českých Budějovicích. Spojuje centrum města s jeho západní částí Čtyři Dvory. Most pod tímto názvem je uváděn již v roce 1369.\n\nMost v minulosti již několikrát změnil svoji podobu. První zmínka o Dlouhém mostě je z roku 1369, do té doby zde byl brod. Roku 1741 byl most spálen ustupujícími vojáky. Další, dřevěný most byl v roce 1880 nahrazen železným příhradovým mostem délky 95,4 metrů podle návrhu Václava Koudelky. V letech 1930-2 byl původní most posunut po proudu a na jeho místě postaven nový, po kterém měla jezdit i tramvaj. Novější ocelová konstrukce se od té starší lišila nižším počtem pilířů.\n\nV roce 1998 byl původní most posunut proti proudu a na původním místě vznikl současný most. Dnes se jedná o ocelový visutý most s otvory odlehčenou stěnou. Most má dvě pole každé o rozpětí 47 m. Netradiční ztvárnění mostu vyšlo z architektonické soutěže. Slavnostní otevření současné stavby se konalo 28. října 1998 a zúčastnily se jej mnohé místní organizace i zahraniční pozorovatelé. Most převádí velmi vytíženou Husovu třídu (přes 19 tisíc vozidel/24 hodin v roce 2005) a je po něm vedena i trolejbusová trať. Evidenční číslo mostu je CB-002.\n\nVisutý ocelový most byl vyroben v MOSTÁRNĚ v závodě 6 ve Vítkovicích v Ostravě, rozpětí je 2× 47 metrů. Jako závěsný systém slouží perforovaná ocelová stěna. Mezi závěsy je 10,5 metrů široká vozovka se třemi jízdními pruhy, zvenčí jsou zavěšené chodníky. Most je 4,8 metrů nad hladinou Vltavy. Nosnost činí 32 tun (výhradní 80 t, výjimečná 196 t). Autorem návrhu je kancelář Romana Kouckého.\n\n"}
{"id": "289430", "url": "https://cs.wikipedia.org/wiki?curid=289430", "title": "Inklinace", "text": "Inklinace\n\nSlovo inklinace může označovat :\n\n\n\n\n\n\n"}
{"id": "289432", "url": "https://cs.wikipedia.org/wiki?curid=289432", "title": "Marina Bay", "text": "Marina Bay\n\nSingapore Street Circuit je závodní okruh formule 1. Podobně jako nový okruh ve Valencii a Monte Carlu, je i Singapurský okruh závodní trať vedoucí městskými ulicemi. Jeho autorem je nejznámější formulový architekt, pan Hermann Tilke. Mezi největší lákadla této nové závodní trati však nepatří ani tak slibovaná průměrná rychlost, která je na okruh svého druhu opravdu vysoká, ale spíše fakt, že se jedná o zatím jedinou Grand Prix konající se v noci, za umělého osvětlení.\n\n\n\n\n\n"}
{"id": "289436", "url": "https://cs.wikipedia.org/wiki?curid=289436", "title": "Torrazzo di Cremona", "text": "Torrazzo di Cremona\n\nTorrazzo v Cremoně je zvonicí cremonské katedrály Nanebevzetí Panny Marie. Je vysoká 112,7 metrů a je to druhá nejvyšší cihlová zvonice na světě, po zvonici bavorské katedrály v Landshutu.\n\nPodle lidové tradice stavba věže začala roku 754. Ve skutečnosti byla postavena ve čtyřech etapách: první v první polovině 13. století; druhá mezi lety 1250 a 1267; třetí kolem roku 1284, a dokončení mramorové špice proběhlo roku 1309.\n\nJejí výška je udána na plaketě, vsazené do zdi u základů věže, je zde uvedena míra 250 paží a 2 ounce, v starém metrickém systému, což je přibližně 111 metrů.\n\nArcheologické práce v 80. letech odhalily zbytky staveb, pravděpodobně kostela s přilehlým hřbitovem a ještě starších z období starého Říma.\nVe čtvrtém patře věže je největší orloj na světě. Mechanismus sestrojili Francesco a Giovani Battista Divizioli (otec a syn) mezi lety 1583 a 1588. Exteriér, původně namalovaný Paolem Scazzolou roku 1483, ale později mnohokrát přemalován, znázorňuje oblohu se zvěrokruhem a Slunce s Měsícem.\n\n"}
{"id": "289437", "url": "https://cs.wikipedia.org/wiki?curid=289437", "title": "Dominic Dale", "text": "Dominic Dale\n\nDominic Dale (* 29. prosinec 1971 Coventry, Anglie) je od roku 1992 profesionální hráč snookeru. Nejvyšší breaku 145 bodů dosáhl na turnaj UK Championship v roce 1999.\n\n\n"}
{"id": "289441", "url": "https://cs.wikipedia.org/wiki?curid=289441", "title": "Azerové", "text": "Azerové\n\nAzerové či Ázerové, zvaní také Ázerbájdžánci ( , , ) jsou turkický národ žijící především v Ázerbájdžánu, Gruzii, severozápadním Íránu a roztroušeně po celém bývalém SSSR.\n\nAzerové mluví ázerbájdžánsky a mísí se v nich turecké, íránské (především médské) a kavkazské kořeny. Většina Azerů (především v Íránu) je šíitského vyznání islámu; sunnitská menšina žije převážně na severu Ázerbájdžánu.\n\nNejslavnějším ázerbájdžánským vědcem je bezpochyby nositel Nobelovy ceny Lev Landau. V oblasti počítačové vědy, ale i matematiky se prosadil autor konceptu \"fuzzy vědy\" Lotfi Zadeh. V časech Sovětského svazu ovlivnil vývoj raketové techniky Kerim Kerimov. Ázerbájdžánci považují za Azera i perského učence Naṣīr al-Dīn al-Ṭūsīho.\n\nNejvýznamnějším představitelem humanitních a sociálních věd je politolog a analytik Svobodné Evropy Mirza Khazar, jenž rovněž proslul novým překladem Bible do ázerbájdžánštiny.\n\nÁzerbájdžánci mají silnou hudební tradici. Nejproslulejším skladatelem vážné hudby je Uzeir Hadžibekov. V jeho stopách šli Fikret Amirov a Kara Karajev. Z Baku pocházel i slavný violoncellista a dirigent Mstislav Rostropovič. V jazzu jsou světově nejproslulejšími Aziza Mustafa Zadehová a její otec Vagif Mustafazadeh. V oblasti populární hudby je světově nejznámějším Ázerbájdžáncem bezpochyby Muslim Magomajev. K dalším populárním zpěvákům patřili Aygün Kazımova či Rashid Behbudov. V Íránu se z Azerů prosadila v pop-music nejvíce zpěvačka Googoosh, v Británii to je Sami Yusuf.\n\nNejvětší osobností ázerbájdžánské literatury, navíc osobností zakladatelskou, byl středověký básník Muhammad Füzuli. Ze středověkých turkických básníků, které lze aspoň částečně považovat za Azery, lze jmenovat též Imadaddina Nasimiho, Mirzu Shafi Vazeha, do jisté míry lze za azerského autora považovat i prvního perského šáha Ismá‘íla I. Azerové za národního básníka považují i Peršana Nizámí Gandževího. V 18. století se nejen jako básník, ale i jako politik prosadil Molla Panah Vagif. Z autorů 19. století lze jmenovat satirika Jalila Mammadguluzadeha. V sovětské éře vynikli Jusif Vazir Chamanzaminli (který vydal pod uměleckým jménem Kurban Said ve Vídni roku 1937 známý román \"Ali a Nino\"), Samad Vurgun či Anar. V současnosti budí emoce Akram Ajlisli. Z azerské menšiny v Íránu vzešel Mohammad-Hossein Shahriar.\n\nNejznámějším výtvarným umělcem je sochař Fuad Abdurahmanov, filmovým režisérem Rustam Ibragimbekov.\n\nV politice sehrává roli národního hrdiny a symbolu raně středověký povstalec proti arabskému chalífátu Bábek. Zakladatelem první ázerbájdžánské republiky (která ovšem existovala jen dva roky, v období 1918–1920) a jejím prvním a jediným prezidentem byl Mammad Amin Rasulzade. Komunistický režim a připojení k Sovětskému svazu má naopak na triku zejména Nariman Narimanov. Prezidenty samostatného Ázerbájdžánu po roce 1991 byli Ajaz Mutalibov, Abulfaz Elčibej, Hejdar Alijev a Ilham Alijev. Výraznou roli ve vývoji postsovětského politického systému sehrál též premiér Artur Rasizada. K jeho známým disidentům patří Chadídža Ismailová.\n\nHazi Aslanov se prosadil v řadách Rudé armády za druhé světové války. První ženskou pilotkou na Kavkaze a středním východě byla Lejla Mammadbejová. Nejznámějším ázerbájdžánským byznysmanem je Vagit Alekperov, prezident firmy LUKOIL.\n\nVe sportu se Azerové mohou pochlubit slavnou zápasnickou školou. Zlatou olympijskou medaili v zápase získali Šarif Šarifov, Togrul Asgarov, Namig Abdullajev a Farid Mansurov. Rovšan Bajramov má dvě stříbra. Také judo si Kavkazané dobře osvojili, olympijské zlato v této disciplíně mají Elnur Mammadli a Nazim Hüseynov. Pro samostatný Ázerbájdžán vybojovala zlatou olympijskou medaili i střelkyně Zemfira Meftəkhətddinova. Azer Hossein Rezazadeh má dvě olympijská zlata ve vzpírání, ovšem vybojovaná v íránské reprezentaci, stejně je na tom teakwondista Hadi Saei. Volejbalistka Inna Ryskalová má také dvě olympijská zlata, ale z časů Sovětského svazu. Ve fotbalové reprezentaci SSSR se nejvíce prosadil Anatolij Baniševskij, držitel stříbra z mistrovství Evropy roku 1972. Ali Daeí vytvořil v dresu Íránu rekord v počtu branek vstřelených za národní mužstvo. Fotbalový rozhodčí Tofik Bachramov sehrál slavnou roli při finále mistrovství světa roku 1966. Nejznámějším ázerbájdžánským basketbalistou je Jaycee Carroll, vítěz euroligy. Slavnou šachovou školu reprezentují Šachrijar Mamedjarov, Tejmur Radžabov či Vugar Gašimov. V Baku se narodil i legendární šachista Garri Kasparov.\n\n"}
{"id": "289449", "url": "https://cs.wikipedia.org/wiki?curid=289449", "title": "Euscorpius naupliensis", "text": "Euscorpius naupliensis\n\nEuscorpius naupliensis je řecký druh štírů z rodu \"Euscorpius\". Tento druh byl oddělen od velmi podobného, příbuzného druhu \"Euscorpius italicus\". Je středně velký až velký – dorůstá 30-42 mm. Zbarvení je hnědé až tmavě hnědé, se žlutýma nohama a telsonem.\n\nOd \"E. italicus\" se liší zejména místy, v nichž se vyskytuje. \"Euscorpius naupliensis\" je totiž rozšířen pouze na omezeném území v Řecku. Jedná se o Peloponés a Zakynthos zahrnující blízké ostrovy Pelouzo. \"Euscorpius naupliensis\" je synantropní – obývá staré domy, zdi a sklepy.\n"}
{"id": "289450", "url": "https://cs.wikipedia.org/wiki?curid=289450", "title": "Monte Perdido", "text": "Monte Perdido\n\nMonte Perdido, také Mont Perdu (v překladu Ztracená hora), je třetí nejvyšší hora Pyrenejí. Rozkládá se jak na francouzském, tak na španělském území.\n\nHora je známá díky množství nejrůznějších přírodních úkazů, které se na ni nachází - od jedinečných kaňonů až po velké množství různých druhů rostlin. Přílehlé národní parky - španělský Ordesa y Monte Perdido a francouzský Pyrénées - figurují od roku 1997 na seznamu světového dědictví UNESCO.\n\n"}
{"id": "289453", "url": "https://cs.wikipedia.org/wiki?curid=289453", "title": "Třída Forrestal", "text": "Třída Forrestal\n\nTřída \"Forrestal\" byla lodní třída letadlových lodí Námořnictva Spojených států s konvenčním (nejaderným) pohonem. V letech 1955–1959 byly do služby zařazeny čtyři jednotky této třídy. Plavidla této třídy byla prvními letadlovými loděmi americké konstrukce, které od počátku používaly úhlovou letovou palubu, jež přinesla značné zefektivnění letového provozu. Použity byly také výkonné parní katapulty a přistávací světla. Letadlové lodě třídy \"Forrestal\" se staly velkým kvalitativním skokem oproti předchozí třídě \"Midway\". Například jejich výtlak byl téměř dvojnásobný a proto jsou tyto a následující třídy letadlových lodí v USA označovány „supercarriers“.\n\nCelkem byly postaveny čtyři jednotky této třídy. Na jejich stavbě se podílely americké loděnice Newport News Shipbuilding v Newport News ve státě Virginia a New York Navy Yard (Brooklyn Naval Ship Yard) v New Yorku.\n\nJednotky třídy \"Forrestal\":\n"}
{"id": "289454", "url": "https://cs.wikipedia.org/wiki?curid=289454", "title": "Jan Tříska (sochař)", "text": "Jan Tříska (sochař)\n\nJan Tříska (4. prosince 1904 Pelhřimov – 24. září 1976 Prostějov) byl český akademický sochař, známý tvorbou pomníků významným osobnostem a událostem.\n\nNarodil se 4. prosince 1904 v Pelhřimově v rodině tesařského mistra. Nadání pro výtvarné umění měli všichni tři jeho sourozenci. Jeho bratr Stanislav, který zemřel mladý v roce 1934, byl grafikem. Druhý bratr František se zabýval malbou.\n\nJan v mládí pracoval nejprve u svého strýce v zemědělství, ale záhy následoval bratra Františka, tou dobou člena kočovné divadelní společnosti ředitele Türschela-Slavinského. Za pobytu společnosti v Tršicích poznal Jan místního kamenosochaře Čeňka Palíka. Na to opustil divadelní společnost a nastoupil do Palíkovy dílny, kde se po dvou letech vyučil kamenosochařem. Další rok získával Jan Tříska další zkušenosti u olomouckého sochaře Julia Pelikána.\n\nPo skončení vojenské služby v roce 1926 se Jan přihlásil ke studiu na pražské Akademii výtvarných umění. Studoval sochařství a medailérství u prof. Otakara Španiela. Akademii ukončil v roce 1931. Následoval studijní pobyt v Paříži, který Jana Třísku nepochybně v jeho další tvorbě ovlivnil. Nakonec se Jan Tříska vrátil na Hanou, když v roce 1932 přišel za svou budoucí ženou do Prostějova, kde se usadil natrvalo.\n\nV Prostějova pak vznikají první velká díla, mezi nimi především pomník Bedřicha Smetany v Prostějově z let 1934 a 1935 či pamětní deska k 500. výročí narození Matěje Rejska, z roku 1949, umístěná na prostějovské radnici. Významným dílem byl rovněž památník obětí druhé světové války v Javoříčku z let 1952–1955. Z dalších prací lze uvést např. bustu Jiřího Wolkera na jeho rodném domě v Prostějově či pomník F. S. Procházky v Náměšti na Hané. Od konce čtyřicátých let se Jan Tříska navíc věnoval tvorbě medailí a plaket a i tuto tvorbu lze považovat za významnou. V přehledu díla sochaře Jana Třísky nelze opomenout ani jeho práci restaurátorskou. Renovoval mimo jiné portál prostějovského zámku, sgrafita Jana Kotěry a Františka Kysely na Národním domě v Prostějově, či sgrafita Jana Preislera pro prostějovskou Obchodní akademii.\n\nSochař Jan Tříska zemřel 24. září 1976 v Prostějově a je pohřben na tamějším hřbitově.\n\n\n"}
{"id": "289455", "url": "https://cs.wikipedia.org/wiki?curid=289455", "title": "USS Forrestal (CV-59)", "text": "USS Forrestal (CV-59)\n\nUSS \"Forrestal\" (CV-59) byla letadlová loď Námořnictva Spojených států, která působila ve službě v letech 1955–1993. Jedná se o vedoucí loď stejnojmenné třídy. Objednána byla jako velká letadlová loď s označením CVB-59, krátce po zahájení stavby v roce 1952 byla její klasifikace změněna na útočnou letadlovou loď CVA-59. Na víceúčelovou letadlovou loď CV-59 byla překlasifikována v roce 1975. V roce 1992 byla její klasifikace změněna na cvičnou letadlovou loď AVT-59. Je pojmenovaná po ministrovi námořních sil Jamesi Forrestalovi.\n\nJejí stavba byla zahájena 14. července 1952 v loděnici Newport News Shipbuilding v Newport News ve Virginii. K jejímu spuštění na vodu (za podpory Josephine Forrestalové, vdovy po ministru Forrestalovi) došlo 11. prosince 1954, do služby byla zařazena 1. října 1955. \"Forrestal\" se stala první americkou letadlovou lodí, která měla úhlovou letovou palubu a využívala parní katapulty a přistávací signální světla.\nÚčastnila se války ve Vietnamu, při níž došlo 29. července 1967 na její palubě k náhodnému výstřelu rakety z jednoho ze stojících letadel. Raketa zasáhla jiné letadlo a došlo k výbuchu, po němž následovalo několik explozí munice a dalších letadel. Při této nehodě zemřelo 134 lidí, 161 námořníků bylo zraněno a 21 letadel bylo zničeno.\n\nV únoru 1992 byla překlasifikována na cvičnou letadlovou loď, místo chystané rekonstrukce ale americké námořnictvo rozhodlo o jejím vyřazení, k němuž došlo 11. září 1993. Od té doby byla odstavena, snahy o její využití jako muzeum nebyly úspěšné. Proto v roce 2012 námořnictvo rozhodlo o jejím rozebrání, k odprodeji k sešrotování došlo 22. října 2013.\n\n"}
{"id": "289456", "url": "https://cs.wikipedia.org/wiki?curid=289456", "title": "Unstruta", "text": "Unstruta\n\nUnstruta ( ) je 191,1 km dlouhá řeka v Německu (Durynsko a Sasko-Anhaltsko). Je to největší levostranný a celkově nejvodnější přítok řeky Sály, spolu s kterou patří do povodí Labe. Plocha jejího povodí měří 6342,7 km².\n\nPramení západně od obce Kefferhausen ve spolkové zemi Durynsko v nadmořské výšce 390 m na svazích vysočiny Eichsfeld. Teče převážně východním směrem přes roviny Durynska. Ústí do řeky Sály na jejím 161,8 říčním kilometru nedaleko města Naumburg, které se nachází na jihu spolkové země Sasko-Anhaltsko. V místě ústí má Unstruta o více jak 1200 km² větší rozlohu povodí než řeka Sála.\n\nPrůměrný průtok Unstruty u ústí činí 31 m³/s. Nejvyšších vodních stavů dosahuje řeka na jaře.\n\nHlásné profily:\nPrvní písemná zmínka dokládající plavbu na řece pochází z roku 1612. Koncem 17. století odmítl návrhy na splavnění řek Unstruty a Sály saský kurfiřt Jan Jiří II. v obavách, že by nová dopravní cesta odklonila proud zboží od Lipska.\n\nRealizovat splavnění řeky se podařilo až zhruba o sto let později, kdy byl roku 1795 předán k užívání 71,4 km dlouhý úsek řeky Unstruty z Arternu k jejímu ústí do Sály v blízkosti Naumburgu a navazující, 17,8 km dlouhý, úsek řeky Sály k městu Weißenfels. Dvanáct jezů na Unstrutě a tři na Sále zajišťovaly minimální hloubku 0,8 m a byly opatřeny plavebními komorami. Dokončení výstavby nových plavebních komor na Sále v úseku Weißenfels - Halle roku 1822 propojilo přes tehdy již splavný dolní tok Sály Unstrutu s Labem.\n\nK přepravovanému zboží patřila sůl z Arternu, pískovec z Nebry, vápenec z Freyburgu, zemědělské produkty. V druhé polovině 19. století se jako důležitý zákazník přidaly cukrovary, přepravující po řece cukrovou řepu a produkty z ní a vedle toho hnědé uhlí potřebné k provozu cukrovarů.\n\nNa počátku osmdesátých let 19. století dosáhlo dopravní využití řek Unstruty a Sály největší intenzity, avšak poté, zejména v důsledku nástupu železniční dopravy, nastal pozvolný úpadek. Ten byl dále prohlouben příchodem nákladní silniční dopravy ve dvacátém století a definitivní ztráta hospodářského významu přišla v polovině padesátých let, kdy ustaly transporty vápna a řepy.\n\nPo obřích povodních v letech 1956 a 1967 ztratila Unstruta status vnitrozemské vodní cesty a některé z jezů a plavebních komor byly v rámci protipovodňových opatření rozebrány. Řeka byla následně využívána pouze vodáky a sportovci až do počátku devadesátých let, kdy sanace zbývajících jezů a plavebních komor umožnila provoz motorových výletních lodí na asi 25 km dlouhém úseku řeky Unstruty s navazující možností plavby po Sále.\n\nDingelstädt, Mühlhausen, Bad Langensalza, Sömmerda, Artern, Laucha, Nebra a Freyburg.\n\n"}
{"id": "289457", "url": "https://cs.wikipedia.org/wiki?curid=289457", "title": "Čelisti", "text": "Čelisti\n\nSlovo čelisti může označovat:\n\n"}
{"id": "289459", "url": "https://cs.wikipedia.org/wiki?curid=289459", "title": "Májá", "text": "Májá\n\nMájá, v dévanágarí माया , je pojem z oblasti indických náboženství, který může mít mnoho různých významů.) Podle tradičního podání si člověk vlivem máji myslí, že může být šťastný v pomíjivém hmotném světě. Májá je příčinou utrpení člověka a jeho neschopnosti být šťastný. Vlivem máji člověk zapomíná na svou božskou podstatu a zaplétá se čím dále tím více do zákonitostí karmy. Májá je iluze, trik, přelud, který zmate člověka tak, že si myslí, že věčnost a štěstí lze najít uspokojením tužeb hmotného světa, který je ve skutečnosti pomíjivý a plný utrpení. Účelem védské literatury je vysvobození z tohoto vlivu.\n\nV hinduismu se pojem májá objevuje ve všech daršanách. Podle hinduistické tradice povahou hmotného světa je, že čím více člověk touží po hmotných požitcích, tím více je připoutáván spletitostmi máji. Májá je popisována jako překážka, kterou je nutné překonat, chceme-li dosáhnout osvícení (mókša) a tím vysvobození s koloběhu zrození a smrti (samsára). Jáství (\"ahamkára\") a karma jsou síly, kterými májá působí. Májá tedy způsobuje dualitu tím, že átma (individuální bytí) a brahma (vesmírné bytí) nejsou sjednoceny. Povaha tohoto sjednocení má různé aspekty.\n\nJelikož vše je pomíjivé, je proto strastné, a co je pomíjivé, nemůže být považováno za pravé já. Proto bylo pro Buddhu důležité vymanit se z neustálého koloběhu existence, která je v podstatě strastiplná, jelikož vše, co máme rádi, budeme muset jednoho dne opustit. Nikde na světě nemůžeme nalézt místo, kde bychom se mohli v bezpečí ukrýt (čili neexistuje žádné naše pravé já, žádná duše atd.).\n\nV sikhismu je májá jeden ze zakázaných způsobů chování – touha po bohatství. Peníze a majetek si stejně nemůžeme vzít s sebou, když zemřeme.\n\n\n"}
{"id": "289468", "url": "https://cs.wikipedia.org/wiki?curid=289468", "title": "Baptisterium v Cremoně", "text": "Baptisterium v Cremoně\n\nBaptisterium v Cremoně (italsky \"Battistero di Cremona\") je církevní budova v lombardském městě Cremoně, v severní Itálii. Je připojena ke zdejší katedrále Nanebevzetí Panny Marie.\n\nJeho stavba roku 1167 ukazuje na spojení s kultem sv. Ambrože z Milána a symbolizuje osmý den zmrtvýchvstání a křest.\n\nMá osmiúhelníkový půdorys a je postaveno ve směsi stylů románského a lombardského gotického (cihlové zdi). V 16. století proběhla rekonstrukce mramorového obložení stěn; chodníku a kropenky (1531) a narthexu vchodu v románském stylu (1588) - práce Angela Naniho.\n\nNad oltářem sv. Jana je krucifix ze 14. století a dvě dřevěné sochy zpodobňující sv. Filipa Neri a Jana Křtitele od Giovanni Bertesiho. U stropu je socha archanděla Gabriela z 12. století.\n"}
{"id": "289470", "url": "https://cs.wikipedia.org/wiki?curid=289470", "title": "Čelist", "text": "Čelist\n\nČelist (plurál čelisti) je jedna ze dvou protistojných struktur, které jsou součástí úst nebo se blízko nich nachází. Slouží zejména k získávání a drcení (kousání, žvýkání) potravy.\n\nČelist se vyvinula nejen u některých obratlovců (a to u skupiny čelistnatí, Gnathostomata), ale nezávisle i u členovců.\n\nČelistnatci je velká skupina obratlovců, kteří mají čelisti. První obratlovci s čelistmi vznikli zřejmě na počátku siluru. Sesterskou skupinou čelistnatců jsou bezčelistnatci, tedy zejména kruhoústí, kteří čelisti nemají. K čelistnatým obratlovcům patří paryby, ryby, všichni čtyřnožci (tedy plazi, obojživelníci, ptáci, savci) a některé další skupiny vyhynulých rybovitých obratlovců. Naopak k obratlovcům bez čelistí patří sliznatky a mihule, tedy zástupci kruhoústých.\n\nU členovců došlo, samozřejmě nezávisle, také k vývoji čelistí, a to přeměnou končetin.\n\nČelisti obratlovců se skládají z horní (maxila) a dolní (mandibula) čelisti. Spodní čelist je obecně pohyblivá, horní fixovaná v lebce. Obě většinou obsahují zuby, které tvoří chrup.\n\nČelisti se vyvinuly ze žaberních oblouků; dokazuje to studium kostí horní čelisti (tzv. palatoquadratum) a dolní čelisti (mandibulare či Meckelův element). Největší měrou se na jejich stavbě podílí třetí žaberní oblouk. Současně s čelistmi vznikly i zuby, které jsou uloženy buď v dermálních kostech (na maxile, premaxile, dentale a coronoidu), případně u ryb přímo na palatoquadratu a mandibulare (dermální kosti nemají).\n\nŽaberní oblouky – arci branchiales jsou podkladem pro stavbu lidského splanchnokrania – obličejové části lebky. 1. žaberní oblouk se nazývá čelistním, jeho přední část tvoří lidskou praemaxillu (přední část horního alveolárního (čelistního) výběžku, od špičáku po špičák), maxillu (zadní část alveolárního výběžku), os zygomaticum (lícní kost), os pallatum (patrovou kost) a incus (kovadlinku – ušní kůstka), zadní část 1. žaberního oblouku tvoří mandibulu (dolní čelist) a malleus (kladívko). 2. žaberní oblouk se nazývá hyoidní – jazylkový, tvoří stapes (třmínek), processus styloideus ossis temporalis (bodcovitý výběžek kosti spánkové), liggamentum stylohyoideum (vaz mezi bodcovitým výběžkem a jazylkou), cornu minus (malý roh jazylky) a částečně corpis ossis hyoidei (tělo jazylky). 3. žaberní oblouk, nenese zvláštní název, tvoří cornu majus (velký roh jazylky) a zbývající část těla jazylky corpus ossis hyoidei. 4. a 5. žaberní oblouk se oba podílejí na stavbě chrupavek hrtanu – štítné – cartilago thyroidea a prstenčité – cartilago cricoidea.\n\nTemporomandibulární neboli čelistní kloub (\"articulatio temporomandibularis\") je jedním z nejvytíženějších kloubů těla. Jeho hlavice (\"caput mandibulae\") zapadají do jamek kostí spánkových pod jařmovým obloukem. Základními pohyby kloubu jsou otevírání úst (deprese mandibuly) a uzavírání úst (elevace mandibuly). Pro potřebu rozmělňování stravy je v kloubu možný i kluz mandibuly do stran, dopředu a dozadu. Kloub je párový, obě strany jsou tedy citlivé na symetrii skusu. \n\nPokud vlivem jednostranného žvýkání, poškození chrupu či jiných (i psychogenních) vlivů dochází k přetěžování svalů jedné strany, rozdílné napětí žvýkacího svalstva (\"m. masseter, m. buccinator, mm. pterygoidei\") může vést až k projevům cervikokraniálního syndromu, t.j. k pseudoneuralgickým bolestem hlavy, závratím aj. Charakteristická bývají tuhá místa ve svalech \"trigger-pointy\" a palpační bolest kloubní hlavičky před ušním boltcem. Docházet může ke stranovým deviacím čelisti při otevírání úst a ústa se neotevírají dostatečně (na tři pokrčené prsty). \n\nJinou poruchou čelistního kloubu může být změna polohy kloubní destičky, která je fixována vazy uvnitř kloubu. Za normálního stavu destička klouže mezi kloubní hlavicí a jamkou, při dislokaci je však vychýlena dopředu a při otevírání úst “lupe”. U neléčeného kloubu se pak destička přestane vracet a stává se překážkou při otevírání úst. Dislokace disku zhoršuje stav chrupavky kostí a může docházet k artróze kloubu.\n\nTerapii temporomandibulárního kloubu řeší manuální fyzioterapie.\n\nU různých živočichů s čelistmi lze naměřit různě velkou sílu čelistního stisku, což je kvalita, mající vliv na lovecké schopnosti, schopnosti mechanicky zpracovávat potravu apod. Člověk má na svoji velikost poměrně silný čelistní stisk, ještě podstatně větší však mají například hyeny a krokodýli. Mezi tvory s nejsilnějším čelistním stiskem patřil zřejmě obří pravěký žralok \"Carcharocles megalodon\" nebo dravý dinosaurus \"Tyrannosaurus rex\".\n"}
{"id": "289471", "url": "https://cs.wikipedia.org/wiki?curid=289471", "title": "Vysoký Atlas", "text": "Vysoký Atlas\n\nVysoký Atlas (arabsky الاطلس الكبير – Al-aţlas al-kabīr, francouzsky \"Haut Atlas)\" je pohoří v Maroku jižně od Marrákéše, které se táhne ze západu na východ a odděluje středomořskou část Maroka od saharské.\n\nNejvyšší hora Džabal Tubkal je současně nejvyšší horou celé severní Afriky až po Ras Dašen v Etiopii.\n\n\nHorská údolí Vysokého Atlasu jsou spoře osídlena Berbery. Největším městem v oblasti je Warzazát kde žije asi 56 tisíc obyvatel.\n\n"}
{"id": "289483", "url": "https://cs.wikipedia.org/wiki?curid=289483", "title": "Mája", "text": "Mája\n\nSlovo mája může znamenat:\n\n\nMaya může znamenat:\n\n"}
{"id": "289486", "url": "https://cs.wikipedia.org/wiki?curid=289486", "title": "Fantastická symfonie", "text": "Fantastická symfonie\n\nFantastická symfonie s (dnešním) podtitulem Epizoda ze života umělcova (op. 14) v originále \"Symphonie fantastique, Épisode de la vie d’un artiste\" je symfonické dílo francouzského skladatele Hectora Berlioze z roku 1830.\nPůvodní název zněl Epizoda ze života umělcova, fantastická symfonie v pěti částech, francouzsky Épisode de la vie d’un artiste, symphonie fantastique en cinq parties.\nUvedení symfonie (která se svou formou blíží cyklu symfonických básní) je považováno za začátek novoromantismu. Je napsána v tónině c-moll, věnována byla caru Mikuláši I. Je to první programní symfonie vůbec.\n\nSymfonie byla poprvé uvedena 5. prosince 1830 v sále pařížské konzervatoře. Mezi posluchači se nacházel též devatenáctiletý Franz Liszt, který byl symfonií nadšen tak, že ji zaranžoval pro klavír. Berlioz později symfonii upravil hudebně i dějově, v roce 1831 dokonce zkomponoval její volné pokračování Lélio neboli návrat do života (uvedeno v roce 1832, později rovněž upraveno).\n\n\nMladý hudebník s rozbolavělou duší, beznadějně zamilovaný, řeší bezvýchodnost své situace tím, že se otráví opiem. Nebere si však smrtelnou dávku, a proto pouze upadá do hlubokého spánku a zdá se mu děsivý sen, z něhož se nemůže probudit. Jeho city a vzpomínky se přetvářejí v hudební myšlenky a obrazy. Jeho nejmilejší dívka, kterou ve snu spatřuje, se stává v jeho snu melodií, respektive tzv. idée fixe, s níž se setkává a slyší ji všude a která nás provází celým dílem. Následuje hlavní příběh, který je v symfonii vyprávěn.\n\nMladý hudebník vzpomíná na svůj dřívější život, na svou duševní rovnováhu a spokojenost a na ty podrážděné vášně, na smutek dřív než spatřil tu, kterou miluje. A pak na velikou vášeň a nekonečnou lásku, horečné myšlenky, které se neustále vracejí k milované dívce.\n\nHrdina svou lásku náhodně potkává na plese. Oproti předchozí větě (Largo. Allegro agitato e appassionato assai), která je relativně dlouhá a snivá, je hlavní melodie ve znamení valčíku (Allegro non troppo). Objevuje se tu střídavě idée fixe. Tato věta je napsána tak, aby vzbuzovala představu, jak se hrdina prodírá roztančeným parketem, v němž se mu jeho láska ztrácí (idée fixe).\n\nTato část začíná velmi lyricky. Jednoho letního večera, když je hlavní hrdina na venkově, uslyšel melodii, kterou hráli dva pastýři. Mladík je obklopen skladkými zvuky, poklidnými poli a lesy, které uklidňují jeho duši a vnášejí do ní klid a pohodu. Tu se náhle dívka znova objevuje, klid je rázem pryč. Celou jeho bytostí prostoupí láska. Obává se zlé předtuchy a táže se, zda je mu věrná. Jeden z pastýřů opět začíná hrát svoji naivní melodii, druhý mu však už neodpovídá. Slunce se sklání k obzoru, v dálce zahřmí hrom, nastane ticho, mladík zůstává v údolí osamocen.\n\nTato věta začíná temnými rytmickými akordy, vnitřní napětí vzrůstá. Hrdinovi se zdá, že svoji milovanou zabil a nyní je veden na popraviště. Hudba je rázná, energická, v pochodovém rytmu. Krátce před smrtí se hrdinovi zjevuje jeho láska, přervaná krutým a nelítostným osudem. Hudebně je vyjádřeno dopadnutí katovy sekery, následuje fanfára symbolizující vstup do pekla.\n\nHrdina je na sabatu čarodějnic, obklopen strašidelnými stíny. Odněkud se ozývá šum, steny, výkřiky. Příjemná melodie (idée fixe) se ozve ještě jednou a pak ztrácí svůj půvab a křehkost a čím dál víc nabývá na zrůdnosti. To jeho milá přišla na sabbat. Vítá ji radostný křik. Připojuje se posléze k ďábelským orgiím. Náhle se ozvou pohřební zvony, parodie na chorál Dies irae a společně s ním tanec čarodějnic. Symfonie je zakončena bouřlivým finále.\n\n\n"}
{"id": "289489", "url": "https://cs.wikipedia.org/wiki?curid=289489", "title": "Štír arizonský", "text": "Štír arizonský\n\nŠtír arizonský (\"Hadrurus arizonensis\") je největším štírem USA. Je zároveň největším štírem čeledi Caraboctonidae. Vyskytuje se v pouštích Mexika a USA (Utah, Nevada, Arizona, jižní část Kalifornie). Podobným druhem je \"Hadrurus spadix\".\nTrup je hnědožlutý, nohy, pedipalpy a metasoma jsou žluté. Dorůstá 8-10 cm (největší naměřená velikost byla 14 cm). Na těle má mnoho hnědých chloupků, které plní smyslovou funkci. Zejména díky velké velikosti je štír často chován.\n\nV Česku je chov omezen těžkou dostupností nebo vysokou cenou. Dospělce lze snadno chovat v zajetí. Péče o mláďata je obtížná. Štírům je nutné v zajetí udělat chladnější zimní období, jinak je nemožné je rozmnožit. Z hlediska jedovatosti není štír nebezpečný. Někdy je uváděn jako agresivní. Bodnutí je několik sekund bolestivé, pak místo vpichu zčervená a začne nepříjemně svědit.\n"}
{"id": "289490", "url": "https://cs.wikipedia.org/wiki?curid=289490", "title": "Frantina", "text": "Frantina\n\nFrantina je název románu napsaného českou spisovatelkou Karolínou Světlou v roce 1870.\n\nDěj se odehrává ve Světlé pod Ještědem v době vlády Josefa II. Hlavní hrdinka Frantina žije na vrchu Čihadníku se svým strýcem, pohanem a samotářem, který Frantině zprotivuje lidi a učí ji k lásce k přírodě. V lese se seznámí s chlapcem, vypráví jí o přátelství mezi lidmi, a zdomácní si spolu jeskyni, kde se každodenně scházejí. Avšak jednoho dne chlapec nepřijde a Frantina se domnívá, že zemřel. Je smutná a touží žít mezi lidmi, takže uteče od strýce a ve vesnici se připojí k procesí jdoucímu do Vambeřic na pouť. \n\nSeznámí se s rychtářem Kvapilem a on ji požádá o ruku. Frantina vidí, jak je to hodný a velmi nemocný člověk, tak souhlasí. Zpočátku ji čeládka na statku nemohla přijít na jméno, vytýká jí její pohanství. Statek chátral, neboť Kvapil na čeládku nedohlížel, ale díky Frantině se to změnilo. Pomáhala rychtařit, byla laskavá, krásná, stála si pevně za svým názorem a s čeládkou se dělila, takže si ji brzy oblíbili. Stala se všude po okolí známou a oblíbenou. Nejvíce se skamarádila s čeledínem Bartolomějem, o všem mu vyprávěla a on toužil po tom pokřtít ji. Po čase bledla a nebyla tak šťastná jako dříve. Svěřila se Bartolomějovi se svou domněnkou, že by chtěla dítě. Ten však říká, že to je tím, že patří do města, chybí ji podpora, někdo, o koho by se opřela. Po roce zemřel Kvapil a lidé ji zvolí jako rychtářku. Na statek se sjíždí mnoho ženichů, avšak Frantina je všechny odmítá. Mezi lidmi se povídá, že by se k ní hodil dřevař Apolín, neboť oba dva o sňatku slyšet nechtějí. I on se na statku objeví, protože chce koupit dřevo. Když se spatří, padnou si do náruče, Frantina v něm poznala svého ztraceného přítele z dětství. Vypráví jí, že se s rodiči dostal do šatlavy, protože jeho otec šel jako zástupce lidu vrchnost prosit o snížení daní. Požádá ji o ruku a prosí, aby s ním utekla pryč, jelikož zdejší lidi nesnáší. Pár dnů před svatbou Apolín odjede služebně do Němec a domluví se s Frantinou, že se setkají až v den svatební. Frantina s Bartolomějem odjíždí na jarmark, kde se strhne bitka. Frantina promluví k lidu, že v jejich jméně půjde na radnici a vymůže zákaz prodávání vaiskoufrům možnost kradení. V noci se vrací domů a potkají Barču, do které se Bartoloměj zamiluje. Ta žádá Frantinu o pomoc. Pracuje jako služka u jedné staré ženy v horách a její syn je vůdce lesňáků, tolik obávaných zlodějů. Frantina vymyslí plán, jak ho chytit. Tajně se podívají do okna a spatří Apolínův klobouk a muže s obvázaným obličejem. Bartoloměj si myslí, že ho lesňáci zabili, avšak Frantina ho pozná. Dalšího dne se vydá ve svatebních šatech na smluvené místo, kde se setká s Apolínem. Naposled se spolu vydají do své dětské jeskyně, kde ho Frantina bodne nožem do srdce. I když ho milovala a odpustila by mu, jednala po právu – mstil se, tím pádem musí být potrestán. Od té doby vykonávala svou práci neradostně a Barušku, kterou vzala k sobě do služby, si zošklivila. Propustí i Bartoloměje, avšak po šesti letech si ho zavolá. Vypráví mu, že zabila Apolína, a že sama co nevidět zemře, a prosí ho, aby její rakev zakopal v jeskyni vedle Apolína. \n\n"}
{"id": "289494", "url": "https://cs.wikipedia.org/wiki?curid=289494", "title": "Matt Helders", "text": "Matt Helders\n\nMatt Helders (* 7. května 1986, Sheffield) je anglický bubeník a hlavní back vokalista v britské kapele Arctic Monkeys. Během studií se věnoval rapu. Jeho profesi ovlivnila kapela Queens Of The Stone Age, kterou poslouchal.\n"}
{"id": "289505", "url": "https://cs.wikipedia.org/wiki?curid=289505", "title": "Gudrich (dělostřelecká tvrz)", "text": "Gudrich (dělostřelecká tvrz)\n\nDělostřelecká tvrz Gudrich je tvrz, která byla budována v důsledku zvolení Adolfa Hitlera kancléřem v Německu. Patřila mezi páteř obrany československého opevnění na severní hranici Československa. Gudrich měl být vybudován nedaleko Malých Heraltic na kótě 501 Gudrich (dnes 506 Skalka). Počet tvrzových objektů není znám. Dle spisů ŘOP měla být tvrz vybudována po dokončení tvrze Milotický vrch.\nTvrz Milotický vrch byla z finančních důvodů zrušena a byla nahrazena dvěma izolovanými dělostřeleckými sruby u Horních Životic. Z tohoto důvodu nebyla postavena ani tvrz Gudrich.\n"}
{"id": "289509", "url": "https://cs.wikipedia.org/wiki?curid=289509", "title": "Kostel svatého Norberta (Střešovice)", "text": "Kostel svatého Norberta (Střešovice)\n\nKostel Svatého Norberta stojí na návrší ve Střešovicích v Praze 6. Je jednou z dominant této čtvrti. Byl postaven po dosavadní kapli Panny Marie Andělské, jež svou kapacitou nedostačovala. byl postaven v letech 1889–1891 jako trojlodní klenutá bazilika s polokruhovou apsidou v novorománském slohu stavitelem Jaroslavem Kuchtou podle projektu architekta Františka Rožánka. Kostel je chráněn jako kulturní památka České republiky.\n\nVnitřní výzdoba chrámu sestává ze tří oltářů, řezbářské práce provedl Josef Krejčík, oltářní obrazy sv. Norberta a sv. Heřmana namaloval Josef Heřman, barokní oltářní obraz Panny Marie Sněžné byl přenesen z původní kaple. Varhany dodal J. Schiffner. Zvony zasvěcené sv. Zikmundovi, sv. Josefovi a malý zvon sanktusový odlil zvonař Arnošt Diepold z Prahy, dva z nich byly zrekvírovány roku 1916. Nové zvony Norbert a Prokop byly opět zabaveny, a to za 2. světové války.\n\nKřížovou cestu namaloval Otakar Voráček a kostelu ji roku 1898 darovala majitelka Petynky, paní Karolína Kabrnová.\n\nSpolečně s kostelem byla jižně od něj postavena budova fary (čp. 2), a zřejmě také kaple, zvaná Střešovická zvonička, v ulici Nad Hradním vodojemem. Roku 1925 byla v Norbertinu zřízena kaple, zasvěcená Božskému Srdci Páně.\n\n"}
{"id": "289529", "url": "https://cs.wikipedia.org/wiki?curid=289529", "title": "Cchao Ta-jüan", "text": "Cchao Ta-jüan\n\nCchao Ta-jüan (: 曹大元, pinyin: \"Cáo Dàyuán\"; narozen 26. ledna 1962) je profesionální hráč go. Je členem čínského svazu deskových a karetních her Čung-kuo Čchi-ťüan.\n\nCao začal studovat go v jedenácti letech. 9. dan dostal v roce 1986.\n\n"}
{"id": "289536", "url": "https://cs.wikipedia.org/wiki?curid=289536", "title": "Leuchtenberg (hrad)", "text": "Leuchtenberg (hrad)\n\nLeuchtenberg (hrad) je zřícenina hradu v bavorském městečku Leuchtenberg v pohraničním okrese Neustadt an der Waldnaab v Horní Falci. Hrad pochází z přelomu třináctého a čtrnáctého století a patřil pánům z Leuchtenberga. Je postaven na 585 metrů vysokém kopci nad městem. Je přístupný veřejnosti a každé léto se zde odehrává hradní festival.\n"}
{"id": "289538", "url": "https://cs.wikipedia.org/wiki?curid=289538", "title": "Zelená perla", "text": "Zelená perla\n\nZelená perla je anketa o nejhloupější výrok z oblasti životního prostředí, kterou od roku 1995 vyhlašuje ekologické sdružení Děti Země. „Cílem ankety je upozornit na autory výroků, kteří bagatelizují ochranu přírody a životního prostředí a činnost na jejich ochranu.“ \n\nNávrhy výroku k ocenění může zaslat organizátorům kdokoli. Vítěze ceny vybírá stejně jako Ropáka roku více než stočlenná komise, která bodováním vybírá z nominovaných kandidátů. Členy komise jsou zástupci ekologických organizací, ekologové, politici, filozofové, sociologové, vysokoškolští pedagogové, publicisté, umělci, politici apod. Mezi členy jsou např. poslanec Evropského parlamentu za ČSSD a sociolog Jan Keller, filozof Erazim Kohák, písničkář Pepa Nos, a teatrolog Vladimír Just.\n\nPrvním držitelem ceny Zelená perla byl Václav Klaus, který jako předseda české vlády prohlásil v aule Univerzity Palackého v Olomouci 24. dubna 1995: „Ekologie není věda. S vědou nemá nic společného. Je to ideologie.“. Václav Klaus je také historicky „nejúspěšnějším“ autorem oceněných výroků, cenu získal celkem třikrát v letech 1995, 2005 a 2007. \n\nChronologický přehled oceněných výroků:\n\n"}
{"id": "289539", "url": "https://cs.wikipedia.org/wiki?curid=289539", "title": "Jarilo", "text": "Jarilo\n\nJarilo je východoslovanská folklórní postava a také označení svátku při němž vystupuje. S mnoha jinými slovanskými folklórními postavami, představovanými buď převlečenými lidmi nebo umělými figurami, zpravidla mužského pohlaví, někdy ženského, jej spojuje jeho plodnostní aspekt. Jedná se o východoslovanského Kostromu a Kupalo, západoslovanskou Moranu a jihoslovanského Germana, Kalojana, Perperunu a Zeleného Juraje.\n\nPo Jarilovi také pojmenovala sovětská astronomka Ludmila Černychová planetku 2273 Jarilo.\n\nV Bělorusku se Jarilo nazývá i svátek, slavený 27. 4., ve kterém hraje tato figurína či postava hlavní roli. Jarila představoval mládenec v bílé košili, s lidskou hlavou v jedné ruce a snopem obilí v druhé, někdy sedící na bílém koni. Někdy byl představován i mladou dívkou. Slavnost obsahuje výraznou symboliku plodnosti a sexuality a Jarilo při ní, jako nový či mladý bůh, dává odít kraj do listí a květů a také vzejít obilí. Na to odkazují písňové verše jako „Kam nohou vstoupí, tam jsou žita kopy, kam se podívá, tam se klas v květ odívá.“ a „Po světě širém Jarilo chodil, na poli žito rodil, lidem děti plodil.“ Sexuální symbolika se projevuje především v pohřbu „Jarilovy pleši“, jak je eufemisticky označován penis, při kterém přicházely dívky na pohřeb Jarilovy figuríny, která měla nadměrný falus. V Rusku byly slavnosti zvány jarilky a Jarilo byl na jeho severovýchodě zván Jarun. Slavení jarilek ve Voroněži roku 1765 zmiňuje Život svatého Tichana Zadonského, kde byl Jarilo představován mladíkem oděným do květů.\n\nJarilo býval někdy ztotožňován se svatým Jiřím, a je možné že původní obřad slavený spíše v létě, byl pod vlivem tohoto ztotožnění přesunut právě na svátek tohoto světce. Tomu napovídá i například podobnost chorvatského Zeleného Juraje, tj. Zeleného Jiřího, s Jarilem. Pohřeb Jarila podle Zdeňka Váni spojuje s slavnostmi umírajících a znovu se rodících božstev jako je egyptský Usir nebo řecký Adónis.\n\nKostroma byla figura, ústřední bod zápasu mezi dvěma skupinami mládeže. Zatímco jedna skupina Kostromu chránila, druhá se jej pokoušela zmocnit. Pokud útočníci vyhráli byla figurína za obřadného oplakávání první skupiny zničena. V některých písních je Kostroma označován jako božstvo a někdy mívá ženské šaty, ač je to jistě původně mužská postava.\n\nKupalo je další východoslovanská figurína, ústřední bod svatojánské noci, tedy předvečeru svátku Jana Křtitele. Kupalo je v pramenech též někdy označován jako božstvo a jeho jméno je nejspíše výsledkem kalku z ruského označení Jana Křtitele, které zní Ivan Kupala. Východoslovanské kupala označuje přímo svátek letního slunovratu, staročeské kúpadla talisman, kterým v tento den obdarovávali chlapce. Při tomto svátku se objevuje i další figura, která byla společně s Kupalem zničena. Nejčastěji se nazývá Věďma, ale také Mara, Morena, Čert či Děd.\n\nV severním Bulharsku a části Srbska je zase znám German, Džerman, Kalojan a Skalojan. Jedná se o hliněné figury, která jsou házeny do řeky aby zajistily vláhu. Podobnou funkci plnila Perperuna neboli Dodola.\n\nLze předpokládat že východoslovanské postavy Jarila, Kostromy a Kupala, stejně jako jejich svátky jarilky a kupala, se původně vztahovaly k téže postavě, ústředním bodu kultu plodnosti, vegetativnímu božstvu, které umírá a zase se rodí, či je kříšeno.(Téra, s. 247) Slavnosti se původně nejspíše vztahovali k stejnému datu, čemuž napovídá že tam kde se oslavoval Jarilo není oslavován Kupalo. Oddělení třech postav a jejich svátků je nejspíše důsledkem pozdního vývoje lidové kultury.\n\nPři svátku spojených s těmito postavami hraje významnou roli solární, agrární a sexuální symbolika spojená motivy plodnosti a regenerace. Kromě toho jsou doprovázeny magií, vzýváními a komunikací se záhrobím. Mají výrazný vztah k nadcházejícímu období vrcholu polních prací a jejich orgiastický charakter symbolizuje návrat k prvotnímu chaosu, po kterém jsou řád a síly přírody obnoveny a připraveny na úrodu.\n\nRuský archeolog Leo Klejn považuje východoslovanské folklórní postavy za zobrazení Peruna a sbližuje je s jejich jihoslovanskými obdobami. Na podporuje své hypotézy uvádí příklady symboliky hromovládce v slovanských jarních slavnostech. Za rituální pohřeb Peruna považuje i svržení jeho modly popsané v Pověsti dávných let. Proti názoru Klejna však stojí nepřítomnost důkazů a fakt že že v indoevropských mytologiích jsou hromovládce a bůh, který umírá a zase se rodí odlišné postavy.\n\nChorvatský lingvista Radoslav Katicić a po něm chorvatský etnolog Vitomir Belaj se pokusily rekonstruovat mýtus o umírajícím a rodícím se slovanském božstvu na základě lidových obřadních písní. Využily především textů o Juraji, chorvatské folklórní podobě svatého Jiřího. Kromě chorvatského folklóru však využily i srovnání s materiálem z jiných slovanských zemí.\n\nDěj mýtu začíná o Vánocích, původně zimním slunovratu, kdy se rodí nejmladší božský syn, Juraj. Děje se tak na dvorci stojícím na hoře a opatřeným zlatými či kovovými vraty. Belaj tento dvorec interpretoval jako sídlo Peruna. To je však uneseno mrtvými, symbolizovanými koledníky, kteří v tomto období navštěvují svět živých. Boží dítě je tak odvlečeno do podsvětí a stává se adoptivním synem Velese. Na jaře se však vrací na svět a přináší ze světa mrtvých nový život a plodnost. Tomu odpovídá i svátek svatého Jiří, 24. dubna. V důsledku sblížení jména božstva a světce se objevilo jazykové sblížení. například východoslovanské označení podsvětí „Vyrij“ či „Iryj“.\n\nV mýtu dále Juraj potkává Maru, nazývanou také Mařena, Marja i jinak, a mezi oběma postavami vzplane láska a má se tak slavit svatba. Neví však o tom že jsou sourozenci, podle některých variant dokonce blíženci, protože Mara je dcerou Peruna a Juraj se považuje za syna Velese. Při očekávání svého ženicha Mara drží zlatá jablka, tradiční symboly plodnosti předávané nápadníkovi, podle autorů teorie však atributy hromovládce, symbolizující kulové blesky. Mara se objevuje v dalších písních a pohádkách, například jako ruská Marja Morevna, nebo, jak bylo zmíněno výše, jako figura při jarních a letních slavnostech.\n\nKdyž se blíží sňatek není už boží syn nazýván Juraj, ale Ivan, nejspíše pod vlivem zasvěcení bývalých slovanských svátků letního slunovratu Janu Křtiteli – Ivanu Kupalovi. Dvojice Ivan a Mara (Marie) je typická i pro východoslovanský folklór. Potom je však v příběhu Mara svým milým podvedena a zabije jej, případně to za ní vykonají její bratři. Tento motiv se dá vysvětlit jako oběť za úrodu a plodnost. V některých variantách písních je z Jurajova těla vytvořen nábytek pro pokoj Mary, což připomíná mýty o stvoření světa z těla božstva známé například v germánském a indoíránském prostředí. Poté se Mara mění v Moranu, bohyni smrti, která je na jaře vynášena aby se mohl mýtus opakovat.\nPodle této teorie je tak bůh plodnosti Perunovým synem, kterým se vrací se z podsvětí kam po svém narození o zimním slunovratu unesen. Poté se zamiluje do své sestry, svede ji, opustí ji a je zabit. Svou smrtí, která je oplakávána v písních týkajících se agrárního roku, zajišťuje plodnost a úrodu a jeho oběť vede ke stvoření nového vesmíru, z jeho těla je obnoven svět v plné síle, když se rodí z chaosu symbolizovaného nevázaností rituálů letního slunovratu.\n\nSlovinská badatelka Mirjam Mencej, diplomantka Vitomira Belaje, ve své práci Pán vlků ve slovanské mytologii z roku 2001 spojila Juraje nikoliv se zemědělským cyklem, ale s pasteveckým. Připomněla příběh o člověku, většinou pastýři, který skryt na stromě, zpravidla dubu, pozoruje sněm vlků, jemuž předsedá světec, nejčastěji svatý Jiří. Světec rozděluje kořist pro každého z vlků, ale na posledního, kulhavého vlka se nedostane. Tomu je nakonec přidělen člověk sedící na stromě a vlk se ho zmocní.\n\nMencej upozorňuje na úctu vzdávanou mezi slovanskými pastevci svatému Jiří jako ochránci před vlky a divou zvěří. Pojetí tohoto světce jako pána vlků však považuje za pozdější a za původního vlčího vládce považuje Velese. Příběh se podle ní odehrává na podzim, kdy končí pastevecký rok a stáda jsou zaháněna z pastvy, jelikož vlci dostali od svého pána volnost a přidělenou kořist. Navazuje na písně využité ke své teorie Katicićem a Belajem a nabízí pojetí kdy je právě na vlčím sněmu unesen bůh plodnosti, Perunův syn, z dubu, symbolu hromovládce, kulhavým vlkem do podsvětí. Na jaře, když jsou vlci opět podřízeni moci svého pána, se vrací jako pastýř a stává se ochránce stád. Jeho úloha pastýře souvisí s indoevropskou představou podsvětí jako pastviny. Přesunutí mýtu na na období zimního slunovratu je podle Mirjam Mencej až vliv křesťanství a ztotožnění Perunova syna s Ježíšem, a původně se odehrával na podzim.\n\nČeský slavista Michal Téra upozorňuje na to že důkazy že božstvo plodnosti bylo synem Peruna, jsou pouze nepřímé. Ač se nabízí analogie s řeckým mýtem o Dionýsovi neexistuje žádná píseň, která by explicitně ztotožňovala unesené dítě a Juraje. Také identifikace postavy Mary je nejistá.\n\nBožstvo skryté za folklórními postavami Jarila, Juraje a dalších lze považovat za reprezentanta třetí funkce indoevropské společnosti, tedy plodnosti. Podobá se také umírajícím božstvům Předního východu a východního Středomoří jako je sumerský Tammúz nebo indoevropská božstva jako je chetitský Telepinu a řecký Dionýsos. Oba poslední byly syny hromovládce, Dionýsos byl dokonce někdy označován i jako syn „podsvětního Dia“ či Háda. Dionýsos byl navíc jako dítě roztrhán Titány s nabílenými tvářemi, což může znamenat že symbolizovaly mrtvé. V tomto ohledu se řecký mýtus v mnohém blíží rekonstrukci mýtu o Jurajovi.\n\nMara má obdobu v Dionýsově manželce Ariadné, spojené s podsvětím, sluncem a nebem, a kouzelnici Médeie, jejíž manžel Iásón, byl jako dítě pohozen a pak vychován pastýři či kentaury. Iásón navíc v příběhu o návštěvě krále Pelia má pouze jeden sandál, tedy kulhá. Kulhavost či monosandalismus, ve slovanské prostředí zmíněná v příběhu o vlčím sněmu, je atributem postav které se pohybují mezi světem živých a mrtvých.\n\nMotiv božstva plodnosti vracejícího se z podsvětí mohl být později přenesen i na svatého Jiří. Jedna z ruských apokryfních legend o tomto světci uvádí že byl třicet let uvězněn v hrobě, ale poté z něj vystoupil a šířil na Rusi křesťanství. S tím mu pomáhali i vlci. Nakonec dorazí do Kyjeva, porazí cara Demiana a osvobodí své sestry. Inspirací pro tento příběh však nemusela být slovanská mytologie, ale bylina o Ďuku Stěpanoviči.\n\nS motivem koledníků o zimním slunovratu lze spojit družiny chtonických božstev známé v Evropě. Příkladem jsou řečtí kallikantzaroi s polozvířecí podobou, kulhající a s velkými pohlavními údy a víra že děti narozené v tomto období se mohou stát čaroději, vědmami a upíry.\n\n\n"}
{"id": "289542", "url": "https://cs.wikipedia.org/wiki?curid=289542", "title": "Třemblat", "text": "Třemblat\n\nTřemblat (dříve \"Třemblaty\") je vesnice ležící ve Středočeském kraji, v okrese Praha-východ. Spadá pod obec Ondřejov, od které leží 3,5 km severozápadním směrem.\n\nVesnice je zmíněna v knize Josefa Lady, když kocour Mikeš odejde z Hrusic do světa a putuje přes Třemblaty, Myšlín a Mnichovice.\n\nŽelezniční trať ani stanice v blízkosti obce nejsou.\n\nObec leží na silnici II. třídy II/113 ( Český Brod - Mukařov - Ondřejov - Chocerady ), z níž odbočuje III/11319 Mnichovice - Třemblat a III/11320 Třemblat - Zvánovice.\n\nPříměstské autobusové linky projíždějící obcí zajišťují spojení do Zvánovic a Černých Voděrad, Mnichovic, (železniční zastávka na IV. koridoru), Chocerad (železniční zastávka na Posázavském pacifiku), Ondřejova, Říčan a Prahy.\n\nOsada má vlastní sbor dobrovolných hasičů, ostatní spolky jsou společné s obcí Ondřejov.\n"}
{"id": "289546", "url": "https://cs.wikipedia.org/wiki?curid=289546", "title": "Donn Eisele", "text": "Donn Eisele\n\nDonn Fulton Eisele (23. června 1930, Columbus, Ohio, USA – 2. prosince 1987, Tokio, Japonsko) byl americký vojenský letec a astronaut z Apolla 7. V kosmu byl jednou.\n\nPo skončení druhé světové války bylo Eiselemu právě 15 let. Napřed se rozhodl ke studiu na námořní akademii v Annapolisu (United States Naval Academy) a hned poté navázal školou pro zkušební piloty na Edwardsově základně. Pak sloužil v Novém Mexiku na základně Kirtland a postupně zvyšoval své schopnosti letce. Pak se rozhodl ke studiu na technologickém institutu vojenského letectva. V roce 1964 se z Kirtlandu odstěhoval do Houstonu a vstoupil do týmu připravujících se astronautů. Podílel se také na kontrolách výroby raketové techniky u výrobců. U NASA byl napřed zařazen do posádky AS-206, po zrušení letu se po čase objevil na listině pro Apollo 7.\n\nKosmická loď Apollo 7 s Eiselem na palubě odstartovala na podzim 1968 z kosmodromu na mysu Canaveral. Měl zde funkci pilota velitelské sekce. Na palubě byli s ním astronauti Wally Schirra a Walter Cunningham. Během 163 obletů Země zkoušeli nové typy skafandrů i raketových motorů. Přistáli po 260 hodinách pobytu na oběžné dráze Země na hladině Atlantského oceánu. \n\n\nByl jmenován do záložní posádky letu Apollo 10. V červnu 1970 tým astronautů opustil, u NASA však zůstal v jejich výzkumném středisku ve městě Hampton ve Virginii. Odtud, a také z armády, odešel v roce 1972. Pak se stal ředitelem Mírových sborů v Thajsku. V roce 1978 byl manažerem společnosti Marion Power Showel ve Williamsburgu ve Virginii. Se svou manželkou Susan se rozvedl. Zemřel ve věku 57 let na infarkt v Tokiu.\n\n"}
{"id": "289548", "url": "https://cs.wikipedia.org/wiki?curid=289548", "title": "Římský diktátor", "text": "Římský diktátor\n\nDiktátor (latinsky \"dictator\", „ten, který přikazuje“) byl v římské republice mimořádný politický úřad (\"magistratus extraordinarius\"), jenž byl ustavován za složitých politických nebo vojenských okolností. Do jeho kompetence spadaly výjimečné úkoly vymykající se působnosti řádných magistrátů. Nositel této funkce byl oficiálně titulován \"magister populi\" („velitel lidu“), \"praetor maximus\" („nejvyšší praetor“) a \"magister peditum\" („velitel pěchoty“). K ustavení diktátora bylo třeba usnesení římského senátu (\"senatusconsultum\"), jímž byl jeden z konzulů pověřen jeho jmenováním. Na diktátora se jako na jediného římského úředníka nevztahovaly římské zákonné zásady kolegiality (zastávání téhož úřadu několika jedinci současně), annuity (vykonávání úřadu po dobu jednoho roku) a odpovědnosti (po skončení funkčního období nemohl být volán k zodpovědnosti za činy z doby vykonávání úřadu). Jakožto nejvyšší úředník nadřazený všem ostatním byl diktátor doprovázen dvaceti čtyřmi liktory.\n\nPo legendárním svržení království (kolem roku 510 př. n. l.) a nastolení římské republiky spočívala nejvyšší moc ve státě v rukou dvou každoročně volených konzulů, kteří mohli uplatňovat veto (\"ius intercessionis\") vůči opatřením svého kolegy, čímž měli být římští občané chráněni před tyranskou zvůlí jednotlivce. Brzy se ale ukázalo, že v okamžicích vážného vnějšího ohrožení je k zajištění bezpečnosti státu vhodnější vláda jedince, kterému by po určitou omezenou dobu náležela absolutní moc a jehož rozhodnutí by tak nemohlo být nikým zrušeno. Údajně devět let po vyhnání posledního krále Tarquinia Superba byl proto zřízen úřad diktátora (\"dictatura\").\n\nPodle nejpůvodnějšího zákona upravujícího ustanovování diktátorů (\"lex de dictatore creando\") nebyl k zastávání tohoto úřadu způsobilý nikdo, kdo předtím nepůsobil alespoň jako konzul. Ovšem v několika málo případech tato podmínka nebyla dodržena. Když bylo určení diktátora seznáno za nezbytné, přijal senát usnesení, kterým jednoho z konzulů opravňoval ke jmenování diktátora. Konzulové tak činili bez jakýchkoli svědků, vždy mezi půlnocí a ránem. Žádný jiný úředník kromě konzula nebyl oprávněn k ustavení diktátora. Zdá se, že senát v usnesení obvykle uváděl jméno osoby, jež měla být konzulem pověřena, přesto konzul nebyl vázán tímto doporučením. Výjimečně ustavili konzulové diktátorem jinou osobu, než kterou si přál senát. V pozdějších dobách senát pověřoval úřadem diktátora toho konzula, který byl nejblíže dostupný. Jmenování probíhalo zásadně v Římě. Jestliže konzulové nebyli přítomní, byl jeden z nich za tímto účelem povolán do města. Pokud ani to nebylo možné, bylo senatusconsultum opravňující ke jmenování odesláno některému z konzulů, který poté diktátora jmenoval ve svém vojenském táboře. Vždy však bylo dodržováno pravidlo, podle něhož nesměla být nominace realizována mimo území Itálie. Zpočátku byl úřad diktátora vyhrazen pouze pro patricije. Prvního diktátora z řad plebejů, Gaia Marcia Rutila, jmenoval v roce 356 př. n. l. plebejský konzul Marcus Popillius Laenas.\n\nPodle příčiny, jež vedla k ustavení diktátora, bylo rozlišováno několik druhů diktatur. Nejčastější byl diktátor \"rei gerendae causa\" (k vedení války), který byl ustavován v době vojenského ohrožení. Mezi další typy patřila diktatura k uklidnění vnitřních nepokojů (\"seditionis sedandae causa\"), k provedení voleb (\"comitiorum habendorum causa\"), k rituálnímu úkonu v Jovově chrámu (\"clavi figendi causa\"), k určení svátků při zjevení se jistých znameních (\"feriarum constituendarum causa\"), k uspořádání her (\"ludorum faciendorum causa\"), k provedení soudního řízení (\"quaestionibus exercendis\") a k doplnění mezer v senátu (\"legendo senatui\").\n\nDiktátor třímal nejvyšší výkonnou moc a zároveň byl nejvyšším vojenským velitelem. Stejně jako jiným kurulským úředníkům bylo i diktátorům udělováno \"imperium\". Funkční období diktatury bylo omezeno na šest měsíců, přičemž tato doba nemohla být legálně prodloužena. Často se však stávalo, že diktátoři složili svůj úřad sotva po několika dnech ve funkci, neboť záležitost, jež byla důvodem jejich jmenování, byla již vyřízena. V momentě jmenování diktátora došlo k omezení kompetencí konzulů a ostatních magistrátů s výjimkou tribunů lidu. Mnohdy se uvádí, že výkon a plnění veškerých pravomocí a povinností řádných magistrátů byl pozastaven, což ale neodpovídá zcela skutečnosti. Úředníci nadále pokračovali v uskutečňování jim svěřených úkolů podle charakteru jejich funkce, avšak nebyli již zcela nezávislí, nýbrž byli podřízeni imperiu diktátora, pročež museli bezvýhradně uposlechnout jeho nařízení v jakékoli záležitosti. Pokud by tyto příkazy nepovažovali za směrodatné, mohl je diktátor zbavit jejich úřadu.\n\nNadřazenost diktátorovy moci nad mocí konzulů vycházela především z jeho nezávislosti na usneseních senátu, z jeho širší pravomoci potrestat kohokoli bez soudního řízení a z nemožnosti činit ho odpovědným za jeho jednání během výkonu diktatury. Ovšem tím, co diktátorovi nejvíce zajišťovalo kontrolu nad Římem, byla skutečnost, že postrádal ve svém úřadě kolegu. Jeho rozhodnutí ke svému uskutečnění tudíž nevyžadovala souhlas jiného úředníka. Na rozdíl od konzulů, kteří museli každý svůj krok projednávat se senátem, diktátor směl jednat zcela podle vlastní vůle, aniž by se dotazoval mínění senátorů. I přesto diktátoři obvykle usilovali o shodu se senátem. Vůči rozsudku vyneseném diktátorem neexistovala žádná možnost odvolání (ledaže by diktátor změnil svůj názor), pročež liktoři obklopující diktátora nosili sekery ve svazcích prutů (\"fasces\") dokonce i ve městě, což symbolizovalo diktátorovu absolutní moc nad životy spoluobčanů. Součástí diktátorova imperia bylo oprávnění vládnout prostřednictvím výnosů a měnit římské zákony podle toho, jak uznal za vhodné. Tyto změny trvaly jen po tu dobu, kdy diktátor setrvával v úřadě. Mohl tak do římského práva implementovat nové normy, které nevyžadovaly schválení některým z římských shromáždění (\"comitia\"), jež však byly často i tak předkládány k potvrzení hlasováním. Jako příklad tohoto postupu lze uvést Sullou zavedené proskripce. Obdobně směl diktátor působit jako nejvyšší soudní instance. Tato jeho soudní moc činila z diktátora nejvyšší autoritu ve vojenských i civilních záležitostech.\n\nVzájemný poměr mezi diktaturou a tribunátem lidu nebyl nijak zvlášť upraven. Tribuni lidu si jako jediní z magistrátů zachovali i po jmenování diktátora svoji nezávislost, zatímco ostatní magistráti museli vykonávat diktátorovy příkazy. Přesto neexistuje jediný důvod domnívat se, že vykonávali nějaký druh kontroly nad diktátorem, nebo že by mohli znemožnit provedení jeho opatření uplatněním svého práva veta, jako tomu bylo v případě konzulů. Všeobecně se soudí, že chybějící regulace vztahu těchto dvou magistratur je důsledkem pozdějšího zřízení úřadu tribunů lidu.\n\nŽádný římský úředník obdařený imperiem nemohl být během svého funkčního období volán k zodpovědnosti za své činy. Nicméně poté, co jeho imperium uplynulo, mohl každý bývalý magistrát čelit soudnímu řízení za své nezákonné skutky z doby úřadování. Na diktátora se však tato zásada nevztahovala. Během výkonu úřadu byl nedotknutelný a stejně tak po jeho složení nebyl povinen zodpovídat se ze svých úředních úkonů bez ohledu na to, zda byly v souladu se zákonem. Z právního hlediska se s diktátorovými činy zacházelo, jako by nikdy nenastaly. Diktátorovi v podstatě náležela moc srovnatelná s královskou, jež se odlišovala pouze svojí omezenou dobou, po níž mohla být uplatňována. Kromě toho diktátor nedisponoval státní pokladnou, ale pouze s prostředky, které mu přidělili senátoři. Dále nesměl opustit Itálii, jelikož by se tak mohl stát vážným nebezpečím pro republiku (jedinou výjimkou z této zásady představovala diktatura Atilia Calatina za první punské války). Rovněž nesměl jezdit v Římě na koni bez předchozího svolení lidu (Římanům by tím totiž příliš připomínal krále). Odznaky diktátora byly takřka stejné jako insignie králů z dávných dob resp. konzulů. Oproti konzulům ho nedoprovázelo dvanáct nýbrž dvacet čtyři liktorů. Diktátorovi také náleželo kurulské křeslo a \"toga praetexta\".\n\nDiktátorovým zástupcem a pobočníkem byl velitel jízdy, resp. velitel jezdectva (\"magister equitum\"). Jak napovídá název titulu tohoto úředníka, velitel jízdy vedl v bitvě římské jezdectvo, zatímco diktátor stál v čele legií. Jeho výběr byl většinou ponecháván na vůli diktátora. V některých případech však bylo i jeho jméno výslovně určeno v usnesení senátu. Diktátor nesměl nikdy zůstat bez velitele jízdy. Jestliže velitel jízdy zemřel před uplynutím diktatury, musel být na jeho místo jmenován někdo jiný. Veliteli jízdy příslušelo praetorské imperium a byl tedy podřízen imperiu diktátora. V diktátorově nepřítomnosti vystupoval jako jeho zástupce a vykonával tytéž kompetence jako diktátor. Protože imperium velitele jízdy nebylo pokládáno za rovnocenné s konzulským, ale spíše s praetorským, postačovalo, aby osoba, která byla nominována na tuto funkci, zastávala dříve alespoň praeturu. Tato zásada ale nebyla dodržována bezvýhradně.\n\nDiktátoři byli ustavováni jen tak dlouho, dokud Římané vedli války v Itálii. K ojedinělému příkladu jmenování diktátora za účelem řízení vojenských operací mimo italské teritorium došlo za první punské války, jelikož však panovaly značné obavy ze zneužití tak veliké moci, k opakování tohoto postupu již nikdy nedošlo. Nicméně po bitvě u Trasimenského jezera v roce 217 př. n. l., kdy Hannibal ohrožoval samotný Řím, bylo opět zapotřebí určit diktátora, jímž se stal Quintus Fabius Maximus. V následujícím roce byl po porážce v bitvě u Kann jmenován diktátorem Marcus Junius Pera, což je zmiňováno jako příklad posledního ustavení diktátora rei gerendae causa. Po roce 202 př. n. l. přestala být diktatura užívána. V případě ohrožení vydával senát tzv. \"senatusconsultum ultimum\", jímž byli konzulové pověřeni k provedení nezbytných úkonů k obraně republiky.\n\nTeprve po téměř stodvacetileté pauze, po skončení občanské války mezi Gaiem Mariem a Luciem Corneliem Sullou, se druhý jmenovaný ustavil diktátorem \"legibus scribundis et rei publicae constituendae\" („pro sepsání zákonů a uspořádání věcí veřejných“). Fakticky se jednalo o úřad funkčně identický s diktaturou rei gerendae causa, od níž se lišil pouze tím, že postrádal časové omezení. Sulla zastával tento úřad po více než dva roky, než sám dobrovolně odstoupil, načež se stáhl z veřejného života do ústraní. O několik desetiletí později obnovil Gaius Julius Caesar diktaturu rei gerendae causa, již ale pozměnil stanovením ročního funkčního období. V roce 46 př. n. l. si svoji dobu úřadování rozšířil na deset po sobě jdoucích funkčních období, čímž se stal vlastně diktátorem na deset let. O další rok později byl i tento časový limit zrušen, když mu dal senát odhlasovat diktaturu „na doživotí“ (\"dictator perpetuus\"). Po Caesarově zavraždění o březnových idách roku 44 př. n. l. navrhl jeho kolega v konzulátu Marcus Antonius zákon \"lex Antonia\", kterým byla diktatura zrušena na věčné časy. Úřad byl později nabídnut Augustovi, který ho ale obezřetně odmítl, a místo toho přijal tribunskou pravomoc (\"tribunicia potestas\") a prokonzulské imperium, přičemž nezastával žádné jiné úřady kromě funkcí \"pontifex maximus\" („nejvyšší velekněz“) a \"princeps senatus\". Tato kombinace kompetencí mu v podstatě zajistila diktátorskou moc, aniž by přitom musel přijmout tento tolik kontroverzní a nenáviděný titul.\n\nÚdaje označené hvězdičkou (\"*\") nepocházejí z antických pramenů, nýbrž byly dovozeny až moderní historiografií.\n\n\n"}
{"id": "289551", "url": "https://cs.wikipedia.org/wiki?curid=289551", "title": "Zlatá deska", "text": "Zlatá deska\n\nZlatá deska je ocenění, které předává hudební vydavatelství svému interpretovi za úspěšný prodej jejich děl.\n\nV České republice jsou pro udělování zlatých desek společnosti IFPI stanovena tato kritéria (počty prodaných děl): V roce 2013 došlo v regionu střední Evropy ke snížení počtu prodaných kusů pro zisk zlaté desky (ČR původně 6 000 / 3 000 ks, Slovensko o 1 000 ks apod.).\n\nTabulka ukazuje vývoj limitů počtu prodaných kusů pro udělení zlaté desky v Česku.\n\n\n"}
{"id": "289553", "url": "https://cs.wikipedia.org/wiki?curid=289553", "title": "Vrabec", "text": "Vrabec\n\nVrabec může být:\n\n\n\n\n"}
{"id": "289559", "url": "https://cs.wikipedia.org/wiki?curid=289559", "title": "Curculionoidea", "text": "Curculionoidea\n\nCurculionoidea jsou nadčeleď brouků označovaných všeobecně jako nosatci. Obvykle to jsou brouci menší než 6 mm a obecné jméno si vysloužili vzhledem ke tvaru jejich hlavy, protažené do dlouhého nosce.\n\nJe známo přes 60 000 druhů v několika čeledích, jednou z nich jsou Curculionidae (praví nosatci).\nMnoho nosatců škodí na různých plodinách. Brouk pilous černý (\"Sitophilus granarius\") poškozuje obilniny, škůdce na bavlníku nosatec \"Anthonomus grandis\" poškozuje bavlníkové tobolky tím, že klade vajíčka do nevyzrálých tobolek a larvy brouka pak tobolku zničí.\n\nNosatci jsou často nalézáni v suchých plodech jako jsou ořechy a semena, cereálie a obilné produkty. V domácích podmínkách mohou být zpozorováni v mouce, kterou často úspěšně zamořují. Napadají též ovesné vločky, kroupy, krupici a mnohé další obilné produkty, do kterých mohou zanést bakterie, např. \"E. coli\", které mohou způsobovat různé nemoci.\n\nProtože je zde mnoho druhů v široké různorodosti, je zařazování nosatců ve stadiu neustálých proměn. V zásadě jsou nosatci rozděleni do dvou hlavních oddílů, Orthoceri - primitivní nebo nepraví nosatci a Gonatoceri - praví nosatci (nosatcovití Curculionidae). Zimmerman navrhoval ještě třetí oddíl, Heteromorphi, pro několik přechodných forem. Nepraví nosatci se odlišují tím, že mají přímá tykadla, zatímco praví nosatci mají zahnutá (uzlovitá) tykadla. U pravých nosatců se tento ohyb projevuje na konci prvního článku tykadla, který je obvykle delší než ostatní segmenty. Objevují se však některé výjimky. Nanophyini jsou primitivní nosatci, s uzlovitými tykadly zahnutými za prvním článkem. Z pravých nosatců mají Gonipterinae a Ramphus krátký první článek a malé nebo žádné zahnutí.\n\n\n"}
{"id": "289564", "url": "https://cs.wikipedia.org/wiki?curid=289564", "title": "Svazek obcí Ladův kraj", "text": "Svazek obcí Ladův kraj\n\nMikroregion Ladův kraj je dobrovolný svazek obcí z okresu Praha-východ, jehož cílem je rozvoj cestovního ruchu, kultury a propagace. Svazek vznikl dne 23. listopadu 2000 na základě smlouvy starostů 18 obcí, k lednu 2019 sdružoval 24 obcí. Mikroregion se rozkládá mezi Prahou a řekou Sázavou. Pojmenován je podle Josefa Lady, který z oblasti v okolí své rodné vesnice Hrusice čerpal inspiraci pro svá díla.\n\n"}
{"id": "289595", "url": "https://cs.wikipedia.org/wiki?curid=289595", "title": "Pilaf", "text": "Pilaf\n\nPilaf nebo také pilav je jídlo, kde tvoří základ rýže nebo pšenice (bulgur).\n\nVětšinou se osmaží na oleji a potom vaří v kořeněném bujónu. Je mnoho druhů pilafů, záleží na tom, v které zemi se vaří, může obsahovat různé příměsi – zeleninu, ovoce, různé druhy masa a nesmí chybět koření.\n\nPilaf a podobná jídla jsou obvyklá ve Východní Evropě, na Středním východě, nebo v jihoasijské kuchyni. V Ázerbájdžánu je pilaf národním jídlem. Velmi často se vaří např. v Turecku, zemích bývalého SSSR, na Balkáně nebo v Íránu.\n\nV různých zemích má různé názvy:\n\n\n"}
{"id": "289596", "url": "https://cs.wikipedia.org/wiki?curid=289596", "title": "Malá činka", "text": "Malá činka\n\nMalá činka (také Messier 76 nebo NGC 650 a NGC 651) je planetární mlhovina v souhvězdí Persea. Objevil ji Pierre Méchain 5. září 1780. Patří mezi nejslabší objekty Messierova katalogu.\n\nM76 se vyhledává poněkud obtížněji, a to nejen kvůli jejímu slabému jasu, ale také proto, že se v jejím okolí nenachází jasné hvězdy. Při jejím hledání je možné vyjít od hvězdy 4. magnitudy φ Persei, od níž M76 leží necelý stupeň severním směrem. Mlhovina je mimo dosah středně velkých triedrů, ale většími triedry, jako například 11x80, může být vidět jako slabá rozostřená tečka. Dalekohledy o průměru 150 mm ji ukážou jako objekt protažený od severovýchodu na jihozápad a větší přístroje ukážou její dva výčnělky, díky kterým vypadá podobně jako mlhovina Činka v souhvězdí Lištičky.\n\nMlhovina má velkou severní deklinaci, proto je na velké části severní polokoule cirkumpolární, a to v téměř celé Evropě a severní Americe. Naopak na jižní polokouli je viditelná pouze blízko rovníku a obratníku Kozoroha. Nejvhodnější období pro její pozorování na večerní obloze je od září do února.\nMlhovinu objevil Pierre Méchain 5. září 1780 a oznámil to svému kolegovi Charlesi Messierovi, který ji pozoroval 21. října 1780 a do svého katalogu ji přidal s tímto popisem: \"„Tvoří ji pouze slabé hvězdy a mlhovina. I slabé světlo používané k osvětlení stupnice způsobí, že přestane být vidět.“\"\nWilliam Herschel byl přesvědčen, že jde o dvě nerozlišitelné mlhoviny, a proto je považoval za dva samostatné objekty a přiřadil jim dvě čísla. Tento omyl byl později přenesen i do New General Catalogue, ve kterém má mlhovina také dvě čísla. Thomas William Webb ji přirovnal k mlhovině M27, když napsal, že vypadá jako její zmenšenina. Isaac Roberts později pomocí astrofotografie zjistil, že to nejsou dva, nýbrž jediný objekt. Heber Curtis ji pak v roce 1918 správně zařadil mezi planetární mlhoviny.\n\nM76 je jedna z pouhých čtyř planetárních mlhovin v Messierově katalogu. V New General Catalogue má dvě čísla, protože se v době jeho vzniku předpokládalo, že jde o dvojitou mlhovinu, jejíž dvě složky se dotýkají. NGC 651 je však pouze severovýchodní část celé mlhoviny. Svým vzhledem může do jisté míry připomínat mlhovinu Činka. Nejjasnější část mlhoviny je velmi pravděpodobně jasný a mírně eliptický prstenec, který je směrem k Zemi natočen hranou – jeho rovníková rovina je od Země odkloněná pouze o několik stupňů. Podél osy, která je na tuto rovinu kolmá, se plyny rozpínají mnohem rychleji a vytváří tak méně jasné výběžky tvaru motýlích křídel.\n\nSe svou hvězdnou velikostí 10,1 patří mezi nejslabší objekty Messierova katalogu. Od Země je vzdálená zhruba 2 500 světelných let,\nale tato hodnota je značně nejistá. Nejjasnější část mlhoviny má rozměr 65 úhlových vteřin, ale její okolní halo má rozměr 290 úhlových vteřin. Ústřední hvězda mlhoviny má hvězdnou velikost 16,6 a velmi vysokou teplotu 60 000 K až 140 000 K. Tento bílý trpaslík bude pravděpodobně následujících několik desítek miliard let postupně chladnout.\n\n\n\n"}
{"id": "289600", "url": "https://cs.wikipedia.org/wiki?curid=289600", "title": "Escape the Fate", "text": "Escape the Fate\n\nEscape the Fate je americká post-hardcore/metalcorová skupina z Las Vegas, která vznikla roku 2005. Skupina má momentálně 4 členy: Craig Mabbit (hlavní zpěv), TJ Bell (rytmická kytara a vedlejší zpěv), Kevin „Thrasher” Gruft (hlavní kytarista) a Robert Ortiz (bicí). K skupině také patří  Max Georgiev, který hraje basovou kytaru na turné. Od roku 2013 je Robert Ortiz jediný původní člen skupiny.\n\nDohromady skupina vydala 5 alb: Dying Is Your Latest Fashion – první album skupiny (září 2006) a jediné, v kterém zpívá Roonie Radke; This War Is Ours – druhé album skupiny (říjen 2008). V tomto albu skupina zamněnila emo styl hudby za měkčí hard rock. Album obsahuje méně screama a zvuk jednotlivých písní se od sebe liší. Celkově je album měkčí a jemnější než jejich předchozí; Třetí album skupiny – Escape the Fate – vydala skupina v listopadu 2010. Album má stejné jméno jako skupina, a má celkově těžší a rychlejší zvuk. Hned, jak bylo vydáno dostalo velmi pozitivní recenze, a je to zatím nejúspěšnější album skupiny; Čtvrté album skupiny je Ungrateful vydáno v květnu 2013. Skupina opět přidala trochu na tvrdosti; Jejich páté a nejnovější album vyšlo na konci října 2015 s názvem Hate Me – Tentokrát je album více nu-metalové, ale zároveň některé jejich tracky si ponechaly metalcorový zvuk, který je hodně znát v Ungrateful.\n\nFormace a \"Dying is your latest fashion\" (2004 – 2006)\n\nKapelu založil Ronnie Radke. Původní členové jsou: zpěvák Ronnie Radke, kytarista Bryan „Monte” Money, basový kytarista Omar Espinosa, klávesista Carson Allen a bubeník Robert Ortiz\n\nSoučasní členové\n\nBývalí členové\n\n\n"}
{"id": "289607", "url": "https://cs.wikipedia.org/wiki?curid=289607", "title": "UK Championship 2007", "text": "UK Championship 2007\n\nUK Snooker Championship 2007 byl bodovaný snookerový turnaj. Hrál se ve dnech 8. - 16. prosince v \"Telford International Centre\" ve městě Telford. Titul z roku 2006 obhajoval Peter Ebdon.\n\n"}
{"id": "289611", "url": "https://cs.wikipedia.org/wiki?curid=289611", "title": "Vídeňská radnice", "text": "Vídeňská radnice\n\nVídeňská radnice je neogotická budova v rakouském hlavním městě Vídni, nachází se na adrese Friedrich-Schmidt-Platz 1. Budova slouží jako sídlo městského zastupitelstva, vídeňského starosty (zároveň zemského hejtmana spolkové země Vídeň) a byla realizována mezi lety 1872 a 1883 podle návrhu Friedricha von Schmidt.\n\nRadnice se nachází na náměstí Friedrich-Schmidt-Platz č. 1, naproti budově Burgtheateru, nedaleko budovy parlamentu. Stojí na prostranství s parkem, ve kterém se konají koncerty a prodejní trhy.\n\nU radnice je stanice metra Rathaus (linky U2) a také zastávka tramvají \"Rathaus/Burgtheater\".\n\nVídeňská radnice byla v době nacistické okupace Rakouska roku 1938 obsazena Adolfem Hitlerem, a radnice se stala místem, kde vůdce plánoval některé válečné operace.\n\nRadnice ve Vídni se stala předlohou pro radnici v Liberci z roku 1888, postavenou dle návrhu Franze Neumanna.\n\n"}
{"id": "289619", "url": "https://cs.wikipedia.org/wiki?curid=289619", "title": "Tokaj", "text": "Tokaj\n\nTokaj je město v severovýchodním Maďarsku. Leží na soutoku Tisy a Bodrogu na jižním úpatí maďarské části Slanských vrchů (maďarsky Zemplényi-hegység), pod stejnojmennou horou Tokaj. V minulosti bylo jedním ze středisek uherské župy Zemplín, dnes spadá pod župu Borsod-Abaúj-Zemplén. Městečko a přilehlá oblast jsou od středověku proslavené produkcí vína. Tokajská vinařská oblast je zapsána od roku 2002 na seznamu světového dědictví UNESCO. Žije zde obyvatel.\n\nDoklady o pěstování vína v Tokaji jsou již z roku 1067, první zmínky o městě pocházejí z roku 1353. Ve 14. století zde vyrostl hrad, který náležel k panství Diósgyőr.\n\nPo roce 1450 bylo město ve vlastnictví rodu Hunyadyovů; s nástupem Matyáše Korvína na uherský trůn se tak stalo královským majetkem. V roce 1705 byl hrad na příkaz Františka II. Rákócziho stržen.\n\nVe 20. století bylo město poškozeno oběma světovými válkami, bylo zastíněno okolními sídly, např. nedalekým Sátoraljaújhely, a ztratilo status města. Ten byl obnoven v roce 1986. Tím, že město ve 20. století prakticky nerostlo, si zachovalo malebný ráz, a proto stoupá popularita Tokaje jakožto turistického cíle.\n\nTokaj nadále zůstává vinařským centrem oblasti. Z odrůd vinné révy se zde pěstují především Furmint, Lipovina ( Hárslevelű) a Muškát žlutý (maďarsky Sárgamuskotály), z nichž se vyrábějí rozličná sladká, polosladká, suchá a polosuchá vína. Každý říjen se zde konají slavnosti vinobraní.\n\nMalebné umístění městečka mezi Tisou a horou Tokaj (512 m) a dobrá dostupnost zejména železniční tratí Miskolc - Nyíregyháza (v Tokaji zastavují i vlaky kategorie InterCity z Budapešti) učinila z Tokaje vyhledávané místo rekreace a turistiky. Kromě zajímavostí spojených s vinařstvím je zde k vidění několik kostelů, galerie, socha Štěpána I., nová pijácká socha Bakcha a množství pamětních desek upomínajících na osobnosti, které Tokaj navštívily – například básník Ján Kollár či ukrajinský humanista Hryhorij Skovoroda.\n\n\n"}
{"id": "289620", "url": "https://cs.wikipedia.org/wiki?curid=289620", "title": "Vojtěch Jasný", "text": "Vojtěch Jasný\n\nVojtěch Jasný (30. listopadu 1925 Kelč – 15. listopadu 2019 Přerov) byl česko-americký scenárista, filmový režisér, fotograf a vysokoškolský pedagog. Jednalo se o jednu z významných postav české kinematografie 60. let 20. století řazeného k představitelům tzv. nové vlny v československém filmu. Svou celoživotní tvorbou si získal mezinárodní věhlas.\n\nV dětství, v nedosažených pěti letech, prodělal španělskou chřipku. Popisuje to tak, že na ni umíral a že byl „ve vysoké horečce v nebi“ a že díky té návštěvě v nebi mohl později udělat v Telči film Až přijde kocour. Po prodělání nemoci byl slaboučkým chlapcem, který jedl jen chleba s medem, polívku a ovoce.\n\nV roce 1951 absolvoval pražskou FAMU, kde studoval na filmové fakultě obor filmová fotografie a technika u profesora Karla Plicky, kterému také dělal asistenta. V 50. letech působil v Československém armádním filmu. Během své práce v armádním filmu byl rovněž přidělen k Vojenské kontrarozvědce. Se svým spolužákem Karlem Kachyňou na počátku 50. let 20. století natočil několik zajímavých dokumentárních filmů i svůj první celovečerní film \"Dnes večer všechno skončí\" (1954). Prvním jeho samostatným filmem se stal snímek \"Touha\" z roku 1958. Největší úspěch i všeobecnou pozornost však vzbudil až legendární film \"Až přijde kocour\" z roku 1963. Jeho posledním filmem z 60. let se stal pozdější trezorový snímek \"Všichni dobří rodáci\" z roku 1968. \n\nPo srpnové invazi v roce 1968 byl politicky perzekvován a posléze emigroval a natáčel televizní a celovečerní filmy v Rakousku, ve Spolkové republice Německo, Socialistické federativní republice Jugoslávie, později ve Finsku, Francii, v Kanadě a v USA. V zahraničí natočil celkem 29 filmů. Od roku 1984 trvale žil ve Spojených státech amerických. Jako vysokoškolský pedagog působil na univerzitách ve Vídni, Salcburku, Mnichově a New Yorku. Naposledy působil na New York Film Academy, která dnes spravuje jeho rozsáhlou soukromou knihovnu. Vychoval řadu úspěšných studentů.\n\nPo sametové revoluci se vrátil zpět do vlasti, aby zde v roce 1991 natočil film \"Proč Havel?\", a pak v roce 1999 svůj poslední celovečerní film \"Návrat ztraceného ráje\". Do vlasti se vracel pravidelně, účastnil se filmových festivalů a obdržel mnohá ocenění. Od roku 2011 žil s nemocnou manželkou v Domě seniorů v Bystrém. Po smrti své ženy (v lednu 2012) se z Domu seniorů v Bystrém odstěhoval do soukromí. Poté pobýval v Přerově, zemřel 15. listopadu 2019 ve věku 93 let.\n\nByl autorem knihy vzpomínek a lekcí o filmu \"Život a film\". Scénář pro nový film, který se má odehrávat v Terezíně, nebyl realizován.\n\nV roce 1969 byl za film \"Všichni dobří rodáci\" oceněn na Mezinárodním filmovém festivalu v Barceloně. Na Filmovém festivalu v Cannes v roce 1969 za tento snímek získal cenu za nejlepší režii. Za svá díla sbíral ocenění na filmových festivalech v Cannes, San Sebastianu, Berlíně, Buenos Aires, New Delhi a mnoha dalších.\n\nV České republice na AFO 2003 byla Vojtěchu Jasnému udělena Cena za celoživotní přínos české kinematografii. V roce 2007 převzal ocenění Český lev za dlouholetý umělecký přínos. V květnu 2013 mu byl udělen čestný titul doctor honoris causa Uměleckou radou JAMU v Brně, v létě roku 2013 obdržel v Karlových Varech Cenu prezidenta za přínos české kinematografii. Křišťálový glóbus, a dále v roce 2013 Výroční cenu AČK za hlubokou lidskost, kterou jsou prodchnuty jeho snímky, za filozoficky inspirující vnímání světa, silný morální rozměr jeho příběhů, výjimečnou vizualitu a nekonečnou touhu po pravdě a spravedlnosti, kterou byla prodchnuta nejen jeho filmografie ale i celý jeho život. \n\nVojtěch Jasný byl také dědečkem jiného filmaře, německého režiséra a spisovatele Marcela Jasného. O zbytku rodiny není známo mnoho. Vojtěch a jeho vnuk měli vždycky vzdálený vztah, částečně ovlivňovaný tím, že žili ve dvou různých zemích, Marcelův otec se přestěhoval do Německa, když byl Marcel ještě malý chlapec.\n\n\n\n\n"}
{"id": "289621", "url": "https://cs.wikipedia.org/wiki?curid=289621", "title": "Bonifacio", "text": "Bonifacio\n\nBonifacio (korsicky \"Bunifaziu\") je město ležící na jihu Korsiky v departementu Corse-du-Sud.\n\nBonifacio leží na nejjižnějším cípu Korsiky a je hlavním přístavem pro lodě z protější italské Sardinie. Bonifácký průliv oddělující oba ostrovy je široký asi 11 km a je chráněnou mořskou rezervací s mnoha druhy mořských živočichů. Leží v něm i souostroví Lavezzi, skupina asi deseti ostrůvků, z nichž největší je Ile Lavezzi o velikosti 65 ha. Je na něm postavena signální stanice a hřbitov utopených vojáků a námořníků z lodi Sémillante.\n\nMěsto se dělí na dvě části — přístaviště a \"Staré město\" či \"Horní město\".\n\nOblast v okolí města byla podle objevených pozůstatků \"Dámy z Bonifacia\" obydlena již v období neolitu. Jedna z hypotéz tvrdí, že se zde Odysseus setkal s lidožravými obry Laistrygony.\n\nRoku 828 bylo město založeno toskánským markýzem Bonifácem a po něm nese své jméno.\n\nBěhem následujících staletí se město muselo bránit Janovanům, Aragoncům a pirátům všeho druhu.\n\n Nejvýraznější budovou je citadela postavená Janovany. Odtud vedou do města dvě schodiště. Schodiště Rastello (\"Montée Rastello\") a schodiště sv. Rocha (\"Montée St-Roch\").\n\nV centru \"Horního města\" je románský kostel sv. Marie (\"Église Ste-Marie Majere\") se čtvercovou zvonicí a lodžií pod klenbou, pod níž je nádrž na dešťovou vodu. Nádrž byla životně nezbytná v dobách obléhání a sbírala se tam voda z většiny akvaduktu postavených podél ulic. Druhým městským kostelem je gotický kostel sv. Dominika (\"Église St-Dominique\") na západní straně citadely.\n\nUličky starého města jsou malebné a uzounké, domy vysoké. Opěrné obloukové pilíře vedoucí nad hlavami chodců sloužily a slouží k zachycování dešťové vody.\n\n"}
{"id": "289622", "url": "https://cs.wikipedia.org/wiki?curid=289622", "title": "Raši", "text": "Raši\n\nRabi Šlomo Jicchaki, , někdy též Rabi Šlomo ben Jicchak (), známější pod akronymem Raši () byl ( 1040, Troyes – 13. července 1105, tamtéž) byl židovský učenec žijící a působící v severní Francii. Byl komentátor Bible, Talmudu a Midrašů.\n\nJeho komentář k Bibli tvoří základ tradičního studia biblických textů v judaismu a jeho slavný komentář k Talmudu je dosud považován za nepřekonaný. Tato díla dělají z Rašiho jednu z nejvýznamnějších postav židovského náboženství, kultury a historie. Jeho komentáře se staly známými a respektovanými i v nežidovském prostředí a např. Mikuláš Kusánský se ve svém díle \"De docta ignorantia\" zmiňuje o Rašim jako o „\"Rabbi Salomonovi\"“. V některých českých textech je možné setkat se také se jménem „Šalamoun ben Izák“ apod.\n\nRaši se narodil v Troyes, tehdejším hlavním městě oblasti Champagne a centru obchodu. O jeho dětství a mládí máme velmi sporé informace, většina údajů o jeho životě jsou nepodložené legendy. Mezi takové patří pověsti o jeho matce, která se během těhotenství ocitla v nebezpečí, avšak přitiskla se ke zdi, která ji zázračně ukryla, jiná legenda popisuje jeho otce, který zahodil cenný drahokam do moře než aby jej odevzdal křesťanům, kteří je chtěli využít pro své potřeby. Nebeský hlas mu měl poté oznámit narození syna, který osvětlí svět svou moudrostí. Jako dítě se Raši pravděpodobně naučil řadu věcí souvisejících s obchodem a řadu řemeslných činností, včetně zemědělství – všechny tyto všeobecné znalosti pak využil ve svých komentářích, kdy udivuje obrovskou znalostí činností a prací tehdejšího života.\n\nVzdělání začal získávat v domovském městě, v mladém věku se oženil (jak bylo v té době zvykem) a odešel studovat do tehdejšího centra aškenázské židovské učenosti, Mohuče a Wormsu, kde byli jeho učiteli hlavní autority aškenázského židovstva. Ve věku 25 let se vrátil do Troyes, ale s ješivami v Mohuči i Wormsu zůstal stále v kontaktu. Přítomnost Rašiho znamenala mnoho pro rozvoj židovské učenosti v severní Francii, která vždy soutěžila o post centra s Porýním. Kolem roku 1170 Raši zakládá vlastní školu, kdy u něj studují především jeho příbuzní, mezi nejznámějšími Simcha ben Šmu’el z Vitry. Raši neměl mužské potomky, ale tři dcery, které se vdaly za významné učence své doby. Jedna z jeho dcer, Jocheved, si vzala rabiho Me’ira ben Šmu’ela a jejich čtyři synové se stali jedněmi z nejznámějších židovských učenců a zakladateli školy tosafistů. Byli to Jicchak ben Me’ir (Ribam), Šmu’el ben Me’ir (Rašbam), Šlomo ben Me’ir a Ja’akov ben Me’ir, známý jako Rabejnu Tam, nejmladší a nejslavnější ze všech čtyř bratrů. (Mezi Rašiho potomky patří například také pozdější pražský rabín Ezechiel Landau). V Troyes pokračoval ve své komentátorském díle, které mu získalo světový věhlas. Část komentáře k Talmudu již nestihl dokončit a je dílem některého z jeho vnuků či žáků. Podle tradice zemřel, když psal slovo \"tahor\", „čistý“ v komentáři k traktátu \"Makot 19b\", 29 tamuzu.\n\nPoslední léta Rašiho života byla zkalena tragickými událostmi okolo křížových výprav, kdy při masakrech spáchaných křižáky Raši ztratil i řadu svých žáků a příbuzných. Podle další z legend předpověděl neúspěch Godefroie z Bouillonu a to, že se z celého vojska vrátí sám, pouze se třemi koňmi.\n\nMísto Rašiho posledního odpočinku nebylo dlouho známo. Teprve v nedávné době se podařilo lokalizovat místo židovského hřbitova v Troyes a na jeho místě byl vztyčen pomník připomínající Rašiho působení a život.\n\nRašiho dílo zahrnuje komentáře k Bibli a Talmudu. Jeho komentář je i součástí některých vydání sbírky Midraš Raba.\n\nRaši vlastnoručně okomentoval většinu knih Tanachu, kromě části knihy Jób a knih Ezdráš, Nehemjáš a Kronik. Komentáře k těmto knihám vykazují odlišný literární styl a metodologii. Jeho komentáře pravděpodobně byly nadále upravovány a rozšiřovány jeho žáky. Rašiho komentář můžeme rozdělit do těchto typů:\n\nRaši často druhy výkladů kombinuje a nezřídka připojuje vlastní názor a pohled na výklad a někdy s nimi polemizuje. Rašiho komentář se stal nesmírně vlivným, v 15. století se stal velmi populární i v křesťanských kruzích. Jeho komentář byl několikrát přeložen do různých světových jazyků, naposledy v 90. letech 20. století.\n\nDílo, které Rašimu zajistilo největší reputaci v židovském světě, je jeho dosud nepřekonaný komentář k Babylonskému talmudu. Podobně jako v případě biblického komentáře, i zde jsou traktáty, které nekomentoval sám Raši, ačkoli jsou tištěny jako součást jeho komentáře. Podle badatelů nepatří k Rašimu komentáře k traktátům \"Ta’anit\", \"Nedarim\", \"Nazir\" a \"Horajot\". Komentář k traktátu \"Bava Batra\" dokončil jeho vnuk, \"Rašbam\", komentář k \"Makot\" jeho žák Jehuda ben Natan. Jeho způsob komentování je v určitých rysech podobný jeho komentáři k Bibli a vykazuje všechny charakteristické znaky aškenázské komentátorské školy. Raši nejenže vysvětluje významy neobvyklých slov (což je v případě babylónské aramejštiny mnohem složitější úkol), ale podává i svůj halachický názor a tím formuje halachu. Talmudický komentář tak tvoří i část Rašiho halachického díla. Rašiho komentář používají i jeho následovníci (tosafisté), kteří Rašiho komentář označují jako \"kuntres\" (sešit) a v řadě případů se proti jeho komentáři vymezují.\n\n\n\n\nPrameny\n"}
{"id": "289625", "url": "https://cs.wikipedia.org/wiki?curid=289625", "title": "Federico Andahazi", "text": "Federico Andahazi\n\nFederico Andahazi (* 6. června 1963 v Buenos Aires) je argentinský spisovatel. \n\nJe potomkem maďarských a ruských emigrantů. Jeho dědeček hrabě Bela Andahazy Kasnya byl aristokrat, politik a malíř. Byl maďarským vysokým komisařem ve věcech majetku uneseného nacisty. V této funkci již v srpnu 1945 jednal s americkými okupačními úřady v Salzburgu. Později zastupoval maďarské židy ve stejné věci v soudním sporu proti Spojeným státům. Rod Andahazyů má své kořeny i na východním Slovensku. Počátkem padesátých let odešel Bela Andahazy Kasnya s rodinou do Argentiny (kde si kvůli španělské výslovnosti změnil jméno na Andahazi). Jeho syn (otec Federica) je básníkem.\n\nDědeček z matčiny strany, jménem Merlin, byl původem Rus vlastnící knižní nakladatelství. \n\nFederico vystudoval psychoanalýzu, žil bohémským životem, trávil čas v kavárnách filozofickými diskuzemi, miloval silné motocykly a začal psát. Velmi rychle se proslavil svým prvním románem \"Anatom\". Román pojednává o středověkém italském lékaři, který objevil význam klitorisu a byl za to stíhán inkvizicí. Román vyvolal pozdvižení a diskutovalo se o tom, zda nejde o pornografické dílo. \n\n\n"}
{"id": "289628", "url": "https://cs.wikipedia.org/wiki?curid=289628", "title": "Lesanovití", "text": "Lesanovití\n\nLesanovití (Lymexylidae) jsou jedinou čeledí brouků v nadčeledi Lymexyloidea.\n\nBrouci jsou dlouzí od 7 do 18 mm. Larvy žijí v živém nebo hnijícím dřevu, kde se živí houbami rostoucími v jejich chodbičkách. Některé druhy jsou škůdci, kteří zabíjejí živé stromy a poškozují trámy v lodích a domech.\n\nJe popsáno 37 druhů v 7 rodech. Nejznámějším druhem je lesan lodničník (\"Lymexylon navale\").\n\n"}
{"id": "289638", "url": "https://cs.wikipedia.org/wiki?curid=289638", "title": "Užovka levhartí", "text": "Užovka levhartí\n\nUžovka levhartí (\"Elaphe situla\" nebo \"Zamenis situla\") je pestře zbarvený had z čeledi užovkovitých. Žije ve Středomoří a pobřeží Černého moře a často je označována za nejkrásnějšího evropského hada.\n\nTeraristé obdivují její nádherné barevné vzory, nicméně jelikož jde o velmi náročný druh, je její chov doporučován jen zkušeným chovatelům.\n\nŽije na Balkáně, v jižní Itálii, na Maltě, býv. Jugoslávii, na Rhodu a Krétě, v Turecku, na Krymu a na Ukrajině. Obývá kamenité louky s křovinatým porostem ve výšce 800–1400 m n. m. (výjimečně do výšky 1600 m n. m.) Populace jsou rozšířeny ostrůvkovitě, o počtech těchto hadů v přírodě není mnoho informací, spíše se zdá, že její stavy klesají.\n\nDorůstá do délky kolem 1 metru, jen výjimečně o málo více. Protažená hlava je výrazně odlišena od štíhlého těla, zbarveného žlutozeleně, nebo šedožlutě. Na hřbetě jsou červené skvrny, které někdy (např. u exemplářů z Kréty) splývají do pásů. Na bocích se nacházejí šedočerné skvrny.\n\nV přírodě upadá do zimního spánku v polovině až koncem října a probouzí se v dubnu. Páří se několik hodin v květnu až červnu. V červenci až srpnu klade do puklin v zemi 3–5 vajec. Při teplotě 24–28° C se za 50–73 dnů líhnou 30–35 cm dlouhá mláďata, která pohlavně dospívají ve dvou až třech letech.\n\nNa Balkáně ji i příbuznou užovku pardálí (\"Elaphe quatuorlineata\") lidé často ubíjejí kvůli pověře, že tito hadi vysávají na pastvě kravám a kozám mléko. To je však naprostý nesmysl, hadi se mlékem neživí ani ho nemohou sát, protože k tomu nemají uzpůsobený ústní otvor.\n\nUžovka levhartí není běžným chovancem v teráriích, neboť se jedná o dost choulostivý druh, který vyžaduje zimování a nižší noční teploty. Terárium musí být středně velké, doplněné úkryty a větvemi na šplhání. Miska s čistou vodou je samozřejmostí. Žije poměrně skrytě. Je aktivní hlavně brzy ráno, nebo před západem slunce. Ačkoliv obývá poměrně teplé oblasti, příliš vysoká teplota jí nevyhovuje – dává přednost denní teplotě jen kolem 20 °C, max. do 24 °C.\n\nVzhledem k tomu, že je užovka levhartí poměrně náročným chovancem, a protože její stavy v přírodě mají (díky ubíjení a mizení přirozeného biotopu) klesající tendenci, nelze její chov v žádném případě doporučit začátečníkům.\n\nPro dosažení rozmnožení je nezbytné přezimování. To by mělo trvat minimálně 3 měsíce, při teplotě 5–7 °C. Mladé \"E. situla\" přijímají po prvním svlékání malá myšata.\n\nV zajetí krmíme hlodavci přiměřené velikosti, v přírodě tito hadi loví příležitostně i ještěrky.\n"}
{"id": "289642", "url": "https://cs.wikipedia.org/wiki?curid=289642", "title": "Pylon", "text": "Pylon\n\nPylon (odvozeno z řeckého πυλον – \"„brána“\", původní egyptský název je \"bechenet\") je označení věžovité stavby tvořící v páru nejpozději od Nové říše monumentální vstup do egyptských chrámů. Jeho dvě části lemující bránu a spojené nad portálem mostkem tvořily vnější hranici mezi širším chrámovým okrskem a vlastním chrámem jako \"„příbytkem boha“\". Význam pylonu se odvíjí od symboliky chrámu, který je pokládán za \"„achet na zemi“\", kdy \"achet\" je egyptským slovem pro \"„obzor“\", \"„horizont“\" jako tajemné mystické místo zrození a vstupu slunečního boha na tento svět mezi dvojicí hor. Ačkoli to nelze prokázat, je možné, že architektonická podoba pylonu jako hranice mezi světem bohů a světem lidí je odvozena od hieroglyfické značky \"achet\".\n\nV rozsáhlých chrámových komplexech (např. v Karnaku) je počet pylonů znásobován i bez ohledu na jejich architektonickou funkci – snad to může souviset s nám neznámou symbolikou. V jasně symbolické roli, i když také ne zcela srozumitelně, se pylony objevují v Knihách mrtvých a dalších podsvětních knihách, kde představují místa zkoušek zemřelého, oddělují od ostatních ty části Duatu, v nichž se po strastiplné cestě setkává s bohy, a podle názorů některých badatelů vyznačují i fáze jeho podsvětní proměny.\n\nPylon má obdélníkový půdorys a má podobu komolého jehlanu se stěnami zakončenými římsou. Je vždy plný, uvnitř bývá jen úzké schodiště, jímž je možno vystoupit na střešní terasu a ke zděnému mostku spojujícímu oba z páru pylonů. Všechny zdi (a zejména zdi přední) mohou být zdobeny náboženskými a mytologickým výjevy a nápisy. Před pylony stávaly vysoké dřevěné stožáry s vlajícími úzkými praporci, někdy i obelisky a kolosální sochy panovníků.\n\nNejstarším známý doklad užití pylonu pochází z pozůstatků cihlového chrámu Mentuhotepa III. z 11. dynastie postaveného ve Vesetu na hoře nad Údolím králů. Badatelé ovšem předpokládají, že jeho předchůdce lze spatřovat v nárožních věžovitých stavbách s vnitřním schodištěm, které byly v 5. dynastii součástí zádušního chrámu krále Niuserrea v Abúsíru a v masívním zesílení zdiva věžovitými stavbami čtvercového půdorysu se skloněnými stěnami, které lemují východní vstup do Džedkareova zádušního chrámu v Sakkáře ze závěru stejného období. Počínaje Novou říší jsou pylony nedílnou součástí architektonického kánonu egyptského chrámu a zůstávají jím až do konce trvání kultu egyptských bohů.\n\n"}
{"id": "289646", "url": "https://cs.wikipedia.org/wiki?curid=289646", "title": "Clara Schumannová", "text": "Clara Schumannová\n\nClara Josephine Schumannová, nepřechýleně Clara Schumann, roz. \"Wieck\" (13. září 1819, Lipsko – 20. května 1896, Frankfurt nad Mohanem) byla německá klavíristka, hudební skladatelka a pedagožka. Byla manželkou skladatele Roberta Schumanna.\n\nClara Josephine Wieck se narodila v Lipsku do rodiny klavírního pedagoga a hudebního kritika Friedricha Wiecka a jeho ženy Marianne Wieck roz. Tromlitz. Marianne Tromlitz byla známá pěvkyně, která zpívala sóla na pravidelných koncertech v lipském koncertním sále Gewandhaus. Manželství Clařiných rodičů nebylo nijak šťastné, zejména kvůli otcově panovačné povaze. Po milostné aféře mezi Klářinou matkou a otcovým přítelem Adolphem Bargielem se manželé Wieckovi rozvedli. Marianne se za Bargiela provdala a Clara zůstala s otcem.\n\nOd raného dětství byl Clařina kariéra plánována otcem do nejmenších detailů. Denně měla hodinovou lekci klavíru, houslí, zpěvu, hudební teorie, harmonie a kontrapunktu a dvouhodinové praktické cvičení podle metody, kterou otec sám vypracoval. V březnu 1828, ve věku osmi let, vystupovala v domě Dr. Ernsta Caruse, ředitele psychiatrické léčebny sídlící na zámku v Colditz. Zde se setkala s jiným mladým nadaným klavíristou pozvaným na tento hudební večer, o devět let starším Robertem Schumannem. Schumanna hra malé Clary natolik zaujala, že si vyžádal svolení své matky k přerušení studia práv, aby mohl studovat hudbu u Klářina otce. Po dobu ročního studia bydlel ve Wieckově domě a s Clarou se spřátelil natolik, že si ji již v jejích 15 letech chtěl vzít za manželku. Protože Friedrich Wieck s tím naprosto nesouhlasil, mohli Clara a Robert uzavřít sňatek až v roce 1840.\n\nV roce 1830, ve věku jedenácti let, vyjela Clara s otcem na koncertní turné do Paříže a dalších evropských měst. Před odjezdem se její první sólový koncert konal ještě v domovském Lipsku v Gewandhausu. Ve Výmaru předvedla bravurní skladbu klavíristy a skladatele Henriho Herze komponovanou pro Johanna Wolfganga von Goethe. Ten jí pak daroval medaili se svým portrétem a s vyrytým věnováním „Nadané umělkyni Claře Wieckové“. Během této cesty pobýval v Paříži slavný houslista Niccolò Paganini a nabídl Claře Wieckové společné vystoupení. Tento koncert však přilákal poměrně málo posluchačů, neboť mnoho lidí v té době opustilo Paříž z obavy před epidemií cholery.\n\nOd prosince 1837 do dubna 1838 absolvovala Clara Wieck sérii recitálů ve Vídni. Rakouský básník a dramatik Franz Grillparzer napsal po vyslechnutí její interpretace Beethovenovy \"Sonáty č. 23 Appasionata\" báseň nazvanou \"„Clara Wieck und Beethoven“\". Clara okouzlila obecenstvo i hudební kritiky. Benedict Randhartinger, přítel Franze Schuberta, jí daroval podepsanou kopii Schubertovy písně \"Erlkönig\" (Král duchů) s vepsaným věnováním: \"Slavné umělkyni Claře Wieckové\". Frédéric Chopin popsal své dojmy z její hry Franzi Lisztovi a následně i v dopise, který byl zveřejněn v pařížské \"Revue et Gazette Musicale\" i v lipském časopise \"Neue Zeitschrift für Musik\".. 15. března 1838 byla Clara jmenována \"Císařskou a královskou komorní virtuózkou\", což bylo nejvyšší rakouské hudební ocenění.\n\nV jejích prvních uměleckých letech vybíral repertoár otec tak, aby byl co možná okázalý a populární v oblíbeném stylu té doby. Byla to mj. díla Friedricha Kalkbrennera, Adolfa von Henselt, Sigismonda Thalberga, Henriho Herze, Johanna Pixise, významného hudebního pedagoga Carla Czernyho a také její vlastní skladby. Jak Clara dospívala, stále více se sama podílela na sestavování programu. Začala více uvádět skladby nových romantických autorů jako Chopina a Felixe Mendelssohna Bartholdyho, stejně jako méně efektní, ale obtížnější skladby velikánů minulosti jako Domenica Scarlattiho, Johanna Sebastiana Bacha, Wolfganga Amadea Mozarta a Ludwiga van Beethovena. \n\nJejí vynikající pověst ji přinesla kontakty s nejznámějšími hudebníky té doby. Kromě Mendelssohna, Chopina a Liszta se setkala také se slavným houslistou Josephem Joachimem, který se stal jejím častým koncertním partnerem.\n\nPo smrti svého manžela dne 29. června 1856 se Clara Schumannová zcela věnovala interpretaci jeho skladeb. Když však v roce 1856 poprvé navštívila Anglii na pozvání anglického hudebního skladatele a Schumannova přítele Williama Bennetta, nebyla anglická kritika dílu Roberta Schumanna příliš nakloněna. Přesto se do Londýna téměř každoročně vracela.\n\nHrála rovněž významou roli při rehabilitaci \"1. klavírního koncertu d-moll\" Johannese Brahmse, který při premiéře zcela propadl. Díky jejímu úsilí se koncert úspěšně vrátil do světového repertoáru. O mnoho let mladší Brahms byl velkým obdivovatelem Clary Schumannové a jejím osobním přítelem.\n\nZpočátku se zajímala rovněž o díla Franze Liszta, ale později se jejich vztah změnil. Pak již odmítala jeho skladby hrát a při vydávání souborného díla svého manžela potlačila i dedikaci Schumannovy \"Fantasie C-dur\", která byla skladatelem původně Lisztovi věnována. Odmítla vystoupit na jubilejním Beethovenově festivalu, když se dozvěděla, že se ho zúčastní také Liszt a Richard Wagner. Zejména nesnášela hudbu Richarda Wagnera. O jeho opeře \"Tannhäuser\" prohlásila, že si libuje v  krutostech,  Lohengrin byl podle ní hrůzný a \"Tristan a Isolda\" „nejstrašnější věc, kterou kdy viděla nebo slyšela“.\n\nV roce 1878 byla jmenována profesorkou klavíru na konzervatoři ve Frankfurtu nad Mohanem, kteréžto postavení si udržela až do roku 1892 a svou pedagogickou činností velice přispěla k rozvoji moderní klavírní techniky.\n\nSvůj poslední veřejný koncert měla ve Frankfurtu 12. března 1891. Na závěr hrála Brahmsovy \"Varice na Haydnovo téma\". V posledních letech života ztrácela sluch a byla upoutána na kolečkové křeslo. 26. března 1896 utrpěla záchvat mrtvice a zemřela 20. května 1896 ve věku 76 let. Je pohřbena v Bonnu na \"Starém hřbitově\" (\"Alter Friedhof\") společně se svým manželem.\n\nJejí rodinný život nebyl šťastný. Čtyři z jejích osmi dětí a její manžel zemřeli ještě za jejího života. Manžel byl v průběhu svého života umístěn do psychiatrické léčebny, později se pokusil o sebevraždu a nakonec zemřel v psychiatrické léčebně. Také jeden z jejích synů byl umístěn v psychiatrické léčebně. Její první syn se dožil pouhého jednoho roku. V roce 1872 zemřela její dcera Julie, která zanechala dvě malé děti. Syn Felix zemřel ve věku 25 let. Další ze synů, Ferdinand, zemřel ve věku 43 let a pak se Clara Schumannová starala i o jeho děti.\n\n\n\n\n\n\n\n"}
{"id": "289655", "url": "https://cs.wikipedia.org/wiki?curid=289655", "title": "List Římanům", "text": "List Římanům\n\nList Římanům (zkratka Ř nebo Řím) je součást Nového zákona, jeden z nejvýraznějších a nejzávažnějších listů apoštola Pavla, který podstatně určoval celé pozdější dějiny křesťanství. O Pavlově autorství listu se nikdy nepochybovalo. List byl napsán řecky, patrně počátkem roku 58 v Korintu nebo v jeho přístavu Kenchrejích.\n\nCísař Claudius vypověděl roku 49 židy i křesťany z města Říma kvůli sporům, které mezi nimi vznikly. Jeho nástupce Nero někdy po roce 54 toto rozhodnutí zrušil, nicméně napětí mezi židy a křesťany nezmizelo. Pavel se právě chystá na cestu do Jeruzaléma s výsledky sbírky pro tamní obec a potom se chce poprvé vydat do Říma. List ho má římským křesťanům představit a připravit jeho příchod.\n\nHlavním a polemickým tématem listu je Pavlova nauka o ospravedlnění z víry: židovská představa, že se mohou ospravedlnit dodržováním mojžíšovských předpisů Tóry ve Starém zákoně, je mylná. Člověk může být před Bohem spravedlivý jen z jeho ničím nezasloužené milosti, o niž se může přičinit jen tím, že věří v Krista.\n\nToto téma se v dějinách křesťanství několikrát radikalizovalo, kdykoli křesťané začali také spoléhat na své vlastní síly a náboženské výkony. To bylo hlavní téma Lutherova protestu proti středověké církevní praxi, který se výslovně opíral o List Římanům. Podobně počátkem 20. století německý teolog Karl Barth ve svém výkladu listu Římanům.\n\n\n"}
{"id": "289666", "url": "https://cs.wikipedia.org/wiki?curid=289666", "title": "MBank", "text": "MBank\n\nmBank je retailové bankovnictví bývalé polské BRE Bank SA, nyní mBank. S.A., patřící do německé skupiny Commerzbank. Český oficiální obchodní název zní \"mBank S.A., organizační složka\". Přidělený bankovní kód je 6210.\n\nV Polsku funguje od roku 2000. Na českém a slovenském trhu působí od listopadu 2007 jako organizační složka. Mezi hlavní rysy služeb patří nulové poplatky za vedení účtu a základní bankovní operace. Ačkoliv banka buduje síť kontaktních míst, hlavním distribučním kanálem je Internet a telefon (mLinka). Jde tedy o přímé bankovnictví.\n\nKontaktní místa se dělí na Finanční centra a mKiosky. Finanční centra jsou klasické pobočky, ve kterých bankéři nabízejí veškeré produkty banky. Existují ve větších městech republiky. mKiosky jsou malé stánky umístěné v obchodních centrech. Je na nich možné sjednat jen základní produkty (např. ne hypotéku), mají však flexibilní otevírací dobu, internetové terminály a bezplatné přímé spojení na mLinku. Další prodejní síť chce budovat frančízovým způsobem, jako první v České republice.\n\nV Česku banka v současné době nabízí tyto produkty pro fyzické osoby:\n\nPro osoby samostatně výdělečně činné jsou zatím nabízeny tyto produkty:\n\nmBank se liší v několika aspektech od ostatní retailových bank. Její koncept je převedený z Polska a také většina produktů je přebrána z mateřské země.\n\nBanka se zaměřuje na samostatné klienty, jež svoje požadavky vyřizují přes internet nebo telefon, tzv. přímé bankovnictví (ve všední dny funguje mLinka - osoba operátora nebo telefonní automat). Pobočky především slouží pro zakládání nových produktů a pracovníci na pobočkách nemají přístup k účtům zákazníků, jedná se o OSVČ spolupracující s mBank. Na stránkách mBank jsou k dohledání informace o oprávněních a kompetencí jednotlivých přístupových kanálů, na pobočkách lze kromě podání žádosti o založení nových produktů, přiřazovat disponenty k účtům, nahlásit změnu osobních údajů, podávat reklamace a rušit jednotlivé produkty.\n\nOperace prováděné bankou jsou především bezhotovostní. Banka pracuje s hotovostí jen omezeně, proto ji nelze vyzvedávat ani vkládat na pobočkách banky. Banka též neprovozuje žádné vlastní bankomaty v ČR, peníze lze vybírat ve všech bankomatech označených logem VISA nebo Mastercard, na pobočkách konkurenčních bank, které nabízejí službu Cash Advance (výběr peněz na pobočkách bank nebo ve směnárnách pomocí platební karty) nebo u obchodníků, kteří nabízejí službu Cash Back (výplata hotovosti během nákupu placeného kartou). \n\nPeníze lze zasílat na účet bezhotovostně, pro vkládání hotovosti je třeba využít služby třetích stran (složenka České pošty, vklad hotovosti na účet v cizí bance u konkurenčních bank, termínované vklady vyplácené bezhotovostně apod.). Hotovost na účet mBank lze vložit na jakékoliv pobočce České pošty prostřednictvím peněžní poukázky (složenky) a od roku 2017 také pomocí vkladomatů obchodních partnerů umístěných v některých větších městech.\n\nBanka používá v komunikaci s klienty dva kanály, které nejsou v bankovním sektoru příliš obvyklé. Prvním je oficiální blog mBank, druhým je fórum, kde mezi sebou diskutují klienti, přispívají do něj i zástupci banky. Banka vybírá z řad klientů skupinu lidí, kteří se zajímají o fungování banky a poté přímo komunikují se zaměstnanci banky, tzv. mRadu.\n\nBanka uvedla na trh produkty, jejichž parametry se liší v některých směrech od konkurence nebo se v době uvedení od konkurence výrazně lišily. Běžný účet může být spolumajitelský (dva rovnocenní vlastníci účtu s možností dalších disponentů), hypotéční úvěr nabízející možnost bilančního mechanismu (z vlastních prostředků vložených do banky na účet se neplatí úrok), spořící účet s možností platební karty (tento koncept poté převzaly i některé konkurenční banky), spotřebitelský úvěr s automatickou možností jeho obnovy po jeho splacení se sníženým rámcem.\n\nKlasických poboček provozuje mBank velmi málo; jedná se o tzv. Finanční centra a nacházejí se v Praze, Brně, Hradci Králové, Liberci, Ostravě, Plzni a Zlíně. V dalších městech provozuje banka pouze tzv. mKiosek, tj. stánek nacházející se v některém obchodním centru, otevírací doba je podobná jako v daném obchodním centru.\n\nPo dvou letech působení v ČR (listopad 2009) obsluhovala mBank přibližně 280 tisíc klientů, spravovala vklady v hodnotě kolem 21 miliard Kč a půjčila v úvěrech kolem 5 miliard korun. Výsledky hospodaření zveřejňuje dohromady se slovenskou pobočkou, kvartální ztráty se pohybují mezi 120–150 miliony Kč v roce 2009. Ke konci roku 2014 uvedla banka, že má v ČR 534 000 klientů. Ve stejném roce se počet zákazníků na Slovensku zaokrouhlil na 200 000.\n\n"}
{"id": "289670", "url": "https://cs.wikipedia.org/wiki?curid=289670", "title": "Heliktit", "text": "Heliktit\n\nHeliktit, zvaný též excentrický krápník, je útvarem sekundární krasové výplně, který roste jakoby proti zákonům gravitace.\n\nHeliktity se vyskytují v různých velikostech a tvarech. Nejjemnější „fibro\" formy heliktitů mají tloušťku menší než 1 mm, bývají různě zkroucené, např. do spirály. Excentricita se projevuje také u silnějších krápníků, které jsou také různě zakřivené. Každopádně tyto krápníky rostou jinak než svisle dolů, jak je normální pro všechny stalaktity. V Evropě se dají mimo jiné vidět nádherné shluky heliktitů v jeskynním systému El Soplao ve španělské Kantábrii.\n\nNejčastěji jsou helikty tvořeny uhličitanem vápenatým (kalcit - klencová, aragonit - kosočtverečná krystalografická soustava). Heliktity se dále vyznačují úzkým centrálním kanálkem.\n\nHeliktity fascinují speleology i návštěvníky jeskyní svými téměř neskutečnými tvary již celá desetiletí. Během této doby se objevila řada hypotéz o jejich vzniku (viz přehled níže). Přesto, že již byly v minulosti mnohé z nich vyvráceny (pozorování, experimenty s růstem umělých heliktitů), stále se s nimi lze setkat. Podle některých současných pramenů je vznik heliktitů záhadou. Lze se setkat i s tvrzeními, že pro jejich růst není dosud žádná teorie, vysvětlení.\n\nNěkteré hypotézy - činitelé zodpovědní za vznik heliktitů:\n\nČasto se také setkáváme s vysvětlením, že za formaci heliktitů jsou zodpovědné kapilární síly. Kapilární elevace hraje významnou roli při růstu heliktitů, avšak důležitější je hydrostatický tlak působící v tenkém centrálním kanálku (kapiláře) heliktitu To, co odlišuje heliktity od stalaktitů (ze kterých někdy vyrůstají) je rychlost toku vody s rozpuštěným uhličitanem vápenatým centrálním kanálkem. Při větším toku, kdy se na konci kanálku tvoří kapky vznikají normální stalaktity. V případě pomalého toku dochází k tvorbě heliktitů. Změnou toku dochází tedy i ke změně charakteru sedimentu - v přírodě některé heliktity vyrůstají ze stalaktitů (důsledek zmenšení toku). Právě při pomalém toku se projevují jiné vlivy, než gravitace.\n\nK ozřejmění mechanismu růstu heliktitů (a vyvrácení některých až fantastických teorií) značnou měrou přispěl L. C. Huff díky svým pokusům s růstem umělých heliktitů v laboratorních podmínkách. \n\nVítr a bakterie (produkující uhličitan vápenatý) hrají sice svou roli při vzniku krasových útvarů, avšak tvrzení, že např. vznik heliktitů je důsledkem proudění vzduchu má značné trhliny. Vítr sice může ovlivnit směr růstu krápníků, avšak jelikož je jejich růst velmi pomalý proces, musel by se i směr proudění měnit velice pomalu a definovaně, aby mohly vzniknout šroubovité (\"spirálovité\") útvary jako některé heliktity. V některých jeskyních se až do jejich objevení a \"otevření\" rozhodně žádný vítr neproháněl. Dále pro růst umělých heliktitů v laboratoři nebyl také zapotřebí žádný vítr...\n"}
{"id": "289675", "url": "https://cs.wikipedia.org/wiki?curid=289675", "title": "Užitá grafika", "text": "Užitá grafika\n\nUžitá grafika je souhrnné označení pro grafiku vytvořenou primárně jako nositele určité vizuální informace.\n\nPříkladem klasické užité grafiky je plakát, obal knihy, poštovní známka, ex libris, booklet kompaktního disku či obal gramofonové desky, ale také kompletní grafické řešení novin či časopisů. S nástupem televize a především internetu postupně pronikla užitá grafika i do elektronických médií. Počítačová grafika je v současné době velmi dynamickým odvětvím užité grafiky. Koordinaci všech vizuálních výstupů počínaje tištěnými médii, přes média elektronická až po vizuální řešení podnikových prodejen, výstavních expozic, hlavičkového papíru či prvků městského mobiliáře řeší tzv. jednotný vizuální styl.\n\nKlasickým médiem užité grafiky je tisk na papír. Dnes se však uplatňuje také tisk na jiné materiály, především v reklamě široce využívané plastové fólie a celou škálu obalových materiálů.\n"}
{"id": "289676", "url": "https://cs.wikipedia.org/wiki?curid=289676", "title": "Vladimír Panoš", "text": "Vladimír Panoš\n\nVladimír Panoš (2. července 1922, Strážske – 7. ledna 2002, Olomouc) byl český speleolog, vysokoškolský učitel, válečný letec RAF.\n\nZa II. světové války byl navigátorem u bombardovací perutě RAF. Během bojů utrpěl vážné zranění.\n\nPo válce se věnoval geografii a zejména speleologii, v níž se stal světově uznávanou kapacitou. V letech 1956 až 1968 pracoval v Brně v Kabinetu pro geomorfologii ČSAV. V letech 1968 až 1974 působil na Katedře fyzické geografie Přírodovědecké fakulty Univerzity Palackého v Olomouci. Poté se vrátil do Brna na univerzitu, kde se v roce 1975 habilitoval. Je autorem a spoluautorem na 300 studií a pojednání. Jeho poslední velká práce věnovaná celoživotnímu výzkumu vyšla na Slovensku s názvem Karsologická a speleologická terminologie – výkladový slovník. Byl také spoluautorem projektu CHKO Litovelské Pomoraví.\n\nV roce 1965 stál u zrodu Mezinárodní speleologické unie při UNESCO, jejíž byl v letech 1969–1977 a 1981–1985 viceprezidentem. Od roku 1978 byl předsedou České speleologické společnosti. Zabýval se vývojem krasových oblastí jednak teoreticky, jednak i prováděl i praktický výzkum. Jím vedená skupina objevila systém Jeskyní Míru v Javoříčských jeskyních. V období 1964–1965 a 1979–1980 se zabýval výzkumem krasu na Kubě.\n\n"}
{"id": "289677", "url": "https://cs.wikipedia.org/wiki?curid=289677", "title": "Jeskyně Míru", "text": "Jeskyně Míru\n\nJeskyně Míru tvoří součást vrchního patra Javoříčských jeskyní. Byly objeveny v období 1949 - 1958 badatelskou skupinou brněnského Geografického ústavu ČSAV pod vedením doc. Vladimíra Panoše. Jeskyně Míru, resp. jejich část, byla v roce 1961 zpřístupněna veřejnosti v rámci dlouhého návštěvního okruhu Javoříčských jeskyní.\n"}
{"id": "289682", "url": "https://cs.wikipedia.org/wiki?curid=289682", "title": "Vodka", "text": "Vodka\n\nVodka je tvrdý alkoholický nápoj oblíbený po celém světě. Je bez barvy, ale s výraznou chutí a vůní. Kvalita a chuť vodky se mohou lišit vlivem různých faktorů. Jedná se o to, že tento alkoholický nápoj se vyrábí z obilí, jehož specifické složení určuje výrobce. Některé druhy namísto obilí obsahují destilaci z brambor.\n\nOd devadesátých let 19. století vodka obvykle obsahuje 40 % alkoholu.\n\nMezi celosvětově oblíbené koktejly z vodky patří například Cosmopolitan, Screwdriver Blood Mary, Martini.  \nPojmenování „vodka“ pochází buď ze slovanského slova pro vodu, nebo od „vodit“ (rusky „водить“) (rozpustit léčivo v alkoholu jako destilát), nebo ze středověkého nápoje \"aqua vitae\" (Jednalo se o destilát obvykle připravovaný z vína). Než vznikl současný název „vodka“, často se používaly pojmy „chlebové víno“, „horké víno“, „zelené víno“ apod. Slovo „vodka“ bylo pravděpodobně poprvé oficiálně zmíněno v polštině v roce 1405 při soudních akcích vojvodství Sandomierz (což znamená „malá nádrž“). V roce 1534 bylo slovo „wodki“ zaregistrováno s významem „destilované léčivé přípravky“. Původní pojem „wódka“ znamenal „malá voda“. V roce 1533 byl pojem „vodka“ (rusky „водка“) použit v Rusku v případě léčivé alkoholové tinktury z bylin a ve smyslu alkoholického nápoje se začal používat v 17. století.\n\nZákladní surovinou pro výrobu vodky je obilný nebo bramborový kvas, tedy suroviny obsahující škrob. Konkretní složení závisí přímo na zemi výroby a výrobci. Ve Finsku je oblíbená vodka z ječmene, švédská vodka se vyrábí z žita a polská vodka převážnou většinou z brambor. Nicméně existují také druhy vodky, které jsou vyrobeny z vinné révy nebo cukrové řepy.\n\nZákladní suroviny se nejprve rozdrtí na malé kousky, které se nechají kvasit. Důležitý je obsah škrobů a cukrů, které poté mohou kvasinky přeměnit na alkohol. V případě výroby z obilí nebo brambor se následně přidávají enzymy pomáhající rozložit škroby na fermentovatelné cukry. Sladové obilí, ovoce a cukrová řepa nepotřebují dodatečně pro kvašení cukry přidávat.\n\nDalší fází je několikrát se opakující destilace v destilačních kolonách, což znamená oddělování čistého alkoholu a vody. Ve výsledku takový meziprodukt obsahuje 80-95 % alkoholu.\n\nPřed lahvováním se vodka ještě čistí a ředí. Čistota je jedním z nejdůležitějších faktorů určujících kvalitu vodky. Filtrace probíhá pomalým překapáváním destilátu přes aktivní uhlí. Jednotliví výrobci určují druh aktivního uhlí: využívá se uhlí ze dřeva (bříza, olše), nebo křemičitý písek, ale někteří filtrují skrze průzračné křišťálové diamanty neboli vulkanické lávové kameny (Island).\n\nNa rozdíl od rumů a whisky, kde kvalita závisí na délce zrání v dubových sudech i na použitých surovinách, které jim dodávají jejich typické a unikátní chutě a aromata, u vodky lze říci, že její kvalita se odvíjí zejména od procesu destilace a filtrace. Čím více je destilovaná a čím čistší je výsledek filtrace (v závislosti na zvoleném zdroji aktivního uhlí), tím lépe.\n\nVodka je jeden z nejoblíbenějších alkoholických nápojů po celém světě. Vzhledem k velké rozmanitosti informací z různých zdrojů vychází níže uvedená tabulka ze dvou statistik uvádějících stejné pořadí:\n\nStatistika podle Worldatlas (Zdroj, na kterém jsou uváděny statistiky týkající se politiky, ekonomiky, sociologie a cestování). Statistika podle Quartz (Zdroj týkající se ekonomiky a ředitelství).\nKonzumace vodky (a alkoholu obecně) ovlivňuje hodně procesů lidského organizmu.\n\nVodka, jako i ostatní alkoholické nápoje, lidskému organizmu škodí. Ovlivňuje hladinu cukru v krvi, centrální nervový systém, sexuální a reprodukční zdraví, imunitu, kosterní a svalové systémy a vyvolává závislost.\n\nDíky tomu, že vodka je široce oblíbený nápoj po celém světě, existují muzea tohoto alkoholického nápoje.\n\nHlavní město Ruska otevřelo muzeum historie vodky, ve kterém najdeme kolem 50,000 lahví. Výstava se zaměřuje na široké spektrum speciálních verzí vodky, některé láhve jsou dokonce více než dvě staletí staré. Atraktivní zajímavostí je také sběratelská edice, která byla připravena na počest obětem ponorky K-19. Jedna celá místnost je pak věnovaná problematice Sovětského svazu, a jak se s životem během tohoto období Rusové vyrovnávali právě popíjením vodky.\n\nToto malé muzeum představuje dlouhou historii ruského národního nápoje, od rolníků 12. století až po prezidenty 20. století. Evoluci ruské ohnivé vody vysvětlují vitríny plné lahví vodky v neobvyklých tvarech, starých reklamních kampaních a některých vtipných diorámách.V degustační místnosti je také možnost ochutnat tři různé vodky a tradiční ruské občerstvení.\nMuzeum vodky ve Varšavě otevřelo dveře svým návštěvníkům 12. června v roce 2018. Nachází se v budově z 19. století v bývalé továrně na vodku Warszawska Wytwórnia Wódek Koneser. V meziválečných letech v něm byly vytvořeny recepty slavných polských vodek jako Wyborowa a Luksusowa. Návštěvník se může seznámit s pětisetletou historií nejslavnějšího polského alkoholu, vývojem jeho výrobních technologií, tradicemi a zvyklostmi s ním spojenými. V muzeu najdeme 5 interaktivních galerií, ve kterých je možné se dozvědět, kde byly v Polsku vytvořeny první lihovary, kolik stojí sklenka vodky, jak se likér spotřebovával v polských domovech a odkud pocházely některé zvyky související s vodkou. Je možné si zde vytvořit vlastní recept na tinkturu a dozvědět se více o destilačním vybavení Jana Pistoria. Jeho revoluční vynález destilace v 19. století umožnil získat 85 % čistého alkoholu v jednorázovém procesu. Také je prezentována sbírka originálních lahví z různých dob, včetně plné, nikdy neotevřené láhve třešňové vodky J. A. Baczewski ze 40. let 20. století.\n"}
{"id": "289684", "url": "https://cs.wikipedia.org/wiki?curid=289684", "title": "Indonéština", "text": "Indonéština\n\nIndonéština (\"bahasa Indonesia\") je úřední jazyk Indonésie. Indonéština je upravenou podobou malajštiny. Oficiálně byla úředním jazykem stanovena při vyhlášení nezávislosti Indonésie v roce 1945, i když úředním jazykem ji vyhlásila již Přísaha indonéské mládeže z roku 1928.\n\nIndonésie je čtvrtou nejlidnatější zemí na světě. Ačkoliv indonéština není rodným jazykem většiny Indonésanů, její znalost mezi nimi dosahuje téměř 100 %. Většina Indonésanů mluví kromě indonéštiny i dalšími regionálními jazyky nebo místními nářečími (např. javánštinou, sundštinou aj.) Ve Východním Timoru, který byl v letech 1975–1999 indonéskou provincií, je indonéština uznána ústavou jako jeden ze dvou pracovních jazyků (tím druhým je angličtina) spolu s úředními jazyky tetunštinou a portugalštinou.\n\nIndonéštinu lze do jisté míry považovat za \"otevřený jazyk\". V průběhu století indonéštinu obohacovala slova z cizích jazyků, např. ze sanskrtu, čínštiny, arabštiny, portugalštiny, nizozemštiny a angličtiny, a to především prostřednictvím obchodních kontaktů a mezinárodních médií.\n\nVzhledem k této povaze indonéštiny se někteří domnívají, že postrádá dostatečnou odbornou slovní zásobu. Jiní lingvisté však tuto domněnku považují za nesprávnou, jelikož většina přejatých slov má i domácí ekvivalent. Například slovo \"asimilasi\" (z nizozemského slova \"assimilatie\") může indonéština vyjádřit slovem \"penggabungan\". Mnoho slov, která označují moderní vynálezy, předměty nebo myšlenky, často dostane poindonéštěnou podobu (např. \"počítač\" se řekne \"komputer\", z anglického \"computer\"), i když i některé z těchto výrazů mají indonéský ekvivalent (např. \"mobilní telefon\" může být buď \"pon-sel/ telepon seluler\" (z anglického \"cellular-telephone\"), \"HP\" (vyslovováno há-pé, což je zkratka z anglického hand phone) nebo \"telepon genggam\" (doslova „telefon, který se drží v ruce“). Používání domácích a přejatých slov v indonéštině je stejně běžné (podobně jako v angličtině).\n\nMnoho aspektů indonéské gramatiky je v počátečních fázích výuky poměrně jednoduchých, což z indonéštiny činí jeden z nejsnadnějších jazyků ke studiu. V indonéštině se slovesa nečasují, neexistují koncovky množného čísla, členy, zájmena třetí osoby nerozlišují mezi rody. Indonéština není tonální jazyk jako např. čínština, thajština nebo vietnamština a používá latinku (malajskou abecedu), což přispívá k snazšímu studiu.\n\nNepřítomnost časů je v indonéštině nahrazena používáním modálních slov a příslovcí času, která určují, kdy se činnost vyjádřená slovesem odehrává. V indonéštině dále existuje poměrně složitý systém předpon a přípon, které mění význam slov.\n\nIndonéština je variantou malajštiny, která se na indonéských ostrovech po staletí používala jako lingua franca. Indonéština získala status úředního jazyka v roce 1945 po vyhlášení nezávislosti Indonésie. Inspirací byla \"Sumpah Pemuda\", Přísaha mládeže, z roku 1928.\n\nVzhledem ke svému původu je indonéština ve své standardní podobě vzájemně srozumitelná se standardní malajštinou v Malajsii. Přesto je mezi oběma jazyky dost rozdílů ve výslovnosti, pravopise, přízvuku a slovní zásobě. Tyto rozdíly vznikly jednak kvůli odlišné historii (Indonésie byla jako nizozemská kolonie více ovlivněna nizozemštinou, na rozdíl od anglického vlivu v Malajsii), jednak kvůli vlivu regionálních jazyků (především javánštiny) na indonéštinu.\n\nIndonéština plní v Indonésii roli sjednocovacího jazyka. Je mateřským jazykem pouze malé části obyvatel Indonésie (zejména obyvatel Jakarty a okolí), avšak více než 200 milionů lidí ji používá jako dorozumívací jazyk. V zemi, kde se mluví asi 250 různými jazyky, je používání „správné“ indonéštiny praktickou nezbytností pro komunikaci mezi všemi obyvateli souostroví. Znalost „spisovné“ indonéštiny se mezi obyvateli Indonésie značně liší, zejména v závislosti na prostředí, odkud pocházejí.\n\n„Spisovná“ indonéština se v běžné komunikaci objevuje velmi zřídka. Používá se hlavně v knihách a časopisech, mluví se jí v televizi a rozhlase. Při běžném hovoru je indonéština ovlivněna regionálními a místními jazyky, z nichž do ní pronikají nejen jednotlivá slova, ale i gramatické jevy. Výsledkem pak je vytvoření „regionálních indonéštin“, se kterými se cizinec setká při návštěvě Indonésie. Porozumění je pak dále ztíženo používáním slangu ve městech.\n\nNizozemská kolonizace po sobě zanechala v indonéštině památku v podobě slov jako \"polisi\" (policie), \"kualitas/kwaliteit\" (kvalita), \"wortel\" (mrkev), \"kamar\" (pokoj), \"rokok\" (cigareta), \"korupsi\" (korupce), \"kantor\" (kancelář), nebo \"resleting\" (zip). Dalším jazykem, který indonéštinu ovlivnil, je portugalština, která byla od 16. do počátku 19. století spolu s malajštinou \"lingua franca\" obchodu v oblasti indonéského souostroví. Z portugalštiny indonéština převzala slova jako \"sabun\" (mýdlo), \"meja\" (stůl), \"boneka\" (panenka), \"jendela\" (okno), \"gereja\" (kostel), \"bendera\" (vlajka) nebo \"Minggu\" (z \"domingo\" = neděle). Z čínštiny pocházejí slova (s uvedením hokkienské / mandarínské výslovnosti) \"pisau\" (匕首 bǐshǒu – nůž), \"loteng\", (楼/层 = lóu/céng – [horní] patro), \"mie\" (麵 > 面 mi'àn – nudle), \"lumpia\" (潤餅 (Hokkien = lūn-piáⁿ) – loempia), a dokonce i slangové výrazy \"gua\" a \"lu\" (z hokkienského 'goa' 我 a 'lu/li' 你 – ve významu 'já' a 'ty'). Původ v sanskrtu mají slova \"kaca\" (sklo, zrcadlo), \"raja\" (král), \"manusia\" (lidstvo), \"bahasa\" (jazyk) nebo \"agama\" (náboženství). Slova arabského původu jsou například \"k(h)abar\" (zprávy), \"selamat/ salam\" (pozdrav) nebo \"kamus\" (slovník).\n\nIndonésistika se jako samostatný studijní obor vyučuje na Ústavu jižní a centrální Asie Filozofické fakulty Univerzity Karlovy. K předním českým indonésistům náleží Zorica Dubovská, Michaela Budiman a Tomáš Petrů.\n\n"}
{"id": "289685", "url": "https://cs.wikipedia.org/wiki?curid=289685", "title": "Kostel svatého Jana Nepomuckého (Štěchovice)", "text": "Kostel svatého Jana Nepomuckého (Štěchovice)\n\nKostel svatého Jana Nepomuckého ve Štěchovicích je farním kostelem vybudovaným v letech 1911–15 v secesně-neorománském stylu podle projektu Kamila Hilberta.\n\nSloh kostela je inspirován beuronským uměním.\n\nV roce 1853 zemřel obchodník s dřívím Matěj Rada, který ve své závěti odkázal 20 089 zlatých a 37 krejcarů na zakoupení pozemku a vybudování kostela s farou a hřbitovem ve Štěchovicích. Pozemek byl zakoupen roku 1889. Až roku 1905 byl Kamilu Hilbertovi zadán projekt, podle něhož se začalo roku 1911 stavět. Důvodem dlouhého období byl nedostatek finančních prostředků. Teprve roku 1911 vzrostlo jmění nadačního fondu na 253 849 korun a 34 haléřů. Celkový rozpočet včetně fary zněl na 210 000 korun. Stavbu provedla firma \"Bratři Kavalírové\" z Prahy, kamenické práce prováděl kameník Josef Chudoba s výjimkou sochařsky pojatých článků, jejich autory jsou Čeněk Vosmík a Vojtěch Sucharda. Pneumatické varhany dodala firma \"Hubička\" z Holešovic. Oltáře provedla řezbářská dílna Václava Mráze. Malířskou výzdobu provedl podle architektova návrhu František Frölich. Stavba byla dokončena 7. prosince 1913, kdy došlo k zavěšení čtyř zvonů. K vysvěcení došlo až 23. října 1915.\n\nV průběhu první i druhé světové války došlo k rekvizicím zvonů, takže na věži zůstal pouze malý umíráček. Roku 1944 byla do kostela zavedena elektřina. Roku 1978 byl pořízen druhý zvon zasvěcený Panně Marii.\n\nZhruba orientovaný kostel je vybudovaný na mírném návrší uprostřed Štěchovic. Jižně od něj leží fara, severně hřbitov. Samotný kostel je trojlodní, bazilikálně převýšený. Všechny tři lodě jsou uzavřeny apsidou, presbytář navíc kromě apsidy tvoří i nehluboký, příčně obdélný chór. Na západní straně kostela navazuje na hlavní loď předsíň s přilehlým schodištěm na kruchtu. Z jižní strany k boční lodi přiléhá sakristie. Na západním konci téže jižní boční lodi je vztyčena věž na níž jsou zavěšeny zvony. Boční lodě jsou zaklenuty quasirománskými valenými klenbami s trojúhelnými styčnými výsečemi. Mezilodní arkády jsou neseny betonovými, quasi románskými sloupy. Hlavní loď má plochý strop s průvlaky. Apsidy jsou klenuty konchami.\n\nArchitektonicky je kostel kombinací románských prvků s prvky tehdy moderní strohé, geometrické secese. To se projevuje jak v základním utváření hmot, tak i v detailech, například v malované výzdobě interiéru. Kromě toho lze v ornamentu nalézt též ohlas byzantského umění. Shodně je řešen i mobiliář. Výrazně se v interiéru kostela uplatňuje surový beton, z něhož jsou vytvořeny stropy, překlady oken a dveří, sloupy mezilodních arkád, ale také křtitelnice v křticí kapli umístěné v podvěží. Na exteriéru kostela je naproti tomu výrazně uplatněn tesaný kámen (pískovec), z něhož jsou vytvořeny veškeré architektonické prvky (například vstupní portál, ostění oken, členění štítu atp.). Samotné cihelné zdivo je však uvnitř i vně kostela omítané.\n\n"}
{"id": "289690", "url": "https://cs.wikipedia.org/wiki?curid=289690", "title": "Užovka amurská", "text": "Užovka amurská\n\nUžovka amurská (\"Elaphe schrenckii\" či \"Elaphe schrenki\") je poměrně velká užovka vyskytující se v oblasti Korejského poloostrova, toku řeky Amur a na přilehlých územích. V Jižní Koreji a Rusku je druh chráněný. Jde o na chov nenáročného hada vhodného i pro začínající teraristy.\n\n\nJe rozšířena na jihu ruského Dálného východu až po severozápadní Čínu, poddruh E. s. anomala obývá Korejský poloostrov. Upřednostňuje vlhké biotopy v okolí vodních ploch a vlhké lesy. Dobře šplhá po stromech.\n\nE.schrencki dorůstá do velikosti okolo 150 cm, výjimečně může dosáhnout až 170 cm. Má silné, statné, tmavě zbarvené (až černé) tělo, s příčnými, do žluta zabarvenými pruhy, břicho je žluté s černými skvrnami.\n\nV závislosti na klimatických podmínkách obývaného území užovky amurské zimují v 2-4 měsíce v roce. Po skončení zimování nastává období páření (obvykle v dubnu). Samice klade 8-15 vajec, nejčastěji do tlejícího dřeva nebo pod kameny. Mláďata se líhnou koncem srpna a ihned po vylíhnutí jsou schopna lovit ještěrky a mláďata hlodavců. Živí se hlavně hlodavci, ještěrkami, ptáky a jejich vejci.\n\nTato užovka je přes svoje specifika celkem nenáročný had, vhodný k chovu v teráriu. Málokdy kouše, je klidná, a proto je vhodná i pro začínající teraristy. Chováme ji ve středně velkém, nebo raději větším teráriu, vybaveném silnějšími větvemi a nezbytnou nádržkou na vodu. Jako substrát můžeme použít směs rašeliny a bukového listí, nebo jiný, podobný materiál. Vhodný je i kupovaný lignocel.\n\nTeplota v teráriu nemusí být nijak vysoká, tento otužilý had se spokojí s 22 – 26 °C přes den, s nočním poklesem teploty i pod 18 °C. Pro úspěšné rozmnožování je nutné 4-5měsíční zazimování, při velice nízké teplotě (pouze 2-4 °C).\n\nTato užovka klade kolem 12 vajec s kožovitou skořápkou, z kterých se po zhruba 40 denní inkubaci líhnou mláďata asi 35 cm dlouhá. Tato většinou bez problémů přijímají malá myšata.\n\nUžovky amurské jsou velice žraví hadi, kteří jsou stále při chuti. Měli bychom tedy krmit s mírou a zbytečně hady nepřekrmovat. Nadměrný přísun potravy totiž snižuje věk a rozmnožovací schopnosti hadů. Tato žravost je známá také u některých druhů krajt.\n"}
{"id": "289695", "url": "https://cs.wikipedia.org/wiki?curid=289695", "title": "Cathepsin-Z-like proteáza", "text": "Cathepsin-Z-like proteáza\n\nCathepsin-Z-like proteáza (zkráceně cathepsin Z proteáza) je cysteinová proteáza štěpící proteiny ve specifickém místě. Jde o enzym z třídy hydroláz.\n\nCathepsin-Z-like proteázu produkují hlístice i další parazité (mikrosporidie). Hraje velmi důležitou roli při jejich migraci organismem hostitele. Je jedním z enzymů, který umožňuje parazitovi narušit tkáň hostitele a usnadňuje mu tím průnik tkáněmi.\n"}
{"id": "289697", "url": "https://cs.wikipedia.org/wiki?curid=289697", "title": "Užovka tenkoocasá", "text": "Užovka tenkoocasá\n\nUžovka tenkoocasá (\"Orthriophis taeniurus\") je dlouhá užovka z Jihovýchodní Asie a přilehlých ostrovů. Pro krásné barevné vzory a poměrně nenáročný chov je oblíbeným druhem u teraristů.\n\nAsi nejpoužívanější český název pro tohoto krásného hada je užovka tenkoocasá, často se však můžeme setkat i s názvem užovka japonská či užovka tchajwanská (poslední označení se ale používá spíše jen pro poddruh \"Orthriophis taeniurus\" ssp. \"friesei\").\n\nZnámější než současné vědecké jméno je její starší označení \"Elaphe taeniura\", nicméně v novějších taxonomických systémech se už do rodu Elaphe obvykle nezačleňuje.\n\nAktuálně rozeznáváme asi 7 poddruhů:\n\nMyslím, že kdo prvně uvidí její bičovitý ocas, uzná, že název užovka tenkoocasá je z nich asi nejvýstižnější. Podlouhlá hlava je jenom nepatrně oddělena od poměrně robustního těla, které pozvolna přechází k již zmíněnému dlouhému a tenkému ocasu. Hřbet má tento had zbarven různě - olivově zeleně, někdy žlutohnědě až po čistě žlutou. Téměř vždy však jeho boky zdobí dvě řady tmavých skvrn, které směrem k ocasu přecházejí do pruhů. Barva břišní strany je žlutošedá, směrem k ocasu je zpravidla o něco tmavší. Zornice má tak jako většina užovek rodu Elaphe kulaté, černý pásek za okem lemuje bílé retní štítky.\n\nUžovka tenkoocasá vytváří asi 7-8 poddruhů, některé ale zřejmě nejsou ještě díky poměrně širokému rozšíření popsány. Obývá jihovýchodní Asii, Myanmar, Assam a Čínu, až po Sumatru a Borneo. Na Korejském poloostrově je omezena na oblast Severní Koreje. Žije v lesnatých a křovinatých oblastech, problém jí nečiní ani blízkost lidských sídlišť, ani vyšší nadmořská výška. Živí s převážně hlodavci.\n\n\"Orthriophis taeniurus\" ssp. \"friesei\", která pochází z Tchaj-wanu, se v Česku zřejmě chová nejčastěji a je se svými až 250 cm v dospělosti asi největší ze známých poddruhů. Chov tohoto hada se nijak výrazně neliší od chovu užovek rodu Elaphe, denní teploty do 30 °C, s možným nočním poklesem na 20 - 24 °C. Terárium pokud možno velké a raději vyšší, s dostatkem větví na šplhání a větší mísou s vodou, neboť se velice ráda koupe. V zimním období je žádoucí snížit po dobu tří měsíců teplotu až téměř k 15 °C a dodržet tzv. období klidu, které velice pozitivně stimuluje jarní páření hadů. Krmíme jakoukoliv potravou přiměřené velikosti (kuřata, hlodavci). Tito hadi jsou většinou nevybíraví a s chutí přijmou kteréhokoli savce či ptáka vhodných rozměrů. Na jaře, po období páření snášejí samice 10 - 15 kožovitých vajec, z kterých se zhruba po 65 dnech a při inkubační teplotě 28 °C, líhnou asi 50 cm mladé užovky. Ta po prvním svlékání dobře přijímají mláďata laboratorních hlodavců.\n\nO něco vzácněji se v teráriích setkáváme s nominotypickým poddruhem \"Orthriophis taeniurus\" ssp. \"taeniurus\", který dorůstá jen asi do 160 cm a není tak pestře a kontrastně zbarvený. Jedinci z přírody často zastrašují prudkým kmitáním svého tenkého ocasu a zuřivě koušou do všeho, co se hýbe. Užovka tenkoocasá se časem zpravidla zklidní a stane se absolutně nenáročným a vytrvalým chovancem.\n"}
{"id": "289703", "url": "https://cs.wikipedia.org/wiki?curid=289703", "title": "Rumija", "text": "Rumija\n\nRumija je pohoří nacházející se v Černé Hoře. Leží v úzkém pásmu pevniny, obklopeno ze západu Jaderským mořem a z východu Skadarským jezerem. Nejvyšší horou je Rumija (1595 m). Hory jsou zde charakterizovány především bujnými, hlubokými lesy, ze kterých často vyčnívají skalnaté vrcholy. Jedná se o protáhlý vápencový hřeben spadající k západu strmými srázy vysokými až 500 metrů. K východu se hory svažují mírněji v pásmu kosodřeviny a lesů. V vrcholových partií se naskýtají výborné výhledy na ostrovy Skadarského jezera. Hlavními turistickými centry pohoří jsou města Bar, Tudjemilli a Livari.\n"}
{"id": "289705", "url": "https://cs.wikipedia.org/wiki?curid=289705", "title": "Mucin", "text": "Mucin\n\nMucin je označení pro velkou skupinu glykoproteinů produkovaných epitelovou tkání u většiny zvířat. Jsou součástí cytoplazmatické membrány, ale i mezibuněčné hmoty. Ve velkých koncentracích se nacházejí na sliznicích a ve slinách, kde usnadňují polykání a chrání ústa před poškozením. Tvoří též hlen (mukus). Mucin na povrchu sliznice žaludku tvoří jemný film a chrání ji tak před natrávením kyselinou chlorovodíkovou, která je součástí žaludečních šťáv.\n"}
{"id": "289710", "url": "https://cs.wikipedia.org/wiki?curid=289710", "title": "Sportovní kynologie", "text": "Sportovní kynologie\n\nSportovní kynologie je kynologická disciplína sportovního charakteru, kde účastnící se pár tvoří pes a jeho vodič, tzv. psovod.\n\nSamotná sportovní kynologie vznikla z pracovní kynologie, ve které není účelem vycvičit psa k výsledkům v soutěžích, ale vycvičit psa k tomu, aby se stal pracovním psem, který je schopný podávat pracovní výkony. Většina disciplín vychází právě z pracovní kynologie. V Česku se oborem sportovní kynologie zabývá Český kynologický svaz (ČKS) a Moravskoslezský kynologický svaz (MSKS) a také Kynologická jednota Brno (KJ Brno). Všechny svazy jsou oficiální a pod ochranou Českomoravské kynologické unie i Mezinárodní kynologické federace. Existují zde tři platné řády: národní zkušební řád, mezinárodní zkušební řád a řád pro sportovní výcvik psů.\n\n\nPlemena psů vhodná pro sportovní, resp. pracovní, kynologii jsou většinou středně velká až velká plemena psů, která se snadno cvičí a jsou povahově vyrovnaná. Mezi nejvyužívanější psy patří ovčáci (německý ovčák, belgický ovčák; malinois, laekenois, groenendael i tervueren), knírači (velký, střední i malý), border kolie. Na pachové práce i poslušnost jsou vhodná některá plemena teriérů, například border teriéři. Svým vynikajícím nosem vynikají veškerá plemena s dlouhýma ušima, od bloodhoundů po italské ohaře. Všichni tito psi pracují na stopě \"nízkým nosem\", tedy s hlavou u země. To znamená, že jejich dlouhé uši pachy \"zachycují\" a víří jej. Například bloodhoundi jsou schopní sledovat i dva týdny starou stopu. Pro výcvik obrany se hodí plemena, která k tomu mají predispozice a nebo k tomu byla vyšlechtěna. Takovými jsou například dobrmani nebo rotvajleři. Psy věnující se sportovní kynologii najdeme i mezi dalšími plemeny, jako je například například australské kelpie, hovawarti, boxeři nebo českoslovenští vlčáci.\n\nVýcviku, zkoušek a závodů sportovní kynologie se mohou účastnit všichni psi - s PP i bez. Výsledky zkoušek se zpravidla zapisuji do výkonnostní knížky, která se váže na identifikační čip psa, případně do rubriky v PP. O zaregistrování psa bez PP do evidence je nutné zažádat prostřednictvím ČKS nebo MSKS. Další podmínky účasti uvádí jednotlivé kynologické svazy a příslušné zkušební řády.\n\n- zkouška základního minima (ZM)\n\n- zkouška všestranného výcviku 1.stupně ( ZVV 1)\n\n- zkouška všestranného výcviku 2.stupně ( ZVV 2)\n\n- zkouška všestranného výcviku 3.stupně ( ZVV 3)\n\n- zkouška základního minima malých plemen (ZMMP)\n\n- zkouška psa malých plemen 1.stupně (ZMP 1)\n\n- zkouška psa malých plemen 2.stupně (ZMP 2)\n\n- zkouška psa malých plemen 3.stupně (ZMP 3)\n\n- zkouška psa malých plemen – obranáře (ZMPO)\n\n- zkouška psa stopaře 1. stupně (ZPS 1)\n\n- zkouška psa stopaře 2. stupně (ZPS 2)\n\n- zkouška psa obranáře 1. stupně (ZPO 1)\n\n- zkouška psa obranáře 2. stupně (ZPO 2)\n\n- zkouška základní ovladatelnosti (ZZO)\n\n- zkouška poslušnosti 1. stupně (ZZO 1)\n\n- zkouška poslušnosti 2. stupně (ZZO 2)\n\n- zkouška poslušnosti 3. stupně (ZZO 3)\n\n- Zkouška doprovodného psa (BH)\n\n- Zkouška pracovní upotřebitelnosti psa 1 - 3 (APr 1-3)\n\n- Zkouška stopařská 1 - 3 (FPr 1-3)\n\n- Zkouška poslušnosti 1 - 3 (UPr 1-3)\n\n- Zkouška obranářská 1 - 3 (SPr 1-3)\n\n- Zkouška chovné způsobilosti (IPO ZTP)\n\n- Mezinárodní zkouška pro pracovní psy (IPO – VO)\n\n- Mezinárodní zkouška pro pracovní psy (IPO – 1)\n\n- Mezinárodní zkouška pro pracovní psy (IPO – 2)\n\n- Mezinárodní zkouška pro pracovní psy (IPO – 3)\n\n- Zkouška psa stopaře stupeň 1 (FH 1)\n\n- Zkouška psa stopaře stupeň 2 (FH 2)\n\n- Mezinárodní stopařská zkouška (IPO – FH)\n\n- Zkouška vyhledávací 1 - 3 (StPr 1-3)    \n\n- Zkouška ovladatelnosti psa (ZOP)\n\n- Zkouška pracovní upotřebitelnosti 1.stupně (ZPU1) \n\n- Zkouška pracovní upotřebitelnosti 2.stupně (ZPU2)\n\n- Zkouška pracovní upotřebitelnosti – speciál (ZPU-S)\n\n\n"}
{"id": "289712", "url": "https://cs.wikipedia.org/wiki?curid=289712", "title": "Tenebrionoidea", "text": "Tenebrionoidea\n\nTenebrionoidea je velká a velmi různorodá nadčeleď brouků.\n\nObsahuje následující čeledi:\n\n"}
{"id": "289722", "url": "https://cs.wikipedia.org/wiki?curid=289722", "title": "Buprestoidea", "text": "Buprestoidea\n\nBuprestoidea je nadčeleď brouků.\n\nObsahuje dvě čeledi:\n\nBuprestoidea na BioLib\n"}
{"id": "289723", "url": "https://cs.wikipedia.org/wiki?curid=289723", "title": "Saint-Émilion", "text": "Saint-Émilion\n\nSaint-Émilion je obec ve Francii nedaleko Bordeaux známá především díky svým vinicím. Leží v regionu Akvitánie v departmentu Gironde asi 35 km severovýchodně od Bordeaux. Pro svoji historickou hodnotu je obec od roku 1999 zapsána na Seznamu světového dědictví UNESCO.\n\nHistorie Saint-Émilionu sahá až do dávných dob. Římané zde založili vinice již v 2. století našeho letopočtu. Ve 4. století pak básník Ausonius, který pocházel z nepříliš vzdálené Burdigaly (nyní Bordeaux), oslavoval zdejší víno ve svých básních. Románské období zde zanechalo celou řadu úchvatných stavebních památek, díky jimž byl Saint-Émilion zapsán na Seznam světového dědictví.\n\nObec byla pojmenována po mnichu Émilionovi, který se zde v 8. století usadil v poustevně vytesané do skály. A byli to právě jeho řádoví následovníci, kteří ve středověku obnovili staré vinice a začali víno vyrábět a obchodovat s ním.\n\n\nSaint-Émilion patří společně s Médokem, Graves a Pomerolem k hlavním oblastem pěstování a výroby červeného vína v regionu Bordeaux. Zdejší oblast je mnohem menší než Médoc a sousedí s Pomerolem. Tak jako v Pomerolu a ostatních apelacích neboli oblastech kontrolovaného původu (AOC, \"Appellation d'origine contrôlée\") na pravém břehu řeky Gironde jsou i zde hlavními druhy vinné révy Merlot a Cabernet Franc, k nimž se řadí poměrně malé plochy Cabernetu Sauvignon, který je naopak hlavním druhem révy v Médoku.\n\nVína z apelace Saint-Émilion nebyla v roce 1855 zařazena do Bordeauxské klasifikace vín. První formální klasifikace vín v AOC Saint-Émilion se uskutečnila v roce 1955. Na rozdíl od klasifikace vín z roku 1855 bývá pravidelně upravována.\n\nJediné dvě usedlosti z apelace Saint-Émilion, jejichž vína jsou v současné době klasifikována jako \"premier grand cru classé A\", jsou Château Ausone a Château Cheval Blanc. Následuje 13 usedlostí s víny kategorie \"premier grand cru classé B\" a 47 usedlostí zařazených do kategorie \"grand cru classé\". Mimoto se zde nachází značné množství vinic klasifikovaných jako \"grand cru\".\n\nPremier grand cru classé A\n\nPremier grand cru classé B\n\nGrand cru classé\n\n\"Počet obyvatel\"\n"}
{"id": "289725", "url": "https://cs.wikipedia.org/wiki?curid=289725", "title": "Agostino Bugiardini", "text": "Agostino Bugiardini\n\nAgostino Bugiardini nebo také Agostino Ubaldini ( - 1623) byl italský barokní sochař, činný hlavně ve Florencii, ale také v Římě. Byl následovník a žák Giovanni Cacciniho.\n"}
{"id": "289740", "url": "https://cs.wikipedia.org/wiki?curid=289740", "title": "Laktace", "text": "Laktace\n\nLaktace (mléko : \"\") je proces tvorby a vylučování mléka tělem matky po porodu.\n\nTermín se používá u lidí v ženském lékařství a neonatologii, v zootechnice u skotu a veškerého mléčného dobytka, obecně pak v biologii.\n\nLaktace je nutným předpokladem pro přirozené vyživování mláďat. Vyskytuje se u všech savců, kteří jsou definováni právě schopností krmit své mladé mlékem z vlastního těla:\n\nLaktace a sání spolu těsně souvisí a v naprosté většině případů také probíhají ve vzájemné souvislosti. I tak jde ale o dva samostatné jevy:\n\nU některých druhů může mléko výjimečně produkovat i samec: Po pravidelné stimulaci například kozel, svou pohlavní funkci si ale zachovává. Je známa u morčat v chovu. Samci malajského druhu kaloně hnědého (Dyacopterus spadiceus) produkují jako otcové mateřské mléko. Je známa u lidí.\n\nU savců na nižších vývojových stupních (ptakopysk, vačice, ježura) se mléko netvoří uvniř těla a není uvolňováno ze struků, ale řine se z celé plochy otevřeného mléčného pole. Jejich mláďata jsou velice drobná, přichytí se okolní srsti a slízávají tvořící se kapičky. Schopnost savců tvořit mléko tedy vznikla přeměnou z potních žláz na kůži.\n\nSložení a další vlastnosti vytvářeného mléka se v závislosti na době od porodu mění.\n\nTvorba mléka je pro tělo matky značnou zátěží, proto pokud o mládě přijde, laktace bez dalšího průběžného povzbuzování samovolně vymizí. Už samotné sání mléka mládětem je stimulem pro laktaci.\nMládě se reflexivně svými pohyby nesnaží hned sát mléko, ale nejdříve struk/bradavku masíruje. Tím napomáhá k laktaci:\n\nPříkladem jsou selata masírující rypáčky břicho prasnice, než začnou sát.\n\nSání mléka a dotek na bradavkách také stimuluje reflexy těla matky k dalším dlouhodobým laktačním procesům, především k tvorbě mléka pro následující krmení. Jde tedy o princip kladné zpětné vazby: Čím větší stimulace, tím větší produkce. Tím je také zařízeno, že na jedné straně mládě dostane tolik, kolik potřebuje, a na druhé straně není tělo matky přetěžováno a vysilováno zbytečnou nadprodukcí.\n\nPři laktaci dochází k různým fyziologickým i psychickým změnám, způsobených hojením po porodu, hormony, zážitkem z nové citové vazby a v neposlední řadě také vlivem únavy ze samotné produkce mléka.\n\nLaktace sama potlačuje ovulaci, pravidelné sání zas laktaci dále stimuluje a udržuje: Kombinace účinků laktace a pravidelného krmení pak působí dlouhodobě antikoncepčně: Jde o tzv. laktační amenoreu. Při splnění uvedených předpokladů vliv kojení na plodnost trvá běžně půl roku, pak klesá.\n\nU lidí se na rozdíl od většiny savců nejedná ani zdaleka o spolehlivou metodu antikoncepce - případy otěhotnění nejsou nikterak vzácné. Nicméně z pohledu globální populace jde stále o nejpodstatnější vliv na omezení rychlosti jejího růstu.\n\nNaopak ztrátou mláďat a přerušením pravidelného cyklu sání zeslábne vliv laktace, čímž se urychlí obnovení plodnosti a říje, například u lvů. K infanticidě, kdy nový samec zabíjí potomky předešlého samce, dochází nejen proto, aby se jeho nové samice nestaraly o cizí potomstvo, ale i pro urychlení příchodu vlastního potomstva.\nSamotná laktace na psychiku vliv nemá, zato vzájemná interakce mezi matkou a potomkem při kojení je velmi podstatná a prospěšná.\n\nV období po porodu mohou u matky vznikat psychické poruchy, nazývané souhrnně jako \"laktační psychóza\". Ty ovšem mnohem více souvisí s porodem, než s laktací, tedy s prudkou změnou hladin hormonů v těle rodičky při ukončení těhotenství, například přerušením vlivu placenty atp. Správnější termín tedy je poporodní psychóza, protože laktace sama trvá mnohem déle.\n\n\"Období laktace\" nebo \"fáze laktace\" trvá podle biologického druhu od několika dní až po několik let.\n\nV některých kulturách ženy kojí až 7 let, což sice může být částečně podpořeno predispozicemi žen té skupiny, ale mnohem větší vliv má praxe jejich každodenního života: V oblastech s chabými možnostmi pro získání potravy zůstává kojení stále podstatným způsobem výživy dětí.\n\nStále se tedy využívá jedna z původních evolučních výhod savců.\n\nV prostředí s hojností potravin, kde už matka nemusí dlouhodobě věnovat své mléko jedinému potomkovi, mohou sourozenci přicházet v dvouletých odstupech: Rok a 3 měsíce intenzivního antikoncepčního kojení, pak 9 měsíců těhotenství. Během těhotenství však může matka kojit předešlé dítě dál, a to dokonce i souběžně s novorozencem: Co ten nevypije, zbude pro staršího. Jak se zvyšují novorozencovy nároky, starší dítě je postupně odstavováno: Jedno dítě tímto způsobem může být kojeno až 3 roky. Během neustálého kojení tak matka může mít 12 i více dětí za život a po celou dobu být sexuálně aktivní.\n\nTakové rodiny byly běžné například v monarchistické Evropě, tedy v časech relativního míru a prosperity, ale nebyly výjimečné ještě ani v první polovině 20. století, před vynálezem televize, například v nám blízkých zemědělských oblastech jižního Polska nebo přímo na Moravě.\n\nV soudobé civilizaci opět vznikají tlaky na zabezpečení dětí: Už sice ne potravinové, ale materiální. Tím také uměle vzniká tlak na matky, aby kojení předčasně ukončovaly a věnovaly se zaměstnání. Výsledkem je dramatický pokles průměrné doby kojení pod 6 měsíců, často ale na ještě méně. V extrémních případech dnes matky kojí pouze po dobu šestinedělí, nebo dokonce vůbec: Příkladem může být délka mateřské dovolené v USA stejně jako nedávný nástup kapitalismu u nás na přelomu milénií.\n\nVýsledkem předčasného odstavení a brzkého přikrmování je na jedné straně nutnost odstřikování mléka, než laktace pomine, bolestivost prsou a dokonce možnost zdravotních komplikací z přetlaku mléka, na druhé straně zvýšená nemocnost neotužilých dětí, navíc s imunitou nepodpořenou plným využitím mateřského mléka a v době znečištěného životního prostředí s rozšiřujícím se vlivem alergií.\n\nMožnost stimulace reflexů matky k další produkci mléka se využívá v zemědělské výrobě, kdy se produkce mléka hospodářských zvířat udržuje dojením, než aby mléko sálo mládě. To se naopak s výhodou využije jako jateční. Citová vazba samice k odrůstajícímu mláděti by až do odstavení postupně uhasínala, s tím by bez zásahu člověka klesala i schopnost laktace. Nahrazením sání telete dojením však lze laktaci krávy prodloužit a po omezenou dobu udržovat. Mléko však časem vodnatí a po určité době zcela vymizí. Pro obnovení produkce je potřeba další březost a porod.\n\n\n"}
{"id": "289743", "url": "https://cs.wikipedia.org/wiki?curid=289743", "title": "Byrrhoidea", "text": "Byrrhoidea\n\nNadčeleď Byrrhoidea zahrnuje několik čeledí brouků, většina z nich žije ve vodě nebo je s vodním prostředím úzce spjata. Kromě nadčeledi Hydrophiloidea, je většina všežravých vodních brouků v této nadčeledi. Tyto čeledi byly tradičně zařazovány jako zvláštní nadčeleď Dryopoidea, která už neexistuje. Většina druhů jsou malí brouci (<1 cm), zbarvení převážně tmavě hnědě nebo černě.\n\n"}
{"id": "289745", "url": "https://cs.wikipedia.org/wiki?curid=289745", "title": "Imgyt", "text": "Imgyt\n\nImgyt ( ) je řeka v Ťumeňské oblasti v Rusku. Je 304 km dlouhá. Povodí má rozlohu 5980 km².\n\nProtéká přes Vasjuganskou rovinu. Ústí zleva do Děmjanky (povodí Irtyše).\n\nZdrojem vody jsou sněhové a dešťové srážky. Nejvyšších vodních stavů dosahuje od května do července s maximem v červnu. Na konci léta a na podzim dochází k povodním.\n"}
{"id": "289746", "url": "https://cs.wikipedia.org/wiki?curid=289746", "title": "Klášter Saint-Savin-sur-Gartempe", "text": "Klášter Saint-Savin-sur-Gartempe\n\nSaint-Savin-sur-Gartempe [\"sé savén syr garta\"] je název bývalého francouzského benediktinského opatství v obci Saint-Savin (Vienne), asi 40 km východně od Poitiers. Díky své mimořádné historické a umělecké hodnotě je od roku 1983 zapsáno na Seznamu světového dědictví UNESCO.\n\nV 5. století utekli do Galie světci z Makedonie, bratři Savinus a Cyprianus. Na nedalekém pahorku \"Mont des Trois Cyprès\" se právě Savinus přidal ke komunitě místních kněží. V 9. století byl poblíž tohoto pahorku vybudován místní komunitou asi 20 benediktinských řeholníků první kostel, zasvěcený již zmíněnému svatému mučedníkovi. Tento opatský kostel zbyl jako jediný pozůstatek benediktinského opatství založeného kolem roku 810 Karlem Velikým. To bylo roku 878 zničeno vikingskými nájezdníky. Obnoveno bylo až v 11. století a celé je vystavěno v románském slohu. Je známé především díky velkému množství nástěnných maleb.\n\nKostel je trojlodní románská halová stavba se štíhlými sloupy a valenými klenbami, příčnou lodí a chórem s ochozem pěti kaplí. Pod kostelem je krypta s náhrobky sv. Savina a sv. Cypriána. Nad křížením je čtyřhranná zvonice, v západním průčelí je 80 m vysoká gotická věž s bohatou plastickou výzdobou. Strop i sloupy hlavní lodi, předsíň i krypta jsou vyzdobeny výborně zachovanými figurálními freskami z doby kolem 1100.\n\n"}
{"id": "289750", "url": "https://cs.wikipedia.org/wiki?curid=289750", "title": "Dascilloidea", "text": "Dascilloidea\n\nDascilloidea je nadčeleď všežravých brouků, zahrnující dvě čeledi: Dascillidae a Rhipiceridae.\n\n"}
{"id": "289752", "url": "https://cs.wikipedia.org/wiki?curid=289752", "title": "Qəbələ (rajón)", "text": "Qəbələ (rajón)\n\nQəbələ ( \"Gabala\") je rajón v Ázerbájdžánu.\n\nJeho správním městem je historické město Qəbələ, které bylo v dávných časech známo jako hlavní město Kavkazské Albánie.\n\nZa dob Sovětského svazu v roce 1985 zde byl umístěn radar Gabala. Až do roku 2012 ho má od Ázerbájdžánu pronajaté Rusko. Gabala je hlavním pilířem ruského protiraketového obranného systému.\n\nV červnu 2007 ruský prezident Vladimir Putin navrh' americkému prezidentu Georgi Bushovi, aby Spojené státy postavily plánovanou základnu evropské části svého protiraketového systému v Ázerbájdžánu a využily radar v Gabale.\n"}
{"id": "289753", "url": "https://cs.wikipedia.org/wiki?curid=289753", "title": "Proteáza", "text": "Proteáza\n\nProteáza (též proteináza či peptidáza) je skupina enzymů, které štěpí proteiny (bílkoviny). Patří do třídy hydroláz. Hydrolyzuje peptidické vazby aminokyselin, pomocí kterých aminokyseliny drží v peptidickém řetězci. Je známo celkem 6 různých typů proteáz.\n\nProteázy se dělí dle místa, kde štěpí bílkoviny, na exoproteázy a endoproteázy: \nPři ovlivňování chemických reakcí uvnitř organismu hrají daleko významnější úlohu endoproteázy.\n\nEndoproteázy se dělí podle katalytických skupin přítomných v místě, kde proteáza na bílkovinu působí\n"}
{"id": "289755", "url": "https://cs.wikipedia.org/wiki?curid=289755", "title": "Agostino Carlini", "text": "Agostino Carlini\n\nAgostino Carlini (asi 1718, Janov – 15. srpna 1790, Londýn) byl italský sochař a malíř, činný v Anglii po roce 1760.\n\nByl jedním ze zakládajících členů Royal Academy roku 1768. Je vyobrazen na skupinovém portrétu zakladatelů z roku 1777 od Johanna Zoffanyho, je jedním ze tří sedících (spolu s Francescem Bartolozzim a Giovani Battistou Ciprianim). Byl kustodem Royal Academy od roku 1783 až do své smrti.\n\nPracoval společně s italským sochařem Giuseppem Ceracchim v Somerset House a na sochařské výzdobě Custom House v Dublinu. Vytvořil také mnoho kostelních náhrobků jako třeba v High Wycombe (Buckinghamshire) a jeden, objednaný Josephem Damerem roku 1775 pro svou ženu Caroline, který stojí v severním transeptu kostela miltonského opatství v Dorsetu.\n"}
{"id": "289759", "url": "https://cs.wikipedia.org/wiki?curid=289759", "title": "Biopsie", "text": "Biopsie\n\nBiopsie (* \"bios – živý (řec.), opsis – zrak (řec.)\") je diagnostická metoda, která se používá k upřesnění biologické povahy odebírané tkáně, či buněk. Tato metoda je hojně využívána k diagnostice v gynekologii, nefrologii, gastroenterologii, a onkologii, a jiných odvětvích medicíny.\n\nOdběr tkáně je proveden ze živé tkáně, a je proveden cíleně – t.j. z podezřelé tkáně, zpravidla za vizuální kontroly, nebo kontroly přístrojem (např. ultrazvukem). Vzorek je dále zpracován histologickými, histochemickými a cytologickými metodami. Umožňuje tak stanovit diagnózu, eventuálně rozsah onemocnění a poskytuje informaci pro naplánování a zacílení další léčby.  \n\nPři histologickém vyšetření specialista vzorky hodnotí pod mikroskopem. Při velkém zvětšení může odhalit ve vyšetřovaném vzroku konkrétní onemocnění. Lékař doporučí biopsii jater při podezření na intrahepatální cholestázu, chronickou hepatitidu nebo na jaterní cirhózu. Při intrahepatální cholestáze dochází k poruše vylučování žluči z jater do žlučovodů. To znamená, že žluč nedochází do střeva tak, jak má, ale je zadržována v játrech.\n\nDůsledky biopsie mohou být při odebírání vzorků z fatálních oblastí (např. z tkáně mozkové) často nevyzpytatelné. Tato metoda by proto měla být brána v úvahu až jako poslední možnost. Biopsie prováděné na obvyklých částech těla jsou ale běžnou, a především bezpečnou a minimálně zatěžující záležitostí pro pacienta.\n\nV gynekologii je tato metoda hojně využívána k diagnostice patologií dělohy, zejména pak děložního hrdla. V nefrologii se tato metoda užívá k diagnostice ledvinných onemocnění. V gastroenterologii se užívá biopsie k identifikaci onemocnění jater nebo střev. Peroperační biopsie je užívána jako rychlá diagnostická metoda během operačního výkonu. Po odebrání vzorku chirurgem je tento vzorek dále zpracován histologickými metodami a výsledek je znám cca do 20 minut. V onkologii se užívá k diagnostice podezřelých útvarů, zejména při podezření na nádorovou povahu.\n\nVýhodou všech bioptických technik je snadné provedení a minimální zátěž pro pacienta.\n\n\n"}
{"id": "289761", "url": "https://cs.wikipedia.org/wiki?curid=289761", "title": "Luční hora", "text": "Luční hora\n\nLuční hora (, ) je kupovitá hora nacházející se v Krkonoších, zhruba 5,5 km severozápadně od obce Pec pod Sněžkou a 4 km východně od Špindlerova Mlýna, k němuž katastrálně přináleží. Je to druhá nejvyšší hora Česka a nejvyšší vrchol Českého hřbetu . Vzhledem k tomu, že vrchol Sněžky leží v Polsku, Luční hora je tedy nejvyšším vrcholem ležícím v Česku. Vrchol hory je holý, plochý a poměrně rozlehlý. Na sever a na jihozápad spadají z hory lavinové svahy. Hora se nachází v I. zóně národního parku.\n\nGeologicky je hora tvořena svorovým sukem, tvarovaným do kupy, jenž je protkán vložkami křemence. V Česku se jedná o jedinečnou ukázku brázděných a polygonálních půd. Nacházejí se zde také kryoplanační terasy a kamenná moře.\n\nLuční hora je spolu s vedlejší Studniční horou významným prameništěm. Na jihovýchodním svahu v lokalitě Sedmiroklí pramení Modrý potok stékající do Úpy. Ze sedla mezi Zadní Planinou a Luční horou teče Svatopetrský potok do Labe. Do tohoto potoka přitékají další menší toky. V jižní lavinézní Červinkově muldě stéká až téměř z temene Luční hory Pramenný potok. Na jihozápadním svahu pramení Lovčí a Hrázný potok. Na sever pramení množství malých bezejmenných potůčků stékajících do Bílého Labe.\n\nNa cestě vedoucí do Modrého sedla mezi Studniční a Luční horu byla postavena kaple na památku Václava Rennera, který zde tragicky zahynul v roce 1798. V současnosti je jako \"Památník obětem hor\" věnována všem obětem Krkonoš a jsou v ní uvedena jejich jména. V polovině vzdálenosti mezi Památníkem a Luční boudou se nachází \"Rennerův kříž\" připomínající smrt Jakuba Rennera v roce 1868.\n\nNa svahu hory bylo v rámci předválečných opevňovacích prací vystavěno několik bunkrů. Ten, který je umístěn nejblíže k vrcholu hory, je díky své nadmořské výšce 1527 m vůbec nejvýše položeným objektem opevnění v Česku. Mezi lety 1937 a 1938 zde stála vojenská nákladní lanová dráha z Pece pod Sněžkou, která výstavbu opevnění zásobovala materiálem.\n\nSeverní svahy Luční hory pokrývá Bílá louka s několika rašeliništi, na jejímž severním okraji stojí horská chata Luční bouda, v západní části stávala Rennerova bouda.\n\nPřes vrchol nevede značená turistická stezka, takže je oficiálně nepřístupný. Značená cesta vede po jihovýchodním svahu z Výrovky k Památníku obětem hor a na Luční boudu. Od této cesty se mírně odchyluje zimní tyčové značení. Na jihovýchodním svahu je také umístěna pamětní deska ruských letců. Na západně a severozápadě hory probíhá Stará Bucharova cesta, po níž vede červená turistická značka spojující Luční boudu a Špindlerův Mlýn. Ta zhruba ve své polovině překračuje vyhlídku Krakonoš (1421 m).\n\n"}
{"id": "289766", "url": "https://cs.wikipedia.org/wiki?curid=289766", "title": "Neratov (Bartošovice v Orlických horách)", "text": "Neratov (Bartošovice v Orlických horách)\n\nNeratov ( ) je dnes součástí Bartošovic v Orlických horách. Nachází se v okrese Rychnov nad Kněžnou, kraj Královéhradecký. Před 2. světovou válkou šlo o samostatnou obec. Název příslušného katastrálního území č. 600997 je \"Neratov v\" \"Orlických horách (okres Rychnov nad Kněžnou\").\n\nPrvní písemná zmínka o obci pochází z roku 1550. Vznik obce je spojován s existencí sklárny, která zde koncem 15. století vznikla v souvislosti s kolonizací Orlických hor německým obyvatelstvem. Obec měla před 2. světovou válkou několik stovek stálých obyvatel. Neratov býval významným mariánským poutním místem.\n\nPo odsunu německého obyvatelstva, k němuž došlo po 2. světové válce v letech 1945 – 1946, obec téměř zanikla. V roce 1989 v ní žili již jen dva stálí obyvatelé. V roce 1992 založil kněz Josef Suchár Sdružení Neratov, jehož cílem byla obnova vesnice. V srpnu 2016 v ní žilo asi 60 obyvatel přihlášených k trvalému pobytu a obec se naplňovala v zimních a letních měsících díky chalupářům a rekreantům.\n\nSdružení \"Neratov\" rozvíjí nejen vlastní obec a stará se o mariánský poutní chrám s prosklenou střechou, ale také dává práci desítkám lidí s handicapem.\n\nV Neratově působí také \"Pivovar Neratov\" (společnosti ŠFN), který vaří rovněž nefiltrované a nepasterované pivo (dvanáctistupňový světlý ležák \"Prorok\").\n\n\n\n"}
{"id": "289767", "url": "https://cs.wikipedia.org/wiki?curid=289767", "title": "Proud Like a God", "text": "Proud Like a God\n\nProud Like a God je debutové album skupiny Guano Apes z roku 1997. Obsahuje singly \"Open Your Eyes\", \"Lords of the Boards\" a \"Rain\".\n\nAlbum bylo v Německu platinové (prodáno 200 000 kopií).\n\n"}
{"id": "289770", "url": "https://cs.wikipedia.org/wiki?curid=289770", "title": "Loupežníci", "text": "Loupežníci\n\nLoupežníci (\"Die Räuber\", 1781) je divadelní hra Friedricha Schillera. Hra měla premiéru 13. ledna 1782 v Mannheimu v Německu.\n\nHra vznikala tři roky. Základním motivem je spor dvou bratrů o dívku na pozadí historických událostí v českých lesích. Má hluboký politický podtext, proto s ní měl Schiller ve Wittenberku problémy. V myšlenkách se neustále vrací k boji proti tyranii. Hra se stala ideovým praporem tzv. bouřliváků (literárního hnutí Sturm und Drang – Bouře a vzdor). Svým námětem je jednou z nejúspěšnějších her, oblíbená byla i ve Francii. Na jejím základě vznikají \"loupežnické hry\". Námět vzal Schiller od svého učitele Christiana Friedricha Daniela Schubarta.\n\nHlavní hrdina Karl Moor je zbloudilý syn (romantický rozervanec), který se hned v první scéně snaží o usmíření s otcem. To se mu nezdaří, neboť jeho lstivý mladší bratr Franz nepřečte otci Karlův dopis, ale podvrh, který líčí hrůzné Karlovy skutky. Sblížení mezi synem a otcem, po němž oba touží, se tedy nekoná. Karl je zklamaný a přidává se k loupežníkům, kteří řádí v Čechách. Tam si vydobude pověst přísného, ale slušného a férového chlapa, za něhož se v případě nutnosti (zrada jednoho z „přátel“) postaví celá banda.\n\nFranz mezitím získá na usedlosti Moorů výsadní postavení, jelikož otec „zemřel“ (otec ztratil vědomí, a Franz jej unáhleně prohlásil za mrtvého – když se ale ukázalo, že žije, dal ho uvěznit do věže daleko od sídla a chtěl ho nechat zemřít hlady – před tím ho zachraňuje starý věrný sluha Daniel). Franz se dvoří Karlově milé, Amálii, která žije v domnění, že Karl je mrtev. Přesto mu zůstává věrná a Franze si drží od těla. Jednoho dne se k loupežníkům přidává mladý šlechtic Kosinsky, který vede bandu loupit na Moorovu usedlost. Tam se ukáže, že Karlův otec je živ (usmíří se), a Karl se chce Franzovi pomstít. Pošle do paláce své nejlepší muže, ale Franz se oběsí ještě předtím, než loupežníci dorazí (ze strachu se zhroutí).\n\nKarl prožívá velké dilema, jestli má zůstat s lupiči, nebo s Amálií, která pro něj představuje veškeré štěstí. Ovšem připomíná se stará přísaha, kdy se Karl upsal lupičům vlastní krví – je tedy jejich. Amálie prosí, aby ji některý z lupičů zabil, protože život pro ni ztratil jakoukoli cenu (po celou hru má sebevražedné sklony). Moor ale prohlásí, že jeho milenka může zemřít jen jeho rukou, a probodne ji. Její smrt ho vykoupí a on může od loupežníků odejít. Jde vykonat poslední dobrý skutek (celé jeho loupení má být vlastně dobrým skutkem – ovšem až na závěr pochopí, že je nemožné změnit svět dalšími špatnostmi): na jeho hlavu je vypsána odměna, která se hodí nuzákovi s 11 dětmi – vydává se za ním, aby ho on mohl udat.\nMyšlenkou sepsat \"Loupežníky\" se Schiller patrně začal zabývat už roku 1777. Coby zdroj mu posloužila především povídka \"Zur Geschichte des menschlichen Herzens\" (1775) z pera C. F. D. Schubarta, sám Schiller dále poukázal na vliv „ctihodného loupežníka Roqua z Dona Quichota“ či řeckého filozofa a spisovatele Plútarcha.\n\nSchiller nechal text hry otisknout nejprve na vlastní náklady a anonymně. Přesto se hry ujal ředitel divadla v Mannheimu, Wolfgang Heribert Freiherr von Dalberg (1750–1806), který se rozhodl ji uvést na jevišti. Požadoval však po Schillerovi určité změny a zjemnění, k čemuž došlo částečně po domluvě s autorem, částečně bez jeho vědomí. Tyto změny dokumentuje dochovaná nápovědní kniha (tzv. \"Mannheimer Soufflierbuch\"). K prvnímu uvedení hry, kterou Dalberg zasadil do rytířské společnosti období pozdního středověku, došlo v mannheimském Národním divadle 13. ledna 1782 a Schiller byl premiéře osobně přítomen.\n\nZnovu text Schiller přepracoval pro vydání u mannheimského nakladatele Christiana Friedricha Schwana (1733–1815), do tohoto vydání, které vyšlo roku 1782 s podtitulem \"Ein Trauerspiel. Neue, für die Mannheimer Bühne verbesserte Auflage\" (Truchlohra. Nové, pro mannheimské jeviště vylepšené vydání), Schiller vrátil původně vyškrtnuté a zmírněné pasáže. Naopak tzv. „druhé vydání“ nakladatele Tobiase Löfflera z téhož roku, v němž je na úvodní straně vyobrazen ke skoku připravený lev, s největší pravděpodobností Schiller nelegitimizoval.\n\nJe známo, že Schiller dlouhodobě zvažoval sepsání pokračování hry. Zachovalo se však jen pět skic, z nichž nejrozsáhlejší nese název \"Die Braut in Trauer oder zweiter Teil der Räuber\" (Nevěsta ve smutku aneb druhá část Loupežníků).\n\nPodle Schillerovy hry byly zkomponovány dvě opery:\n\n"}
